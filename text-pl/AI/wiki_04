<doc id="1289108" url="https://pl.wikipedia.org/wiki?curid=1289108" title="Józef Kotyś">
Józef Kotyś

Józef Franciszek Kotyś (ur. 10 lutego 1963 w Strzelcach Opolskich) – polski polityk, działacz mniejszości niemieckiej, samorządowiec.
Życiorys.
W młodości występował jako wokalista w grupach muzycznych AD 81, BAR i Apex. Ukończył studia z zakresu filologii polskiej w Wyższej Szkole Pedagogicznej w Opolu. Pracował jako nauczyciel w szkole podstawowej w Staniszczach Małych. Od 1990 do 1994 i ponownie w latach 1998–2005 zajmował stanowisko burmistrza miasta i gminy Kolonowskie.
W latach 1998–2002 zasiadał w sejmiku opolskim I kadencji. W 2001 bez powodzenia kandydował do Senatu. W 2005 został wicemarszałkiem województwa (w miejsce Ryszarda Galli). Utrzymał to stanowisko także po wyborach samorządowych w 2006, w których ponownie wybrano go do sejmiku III kadencji. Funkcję wicemarszałka województwa pełnił do 2010, w tym samym roku oraz w 2014 ponownie zostawał radnym województwa, pełnił w tej kadencji funkcję wiceprzewodniczącego sejmiku. W 2011 ponownie był kandydatem Mniejszości Niemieckiej do Senatu. W 2018 nie kandydował ponownie w wyborach samorządowych.
Należy do liderów Towarzystwa Społeczno-Kulturalnego Niemców na Śląsku Opolskim. Był także wiceprezesem Fundacji Rozwoju Śląska oraz Wspierania Inicjatyw Lokalnych.

</doc>
<doc id="1289115" url="https://pl.wikipedia.org/wiki?curid=1289115" title="Rawita">
Rawita



</doc>
<doc id="1289116" url="https://pl.wikipedia.org/wiki?curid=1289116" title="Gwiazdy">
Gwiazdy



</doc>
<doc id="1289122" url="https://pl.wikipedia.org/wiki?curid=1289122" title="Dániel Gyurta">
Dániel Gyurta

Dániel Gyurta (ur. 4 maja 1989 w Budapeszcie) – węgierski pływak, złoty i srebrny medalista igrzysk olimpijskich w wyścigu na 200 m stylem klasycznym, mistrz świata, 5-krotny złoty medalista mistrzostw Europy na krótkim basenie, były rekordzista świata. Jego młodszym bratem jest inny węgierski pływak - Gergely Gyurta.
Kariera.
Pływa w klubie Jövő SC, a jego trenerem jest Sándor Széles.
Pierwszy znaczący sukces na skalę światową odniósł w 2004 roku, w wieku 15 lat, kiedy to na igrzyskach olimpijskich w Atenach zdobył srebrny medal na dystansie 200 m stylem klasycznym (2:10,80). W 2005 roku nie wystąpił na mistrzostwach świata w Montrealu z powodu pogorszenia wyników. W 2006 roku z kolei, na mistrzostwach Europy w Budapeszcie zajął 11. miejsce. Kilka miesięcy później, w Helsinkach na mistrzostwach Europy na krótkim basenie zdobył złoty medal na 200 m stylem klasycznym. Tytuł ten obronił rok później na mistrzostwach Europy na krótkim basenie rozgrywanych w Debreczynie, zapewniając jednocześnie 4. miejsce dla Węgrów w klasyfikacji drużynowej.
W 2009 roku zdobył złoty medal podczas mistrzostw świata w Rzymie na dystansie 200 m stylem klasycznym.
W 2009 roku został wybrany najlepszym sportowcem na Węgrzech.
W 2012 roku zdobył złoty medal igrzysk olimpijskich w Londynie na 200 m stylem klasycznym, z wynikiem 2:07,28 min poprawiając o 0,03 s rekord świata Australijczyka Christiana Sprengera.
W 2016 roku został wybrany na ośmioletnią kadencję do Komisji Zawodniczej MKOl.

</doc>
<doc id="1289128" url="https://pl.wikipedia.org/wiki?curid=1289128" title="Pako Sarr">
Pako Sarr

Pako Sarr (ur. 28 października 1971 w Dakarze) – muzyk, kompozytor, producent pochodzący z Senegalu i mieszkający w Polsce.
Karierę zaczynał w 1988 r. od młodzieżowego zespołu Soweto Boys jako perkusista. Pierwszy zespół ARRA – Africa Reggae Roots Ambassador założył w 1991 roku w Dakarze. Pako Sarr jest założycielem Pako Sarr Band, oraz konceptu socjo-kulturalnego UP (United Peoples). Wraz z Mamadou Dioufem współtworzy senegalski zespół Djolof-Man, czyli trio w składzie: Pako Sarr, Mamadou Diouf, Mouhamed Mbow.
Jest gitarzystą i wokalistą, śpiewa w językach wolof, francuskim i angielskim. Jego muzykę można określić jako World Music, łączy tradycje afrykańskie gatunki z funk i reggae.

</doc>
<doc id="1289129" url="https://pl.wikipedia.org/wiki?curid=1289129" title="Paulinho da Costa">
Paulinho da Costa



</doc>
<doc id="1289131" url="https://pl.wikipedia.org/wiki?curid=1289131" title="Kultura El Argar">
Kultura El Argar

Kultura El Argar – kultura archeologiczna epoki brązu. Jej nazwa pochodzi od eponimicznego stanowiska El Argar.
Geneza.
Kultura Er Argar rozwinęła się na bazie tradycji eneolitycznej kultury pucharów dzwonowatych w rejonie występowania licznych złóż miedzi.
Chronologia i obszar występowania.
W rozwoju tej kultury wyróżniamy dwie fazy: starszą (faza A lub faza I) datowaną na lata 2100–1600 p.n.e. (według lat kalibrowanych) i fazę młodszą (faza B lub faza II) datowaną na lata 1600–1200 p.n.e. Trzeba jednak zwrócić uwagę na fakt, że na niektórych obszarach kultura El Argar mogła przetrwać aż do okresu kolonizacji fenickiej (VIII wiek p.n.e.). Ten długi, końcowy okres trwania tej kultury nazywamy fazą C lub fazą III.
Kultura El Argar rozwijała się w południowo-wschodniej części Półwyspu Iberyjskiego, na terenie prowincji: Alicante, Almeríi, Grenady i Murcji. Przeważającą część terytoriów zajmowanych przez omawianą jednostkę stanowią Góry Betyckie.
Gospodarka.
Największą rolę w gospodarce kultury El Argar pełnił niewątpliwie handel. Dzięki bogatym złożom metali kolorowych ludność kultury El Argar utworzyła prężnie działające ośrodki metalurgiczne, zajmujące się obróbką miedzi, złota oraz srebra. Umożliwiło im to rozwój wymiany handlowej z różnymi ośrodkami. Istniały dwa ważne szlaki handlowe: pierwszy prowadzący na północ, gdzie ze Skandynawii sprowadzano bałtycki bursztyn, zaś drugi na południe do Afryki Północnej, skąd przywożono kość słoniową oraz strusie jaja.
Osadnictwo i budownictwo.
Kultura El Argar reprezentowana jest przez umocnione osiedla typu protomiejskiego zlokalizowane w pobliżu złóż metali, w miejscach dogodnych do obrony, wzniesionych ponad doliny rzeczne. Domy mieszkalne wznoszone w obrębie osad były czworoboczne, budowane z brył kamiennych i kryte płaskimi dachami wykonanymi z gałęzi i trzciny, polepionymi gliną. W niektórych z domostw odkryto pozostałości schodów, co świadczy o tym, że część domów mogła być piętrowa. Osady tego typu miały dość rozplanowany charakter, a pomiędzy poszczególnymi domami biegły wąskie uliczki i przejścia.
Najbardziej znane stanowiska tej kultury to wspomniane już El Argar, Ifre, Zapata, El Oficio i Fuente el Álamo, gdzie na stanowisku położonym na obszarach nieurodzajnych, ale zasobnych w złoża metali, odkryto cysterny na wodę.
Obrządek pogrzebowy.
Cmentarzyska kultury El Argar występują często w obrębie dawnych osiedli. Osiągają różne rozmiary. Na stanowisku w El Argar odkryto ponad tysiąc grobów znajdujących się pomiędzy domami i w ich wnętrzu. Były to pochówki szkieletowe. W fazie A zmarłych chowano wewnątrz kamiennych grobów skrzynkowych oraz w grobach bez żadnych dodatkowych konstrukcji. Ich wyposażenie nawiązuje do standardów kultury pucharów dzwonowatych. W młodszej fazie bardzo często spotykane były pochówki pitosowe.
Inwentarz.
W fazie starszej kultury El Argar szczególnie rozpowszechnione były w ceramiczne kulisto denne naczynia o ostrym załomie oraz misy półkoliste o niewyodrębnionym zagłębionym dnie. W fazie młodszej upowszechniły się półkoliste puchary na pustych nóżkach, kulisto denne misy i naczynia o ostrym załomie.
Wśród wyrobów metalowych charakterystyczne były sztylety z nitami służącymi do połączenia z rękojeścią, berła sztyletowe, bransolety, skręty z drutu brązowego lub złotego, a w młodszej fazie także długie sztylety i miecze z nitami, płaskie siekiery brązowe oraz wykonane ze srebra diademy, kółka i tarczki.
Ponadto spotyka się jeszcze wyroby kamienne, a wśród nich charakterystyczne grociki Palmela, wyroby kościane i z muszli, natomiast o rozwiniętym odlewnictwie świadczą tygle i formy odlewnicze. W pochówkach występowały często wyroby typowe dla kultury pucharów dzwonowatych, czyli kościane guzki V-kształtne, płytki do ochrony przedramienia oraz puchary zbliżone do dzwonowatych.
Zanik.
Kultura El Argar zaczęła zanikać na początku I tysiąclecia p.n.e., jednak ostatecznie kres położyła jej kolonizacja fenicka w VIII wieku p.n.e.

</doc>
<doc id="1289132" url="https://pl.wikipedia.org/wiki?curid=1289132" title="New Star Soccer">
New Star Soccer



</doc>
<doc id="1289134" url="https://pl.wikipedia.org/wiki?curid=1289134" title="KKP Bydgoszcz">
KKP Bydgoszcz

Sportis KKP Bydgoszcz – kobiecy klub piłkarski występujący na poziomie Ekstraligi.
Charakterystyka.
Kobiecy Klub Piłkarski Bydgoszcz jest jednosekcyjnym klubem sportowym, specjalizującym się w piłce nożnej kobiet. Zespoły KKP i KKP II uczestniczą w rozgrywkach piłkarskich: I lidze PZPN i III lidze K-PZPN. Klub prowadzi nabór dziewcząt m.in. w Gimnazjum nr 6 Mistrzostwa Sportowego w Bydgoszczy oraz współpracuje z Kobiecą Akademią Piłkarską Golden Goal w Bydgoszczy. Siedziba klubu znajduje się na Stadionie Miejskim TKKF Bydgoszcz im. Eugeniusza Połtyna przy ul. Słowiańskiej.
Historia.
W 2002 roku w klubie Brda Bydgoszcz założono pierwszą w mieście kobiecą drużynę piłkarską, która uczestniczyła w rozgrywkach II ligi wielkopolskiej, a sezonie 2006/2007 awansowała do I ligi. Trudności finansowe i organizacyjne w klubie Brda (w 2008 dokonano ostatecznej likwidacji klubu) były przyczyną oddania piłkarskiej sekcji kobiecej do nowo powstałego "Kobiecego Klubu Piłkarskiego Golden Goal Bydgoszcz" 24 sierpnia 2007 roku. Pierwszym prezesem klubu został Paweł Straszewski. Po spadku w 2007 do II ligi, przystąpiono do stopniowej odbudowy zespołu na mocnych podstawach finansowych i organizacyjnych. W 2009 roku uzyskano awans do I ligi (grupa północna), w 2010 zespół uczestniczył w barażach o wejście do ekstraligi, a w 2011 awansował z pierwszego miejsca do ekstraligi piłki nożnej kobiet. Od grudnia roku 2010, w wyniku zmiany sponsora tytularnego, zespół nosił nazwę "KKP MAX-Sprint Bydgoszcz". Rosnąca kadra klubu (50 zawodniczek) umożliwiła zgłoszenie w 2010 do rozgrywek III ligi kujawsko-pomorskiej drugi zespół KKP Bydgoszcz. Wiosną 2011 juniorki KKP zadebiutowały w Mistrzostwach Polski i od razu awansowały do finału tych rozgrywek, gdzie ostatecznie zajęły 6. miejsce.
13 sierpnia 2011 KKP MAX-Sprint Bydgoszcz zadebiutował w ekstralidze, osiągając zwycięstwo 3:1 nad Mitechem Żywiec. W sumie klub spędził w ekstralidze 5 sezonów, w latach 2012-2014 osiągając 7. miejsca. KKP kilkukrotnie awansował do ćwierćfinału (2011-2014), a w 2015 roku – do półfinału Pucharu Polski kobiet. Sukcesy odnosiły także juniorki i zespół rezerw. W sezonie 2011/2012 KKP II uzyskał awans do II ligi wielkopolskiej, a w grudniu 2012 roku klub został Halowym Mistrzem Polski Juniorek, wygrywając wszystkie spotkania podczas turnieju rozgrywanym w Sosnowcu. Począwszy od 2015 zanotowano stopniową obniżkę poziomu sportowego seniorek. W sezonie 2015/16 klub spadł do I ligi.
w 2020 r. KKP Bydgoszcz połączył się z męskim klubem piłkarskim Sportis SFC S. Po tej zmianie zespół kobiecy nosi nazwę Sportis KKP Bydgoszcz.
Baza sportowa.
Od początku powstania klub korzystał ze Stadionu Miejskiego TKKF Bydgoszcz im. Eugeniusza Połtyna przy ul. Słowiańskiej. Obiekt w latach 60., 70. i 80. był użytkowany przez sportowców BKS Bydgoszcz, a w 1990 przekazany TKKF. Posiada boisko piłkarskie otoczone bieżnią lekkoatletyczną i trybuną; dysponuje sztucznym oświetleniem i budynkiem klubowym. W lipcu 2014 magistrat Bydgoszczy przekazał stadion w zarząd KKP Bydgoszcz. Na stadionie okazjonalnie rozgrywali mecze piłkarze Zawiszy (2007/2008) i Polonii Bydgoszcz (2012/2013).
Występy KKP w polskiej lidze.
źródło: www
Kadra.
2015/2016 (sezon wiosenny).
źródło: Oficjalna strona klubu

</doc>
<doc id="1289137" url="https://pl.wikipedia.org/wiki?curid=1289137" title="Magnus Silny">
Magnus Silny

Magnus Silny, Magnus Nielsson (Nilsson) (duń.) "Magnus den Stærke, Magnus Nilsson" (ur. 1106, zm. 4 czerwca 1134) – książę duński, król Szwecji panujący w Götalandzie od ok. 1125 do ok. 1130.
Syn króla duńskiego Nielsa Starego i Małgorzaty (zwanej Fredkulą), córki króla szwedzkiego Inge I Starszego i wdowy po królu norweskim Magnusie III.
Życie i panowanie.
Około roku 1118 za czasów panowania w Szwecji króla Inge II Młodszego niejaki Kol ogłosił się królem Gotów, którzy zamieszkiwali tereny Götalandu, co miało świadczyć o odrębności Szwedów (właściwych) od Gotów (już wcześniej Inge II Młodszy panował wspólnie ze swoim bratem Filipem). W następnych latach podział królestwa Szwedów i Gotów się utrwalił – gdy po 1120 królem Szwedów bez zgody wszystkich Gotów został Ragnvald Knaphövde, Goci na swego władcę wybrali Magnusa, który powołał się na swoje pochodzenia od króla Inge I. Po śmierci Rangvalda, zamordowanego prawdopodobnie przez Gotów, Magnus objął władzę również na obszarze Svealandu. Władza Magnusa w Szwecji nie trwała jednak długo, bo już po kilku latach, około 1130 pochodzący z Götalandu Sweker I Kolsson (być może syn owego Kola, króla Gotów) pokonał Magnusa i wygnał go do Danii.
W Danii Magnus zaangażował się w konflikt jaki powstał między jego ojcem Nielsem Starym a jego bratankami – Kanutem Lavardem i Erykiem II zwany Pamiętnym. Źródłem konfliktu było przejęcie całej władzy w Danii przez Nielsa Starego, który na czas nieobecności uczestniczącego w pielgrzymce do Ziemi Świętej króla Eryka I został regentem na czas małoletniości synów Eryka I, ale już po śmierci króla na Cyprze (1103) odsunął swoich bratanków od władzy i został jedynym władcą Danii. Prawdopodobnie jeszcze zanim Magnus stracił tron szwedzki, jego ojciec zaaranżował małżeństwo Magnusa z Ryksą, córką księcia Polski Bolesława Krzywoustego. Małżeństwo to miało wzmocnić pozycję Nielsa przed walką o koronę duńską z Kanutem Lavardem, który posiadając włości w Szlezwiku był lennikiem niemieckiego cesarza Lotara III. Dzięki sojuszowi Bolesław Krzywousty zyskał pomoc Magnusa w walkach o Pomorze Zachodnie, prowadzone przez Magnusa wojska duńskie w 1129 brały udział w zwalczaniu buntów Pomorzan pod wodzą księcia Warcisława I.
Tymczasem w Danii zbliżała się wojna domowa, bowiem wraz z osiągnięciem przez synów Eryka I wieku dojrzałego, Magnus uznał ich za zagrożenie dla swej pozycji następcy tronu i postanowił się pozbyć najstarszego z nich – Kanuta Lavarda. W styczniu 1131 Magnus zaprosił Kanuta do Ringsted, gdzie podstępnie go zamordował i przejął jego dobra w Szlezwiku. Zbrodnia Magnusa wywołała oburzenie, przez co na tingu w Ringsted został potępiony i musiał uchodzić z kraju. Zabójstwo Kanuta Lavarda wywołało wieloletnie walki pomiędzy bratem Kanuta – Erykiem II a Nielsem i Harald zwany Włócznią, drugim z braci Kanuta, który został ogłoszony współrządcą królestwa. Eryka II wspomogły wojska niemieckie i hrabiów Holsztynu. W tej sytuacji Magnus postanowił powrócić do Danii i poszukać sojusznika dla swoich planów zdobycia władzy. Jak wspomniano, Kanut Levard był cesarskim lennikiem, dlatego Magnus chcąc obłaskawić cesarza zapłacił mu olbrzymią kwotę 4 tysięcy grzywien, a następnie złożył mu hołd lenny w Halberstadt (1134). Magnus mógł mówić o wielkim sukcesie, gdy cesarz Lotar III przyjmując hołd postanowił podporządkować sobie Danię i jednocześnie koronował Magnusa na króla Danii. Następnie Lotar III po zawarciu pokoju z Nielsem Starym, który nadal sprawował faktyczną władzę w królestwie, wycofał swoje poparcie dla Eryka, który musiał uchodzić do Norwegii.
Mimo początkowych sukcesów Nielsa Starego i Magnusa sytuacja całkowicie się zmieniła gdy papież Innocenty II odebrał niezależność Kościołowi duńskiemu i mimo sprzeciwów Nielsa podporządkował duńską prowincję kościelną niemieckiemu arcybiskupstwu w Bremie. Dzięki temu Eryk zyskał poparcie duńskiego arcybiskupa Assera i bardzo prędko powrócił do Danii, gdzie 4 czerwca 1134 w bitwie pod Fodwig pokonał wojska Nielsa Starego. W trakcie bitwy zginął Magnus Silny. Jego ojciec zbiegł do Szlezwiku, gdzie na polecenie Eryka II w dniu 25 czerwca 1134 został zamordowany.
Synem Magnusa Silnego i Ryksy był późniejszy król Danii Kanut V (panował 1146-1157). Po śmierci Magnusa wdowa po nim wyszła za mąż za księcia nowogrodzkiego Włodzimierza z dynastii Rurykowiczów (z linii Monomachowiczów), a po śmierci drugiego męża powróciła do Skandynawii i jej trzecim mężem został Swerker I Starszy, który wcześniej pozbawił Magnusa korony królestwa Szwecji.

</doc>
<doc id="1289138" url="https://pl.wikipedia.org/wiki?curid=1289138" title="Lund (Wisconsin)">
Lund (Wisconsin)

Lund w stanie Wisconsin jest niewielką jednostką osadniczą, leżącą na granicy dwóch hrabstw – Pepin i Pierce. Najbliższe większe miejscowości to miasta Pepin i Stockholm. Nazwa "Lund" pochodzi od szwedzkiego miasta Lund.
Atrakcją turystyczną wioski, jest oddalona o około 1 milę autentyczna chata z bali, w której urodziła się i spędziła pierwsze lata życia Laura Ingalls Wilder.

</doc>
<doc id="1289143" url="https://pl.wikipedia.org/wiki?curid=1289143" title="Fiołek drobny">
Fiołek drobny

Fiołek drobny ("Viola pumila" Chaix) – gatunek roślin z rodziny fiołkowatych ("Violaceae"). Występuje w Europie, środkowej Azji i na Syberii. W Polsce jest gatunkiem rzadkim; rośnie głównie w południowo-zachodniej części nizin.
Biologia i ekologia.
Bylina. Rośnie na wilgotnych łąkach. Kwitnie w maju i czerwcu. Gatunek charakterystyczny łąk selernicowych ze związku "Cnidion dubii".
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków wymierających (kategoria zagrożenia: E). W wydaniu z 2016 roku otrzymała kategorię CR (krytycznie zagrożony).
Znajduje się także w Polskiej Czerwonej Księdze Roślin w kategorii CR (krytycznie zagrożony).

</doc>
<doc id="1289148" url="https://pl.wikipedia.org/wiki?curid=1289148" title="Gatcha gacha">
Gatcha gacha

 – manga stworzona przez Yutakę Tachibanę. Opowiada o licealistce Yuri Muroi.
Opis fabuły.
Muroi jest popularną osobą w szkole. Nie ma jednak ona szczęścia w miłości i często zmienia partnerów. Osoby, które się z nią wiązały, notorycznie ją oszukiwały. Spotyka ona wkrótce Takahiro Yabe, który jest bardzo atrakcyjny. Muroi uważa, że w końcu znalazła swoją prawdziwą miłość.
Postacie kluczowe.
Yuri Muroi jest główną postacią w Gatcha gacha. Jest osobą o radosnym charakterze. Który często się przemienia na mroczny i zdeterminowany kiedy w grę wchodzi obrona osób których darzy miłością. Często z powodu jej zazdrości wszczyna bójki z innymi dziewczynami. Matka Yuri zmarła, kiedy była ona mała. Od tamtej pory musi się opiekować swoimi dwoma młodszymi braćmi bliźniakami. Muroi jest mocno zakochana w Takahiro Jabe, przed którym miała już 13 innych amantów. Większość z nich okłamywała Yuri i przy rozpadach związków mówili jej że zbyt głęboko angażuje się w uczucia miłosne.
Motoko Kagurazaka jest jedną z najatrakcyjniejszych dziewczyn w szkole, lecz specjalnie o to nie zabiega. Jej wygląd zewnętrzny ma się nijak do jej usposobienia. Lubuje się ona w walkach, wymuszeniach, zagrażaniu innym. Z drugiej strony jest jednak oddana przyjaciołom, jest sprawiedliwa a czasem nawet skromna. Motoko ma skłonności lesbijskie, lecz nie przyznaje się do nich.
Takahiro Yabe jest szkolnym playboyem. Kiedyś trenował kendo i był w tym sporcie bardzo dobry, jednak kilka lat temu zrezygnował z uprawiania go. Ma bardzo burzliwy charakter, co często prowadzi do różnych problemów z jego dziewczynami. Jest silny i atrakcyjny.

</doc>
<doc id="1289150" url="https://pl.wikipedia.org/wiki?curid=1289150" title="Euarchonty">
Euarchonty

Euarchonty (Euarchonta) – nadrząd ssaków uważany za klad obejmujący: 

</doc>
<doc id="1289152" url="https://pl.wikipedia.org/wiki?curid=1289152" title="Daisy Chain">
Daisy Chain

Daisy – wielooczkowa pętla nylonowa lub z dyneemy używana we wspinaczce. 
Daisy bywa używane przez osoby uprawiające wspinaczkę klasyczną do szybkiego przypięcia łącznika uprzęży do punktu asekuracyjnego lub jako dodatkowe szpejarki (uchwyty przeznaczone do przypinania innego sprzętu wspinaczkowego), jednak podstawowe zastosowanie Daisy znajduje we wspinaczce techniką sztucznych ułatwień. Wspinacz prowadzący dany wyciąg łączy swoją uprząż przy użyciu daisy z punktem asekuracyjnym (używając karabinka lub haka). Dzięki temu może on swobodnie zawisnąć podczas przygotowywania kolejnego punktu asekuracyjnego. Wiele połączonych oczek pozwala na wygodną regulacje długości.
Taśma przeszyta jest co kilkanaście centymetrów w taki sposób aby powstały pętle. Wytrzymałość głównej pętli musi spełniać takie same normy, jak zwykłe taśmy wspinaczkowe (ponad 22 kN). Szwy oddzielające od siebie kolejne oczka są znacznie mniej wytrzymałe (ok 2-3 kN) w związku z czym dynamiczne obciążenie wewnętrznych oczek może spowodować ich rozprucie.
Nie należy mylić daisy z drabinkami używanymi w technice sztucznych ułatwień, które wyglądają podobnie, jednak posiadają większe pętle przeznaczone do stawiania w nich stóp. Czym innym jest również zszywany absorber energii.
Z uwagi na małą wytrzymałość szwów tworzących pętle nieprawidłowe wpięcie karabinka w Daisy może być śmiertelnie niebezpieczne.

</doc>
<doc id="1289156" url="https://pl.wikipedia.org/wiki?curid=1289156" title="Kościół w Gwizdanowie">
Kościół w Gwizdanowie



</doc>
<doc id="1289163" url="https://pl.wikipedia.org/wiki?curid=1289163" title="Piotr Borys">
Piotr Borys

Piotr Borys (ur. 11 stycznia 1976 w Bolesławcu) – polski polityk, samorządowiec, członek zarządu i wicemarszałek województwa dolnośląskiego, poseł do Parlamentu Europejskiego VII kadencji, poseł na Sejm IX kadencji.
Życiorys.
W 2001 ukończył studia na Wydziale Prawa i Administracji Uniwersytetu Wrocławskiego. Początkowo pracował w Agencji Rozwoju Regionalnego „Arleg” w Legnicy, od 2003 do 2006 kierował spółką akcyjną Aquapark Polkowice. W latach 1998–2002 zasiadał w radzie miasta Lubin, krótko pełniąc funkcję w zarządzie miasta.
Od 2003 sprawował mandat radnego sejmiku dolnośląskiego. W II kadencji był wiceprzewodniczącym sejmiku, następnie został powołany w skład zarządu województwa. Utrzymał to stanowisko po wyborach samorządowych w 2006. W marcu 2008 w nowym zarządzie objął stanowisko wicemarszałka.
Należał do Unii Wolności i Partii Demokratycznej. W 2006 przeszedł do Platformy Obywatelskiej. Z listy UW w 2001 bez powodzenia kandydował do Sejmu i w 2004 do PE, a w 2005 z listy PD ponownie do Sejmu. Z listy PO w 2009 w okręgu dolnośląsko-opolskim uzyskał mandat eurodeputowanego VII kadencji. W Parlamencie Europejskim został członkiem delegacji do spraw stosunków z Afganistanem, delegacji do spraw stosunków z Azją Centralną, Komisji Prawnej oraz Komisji Kultury i Edukacji, jak również członkiem grupy Europejskiej Partii Ludowej. W 2014 nie ubiegał się o reelekcję, natomiast w 2015 był kandydatem PO do Senatu.
W 2018 powrócił w skład sejmiku dolnośląskiego. W wyborach w 2019 z ramienia Koalicji Obywatelskiej uzyskał mandat posła IX kadencji w okręgu legnickim, otrzymując 35 034 głosy.

</doc>
<doc id="1289164" url="https://pl.wikipedia.org/wiki?curid=1289164" title="Antigona">
Antigona

Antigona – kosowski film fabularny z roku 2006 w reżyserii Burima Mustafy.
Opis fabuły.
Akcje filmu rozgrywa się we współczesnym Kosowie, po zakończeniu wojny w 1999 r. Bohaterem filmu jest Mala, (który w czasie wojny należał do UÇK) i jego kuzynka Antigona. Mala i Antigona w trakcie wojny stracili całą rodzinę, która została wymordowana. Mala ucieka z miasta, gdzie wcześniej mieszkał i szuka odosobnienia w małym domku w górach. Antigona okres wojny spędziła w Albanii i wraca do Kosowa, gdzie odnajduje Malę.
Pewnego dnia, do domu, w którym mieszka Mala dociera oddział KFOR, który poszukuje ukrytej broni, wraz z albańskim tłumaczem. Pod nieobecność Mali w domu jest tylko Antigona. Antigona i tłumacz zostają sami w domu i tak zaczyna się ich kilkumiesięczny związek. Tłumacz obiecuje dziewczynie, że razem opuszczą Kosowo i wyjadą na Zachód. W dniu, kiedy Antigona informuje tłumacza, że jest z nim w ciąży ten namawia ją, aby przeprowadziła aborcję. Antigona odmawia, tłumacz opuszcza ją i wiąże się z inną kobietą. Przeznaczeniem Antigony jest tragiczny koniec.
Film jest pracą dyplomową absolwenta szkoły filmowej w Prizrenie, był prezentowany w kinach Kosowa, a także na Festiwalu Filmów Albańskich w Tiranie.

</doc>
<doc id="1289165" url="https://pl.wikipedia.org/wiki?curid=1289165" title="Jean Casimir Baluze">
Jean Casimir Baluze

Jean Casimir Baluze lub Jan Kazimierz Baluze – „pan Balus” (ur. 4 sierpnia 1648, zm. 26 kwietnia 1718) – francuski dyplomata, urodzony w Polsce i hołdujący sarmackim zwyczajom.
Urodzony w 1648 w Warszawie Jan Kazimierz był synem Antoniego Baluze’a, dworzanina Ludwiki Marii i pokojowego króla Jana Kazimierza. Ojciec Jana Kazimierza przeszedł na służbę francuskiego ministerstwa spraw zagranicznych i do 1680 był dyplomatycznym agentem i korespondentem Wersalu w Polsce.
Jan Kazimierz liczył, że gdy królem zostanie Jan III Sobieski, spadną na niego zaszczyty; gdy tak się nie stało, obrażony wyjechał (1680) do Francji, gdzie został naturalizowany.
W 1684 powrócił do Warszawy ze swym protektorem markizem François-Gaston de Béthune’m, szwagrem królowej Marii Kazimiery.
W 1703 Jan Kazimierz został ambasadorem Francji w Rosji. Po długim okresie zerwania między Francją a Rosją Wersal potrzebował osoby jakoś obeznanej z realiami Europy wschodniej. W czasie tej i następnej misji przy carze w 1711 nawet nie przestał w jakimś sensie być Polakiem. Działał razem z Polakami. Słudzy Piotra Wielkiego byli nieufnie nastawieni do sarmackich zwyczajów francuskiego ambasadora z Polski. W latach 1702-1713 oficjalny poseł francuski w Petersburgu.
Od 1702 mianowany dyplomatą i agentem rządu francuskiego w Polsce w misji dyplomatycznej. W 1702 ambasador Charles de Caradas został aresztowany, od tego momentu najważniejszym przedstawicielem w Ludwika XIV Polsce był właśnie Baluze.
Z 2 kwietnia 1713 pochodzi list Baluze’a do francuskiego ministra spraw zagranicznych markiza Jean’a Baptiste’a Colbert de Torcy donoszący o romansie Augusta II z podkomorzyną wielką litewską Marią Anną Denhoffową.

</doc>
<doc id="1289166" url="https://pl.wikipedia.org/wiki?curid=1289166" title="Rollo Armstrong">
Rollo Armstrong

Rollo Armstrong, właśc. Rowland Constantine O'Malley Armstrong (ur. 1967 w Londynie) – muzyk brytyjski. Członek grupy Faithless, którą stworzył w 1995 roku z Sister Bliss, Jamie Catto oraz Maxi Jazzem.
Starszy brat piosenkarki Dido, z którą napisał oraz wydał albumy "No Angel" i "Life for Rent". W Stanach Zjednoczonych Rollo najbardziej znany jest ze współpracy przy produkcji albumów Dido, jak również przy debiutanckim albumie piosenkarki/pisarki tekstów Kristine W – "Land of the Living".
Życiorys.
Studiował na uniwersytecie w York, gdzie był aktywnym członkiem studenckiej radiostacji, URY.
Cierpi na stan kliniczny, o nazwie synestezja, w którym dźwięki postrzega się jako barwy.
W 1991 roku Rollo założył wytwórnię Cheeky Records i wydał dwa nagrania zanim zakończyła działalność rok później. Wytwórnia Champion Records nadeszła ze wsparciem pieniężnym i radą umożliwiającą ponowne otworzenie Cheeky w 1994 roku (od tamtego czasu została wykupiona przez wytwórnię BMG). W 1992 roku nagrał singel zwany "Don't You Want Me?" (nie mylić z piosenką z 1981 roku o tej samej nazwie, ale stworzonej przez The Human League), który był bardzo często grany przez klubowych DJ-ów na całym świecie i który w błyskawicznym tempie stał się niezawodnym „zapełniaczem parkietów”. Klip do tej ścieżki muzycznej składał się jedynie z animowanej grafiki, której „pulsujące" ruchy były doskonale zsynchronizowane z rytmem, co przypominało demo na klasycznym, domowym komputerze. Wtedy nikt jeszcze nie miał pojęcia kto kryje się pod pseudonimem Felixa. Było tak aż do kilku miesięcy później, kiedy wyszło na jaw że to właśnie Rollo stał za produkcją tego nagrania. Później, w 2006 roku, w wywiadzie z Pete’em Tongiem dla BBC Radio 1, Rollo oznajmił, że zapłacono mu tylko 300 funtów aby nagrać tę ścieżkę. Rollo również brał udział w napisaniu piosenki "Who Are You?" wykonywanej przez australijską muzyczkę Katie Noonan (utwór ukazał się na jej albumie "Skin").
Rollo Armstrong skomponował również temat muzyczny Euro 2008.
Dyskografia.
Dusted.
28 września 2005 roku, Rollo Armstrong wprowadził na rynek całkowicie przerobioną wersję albumu Dusted "When We Were Young" nazwaną "Safe From Harm", do której dołączona została ilustrowana osiemdziesięciostronicowa książka o tej samej nazwie. ()

</doc>
<doc id="1289167" url="https://pl.wikipedia.org/wiki?curid=1289167" title="Henry Gantt">
Henry Gantt

Henry Laurence Gantt (ur. 1861 w hrabstwie Calvert, zm. 23 listopada 1919 w Montclair) – amerykański inżynier mechanik i naukowiec, jeden z prekursorów nauki o organizacji i zarządzania projektami.
Pracował jako nauczyciel szkół zawodowych, równolegle kontynuując studia techniczne, które ukończył z tytułem zawodowym inżyniera. W 1887 nawiązał bliską współpracę z Frederickem Taylorem.
Henry Gantt dokonał wdrożenia czasowo-premiowego systemu prac i sporządzenia karty instrukcyjnej. Na przełomie wieków opracował dla fabryki Bethlehem Steel "System Zadań i Premii" ("The Task and Bonus System") i opublikował go następnie w "Engineering Magazine". Opracowany schemat został nazwany diagramem Gantta.

</doc>
<doc id="1289168" url="https://pl.wikipedia.org/wiki?curid=1289168" title="Hrabstwo Pepin">
Hrabstwo Pepin

Hrabstwo Pepin "(Pepin County)" – amerykańskie hrabstwo w stanie Wisconsin (USA), zamieszkane przez nieco ponad 7 tys. osób. Jego stolicą jest miasto Durand.
Jednostka zajmuje powierzchnię 644 km², z czego prawie 6,6% stanowią wody.

</doc>
<doc id="1289172" url="https://pl.wikipedia.org/wiki?curid=1289172" title="Inercja statku">
Inercja statku

Inercja statku to zjawisko polegające na trudnościach w manewrowaniu statkiem wynikające z:
Objawy inercji.
Najwyraźniejszym objawem inercji jest kłopot z zatrzymaniem statku. Statek handlowy, załadowany, idący z pełną prędkością (kilkanaście węzłów, 20–40 km/h) po zatrzymaniu silnika będzie posuwał się naprzód jeszcze przez kilkanaście-kilkadziesiąt minut i przepłynie kilka mil. Użycie silnika pracującego wstecz znacznie zmniejsza ten dystans, ale na wielu statkach przesterowanie silnika na pracę wstecz wymaga kilkunastominutowego przygotowania.
Również nadanie prędkości statkowi zajmuje sporo czasu, co jest poważnym utrudnieniem w sytuacjach, kiedy na statek działa silny prąd lub silny wiatr.
Urządzenia hamujące.
Konstruktorzy próbowali zbudować urządzenia hamujące statki (najczęściej zwiększające opór) takie jak: rozchylane dzioby, dodatkowe płetwy, rozchylane płetwy steru, a także pędniki skierowane w przód. Ze względu na olbrzymie siły potrzebne do hamowania statku, urządzenia takie nie znalazły praktycznego zastosowania.
Awaryjne zatrzymywanie statku.
Najskuteczniejszym sposobem skrócenia drogi hamowania klasycznego statku jest naprzemienne przekładanie płetwy sterowej w skrajne położenia. Siła hamująca na płetwie steru i powstała na skutek częściowego posuwania się statku pod kątem do jego diametralnej pozwala na zmniejszenia drogi hamowania. Ze względu na podobieństwo ruchów płetwy steru do płetwy ogonowej ryby, sposób ten znany jest jako "fishtailing" ( – ogon ryby). 
Jeżeli sytuacja pozwala, zamiast hamowania stosuje się silną zmianę kursu (cyrkulację).
Przykłady.
Tankowiec (z ładunkiem 200 tys. ton), przy hamowaniu pracą napędu „cała wstecz”, na zatrzymanie potrzebuje:
Powyższe dane są uśrednione.
Zbiornikowiec o nośności 193 tys. ton (długość 300 m) na zatrzymanie z prędkości 12,7 węzła (23,5 km/h) manewrem maszyny „cała wstecz” potrzebuje 3900 m, przy zastosowaniu techniki "fishtailing" droga hamowania wynosi 1620 m.
Cyrkulacja: Średnica cyrkulacji taktycznej (w uproszczeniu: ilość miejsca, potrzebna na wykonanie zwrotu o 360 stopni), dla wspomnianego tankowca o nośności 200 tys. ton wynosi około 1100 m.

</doc>
<doc id="1289173" url="https://pl.wikipedia.org/wiki?curid=1289173" title="Aurypigment">
Aurypigment

Aurypigment – rzadki minerał z gromady siarczków. Powstaje w wyniku procesów hydrotermalnych niskich temperatur, częściej jako produkt ekshalacji wulkanicznych lub jako minerał wtórny po realgarze. Zbudowany jest z trisiarczku diarsenu, As2S3.
Właściwości.
Kryształy rzadkie, najczęściej małe, o pokroju krótkosłupkowym. Skupienia zbite, promieniste i ziemiste agregaty. Występuje w skupieniach pręcikowych, nerkowych, promienistych, tworzy często drobnokrystaliczne naloty. Typowe są skupienia płytkowe, w których pojedyncze płytki można wyginać.
Występowanie.
Julamerk (Kurdystan), Acobambilla i Morococha (Peru), Łuchumsk (Kaukaz) oraz Binntal w Szwajcarii, w Macedonii Północnej, w Chinach i w USA.
Aurypigment został znaleziony w kredowych skałach fliszowych koło Baligrodu w Karpatach.

</doc>
<doc id="1289174" url="https://pl.wikipedia.org/wiki?curid=1289174" title="Polirytmia">
Polirytmia

Polirytmia (gr. "polýs" czyli liczny i "rhytmós" czyli rytm) - stosowanie zróżnicowanych przebiegów rytmicznych w różnych głosach, charakterystyczne dla utworów polifonicznych.
Nie mylić z polimetrią.

</doc>
<doc id="1289176" url="https://pl.wikipedia.org/wiki?curid=1289176" title="Charles-Hyacinthe de Galléan">
Charles-Hyacinthe de Galléan

Charles-Hyacinthe de Galléan markiz de Salerne et des Issards (ur. 1717, zm. 1754) – francuski dyplomata i poseł
Życiorys.
Służył podczas wojny o sukcesję polską (1733-1738). Walczył w Niemczech przeciw armii austriackiej. W latach 1746–1752 poseł nadzwyczajny Francji w Polsce, a potem w Sabaudii. W roku 1731 poślubił Charlotte-Yolande-Félicité.

</doc>
<doc id="1289177" url="https://pl.wikipedia.org/wiki?curid=1289177" title="Polimetria">
Polimetria

Polimetria (gr. "polýs" czyli liczny i "metron" czyli miara) - termin muzyczny mający dwa znaczenia:
Polimetria występuje bardzo często w utworach dwudziestowiecznych, np. w kompozycjach Béli Bartóka.
Nie mylić z polirytmią.

</doc>
<doc id="1289180" url="https://pl.wikipedia.org/wiki?curid=1289180" title="Waubeek">
Waubeek

Miejscowości w USA :

</doc>
<doc id="1289181" url="https://pl.wikipedia.org/wiki?curid=1289181" title="Arkansaw (Wisconsin)">
Arkansaw (Wisconsin)

Arkansaw - jednostka osadnicza w hrabstwie Pepin, w stanie Wisconsin. W miejscowości mieszka około 300 osób.

</doc>
<doc id="1289182" url="https://pl.wikipedia.org/wiki?curid=1289182" title="Llansantffraid FC">
Llansantffraid FC



</doc>
<doc id="1289184" url="https://pl.wikipedia.org/wiki?curid=1289184" title="Arkansaw">
Arkansaw



</doc>
<doc id="1289186" url="https://pl.wikipedia.org/wiki?curid=1289186" title="Melodyka kantylenowa">
Melodyka kantylenowa



</doc>
<doc id="1289187" url="https://pl.wikipedia.org/wiki?curid=1289187" title="Andy Powell (muzyk)">
Andy Powell (muzyk)

Andy Powell (ur. 19 lutego 1950 w Stepney w East London) – brytyjski gitarzysta i jeden z założycieli zespołu rockowego Wishbone Ash. Powell jest jedynym obecnym członkiem zespołu, który gra w nim od samego początku.
Powell wraz z Tedem Turnerem byli jednymi z pierwszych propagatorów układu „dwóch gitar prowadzących”. Ich muzyka miała wpływ na takie „dwugitarowe” zespoły jak Thin Lizzy, Iron Maiden, Judas Priest i Big Country. Jego najsłynniejszą gitarą jest model Gibson Flying V z 1967 roku.
Na początku nie mógł sobie pozwolić na kupno gitary elektrycznej, więc musiał pożyczać instrumenty, aż w końcu zdecydował się zbudować własny. Od tego czasu samodzielnie wykonał wiele modeli gitar. W roku 1969 odpowiedział na ogłoszenie zamieszczone w magazynie Melody Maker, w którym Martin Turner i Steve Upton szukali gitarzysty. W końcu dołączył do nich wraz z innym gitarzystą - Tedem Turnerem i w ten sposób powstał zespół Wishbone Ash, którego managerem został Miles Copeland. Pierwszy album - "Wishbone Ash" - wydany został w roku 1970.
Trzeci krążek - "Argus" - nazwany został przez Melody Maker „Najlepszym Brytyjskim Albumem Roku”, a sam Andy wymieniany był jako jeden z najlepszych gitarzystów w wielu brytyjskich czasopismach muzycznych. W 1996 wydał książkę - „Collector's Guide to Wishbone Ash” - w której przedstawił rozległą historię zespołu.
Zagrał na płytach Ringo Starra i George’a Harrisona.

</doc>
<doc id="1289189" url="https://pl.wikipedia.org/wiki?curid=1289189" title="Keep Your Mind Wide Open">
Keep Your Mind Wide Open

Keep Your Mind Wide Open (ang. dosł. "miej umysł szeroko otwarty") – piosenka stworzona na potrzeby filmu Most do Terabithii, napisana przez Dave’a Bassetta i Michelle Featherstone. Śpiewa ją amerykańska aktorka AnnaSophia Robb, która w filmie gra jedną z głównych ról. Powstał także teledysk do piosenki, w którym widać poszczególne sceny z filmu. Był on emitowany przez Disney Channel i znajduje się na DVD filmu Most do Terabithii. Piosenka zajęła 90. miejsce na liście Billboard Hot 100.

</doc>
<doc id="1289192" url="https://pl.wikipedia.org/wiki?curid=1289192" title="Wulpia">
Wulpia

Wulpia ("Vulpia" C.C.Gmel.) – rodzaj roślin z rodziny wiechlinowatych ("Poaceae"). Należy do niego 26 gatunków występujących głównie w strefie klimatu umiarkowanego na półkuli północnej, nieliczne występują na terenach górskich w strefie międzyzwrotnikowej, kilka rośnie w Ameryce Południowej. Rośliny z tego rodzaju są blisko spokrewnione z kostrzewami ("Festuca"), które w odróżnieniu od jednorocznych wulpii są bylinami. Gatunkiem typowym jest "Vulpia myuros" (L.) C.C. Gmel.
Systematyka.
"Distomomischus" Dulac, "Zerna" Panzer
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Loliinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh., rodzaj wulpia ("Vulpia" C.C.Gmel.).

</doc>
<doc id="1289194" url="https://pl.wikipedia.org/wiki?curid=1289194" title="Antoine-René de Voyer de Paulmy">
Antoine-René de Voyer de Paulmy

Antoine-René de Voyer de Paulmy, markiz d’Argenson (ur. 1722, zm. 1787) – francuski dyplomata, członek zagraniczny Akademii Stanisława w Nancy od 1760 roku.
Jedyny syn Renégo Louisa de Voyer de Paulmy d’Argensona (zm. 1757). Nie należy go mylić z jego kuzynem – Markiem-Reném de Voyer de Paulmy hrabią d’Argenson (1721-1782), synem brata ojca – Marca-Pierre’a de Voyer, hrabiego d’Argenson.
Kariera urzędnicza.
Antoine René był adwokatem w Châtelet od 1742 i doradcą parlamentu Paryża od 1744 roku. Od roku 1748 członek Akademii Francuskiej i "Académie des inscriptions et belles-lettres".
Kariera dyplomaty.
Antoine-René de Voyer de Paulmy był ambasadorem Francji w Szwajcarii od 1748 do 1750. W latach 1751-1758 jego wuj Marc Pierre de Voyer zatrudniał go w ministerstwie wojny. Po 1758 roku powrócił do pracy w dyplomacji, jako; ambasador w Warszawie (1762-1764) i Wenecji (1766-1770).
16 marca 1764 Antoine-René de Voyer de Paulmy, markiz d’Argenson, jako ambasador francuski w Warszawie i poseł austriacki Florimont-Claude Mercy-Argenteau wygłosili deklarację, że Francja i Austria zaakceptują każdego kandydata na tronie polskim, choć po cichu chcieli by królem został zależny od nich Jan Klemens Branicki. Jednocześnie próbowali nawiązać kontakt z Czartoryskimi. Pomocnikiem d’Argensona w tych kontaktach miał być mianowany w 1764 konsul generalny Jean Antoine Monnet, dawny domownik Czartoryskich. Rezydent i agent „królewskiego sekretu” Pierre Hennin, rozmawiał wielokrotnie z Poniatowskim, jednak bez większych rezultatów.
Zwycięscy Czartoryscy pozbawili hetmana Branickiego władzy nad wojskiem, czego Austriacy i Francuzi chcieli uniknąć, by zachować wpływy w Rzeczypospolitej. 7 czerwca 1764 de Paulmy oświadczył prymasowi, że wraca do Francji, ponieważ „w Polsce nastąpiło rozdwojenie, a on nie może przebywać w jednej jej części”. Prymas-interrex Władysław Aleksander Łubieński, który spodziewał się podobnych słów i któremu poseł rosyjski Herman Karl von Keyserling miał nakazać grać ostro, odpowiedział, że wobec tego nie uważa on już de Paulmy’ego za ambasadora. Skutkiem czego Francuzi zlikwidowali swą placówkę dyplomatyczną w Warszawie. 9 czerwca opuścił ją Paulmy, a 16 lipca Hennin i Monnet. Na znak solidarności sojuszniczej, Warszawę opuścili także reprezentant Austrii – Florimont-Claude Mercy-Argenteau i Hiszpanii. Później kraje „systemu południowego” zwlekały z uznaniem Poniatowskiego.
W 1768 roku zakończył karierę i zamieszkał w Arsenale, gdzie zgromadził cenny księgozbiór. Sprzedał go za 412 tysięcy liwrów w 1785 roku hrabiemu d'Artois. Zbiory te wchodzą obecnie w skład kolekcji Biblioteki Arsenału. 
Życie prywatne.
Antoine-René de Voyer de Paulmy był też kanclerzem zakonu św. Ludwika i strażnikiem pieczęci ("garde des sceaux").
Poślubił Suzanne Marguerite Fyot de la Marche (zm. 1784) z którą miał jedną córkę: Madeleine Susanne Adélaïde de Voyer d’Argenson (1752-1813), damę dworu, która w roku 1771 poślubiła Anne Charlesa Sigismonda de Montmorency-Luxembourga (1737-1803), księcia de Piney.

</doc>
<doc id="1289198" url="https://pl.wikipedia.org/wiki?curid=1289198" title="Melody Maker">
Melody Maker

Melody Maker – czasopismo wydawane w Wielkiej Brytanii, przez swego wydawcę nazywane najstarszym tygodnikiem muzycznym na świecie. Powstało w roku 1926 jako magazyn dla muzyków; w roku 2000 zostało połączone ze swoim "odwiecznym rywalem", należącym do tego samego wydawcy (IPC Media), "New Musical Express".
Ogłoszenia zamieszczane w "Melody Maker" pomogły w zebraniu składów dla wielu zespołów, np.:

</doc>
<doc id="1289203" url="https://pl.wikipedia.org/wiki?curid=1289203" title="Pepin (jezioro)">
Pepin (jezioro)

Pepin – jezioro naturalne, na granicy stanów Wisconsin i Minnesota. Najszerszy naturalny odcinek rzeki Missisipi. Jest to zbiornik stosunkowo duży (100 km²) i płytki (średnia głębokość: 5,5 m).
Do jeziora wpada rzeka Chippewa, a u jego brzegu leży park narodowy "Frontenac State Park".
Miasta położone wzdłuż brzegów jeziora :

</doc>
<doc id="1289204" url="https://pl.wikipedia.org/wiki?curid=1289204" title="Spyker C8">
Spyker C8

Spyker C8 – holenderski supersamochód prezentujący oryginalną stylistykę nadwozia i wnętrza, odnoszącą się do produkowanych w latach 1900-1928 luksusowych samochodów Spyker. W 2000 roku powstał pierwszy model C8 Spyder, którego oferta w kolejnych latach była poszerzana o mocniejsze silniki, zamknięte nadwozie oraz bardziej dopracowane, supersportowe modele. Na podstawie modelu C8 powstał także Spyker C12, którego różni od C8 dwunastocylindrowa jednostka napędowa i odpowiednio przeprojektowana pod tym względem konstrukcja techniczna.
Charakterystyka modeli.
Pierwszy z serii modeli C8 sportowy samochód holenderskiej marki zwracał na siebie uwagę przede wszystkim bezprecedensowym wyglądem, zarówno aluminiowego nadwozia, jak i wnętrza. Konstruktorzy postawili przede wszystkim na oryginalność samochodu, czego skutkiem był kipiący lśniącymi elementami oraz niespotykaną w innych markach deską rozdzielczą roadster. Napęd stanowił umieszczony centralnie, widlasty, ośmiocylindrowy silnik Audi o mocy zwiększonej do 400 KM, dzięki czemu C8 Spyder rozwijał prędkość 300 km/h, a do pierwszej "setki" rozpędzał się w 4.4 sekundy. Pomimo tych osiągów, Spyker C8 Spyder specjaliści traktują raczej jako bulwarowy, ekstrawagancki roadster, aniżeli typowy samochód klasy 300+. Spowodowane jest to głównie niedociągnięciami w kwestii technicznej i skupieniu się techników holenderskiego producenta na stylu.
Model Laviolette to zamknięta wersja C8 Spyder. Nazwa pochodzi od pracującego dla przedwojennej firmy Spyker belgijskiego konstruktora Josepha Laviolette. Samochód wyposażony jest we wzmocniony silnik V8 Audi o mocy 450 KM, a nie 400, jak w przypadku podstawy. Prócz przeźroczystego dachu, auto zostało także zmodernizowane pod względem technicznym, jednak większa masa modelu nie pozwoliła na zwiększenie prędkości maksymalnej. Tu także wynosi ona 300 km/h.
Spyker C8 Double 12 R był pierwszym modelem zdolnym do walki na torach wyścigowych. Nazwa "Double 12" pochodziła od rekordu osiągniętego przez przedwojenny model C4 podczas 24-godzinnego wyścigu Brooklands. Wyścigowa wersja R miała własny, aluminiowy silnik 4.0 o mocy 480 KM, sześciobiegową manualną skrzynię biegów oraz zawieszenie przygotowane do walki w wyścigach długodystansowych. Najważniejszym celem powstania Double 12 R był start w wyścigu Le Mans 24h w 2002 roku, jedyny startujący w konfrontacji Spyker nie dojechał do mety z powodu defektu. Dopiero rok później Spyker osiągnął sukces, kończąc 24-godzinny wyścig na 10. miejscu w swojej klasie, a 30. w klasyfikacji generalnej.
Ze względu na wymagania FIA dotyczące wyścigów, w 2002 roku na rynek trafiła seria modeli C8 Double 12 S wyposażona standardowo w 400-konny silnik Audi 4.0 V8. Istnieje jednak możliwość modernizacji tego silnika - najwyższy, "piąty" poziom (standardowo montowany jest "pierwszy") pozwala na "wyciągnięcie" nawet 620 KM, a dzięki temu - jazdę z prędkością nawet 345 km/h.
W 2004 roku na rynek trafiła wersja Spyder T, wyposażona w silnik Audi 4.2 V8 z dwoma turbosprężarkami. Silnik ten był właściwie lekko zmodernizowaną jednostką napędową modelu Spyder, jednak zmiany w nadwoziu, zawieszeniu i aerodynamice modelu pozwoliły 525-konnemu roadsterowi na osiągnięcie 320 km/h. Do 100 km/h Spyker C8 Spyder T rozpędzał się w 3.9 sekundy.
Pod koniec 2004 roku planowano rozpocząć produkcję 25 wyścigowych modeli C8 Spyder TR, jednak ostatecznie projekt zarzucono, skupiając się na pojazdach cywilnych i projekcie wyścigowej wersji wolnossącej.
W 2005 roku powstał kolejny torowy projekt firmy Spyker Cars. Wyścigowy C8 Spyder GT2R rozpoczął walkę w słabszej klasie GT2, gdzie konkurencją były wyścigowe wersje m.in. Ferrari F430 oraz Porsche 911 GT3. Celem powstania modelu Spyder GT2R była walka w najbardziej znanych wyścigach długodystansowych: 24h Le Mans oraz amerykańskim 12 Hours of Sebring. Samochód wyposażony został w wolnossący, aluminiowy silnik V8 o pojemności 3.8 litra i mocy adekwatnej do klasy, w której miał startować - około 450 KM.
Spyker C8 Spyder GT2R nie odniósł jednak sukcesów w sporcie motorowym. W latach 2005-2007 żaden ze startujących GT2R nie ukończył wyścigu 24h Le Mans, natomiast wyścig 12 Hours of Sebring ukończył dwukrotnie - w latach 2006 i 2007, zwykle jednak pod koniec stawki. Wyścigowego Spykera na torach można było zobaczyć praktycznie tylko w barwach fabrycznego zespołu - Spyker Squadron.

</doc>
<doc id="1289206" url="https://pl.wikipedia.org/wiki?curid=1289206" title="Komórki Betza">
Komórki Betza

Komórki Betza lub olbrzymie komórki piramidowe – rodzaj neuronów piramidowych zlokalizowanych w V warstwie istoty szarej pierwszorzędowej kory ruchowej (M1). Zostały opisane w 1874 roku przez ukraińskiego anatoma i histologa Władimira Betza. Są to jedne z największych komórek ośrodkowego układu nerwowego, ich perikariony mają nawet 100 μm średnicy. Komórki Betza wysyłają aksony do rdzenia kręgowego, gdzie tworzą synapsy z komórkami rogów przednich, stanowią zatem pierwszy neuron dróg piramidowych (nazwa komórek piramidowych wzięła się jednak od ich kształtu, zanim poznano dokładny przebieg dróg piramidowych). Komórki Betza mają jeden apikalny dendryt, jak inne komórki piramidowe, poza nim mają też liczne odgałęziające się w różnych komórkach asymetryczne dendryty, z których większość dochodzi do warstw V i VI kory, a także głębiej, do istoty białej mózgu. Według jednej pracy, komórki Betza stanowiły do 10% populacji wszystkich komórek piramidowych warstwy Vb pierwotnej kory ruchowej.

</doc>
<doc id="1289207" url="https://pl.wikipedia.org/wiki?curid=1289207" title="Drogi piramidowe">
Drogi piramidowe



</doc>
<doc id="1289210" url="https://pl.wikipedia.org/wiki?curid=1289210" title="Llansantffraid F.C.">
Llansantffraid F.C.



</doc>
<doc id="1289212" url="https://pl.wikipedia.org/wiki?curid=1289212" title="TNS Llansantffraid F.C.">
TNS Llansantffraid F.C.



</doc>
<doc id="1289215" url="https://pl.wikipedia.org/wiki?curid=1289215" title="TNS Llansantffraid FC">
TNS Llansantffraid FC



</doc>
<doc id="1289216" url="https://pl.wikipedia.org/wiki?curid=1289216" title="Satanael">
Satanael



</doc>
<doc id="1289218" url="https://pl.wikipedia.org/wiki?curid=1289218" title="Izabiełła Jurjewa">
Izabiełła Jurjewa

Izabiełła Jurjewa (ros. Изабелла Даниловна Юрьева) (ur. 7 września 1899 lub w 1902 w Rostowie nad Donem, zm. 20 stycznia 2000) – pieśniarka rosyjska.
Zadebiutowała w teatrze w Rostowie nad Donem pieśnią "По старой Калужской дороге" w 1920. W 1922 podczas pobytu w Moskwie została usłyszana przez ważnego akompaniatora A. Taskina. Ten oszołomiony jej głosem kazał jej nauczyć się do następnego dnia piosenek, by wystąpić na estradzie. W 1925 podczas tournée w ważniejszych miastach Rosji Moskwie i Leningradzie poznała swojego męża.
W 1926 udało jej się wyjechać z mężem do Paryża, gdzie wystąpiła w Olympii. Wywarła tak potężne wrażenie, że zaproponowano jej występ w filmie. Musiała jednakże odmówić i wracać do ZSRR.
W następnych latach Jurjewa cierpiała depresję z powodu śmierci krótko żyjącego synka Wołodii, urodzonego z wrodzoną wadą serca. Pieśniarka nie przestała jednak śpiewać, a zainteresowanie jej talentem coraz bardziej rosło. W 1937 została zaproszona na Kreml, gdzie spotkała się z Michaiłem Kalininim, radzieckim politykiem. Prawdopodobnie starała się wpłynąć na decyzję o zakazie śpiewania romansów i zachodniej muzyki w Związku Radzieckim.
Wyciszana i krytykowana za "burżuazyjność" rezygnuje z dalszej kariery estradowej w 1966. Wtedy umiera jej mąż, Arkadjew.
Dopiero w 1992 została doceniona w koncercie z okazji 90. urodzin. Zadziwiający dla tamtejszej widowni był fakt, że na koncercie śpiewała sama 90-letnia Izabiełła Jurjewa. Rosyjskie władze doceniając długo wyciszany talent Jurjewy nazwały ją "Wszechnarodową Artystką Rosji". Pieśniarka śpiewała także na 95 lecie swe najbardziej znane pieśni- między innymi "Он уехал" i rosyjską wersję tango "Scrivimi". Do końca życia przeprowadzano z nią wywiady, w których wspominała swą niegdysiejszą karierę, niejako przywracając jakąkolwiek wiedzę o swoich wyciszanych przez władze interpretacjach.
Izabiełła Jurjewa została zupełnie pominięta przez Zachodnią estradę pomimo znaczących kreacji. Zmarła w 2000 w Rostowie.

</doc>
<doc id="1289219" url="https://pl.wikipedia.org/wiki?curid=1289219" title="Roadrunner United">
Roadrunner United

Roadrunner United – projekt heavy metalowej wytwórni Roadrunner Records zorganizowany dla uczczenia jej 25-lecia. Jego zwieńczeniem był album wydany 11 października 2005 o tytule The All-Star Sessions. Czterech "kapitanów" wraz z 57 muzykami z 45 zespołów, które nagrywają lub nagrywały dla Roadrunnera, nagrało 18 utworów na wspólną płytę.
Ten bezprecedensowy projekt był pomysłem Marka Palmera i Monte Connera, natomiast koordynatorką całego projektu była Lora Richardson. Efektem "The All-Star Sessions" był jeden singel ("The End"). W wydawnictwie oprócz płyty CD pojawiła się także płyta DVD z materiałem dokumentującym powstawanie utworów.
Lista utworów.
Opracowano na podstawie materiału źródłowego.

</doc>
<doc id="1289220" url="https://pl.wikipedia.org/wiki?curid=1289220" title="Marek Sart">
Marek Sart

 
Marek Sart, właściwie Jan Szczerbiński (ur. 4 czerwca 1926 w Łodzi, zm. 6 listopada 2010 w Otwocku) – polski kompozytor muzyki rozrywkowej i aranżer.
Studiował polonistykę na Uniwersytecie Łódzkim i kompozycję na PWSM w Warszawie.
Był członkiem jazzowego zespołu muzycznego "Melomani" Jerzego Matuszkiewicza, w którym grał na kontrabasie i gitarze, a potem w 1968 r. założyli z Ernestem Bryllem zespół "Drumlersi".
Został pochowany na cmentarzu Powązkowskim w Warszawie (kwatera 283, rząd 2, miejsce 29).

</doc>
<doc id="1289223" url="https://pl.wikipedia.org/wiki?curid=1289223" title="Jerzy Machonbaum">
Jerzy Machonbaum

Jerzy Machonbaum (ur. 1884 w Warszawie, zm. 23 marca 1936 tamże) – poeta polski, kolekcjoner, pasjonat szachów. Posługiwał się pseudonimem "Machon".
Zdobył wykształcenie w Warszawie, kończąc szkołę średnią i prawo na Cesarskim Uniwersytecie Warszawskim. Należał do warszawskich towarzystw literackich, dziennikarskich, prawniczych, m.in. do Stowarzyszenia Humanitarno-Kulturalnego "Ogniwo". Wydał kilka tomów poezji, m.in. w 1912, 1914 i 1935. Kolekcjonował dzieła sztuki, głównie rzeźby i obrazy, ale również makaty, dywany, figurki z kości słoniowej, monety, medale, stare księgi, tworząc znane w Warszawie prywatne "Muzeum Machona". 
Był znaną postacią warszawskiego środowiska szachowego. Kilkakrotnie uczestniczył w turniejach Warszawskiego Towarzystwa Zwolenników Gry Szachowej, nie odnosząc jednak spektakularnych sukcesów — w 1908 podzielił VIII-IX miejsce, a w 1910, w imprezie z okazji 10-lecia Towarzystwa, uplasował się na XI, ostatnim, miejscu. W turniejach tych rywalizował z niemal całą warszawską czołówką, m.in. Akibą Rubinsteinem, Salomonem Langlebenem, Aleksandrem Flambergiem, Zygmuntem Szulce, Janem Kopczyńskim, Janem Kleczyńskim (synem), a także szachistami przyjezdnymi, np. Fiodorem Duzem-Chotimirskim. Machonbaum uczestniczył też kilkakrotnie w symultanach czołowych szachistów świata; w 1908 pokonał w takich okolicznościach amerykańskiego mistrza Franka Marshalla, w 1911 uległ Jewgienijowi Znosko-Borowskiemu, w 1914 zremisował z Emanuelem Laskerem.
Po zakończeniu I wojny światowej Machonbaum nadal mieszkał w Warszawie i kontynuował swoje zainteresowania szachowe, działając w Warszawskim Towarzystwie Zwolenników Gry Szachowej oraz rozgrywając liczne partie towarzyskie w kawiarniach. Szczególnie chętnie grywał w "Cafe Capris" na Nowym Świecie, gdzie jego przeciwnikami byli m.in. Dawid Przepiórka, Mojżesz Łowcki, Henryk Salwe, Paulin Frydman, Mieczysław Najdorf, Jerzy Jagielski, Zdzisław Belsitzman, Aleksander Flamberg, Salomon Langleben, Jan Kopczyński, Jan Kleczyński. W tym czasie Machonbaum miał także okazję kilka razy wystąpić w symultanach. W grudniu 1928 uzyskał remis z Aleksandrem Alechinem (w innej symultanie tego mistrza, rozegranej tydzień później, poniósł porażkę będąc członkiem trzyosobowego zespołu w partii konsultacyjnej), kilka razy grał także z Jose Raulem Capablancą, ale bez powodzenia.
Tematyki szachowej nie zabrakło w twórczości poetyckiej Machonbauma. W żartobliwym utworze "O władzę" (1928) odniósł się do meczu o mistrzostwo świata pomiędzy Capablancą i Alechinem, który najwybitniejsi szachiści okresu międzywojennego rozegrali w Buenos Aires od września do listopada 1927, aż 25 partii z 34 kończąc remisami. Mecz, który przyniósł w efekcie tytuł szachiście rosyjskiemu, w interpretacji Machonbauma trwał tak długo, że "osiwiał już Capa schorzały, Alechin wyłysiał wesoły", a nawet "już pierwsi pomarli kibice". Wiersz ten, jak również dedykowane członkom Warszawskiego Towarzystwa Zwolenników Gry Szachowej "Szachy", znalazł się w zbiorze Machonbauma "Poezje" z 1935.
Zmarłego w marcu 1936 Machonbauma żegnał m.in. jego wielokrotny przeciwnik, krytyk literacki i redaktor rubryki szachowej "Kuriera Warszawskiego" Jan Kleczyński, który napisał: "Szachy go porwały daleko bardziej niż mówił. Znał i odczuwał ich wdzięk, ich przepaścistą fantastyczność, ich artystyczną logikę. (...) Cieszył się również z cudzej udanej kombinacji, jak z własnej. Był szachistą nie graczem."

</doc>
<doc id="1289224" url="https://pl.wikipedia.org/wiki?curid=1289224" title="Żelazocyjanek">
Żelazocyjanek



</doc>
<doc id="1289227" url="https://pl.wikipedia.org/wiki?curid=1289227" title="Fenylonitropropen">
Fenylonitropropen

Fenylonitropropen – organiczny związek chemiczny z grupy aromatycznych związków nitrowych.
Fenylonitropropen otrzymać można w reakcji benzaldehydu z nitroetanem w obecności katalizatora zasadowego. Katalityczna redukcja fenylonitropropenu (np. za pomocą niklu) prowadzi do amfetaminy. Fenylonitropropen można również zredukować do fenyloacetonu (prekursora metamfetaminy) za pomocą borowodorku sodu, a następnie hydrolizy grupy nitrowej nadtlenkiem wodoru i węglanem potasu. 

</doc>
<doc id="1289230" url="https://pl.wikipedia.org/wiki?curid=1289230" title="Belle Gunness">
Belle Gunness

Belle Gunness (ur. 11 listopada 1859 w Selbu w Norwegii, zm. 28 kwietnia 1908 w La Porte) – amerykańska seryjna morderczyni norweskiego pochodzenia, zamordowała około 28 mężczyzn.
Belle Gunness w 1876 wyemigrowała do USA, gdzie poślubiła swego rodaka Madsa Sorensena. Oboje zamieszkali w Austin w stanie Illinois. Niedługo potem Belle urodziła troje dzieci.
30 lipca 1900 zmarł jej mąż, po czym Belle wyprowadziła się z córkami do La Porte – małej wsi w stanie Indiana. Poznała tam zamożnego gospodarza nazwiskiem Gunness i wkrótce została jego żoną, a wkrótce potem wdową po nim. Gunness zmarł w grudniu 1902 z powodu rany głowy zadanej siekierą, która rzekomo spadła z półki. 
Po jego śmierci Belle dawała w gazetach ogłoszenia matrymonialne. Zainteresowanym mężczyznom odpisywała, że jest dość bogatą wdową i jeśli wybranek myśli o niej poważnie, powinien przywieźć przynajmniej 500 dolarów. Wybrankowie widywani byli na stacji kolejowej w La Porte, ale nikt nie widział, aby wyjeżdżali ze wsi. Belle zabijała mężczyzn siekierą prawdopodobnie podczas ich snu. Następnie przywłaszczała sobie wszystkie przedmioty zmarłych, a nagie ciała zakopywała w chlewie.
W 1907 Belle nawiązała kontakt z mężczyzną imieniem Andrew, który twierdził, że nie ma rodziny. W rzeczywistości Andrew miał brata, który zdziwiony brakiem wieści od niego, napisał do Belle list, w którym prosił, by ten się odezwał. Belle odpisała, że Andrew wyjechał i obiecał wrócić. Zaproponowała bratu pomoc w poszukiwaniu Andrew. 
28 kwietnia 1908 dom Belle doszczętnie spłonął, a w zgliszczach znaleziono ciała jej samej i trójki jej dzieci. Dom podpalił pracownik Belle, który mógł wiedzieć o jej zbrodniach lub był przez nią szantażowany, jednak nie wyjawił motywu.
Przybyły na miejsce brat Andrew poprosił lokalnego szeryfa o przeszukanie posiadłości Belle. W chlewie znaleziono ciała 28 mężczyzn, w tym Andrew. Kosztowności zabitych Belle oddawała pobliskiemu sierocińcowi.

</doc>
<doc id="1289231" url="https://pl.wikipedia.org/wiki?curid=1289231" title="Rodzina Trendych">
Rodzina Trendych

Rodzina Trendych – program rozrywkowy, realizowany w konwencji kabaretowego serialu z udziałem polskich kabaretów. Emitowany na kanale TVP 2 od 6 marca do maja 2008 roku. Program powstawał w krakowskim klubie Rotunda z udziałem publiczności według pomysłu i scenariusza Stowarzyszenia Promocji Sztuki Kabaretowej "PAKA". Powstało 12 odcinków. Odcinek trwa 25 minut (odcinek 3 wyjątkowo trwa 50 minut).
Fabuła.
Kanwą każdego odcinka są perypetie tytułowej rodziny, mieszkającej w jednym z bloków mieszkalnych gdzieś w Polsce. Pomiędzy scenkami z życia państwa Trendych oraz ich bliskich pojawiają się skecze oraz piosenki zaproszonych kabaretów i artystów.
Oglądalność.
Serial był typowany jako jedna z ciekawszych premier ramówki TVP 2, z badań przeprowadzonych przez AGB Nielsen Media Research dla Wirtualnemedia.pl średnia oglądalność trzech pierwszych odcinków "serialu" wyniosła 1,89 mln (co stanowi 12,54%) i stanowiło spadek do wyników w analogicznym okresie rok wcześniej (3,39 mln osób, a jej udział w rynku wynosił 22,37 proc.).

</doc>
<doc id="1289232" url="https://pl.wikipedia.org/wiki?curid=1289232" title="Guz Schminckego-Regauda">
Guz Schminckego-Regauda



</doc>
<doc id="1289234" url="https://pl.wikipedia.org/wiki?curid=1289234" title="Sandra Neilson">
Sandra Neilson

Sandra ("Sandy") Lynn Neilson (ur. 20 marca 1956 w Burbank), amerykańska pływaczka. Wielokrotna medalistka olimpijska z Monachium.
Specjalizowała się w stylu dowolnym. W Monachium zdobyła trzy złote medale, w tym na 100 metrów kraulem. W wyścigu tym wyprzedziła zdecydowaną faworytkę Australijkę Shane Gould oraz swą rodaczkę Shirley Babashoff. Miała wówczas 16 lat. 

</doc>
<doc id="1289236" url="https://pl.wikipedia.org/wiki?curid=1289236" title="El Chorro">
El Chorro

El Chorro jest miejscowością położoną w południowej części Hiszpanii w andaluzyjskiej prowincji Malaga u wylotu wapiennego wąwozu Desfiladero de los Gaitanes. Dnem wąwozu przepływa rzeka Guadalhorce. Ze względu na bogactwo okolicznych skał, miejscowość ta jest często odwiedzana przez wspinaczy i turystów. Na jej terenie znajduje się camping, hotel, schronisko turystyczne, kilka domów, stacja kolejowa i elektrownia wodna o charakterze szczytowo - pompowym. 
Historia.
W roku 1921 powyżej wąwozu wybudowano tamę, tworząc trzy zbiorniki wodne. W tym samym okresie wybudowano również linię kolejową wiodącą systemem tuneli i mostów wzdłuż jednej ze ścian wąwozu, a także, w celach pomocniczych w stosunku do prowadzonych prac, wykuto system tuneli wodnych oraz poprowadzono ścianami wąwozu ścieżkę opartą na betonowych platformach, nazwaną el Caminito del Rey, na cześć króla Alfonso XIII, który nadzorował prace i dokonał uroczystego otwarcia ścieżki.
Wspinanie.
W najwyższych partiach wąwozu jego ściany osiągają 700 m wysokości. Z kolei w górnej części wąwozu odległość pomiędzy jego ścianami (każda o wysokości ponad 100 m) mierzona w połowie ich wysokości jest rzędu kilkunastu metrów, dzięki czemu jest to jeden z najbardziej stromych wąwozów skalnych w Europie.
Okolice wąwozu są jednym z najbardziej znanych regionów wspinaczkowych Europy - w promieniu kilku kilometrów od miejscowości El Chorro znajduje się ponad 1500 ubezpieczonych dróg wspinaczkowych w pełnym zakresie trudności.

</doc>
<doc id="1289238" url="https://pl.wikipedia.org/wiki?curid=1289238" title="Jan Kollar">
Jan Kollar



</doc>
<doc id="1289239" url="https://pl.wikipedia.org/wiki?curid=1289239" title="Ród d’Argenson">
Ród d’Argenson

Ród d’Argenson francuski ród arystokratyczny. Jego ojczyzną była Turenia.

</doc>
<doc id="1289240" url="https://pl.wikipedia.org/wiki?curid=1289240" title="Gimnazjum Winogradowa w Wilnie">
Gimnazjum Winogradowa w Wilnie

Gimnazjum Winogradowa w Wilnie (ros. "Гимназия Виноградова", lit. "Vilniaus Vinogradovo gimnazija") - prywatne rosyjskojęzyczne gimnazjum istniejące w Wilnie przed I wojną światową. 
Kształciło głównie młodzież pochodzącą z zamożnych ziemiańskich rodów. Do jego absolwentów należą m.in. Józef i Stanisław Mackiewiczowie oraz sygnatariusz Aktu Niepodległości Litwy Kazimieras Bizauskas. Po wybuchu wojny rosyjsko-niemieckiej w 1914 roku szkoła została ewankuowana do Moskwy. 

</doc>
<doc id="1289244" url="https://pl.wikipedia.org/wiki?curid=1289244" title="Sartai">
Sartai



</doc>
<doc id="1289245" url="https://pl.wikipedia.org/wiki?curid=1289245" title="Melissa Belote">
Melissa Belote

Melissa Louise Belote (ur. 16 października 1956 w Waszyngtonie) – amerykańska pływaczka. Wielokrotna medalistka olimpijska z Monachium.
Specjalizowała się w stylu grzbietowym. W Monachium zdobyła trzy złote medale, w tym na 100 i 200 metrów grzbietem. Miała wówczas 15 lat. Podczas pierwszych mistrzostw świata w Belgradzie (1973) wywalczyła trzy medale, w tym złoto na 200 m. Wielokrotnie biła rekordy świata. Brała także udział w igrzyskach w Montrealu, już bez medalowych osiągnięć. Karierę kończyła w 1979.

</doc>
<doc id="1289246" url="https://pl.wikipedia.org/wiki?curid=1289246" title="Życie jako śmiertelna choroba przenoszona drogą płciową">
Życie jako śmiertelna choroba przenoszona drogą płciową

Życie jako śmiertelna choroba przenoszona drogą płciową – polski film psychologiczny z 2000 roku w reżyserii Krzysztofa Zanussiego.
Fabuła.
Tomasz dowiaduje się, że jest śmiertelnie chory. Prosi byłą żonę Annę, by sfinansowała jego operację w Paryżu. Na ratunek jest już jednak za późno. Pozostaje czekanie na śmierć i szukanie kogoś, kto pomógłby pojąć i zaakceptować sam fakt przemijania.
Produkcja.
Zdjęcia do filmu powstały od 4 października 1999 roku do 20 stycznia 2000 roku w Warszawie, Krakowie, Paryżu, Czernej i Dębnikach.

</doc>
<doc id="1289247" url="https://pl.wikipedia.org/wiki?curid=1289247" title="Luodis">
Luodis



</doc>
<doc id="1289249" url="https://pl.wikipedia.org/wiki?curid=1289249" title="Tony Choy">
Tony Choy

Anthony "Tony" Choy (ur. 1971 w Hawanie&lt;ref name="www.myspace.com/tonychoymusic"&gt;&lt;/ref&gt;) – amerykański muzyk, wokalista i kompozytor kubańskiego pochodzenia, wirtuoz gitary basowej.
W wieku sześciu lat wyemigrował wraz z rodziną do Stanów Zjednoczonych, gdzie zamieszkał w Miami w stanie Floryda. Tony Choy działalność artystyczną rozpoczął pod koniec lat 80. XX w. w amerykańskiej formacji progmetalowej Cynic. W 1990 i 1991 roku wraz z grupą nagrał dwie kasety demo. Z zespołu odszedł w 1993 roku na krótko przed nagraniami debiutanckiego albumu studyjnego zespołu pt. "Focus" (1993).
W międzyczasie uzupełnił także skład holenderskiej grupy Pestilence z którą nagrał wydany w 1991 roku album pt. "Testimony of the Ancients" (1991). Choy opuścił kwartet niespełna rok później. W 2006 roku dołączył do supergrupy C-187, wraz z którą nagrał album "Collision". Do Pestilence powrócił niemal szesnaście lat później. W 2009 roku nagrał z grupą album pt. "Resurrection Macabre" (2009). Tego samego roku Choy ponownie odszedł z zespołu.
W 2010 roku Choy powołał zespół pod nazwą Synkronizity. Skład formacji uzupełnili ponadto: gitarzysta Santiago Dobles znany z występów w grupie Aghora, perkusista Matt Thompson - członek King Diamond, wokalista Grant Petty oraz keyboardzista Arbise Gonzales. Znaczną popularność Choy zyskał za sprawą występów w grupie Area 305 wykonującej latynoską muzykę popową. Wraz z zespołem nagrał trzy albumy studyjne: "Area 305" (2002), "Hay Que Cambiar" (2004) oraz "Versión 2.0" (2010). Szereg nagrań formacji było notowanych na liście Billboard Latin Pop Airplay.
Choy jako muzyk sesyjny oraz wokalista wspierający współpracował ponadto z takimi wykonawcami jak: Innis, Juan Gabriel oraz Julio Iglesias. Jako perkusjonista grał w licznych klubach nocnych w Miami w tym: Space Miami, Nikki Beach, Crobar, VooDoo Lounge oraz Mia Ultra Lounge. Jest właścicielem firmy produkcyjnej Achoymusic.
W latach 1991, 1993-1994 i 2006-2010 występował w zespole Atheist. W 2012 roku ponownie dołączył do grupy. Cztery lata później, również ponownie dołączył do zespołu Patricka Mameliego - Pestilence.

</doc>
<doc id="1289250" url="https://pl.wikipedia.org/wiki?curid=1289250" title="Pierwsza Komisja José Barroso">
Pierwsza Komisja José Barroso

Pierwsza Komisja José Barroso – Komisja Europejska, która rozpoczęła działalność 22 listopada 2004 i zakończyła ją 31 października 2009. Jej przewodniczącym był José Manuel Durão Barroso.

</doc>
<doc id="1289251" url="https://pl.wikipedia.org/wiki?curid=1289251" title="Kazimieras Bizauskas">
Kazimieras Bizauskas

Kazimieras Bizauskas, Kazys Bizauskas (ur. 14 lutego 1893 w Pāviloście w Kurlandii, zm. 26 czerwca 1941 w Bigosowie na Białorusi) – litewski polityk chadecki i dyplomata, sygnatariusz Aktu Niepodległości Litwy z 16 lutego 1918 roku. 
W młodości pobierał nauki w gimnazjum w Mitawie, w latach 1906–1908 przebywał w Szwajcarii. Po powrocie na Litwę uczęszczał do gimnazjum Winogradowa w Wilnie, jednak egzamin maturalny złożył ostatecznie w kowieńskiej szkole grafa Płatowa. Jako nastolatek nawiązał współpracę z katolickimi czasopismami „Draugija”, „Ateitis”, „Šaltinis”, „Viltis”, „Vienybė”. 
Od 1913 do 1915 roku studiował prawo na Uniwersytecie Moskiewskim, przyłączając się do działalności litewskiego ugrupowania narodowego "„Rūta”". W 1914 roku został redaktorem czasopisma "„Rygos garsas”". W 1915 roku wrócił na Litwę, osiadł w Poniewieżu, gdzie pracował jako nauczyciel gimnazjalny i inspektor szkolny. Zasiadał w lokalnej radzie miejskiej oraz zarządzie miejskim Poniewieża. 
We wrześniu 1917 roku wybrano go członkiem Taryby, był jednym z jej sekretarzy, a od 1918 do 1919 roku sekretarzem generalnym. 16 lutego 1918 roku złożył swój podpis pod Aktem Niepodległości Litwy. Na początku 1919 roku został wysłany do Londynu, by lobbować za dyplomatycznym uznaniem Litwy przez mocarstwa zachodnie, był również przedstawicielem dyplomatycznym przy RFSRR. W latach 1920–1922 był ministrem oświaty, później kontynuował karierę dyplomaty, m.in. jako poseł Litwy w USA, Watykanie, Łotwie, Wielkiej Brytanii i Holandii (1924–1931). 
W 1941 roku aresztowany przez NKWD i wywieziony w kierunku wschodnim. Ostatnim znanym miejscem jego pobytu pozostaje Bigosowo na Białorusi. 

</doc>
<doc id="1289254" url="https://pl.wikipedia.org/wiki?curid=1289254" title="Metele (jezioro)">
Metele (jezioro)

Metele (lit. "Metelys") – jezioro w południowej Litwie, na terenie rejonu łoździejskiego. Akwen znajduje się pomiędzy jeziorami Duś i Obelica. Nad Metelami leży wieś Metele.

</doc>
<doc id="1289255" url="https://pl.wikipedia.org/wiki?curid=1289255" title="Tamás Darnyi">
Tamás Darnyi

Tamás Darnyi (ur. 3 czerwca 1967 w Budapeszcie) – węgierski pływak, czterokrotny mistrz olimpijski i mistrz świata, ośmiokrotny mistrz Europy.
Specjalizował się w stylu zmiennym i w latach 1985-1992 zdominował konkurencje w tym stylu. W igrzyskach brał udział dwukrotnie, startował w Seulu i Barcelonie, łącznie zdobył cztery złote medale. I w 1988, i cztery lata później zwyciężał w obu dystansach stylem zmiennym. Podobnie było na mistrzostwach świata – odnosił podwójne zwycięstwa w 1986 i 1991 – oraz mistrzostwach Europy. Wielokrotnie bił rekordy świata. Był pierwszym pływakiem w historii, który złamał granicę 2 min na 200 m stylem zmiennym. Został wybrany dwukrotnie najlepszym Pływakiem Świata w 1987 i 1991 r., trzykrotnie najlepszym Pływakiem Europy w 198, 1988 i 1991 oraz pięciokrotnie najlepszym sportowcem na Węgrzech (1986, 1987, 1988, 1990 i 1992).

</doc>
<doc id="1289256" url="https://pl.wikipedia.org/wiki?curid=1289256" title="Tamas Darnyi">
Tamas Darnyi



</doc>
<doc id="1289257" url="https://pl.wikipedia.org/wiki?curid=1289257" title="Duże zwierzę">
Duże zwierzę

Duże zwierzę – polski czarno-biały film obyczajowy z 2000 w reżyserii Jerzego Stuhra, według scenariusza Krzysztofa Kieślowskiego inspirowanego opowiadaniem Kazimierza Orłosia "Wielbłąd."
Opis fabuły.
Akcja filmu rozgrywa się w niewielkiej górskiej miejscowości. Szanowany obywatel, pracownik banku Zygmunt Sawicki ze swoją żoną Marią pojawia się pewnego dnia na ulicach miasteczka z wielbłądem. Zszokowana społeczność małomiasteczkowa mobilizuje się przeciwko posiadaczowi obcego zwierzęcia; interweniuje administracja, na małżeństwo Sawickich spływają donosy, oni sami są coraz bardziej szykanowani. Jednocześnie część bardziej obrotnych mieszkańców próbuje wykorzystać obecność wielbłąda: miejscowy fotograf próbuje go wynająć do zdjęć, lokalna telewizja próbuje go wykorzystać do reklamy soku, strażacy chcieliby uczynić zeń fant w loterii na okoliczność jubileuszu miasta. Sawiccy są jednak nieprzekupni. W końcu Sawicki zostaje wezwany na specjalną sesję Rady Miejskiej. Tam w majestacie prawa radni osądzają Sawickiego, a burmistrz daje mu ostatnią szansę: jeżeli zgodzi się oddać wielbłąda, miasto ufunduje mini-zoo, w którym zwierzę byłoby główną atrakcją. Sawicki bez słowa opuszcza sesję.
Pewnego dnia Sawicki dowiaduje się, że jego wielbłąd został wypędzony z miejscowości. Jego niedawni wrogowie organizują festyn i deklarują, że odwołują wszelkie szykany wobec Sawickiego. Ten jednak nie chce ich znać i powoli wraca do swego domu. Małżeństwo Sawickich decyduje się kupić bilety do Warszawy. W tamtejszym zoo kupują bilet, po czym docierają do wybiegu dla wielbłądów. W tamtejszym stadzie dostrzegają własnego wielbłąda, który ich rozpoznaje.
Produkcja.
Krzysztof Kieślowski napisał scenariusz do "Dużego zwierzęcia" jeszcze w 1973 roku, lecz protest ówczesnych władz uniemożliwił mu planowany debiut fabularny. W 1998 roku porzucony scenariusz w Wiesbaden odnalazł Janusz Morgenstern i jako producent zaproponował realizację dawnemu aktorowi w filmach Kieślowskiego, Jerzemu Stuhrowi. Stuhr odczytywał film jako szczególny dla swego dorobku artystycznego:
Film został nakręcony w czerni i bieli z udziałem operatora Pawła Edelmana. Stuhr przekonywał, że nie chciał rozpraszać widzów kolorystyką. Jego zdaniem film kolorowy wyglądałby niczym bajka, natomiast intencją reżysera było zrobienie baśni o uniwersalnym przesłaniu. Muzykę do "Dużego zwierzęcia" skomponował Abel Korzeniowski, dla którego był to pierwszy film pełnometrażowy, w którego tworzeniu uczestniczył.
Odbiór.
Grażyna Stachówna opisywała film Stuhra następująco:
Marta Hauschild również zwróciła uwagę na niewspółczesny charakter filmu, upatrując w "Dużym zwierzęciu" opowieści nostalgicznej. Zdaniem Hauschild film Stuhra „ma klimat dziwnej melancholii w rezultacie połączenia tradycji polskiego kina sprzed trzydziestolecia i scenerii współczesnego małego miasteczka”. Akcja filmu zdaniem Hauschild rozgrywa się jednocześnie w przeszłości i teraźniejszości, czym prawdopodobnie Stuhr miał nawiązać do momentu powstania scenariusza Kieślowskiego.

</doc>
<doc id="1289259" url="https://pl.wikipedia.org/wiki?curid=1289259" title="François-Gaston de Béthune-Sully">
François-Gaston de Béthune-Sully



</doc>
<doc id="1289263" url="https://pl.wikipedia.org/wiki?curid=1289263" title="Zespół Wildervancka">
Zespół Wildervancka

Zespół Wildervancka (ang. Wildervanck syndrome, cervico-oculo-acoustic syndrome) – rzadki zespół wad, na który składają się odbiorcze i (najczęściej) przewodzeniowe upośledzenie słuchu, wady kręgów szyjnych (anomalia Klippla-Feila), niedorozwój nerwu odwodzącego (zespół Duane’a) oraz występowanie przetok usznych i szyjnych. Rzadziej spotykane nieprawidłowości to rozszczepy podniebienia, wady uzębienia, padaczka, hipoplazja twarzowej części czaszki, asymetria czaszki i twarzy, wąskie podniebienie, mikrognacja, wyrośla przeduszne, opóźnienie umysłowe, różnobarwność tęczówek. Występuje niemal wyłącznie u kobiet. Zespół opisał holenderski genetyk Lambertus Sophius Wildervanck w 1952 roku.

</doc>
<doc id="1289266" url="https://pl.wikipedia.org/wiki?curid=1289266" title="Anomalia Klippla-Feila">
Anomalia Klippla-Feila



</doc>
<doc id="1289267" url="https://pl.wikipedia.org/wiki?curid=1289267" title="Tramwaje w Libercu">
Tramwaje w Libercu

Tramwaje w Libercu – system tramwajowy w Libercu. System jest jednym z siedmiu znajdujących się na terytorium Czech.
W 2016 r. w mieście funkcjonowały 4 linie dzienne, które zbiegały się w węźle "Fügnerova" w centrum, oraz jedna linia historyczna. Całkowita długość sieci wynosiła 21,5 km.
Historia.
Początki.
11 września 1894 Rada Miasta Liberec uchwaliła projekt wybudowania sieci elektrycznych tramwajów o rozstawie szyn 1000 mm. Wówczas jedyna linia tramwaju elektrycznego na terytorium ówczesnych Czech istniała w Pradze (linia Františka Křižíka na wzgórze Letna). Budowa rozpoczęła się w kwietniu 1897 r., w trzy miesiące później torowisko było ukończone, zaś 25 sierpnia tego roku miało miejsce uroczyste otwarcie. Wozy pierwszej linii kursowały pomiędzy dworcem kolejowym (kraniec "Nádraží") a parkiem miejskim i ogrodami: zoologicznym i botanicznym (kraniec "Městský lesík"). Od listopada 1897 r. trasa została ostatecznie wydłużona do krańca "Lidové Sady" ("Volksgarten").
W 1899 r. uruchomiono nową linię do Rochlic ("Röchlitz"), na początku XX wieku zaś tory do Růžodolu ("Rosenthal", dziś część miejscowości Kořenov) i Horní Hanychowa ("Oberhanichen", 1912, dziś dzielnica Liberca). W 1906 r., w związku z niemiecko-czeską wystawą, powstał specjalny, prowizoryczny odcinek linii, który po zakończeniu wystawy zdemontowano. Do 1914 r. do miasta przybyły 32 wagony motorowe i 8 doczepnych.
I wojna światowa.
Rozwój sieci przerwała I wojna światowa. Wielu pracowników powołano do wojska, co znacznie osłabiło komunikację. Tramwaje służyły także do przewożenia rannych żołnierzy z dworca kolejowego do miejskich szpitali (od 29 listopada 1914). Pod koniec lipca 1915, ze względu na brak mężczyzn do pracy, do przedsiębiorstwa tramwajowego przyjęto pierwsze kobiety.
Okres międzywojenny.
Tabor został poszerzony o 10 wozów ze Studénki oraz 7 kolejnych z Czeskiej Lipy. 13 grudnia 1924 istniały następujące linie:
Doba socjalizmu.
Najważniejszym wydarzeniem mającym miejsce po II wojnie światowej w libereckiej komunikacji tramwajowej było uruchomienie w 1955 liczącej 12 km linii międzymiastowej do Jablonca nad Nysą. 31 października 1960 zlikwidowano linie do Rochlic i Růžodolu. W latach 70. gruntownie wyremontowano międzymiastową trasę do Jablonca. Następnie zlikwidowano pętlę w pobliżu centrum Jablonca, a trasę skrócono do nowej pętli w ul. Paryskiej. W 1984 przełożono obie jednotorowe trasy w centrum do obecnej lokalizacji (w ulicy Praskiej umieszczono wówczas pamiątkową szynę). Pod koniec lat 80. w związku z problemami z dostawą nowych pojazdów uwidoczniła się konieczność zmiany rozstawu szyn z 1000 na 1435 mm, identycznego z obecnym we wszystkich miastach (oprócz Bratysławy) ówczesnej Czechosłowacji.
Lata 1990..
Lata 1990. i pierwsza połowa lat 2000. upłynęły pod znakiem prac nad modernizacją – zmianą rozstawu torów – na liniach miejskich. Przebudowa torowisk trwała, podzielona na kilka etapów. Przebudowywane wówczas odcinki torów otrzymały trzy szyny, co umożliwiło eksploatację na nich także tramwajów wąskotorowych (przejeżdżających przez miasto podczas wyjazdów i zjazdów do zajezdni). 14 sierpnia 1998 pierwsze tramwaje o rozstawie 1435 mm wyruszyły na trasę "Lidové Sady" – "Viadukt". Jednocześnie, zamknięto do przebudowy dalszą część trasy miejskiej, uruchamiając odcinek do Dolnego Hanychowa w 2001, a do Górnego Hanychowa w 2005.
Wcześniej, w 1995 r. na ul. Fügnera w ramach przebudowy otwarto nowoczesny węzeł przesiadkowy, który stał się symbolem libereckiej komunikacji.
Współczesna sieć.
Współczesna sieć libereckich tramwajów składa się z trasy miejskiej "Horní Hanychov" – "Lidové sady" oraz trasy międzymiastowej z Liberca ("Fügnerova") przez Vratislavice nad Nysą do Jablonca nad Nysą. Między przystankami "Soukenným náměstím" a "Nádražím" zlokalizowana jest, dziś już zmodernizowana, zajezdnia tramwajowa "Rybníček".
Rozważano także przedłużenie trasy na Górnym Hanychowie do stacji kolejki linowej na Ještěd i wybudowanie nowej linii tramwajowej do Rochlic. Plany te stanowiły główne priorytety wielu libereckich stronnictw politycznych przed wyborami samorządowymi w roku 2006.
Tabor.
W Libercu stacjonują także dwa historyczne wozy: ex. nr 78 (oryginalnie z Uścia nad Łabą) oraz jabłoniecki tramwaj 6MT ex. nr 117, który jest wypożyczony na dłuższy okres z Muzeum Technicznego w Brnie.

</doc>
<doc id="1289268" url="https://pl.wikipedia.org/wiki?curid=1289268" title="José Augustin Llano y de la Quadra">
José Augustin Llano y de la Quadra

José Augustin Llano y de la Quadra (ur. 5 października 1722 w San Julián de Musquera, zm. 13 marca 1794 w Wiedniu) – hiszpański dyplomata pochodzący z Kraju Basków. Od 23 kwietnia 1772 markiz de Llano.
Był synem Simona de Llano y Músquez i Franciski de la Cuadra y Llarena, oraz siostrzeńcem markiza de Villarías. W latach 1786–1794 był ambasadorem Hiszpanii na wiedeńskim dworze. Polskim dyplomatom tam przebywającym udało się pozyskać sobie jego sympatię, pomoc i zrozumienie. Został kawalerem Zakonu Santiago w 1741 roku.
Dnia 31 marca 1765 poślubił Isabel María Parreño Arce y Valdés, mieli czworo dzieci.

</doc>
<doc id="1289270" url="https://pl.wikipedia.org/wiki?curid=1289270" title="Kseroform">
Kseroform

Kseroform ("2,4,6-tribromofenolan bizmutu(III)") – organiczny związek chemiczny, sól bizmutu i 2,4,6-tribromofenolu. Żółty, ciężki, bardzo miałki proszek o charakterystycznym zapachu lub bez zapachu. Odkryty przez niemieckiego lekarza i higienistę w 1893 roku. Jest nierozpuszczalny w wodzie oraz alkoholu etylowym. Środek leczniczy o działaniu odkażającym, silnie wysuszającym i ściągającym (stosowany na sączące rany, świeże skaleczenia, drobne krwawienia, owrzodzenia i oparzenia). Jest składową mazidła Wiśniewskiego.
Posiada podobne zastosowanie do dermatolu, jednak jest bardziej efektywny. Dawniej bardzo popularny w Polsce – stosowany był jako zasypka na rany oraz stanowił surowiec farmaceutyczny w recepturze aptecznej jeszcze do połowy lat dziewięćdziesiątych XX wieku. Nadal popularny i szeroko stosowany w innych krajach Europy (Niemcy, kraje byłego ZSRR).

</doc>
<doc id="1289271" url="https://pl.wikipedia.org/wiki?curid=1289271" title="Krisztina Egerszegi">
Krisztina Egerszegi

Krisztina Egerszegi (ur. 16 sierpnia 1974 w Budapeszcie) – węgierska pływaczka, pięciokrotna mistrzyni olimpijska.
Na igrzyskach debiutowała w Seulu w 1988 (miała wówczas zaledwie 14 lat), ostatni raz wystąpiła w Atlancie 8 lat później. Za każdym razem, podczas trzech startów, zdobywała medale (łącznie siedem). Specjalizowała się w stylu grzbietowym, choć startowała także w stylu zmiennym. Trzy razy z rzędu wygrywała olimpijski wyścig na 200 metrów grzbietem (jako druga – po Dawn Fraser – pływaczka w historii triumfowała na tym samym dystansie na trzech igrzyskach). Wielokrotnie stawała na podium mistrzostw świata (2 złote medale w 1991) i Europy, biła rekordy świata. Właścicielka jednego z najbardziej wartościowych rezultatów w dziejach pływania. Jej najlepszy rezultat na dystansie 200 metrów stylem grzbietowym (2:06,62), był rekordem świata przez 17 lat.
Trzykrotnie wybrana najlepszą Pływaczką Świata (1991, 1992, 1995).
Siedmiokrotnie wybrana najlepszą sportsmenką roku na Węgrzech.
W 2001 r. została uhonorowana członkostwem w International Swimming Hall of Fame.

</doc>
<doc id="1289272" url="https://pl.wikipedia.org/wiki?curid=1289272" title="Geert Wilders">
Geert Wilders

Geert Wilders (ur. 6 września 1963 w Venlo) – holenderski polityk. Członek Tweede Kamer (holenderskiej Izby Reprezentantów) od 1998, najpierw z ramienia liberalnej Partii Ludowej na rzecz Wolności i Demokracji (VVD), a od 2006 roku z Partii Wolności (PVV), której jest założycielem i przywódcą. W 2008 opublikował film "Fitna" krytykujący ideologię islamu.
Polityka wobec Izraela.
Wilders od 17. do 19. roku życia mieszkał w Izraelu, a następnie ponad 40 razy odwiedził ten kraj w ciągu 25 lat. Podczas kolejnych podróży spotkał się z Arielem Szaronem i Ehudem Olmertem. Dla Wildersa Ariel Szaron oraz Margaret Thatcher stali się według jego słów przykładem do naśladowania.
Planował również opuszczenie Holandii oraz zamieszkanie na stałe w Izraelu, ponieważ czuł, że tam jeszcze „można pracować dla pieniędzy”. Jako student Wilders pracował w fabryce chleba w moszawie, i za pierwsze zarobione pieniądze odbył podróż po Izraelu oraz okolicznych państwach. Jak sam określił, „czuję się, że pochodzę z Izraela”. W przemówieniu wyborczym w Tel Awiwie ujął to tak: „W ostatnich latach odwiedziłem wiele ciekawych krajów w regionie: od Syrii do Egiptu, od Tunezji do Iranu, od Turcji od Cypru, ale nigdzie nie mam tego specjalnego poczucia solidarności, kiedy stawiam swoją stopę na lotnisku Ben-Guriona na izraelskiej ziemi. Po powrocie z Izraela dla tygodnika Der Spiegel Wilders powiedział: „możliwe, że moi przodkowie byli żydowskiego pochodzenia”.
Geert Wilders 8 maja 2008, w odpowiedzi na doniesienia mediów o pokoju między Izraelem a Palestyńczykami, powiedział, że w pełni popiera poglądy rewizjonistyczno-syjonistyczne. Jest zadeklarowanym sympatykiem poglądów Zeewa Żabotyńskiego i przeciwnikiem zwrotu ziemi Palestyńczyków oraz niepodległego państwa Palestyny. Twierdzi, że wolne narody państw zachodnich powinny okazywać „głęboką wdzięczność” wobec Izraela.
W czerwcu 2009 roku Wilders powiedział w wywiadzie dla gazety Haaretz, że Izrael był „awangardą” dla Zachodu i jako taki w pierwszej linii stanął do obrony Europy przed „falą islamizacji”. Niestety, zdaje sobie z tego sprawę, że Europa i Unia Europejska pozostaje „jednostronnie przeciwko Izraelowi”. W wywiadzie, Wilders powiedział też, że opuścił w Kairze przemówienie prezydenta Obamy namawiającego do rozwiązań kompromisowych. W dniu 11 listopada 2009 przeprowadził konsultacje z niektórymi politykami w Izraelu w celu umocnienia więzi między nimi.
Polityka antyimigracyjna.
W lutym 2012, na specjalnie stworzonej stronie internetowej, zamieścił zakładkę przeznaczoną do składania donosów na Polaków i innych Europejczyków z nowych krajów UE, w celu poprawienia notowań swojej partii.

</doc>
<doc id="1289273" url="https://pl.wikipedia.org/wiki?curid=1289273" title="Karbaminiany">
Karbaminiany

Karbaminiany – grupa organicznych związków chemicznych – soli i estrów kwasu karbaminowego () lub "N"-podstawionych kwasów karbaminowych ().
Przykładem soli może być karbaminian amonu powstający w reakcji amoniaku i dwutlenku węgla:
który w obecności wody rozpada się do wodorowęglanu amonu i amoniaku:
Estry zwane są czasem uretanami, choć nazwę tę zazwyczaj stosuje się do estrów etylowych, m.in. karbaminianu etylu. Otrzymuje się je zwykle w przegrupowaniu Curtiusa, w którym powstający izocyjanian reaguje z alkoholem:

</doc>
<doc id="1289276" url="https://pl.wikipedia.org/wiki?curid=1289276" title="Sebastián de la Cuadra y de Llarena">
Sebastián de la Cuadra y de Llarena



</doc>
<doc id="1289277" url="https://pl.wikipedia.org/wiki?curid=1289277" title="Fitna (ujednoznacznienie)">
Fitna (ujednoznacznienie)



</doc>
<doc id="1289278" url="https://pl.wikipedia.org/wiki?curid=1289278" title="Sebastian Llano y de la Quadra">
Sebastian Llano y de la Quadra

Sebastián Llano y de la Quadra, 1. hrabia Sanafé (ur. 1727, zm. 14 maja 1793) – hiszpański dyplomata.
Pełnił funkcję ambasadora Hiszpanii w różnych krajach europejskich. W roku 1783 jako ambasador w Hadze poślubił baronessę Maríę de Adelmar Paniariui. 
W latach 1772-1780 ambasador Hiszpanii w Szwecji.
Bibliografia.
[[Kategoria:Zmarli w 1793]

</doc>
<doc id="1289279" url="https://pl.wikipedia.org/wiki?curid=1289279" title="Fitna (film)">
Fitna (film)

Fitna – film holenderskiego polityka Geerta Wildersa, przywódcy Partii Wolności (PVV) w holenderskim parlamencie. W filmie przedstawia on swoje poglądy na temat islamu i Koranu. Tytuł pochodzi od arabskiego słowa "fitna" oznaczającego „niezgodę i podziały między ludźmi” lub „test wiary w czasie próby”.
Film został opublikowany w Internecie 27 marca 2008 roku.

</doc>
<doc id="1289280" url="https://pl.wikipedia.org/wiki?curid=1289280" title="Barglik">
Barglik

Barglik ("Acanthisitta chloris") – gatunek ptaka z rodziny barglików (Acanthisittidae), jedyny przedstawiciel rodzaju Acanthisitta. Występuje endemicznie w Nowej Zelandii. 
Ptak ten z wyglądu podobny jest do strzyżyka, lecz nie jest spokrewniony z rodziną strzyżyków (Troglodytidae). Długość 7–9 cm; masa ciała – samce około 6 g, samice 7 g. Samiec żyje 1,5 roku, samica około 4 miesiące mniej.
Podgatunki.
Wyróżnia się następujące podgatunki:
Wyróżniany dawniej podgatunek "Acanthisitta chloris citrina" , do którego zaliczano populację żyjącą w południowo-zachodniej części zasięgu gatunku, został uznany za nie do odróżnienia od podgatunku nominatywnego.
Status.
Międzynarodowa Unia Ochrony Przyrody (IUCN) uznaje barglika za gatunek najmniejszej troski (LC, "least concern") nieprzerwanie od 1988 (stan w 2020). Liczebność populacji nie została oszacowana, ale ptak ten opisywany jest jako lokalnie pospolity. Trend liczebności populacji uznaje się za spadkowy.

</doc>
<doc id="1289282" url="https://pl.wikipedia.org/wiki?curid=1289282" title="Karl von Ludolf">
Karl von Ludolf

Karl, hrabia von Ludolf (1754-1803) – austriacki dyplomata.
W latach 1789-1794 był posłem Austrii w Sztokholmie. Ludolf jako poseł w Szwecji znacznie częściej niż dotychczas informował Szwedów o krokach podejmowanych przez cesarski dwór, tego bowiem domagał się Gustaw III, a Austria chciała by Szwedzi traktowali ją jako sojusznika.
Von Ludolf należał do Iluminatów.

</doc>
<doc id="1289284" url="https://pl.wikipedia.org/wiki?curid=1289284" title="One Too Many Mornings">
One Too Many Mornings

One Too Many Mornings – piosenka skomponowana przez Boba Dylana, nagrana przez niego w październiku 1963 r. i wydana na trzecim studyjnym albumie "The Times They Are a-Changin’" w styczniu 1964 r.
Historia i charakter utworu.
Piosenka powstała zapewne natychmiast po odejściu Suze Rotolo – dziewczyny Dylana – od niego. Dylan komponował ją zapewne przez dłuższy czas, gdyż nie zarejestrował jej w Witmark Music razem z „Boots of Spanish Leather”, która także była poświęcona temu wydarzeniu.
Dylan nie wykonał „One Too Many Mornings” także na żadnym z koncertów w 1963 r., w tym na pierwszym swoim wielkim koncercie w „Town Hall” w Nowym Jorku 12 kwietnia.
Po raz pierwszy piosenka pojawia się na sesji nagraniowej do przygotowywanego albumu i to w dodatku dopiero na sesji siódmej – przedostatniej.
Kompozycja ta porusza temat zakończonej miłości opisanej zwięzłym, poetyckim językiem, zaledwie w trzech zwrotkach, w chwili przeżycia „samotnego świtu” – bez kochanki, która odeszła już gdzie indziej.
Jeśli nawet nie w warstwie muzycznej, to warstwie poetyckiej tekstu, piosenka ta należy w pewnym stopniu do bluesowej tradycji Roberta Johnsona, zwłaszcza wyznaczonej utworem „Crossroad Blues”; narrator znajduje się w ważnym życiowym momencie, na „skrzyżowaniu” (ang. crossroad) związku miłosnego i przeczucia odejścia.
Sesje i koncerty Dylana, na których wykonywał ten utwór.
Chociaż piosenka ta nie była najczęściej wykonywanym utworem na koncertach Dylana, to jednak sądząc z tego, ilu zmianom ona uległa, to „One Too Many Mornings” musiała należeć do tych kompozycji, które szczególnie lubił wykonywać przed publicznością.
1963.
Być może Dylan czuł, że piosenka jest zbyt aktualna do wykonywania jej na scenie, więc nastąpiła ponad półtoraroczna przerwa.
Inne wykonania.
Piosenka ta cieszyła się olbrzymią popularnością wśród innych wykonawców:

</doc>
<doc id="1289287" url="https://pl.wikipedia.org/wiki?curid=1289287" title="Aleksiej Musin-Puszkin (1744–1817)">
Aleksiej Musin-Puszkin (1744–1817)

Aleksiej Iwanowicz Musin-Puszkin (ros. "Алексе́й Ива́нович Муси́н-Пу́шкин" ur. 27 marca 1744 w Moskwie, zm. 13 lutego 1817 w Petersburgu) – rosyjski polityk, historyk, kolekcjoner sztuki.
W latach 1791–1797 był oberprokuratorem Świątobliwego Synodu Rządzącego, a w latach 1794–1797 prezesem Akademii Sztuk Pięknych w Petersburgu. W 1795 odkrył w archiwum eparchii jarosławskiej rękopis "Słowo o wyprawie Igora".
W 1780 odznaczony Orderem Świętego Stanisława. Hrabia od 1798.

</doc>
<doc id="1289289" url="https://pl.wikipedia.org/wiki?curid=1289289" title="Louis Marc Pons">
Louis Marc Pons

Louis Henri Marc Pons, markiz de Pons (ur. 1717) – francuski dyplomata.
W latach 1783–1789 był ambasadorem Francji w Sztokholmie.
W roku 1734 poślubił Marie Angelique de Tiercelin

</doc>
<doc id="1289291" url="https://pl.wikipedia.org/wiki?curid=1289291" title="Archeometria">
Archeometria

Archeometria (gr. "archaíos" – dawny, "archē" – początek, przyczyna, zasada, pierwiastek, "metria" – miara) – dziedzina badań archeologicznych mająca na celu potwierdzenie autentyczności, wieku, pochodzenia wykopalisk i obiektów archeologicznych oraz określenie technologii ich uzyskania na podstawie składu chemicznego.
Badania.
Archeometria dotyczy badań takich jak m.in.:
Metody archeometrii.
W archeometrii wykorzystywane są metody chemii analitycznej, a m.in. analiza węgla radioaktywnego (C-14) i archeomagnetyzm. Stosowane metody badań nie powinny przyczyniać się do uszkodzenia poznawanego obiektu.
W archeometrii stosowane są następujące metody analityczne:
Przy określaniu wieku obiektu zastosowanie mają zazwyczaj metody izotopowe.
Metody archeometrii wykorzystywane są przy konserwacji zabytków.
W Polsce zagadnienia dotyczące zastosowań badań archeometrycznych zamieszczane są w czasopismach archeologicznych i specjalistycznych dotyczących odpowiednich dziedzin.
W Wielkiej Brytanii publikacje znajdują się w piśmie "Archeometry", natomiast w Stanach Zjednoczonych w "Journal of Archaeological Science".

</doc>
<doc id="1289292" url="https://pl.wikipedia.org/wiki?curid=1289292" title="Parafia św. Antoniego z Padwy w Rybniku">
Parafia św. Antoniego z Padwy w Rybniku

Parafia św. Antoniego z Padwy w Rybniku – rzymskokatolicka parafia położona w dekanacie Rybnik w archidiecezji katowickiej.
Parafia św. Antoniego.
Rybnicką parafię planowano podzielić już w latach 30. XX w., jednak dopiero w 1950 r. podzielono ją na dwie: Matki Boskiej Bolesnej i św. Antoniego. 10 lutego 1952 r. utworzono kurację, zaś 28 maja 1957 r. nieusuwalną parafię. 14 października 1959 r. zapaliła się północna wieża. Uszkodzone zostały wtedy organy, sklepienia i sprzęty liturgiczne. Po remoncie świątynia stała się centrum życia religijnego Rybnika. Rolę świątyni podkreślił papież Jan Paweł II, nadając jej w 1993 r. tytuł Bazyliki Mniejszej. W 2005 r. na schodach przed wejściem na plac kościelny ustawiono pomnik Jana Pawła II, zaś w 2006 roku św. Antoni został ogłoszony patronem miasta. 
Budowa kościoła św. Antoniego.
W latach 60. XIX w. chciano rozbudować kaplicę lub wybudować nowy kościół, gdyż świątynia Matki Boskiej Bolesnej była już za mała dla rozrastającego się Rybnika. Rozpoczęto nawet prace w ostatnich latach XIX w., ale z powodu administracyjnych trudności budowa została zawieszona. Nowy proboszcz, ks. Franciszek Brudniok na wiosnę 1903 roku otrzymał zgodę na budowę świątyni. Projekt wykonał Ludwig Schneider z Wrocławia. Budowa rozpoczęła się 14 września 1903 r. i mimo wielu trudności zakończyła się po 2 latach. W 1906 r. rozebrano kapliczkę stojącą przed wejściem do nowej świątyni. Kościół poświęcono 29 września 1907 r. Konsekracji dokonał 29 września 1915 r. książę biskup wrocławski Adolf Bertram. Kościół do lat 50. XX w. pełnił rolę drugiej świątyni parafii Matki Boskiej Bolesnej. Do tego czasu 2 razy doznał znacznych uszkodzeń. 22 czerwca 1921 r. na rybnickim dworcu eksplodował dynamit, powodując poważne zniszczenia. Także działania wojenne II wojny światowej przyniosły wiele szkód. 
Architektura i wystrój wnętrza kościoła.
Bazylika św. Antoniego jest bardzo ważnym zabytkiem architektury neogotyckiej. Wystrój wnętrza stanowi jedność stylową z architekturą obiektu. Ważnymi zabytkami są neogotyckie: ołtarz główny z figurą św. Antoniego, ołtarze Matki Boskiej Różańcowej i Chrystusa Króla, ławki, tron biskupi, stacje drogi krzyżowej oraz konfesjonały. 
Rozwój kultu św. Antoniego w Rybniku.
Pierwsze dokumenty mówiące o kulcie św. Antoniego z Padwy w Rybniku pochodzą z końca XVII w. W 1719 istniał już ołtarz św. Antoniego w parafialnym kościele Wniebowzięcia NMP, natomiast w zbudowanym na przełomie XVIII i XIX w. kościele Matki Boskiej Bolesnej powstał ołtarz przedstawiający Antoniego jako opiekuna Rybnika. Wtedy też pozyskano figurkę Antoniego z Dzieciątkiem na rękach. W 1828 r. wybudowano murowaną kapliczkę na skrzyżowaniu ulic Żorskiej i Mikołowskiej. 

</doc>
<doc id="1289293" url="https://pl.wikipedia.org/wiki?curid=1289293" title="Przełom Hornadu">
Przełom Hornadu

Przełom Hornadu – przełomowy odcinek doliny rzeki Hornad w północnej części Słowackiego Raju na Słowacji.
Geologia – morfologia.
Przełom Hornadu jest przełomem przetrwałym, tzn. rzeka, przepływając przez obszar wypiętrzania się gór, zachowała swój pierwotny bieg. Został wycięty w wapieniach i dolomitach budujących zrąb Słowackiego Raju. Ciągnie się od zbiegu Hornadu z potokiem "Veľka Biela voda" na zachodzie po miejscowość Smižany na wschodzie. Jego długość wynosi 13 km. Szerokość wąwozu wynosi w najwęższych miejscach zaledwie kilkanaście metrów, a głębokość (od lustra wody po szczyty otaczających skał) dochodzi do 150 metrów. Odcinek o najbardziej eksponowanych brzegach nosi nazwę "Železné vráta" (Żelazne Wrota).
Przyroda ożywiona.
Zbocza przełomowego odcinka doliny Hornadu porastają zróżnicowane zbiorowiska roślinne, w których składzie występuje wiele gatunków roślin rzadkich i chronionych. Prawie cały odcinek przełomu jest od 1976 r. objęty ochroną w ramach rezerwatu przyrody „Przełom Hornadu” (od 1995 r. jako narodowy rezerwat przyrody, słow. "Národná prírodná rezervácia").
Turystyka.
Pierwszego turystycznego przejścia przełomu Hornadu dokonano w lutym 1906 r., korzystając z zamarzniętej powierzchni rzeki. Pierwszego znanego udanego spływu przełomem dokonali na tratwie 23 lipca 1906 r. przyrodnik i działacz turystyczny ze Spiskiej Nowej Wsi Béla Hajts i jego brat Ľudovit w towarzystwie swoich żon. Kolejny udany spływ przełomowym odcinkiem rzeki miał miejsce dopiero po 1924 r. Po II wojnie światowej bardzo popularne stały się spływy kajakowe przełomem Hornadu – obecnie, ze względu na to że cały przełom znajduje się w obrębie Parku Narodowego „Słowacki Raj”, zgody na taki spływ wydawane są jedynie wyjątkowo.
Do 1974 r. był przełom możliwy do pokonania tylko wodą lub (w czasie ostrzejszych zim) po lodzie. Obecnie wiedzie nim (na odcinku pomiędzy wylotem wąwozu Suchá Belá a Smižanami) niezwykle atrakcyjny szlak turystyczny długości 17 km, zwany Ścieżką Ratowników Górskich (słow. "chodník Horskej služby"). Jego trasa przerzuca się z brzegu na brzeg siedmioma mostami i kładkami. W trudniejszych lub błotnistych miejscach ułożono 85 metrów bieżących drewnianych kładek. Najbardziej eksponowane miejsca na pionowych ścianach wąwozu szlak pokonuje za pomocą blisko 160 stalowych półeczek (słow. "stúpačiek"), a ubezpieczenia stanowi ok. 370 metrów bieżących łańcuchów.

</doc>
<doc id="1289295" url="https://pl.wikipedia.org/wiki?curid=1289295" title="Cepik">
Cepik



</doc>
<doc id="1289297" url="https://pl.wikipedia.org/wiki?curid=1289297" title="Śmierć Napoleona">
Śmierć Napoleona

Napoleon I Bonaparte, zdetronizowany Cesarz Francuzów, ujęty po przegranej bitwie pod Waterloo, został – jako więzień brytyjski – przewieziony, na pokładzie fregaty HMS „Northumberland”, na Wyspę Św. Heleny, gdzie zmarł 5 maja 1821 roku.
Brytyjczycy, obawiając się, że ich najgroźniejszy przeciwnik ucieknie raz jeszcze, na miejsce uwięzienia wybrali wyspę leżącą — nawet według dzisiejszych kryteriów — na "krańcu świata": 2800 km od Zatoki Gwinejskiej na południowym Atlantyku.
Więzienie bez krat.
HMS „Northumberland” zakotwiczył u brzegów Św. Heleny 15 października 1815 roku. Napoleon, zanim został przeniesiony do Longwood House w listopadzie, zamieszkał w pawilonie ogrodowym w posiadłości Briars należącej do angielskiego kupca Williama Balcombe (1779-1829), gdzie wkrótce zaprzyjaźnił się z rodziną gospodarzy, szczególnie zaś z najmłodszą ich córką, Lucią Elizabeth (Betsy), która znacznie później napisała "Wspomnienie o Cesarzu Napoleonie" (wyd. w Londynie, w roku 1844). Te dobre stosunki spowodowały, że Balcombe ściągnął na siebie podejrzenia gubernatora Św. Heleny, Hudsona Lowe. Oskarżony o to, że jest potajemnym łącznikiem zdetronizowanego cesarza z Paryżem, kupiec w roku 1818 zdecydował się opuścić wyspę i wrócić, wraz z rodziną, do Anglii. W roku 1959 jego pawilon ogrodowy został przekazany w darze rządowi francuskiemu przez potomkinię Williama Balcombe, Mabel Brookes, stając się trzecią posiadłością Francji na wyspie.
Przebywając na Św. Helenie Napoleon, otoczony niewielką grupką przyjaciół (wśród nich hrabia Montholon, Emmanuel de Las Cases, który notował jego wspomnienia, generał Henri Gatien Bertrand, generał Gourgaud, Marchand i Polak nazwiskiem Piątkowski), zajął się dyktowaniem swych wspomnień i krytyką tych, którzy go tam uwięzili. Bez jego udziału doszło do zawiązania kilku spisków, których celem było uwolnienie cesarza, w tym jeden w Brazylii i kolejny w Teksasie, gdzie osiedliło się kilkuset weteranów Wielkiej Armii marzących o wskrzeszeniu napoleońskiego imperium w Ameryce. Pojawił się nawet plan użycia w tym celu łodzi podwodnej.
Strażnicy i przyjaciele.
Sposób traktowania Napoleona przez Brytyjczyków jest do dziś sprawą dyskusyjną. Z całą pewnością Longwood House, jego miejsce odosobnienia, był fatalnie zbudowany, okolica była wilgotna, wietrzna i – generalnie rzecz biorąc – niezdrowa. Podejrzliwe, pozbawione taktu i często drobnostkowe zachowanie gubernatora wyspy, Hudsona Lowe, tylko pogarszało i tak trudną sytuację. Z drugiej strony najbliższe otoczenie Napoleona nigdy nie zaakceptowało legalności czy prawomocności jego uwięzienia, w związku z czym wyolbrzymiało nawet najdrobniejsze potknięcia Anglików. W pierwszych latach pobytu na wyspie Napoleon przyjmował wielu gości, co do wściekłości doprowadzało francuskiego premiera Richelieu, który mawiał: "ten piekielnik wywiera zły wpływ na każdego, kto się doń zbliży". Jednakże od roku 1818, kiedy wprowadzono dodatkowe obostrzenia dotyczące korespondencji i wizyt, Napoleon zaczął pędzić żywot samotnika.
W Wielkiej Brytanii, wraz z upływem lat, opinia publiczna zaczęła uważać go nie za potwora, a męczennika, co bez wątpienia wypływało z niezadowolenia z powojennych torysowskich rządów lorda Liverpoola. W tymże 1818 roku gazeta "The Times", którą Napoleon regularnie otrzymywał na wygnaniu, w depeszy donoszącej o fałszywej pogłosce o jego ucieczce napisała, że wiadomość ta została przyjęta przez londyńczyków z wielką radością. Nawet wśród opozycji parlamentarnej w Anglii obalony, a więc niegroźny „bóg wojny” wzbudzał pewne sympatie. Lord Holland, bratanek Charlesa Jamesa Foxa, byłego przywódcy Wigów, posłał do Longwood ponad 1000 książek i czasopism, nie licząc dżemu i innych drobnostek. Holland był również tym, który jawnie oskarżał rząd brytyjski o zamordowanie cesarza. Napoleon wiedział, kto z nim sympatyzuje i nadzieje na swe uwolnienie pokładał w tym, że Holland zostanie premierem, co ogromnie niepokoiło Richelieu'go.
Napoleon cieszył się również poparciem lorda Cochrane'a, związanego blisko z ruchami narodowowyzwoleńczymi w Chile i Brazylii, którego zamiarem było uczynić cesarza władcą zjednoczonego, południowoamerykańskiego państwa. Plan ten przekreśliła przedwczesna śmierć Napoleona. Dla lorda Byrona, między innymi, Napoleon był uosobieniem romantycznego bohatera: prześladowanego, samotnego i skazanego na niebyt. Z kolei dla przeciętnego Brytyjczyka wiadomość o tym, że opuszczony przez wszystkich Napoleon zajął się uprawianiem ogródka w Longwood, pozwalała widzieć w nim człowieka.
Religijność Napoleona.
Podejście Napoleona do spraw wiary również było przedmiotem publicznych debat w Europie. Niedługo po śmierci cesarza, podczas wykładu na uniwersytecie w Oksfordzie, Henry Parry Liddon oświadczył, że Napoleon, podczas pobytu na Św. Helenie, miał porównać siebie, w sensie negatywnym, do Jezusa Chrystusa. Według Liddona, Napoleon zauważył w rozmowie z hrabią Montholonem, że podczas gdy on sam i inni wodzowie, jak „Aleksander, Cezar i Karol Wielki”, budowali ogromne imperia opierając się na siłach zbrojnych, Jezus „zbudował swoje imperium w oparciu o miłość.” Po dłuższej dyskusji na temat fenomenu i wielkości Chrystusa, Napoleon miał powtórzyć: „To według mnie dowodzi boskości Jezusa Chrystusa”.
Z wcześniejszych wypowiedzi przypisywanych Napoleonowi wynikać miało, że w czasie pobytu w Egipcie był zafascynowany islamem:
Jednak osobisty sekretarz Napoleona z okresu wyprawy do Egiptu, Louis Antoine Fauvelet de Bourrienne, napisał w swych wspomnieniach, że Napoleon nie interesował się poważnie ani islamem, ani żadną inną religią, o ile nie wiązało się to z osiągnięciem konkretnych korzyści politycznych:
Umierając Napoleon pojednał się z Kościołem katolickim. 5 maja 1821 roku wyspowiadał się, przyjął namaszczenie i wiatyk z rąk o. Ange Vignaliego.
Pogrzeb.
W swej ostatniej woli Napoleon prosił o pochowanie go „nad brzegami Sekwany”. To życzenie nie zostało spełnione; pochowany został na Św. Helenie w nieoznaczonym grobie, ponieważ Hudson Lowe odmówił umieszczenia nagrobka z jednym słowem „Napoleon” argumentując, że musiałoby zostać dodane również słowo „Buonaparte”, gdyż w innym przypadku oznaczało by to, że rząd brytyjski uznawał cesarski tytuł Napoleona. Jak podaje szwedzki historyk Herman Lindquist (zob, niżej, "Bibliografia") zwłoki, ubrane w mundur generała artylerii, z Legią Honorową i orderem Żelaznej Korony na piersi, złożono w czterech trumnach: metalowej, zalutowanej, którą włożono w mahoniową; tę włożono w ołowianą, którą także zalutowano i włożono w jeszcze jedną trumnę mahoniową, zaśrubowaną srebrnymi śrubami. Serce cesarza, zakonserwowane w spirytusie, miało według jego życzeń zostać wysłane do syna do Wiednia, ale sprzeciwił się temu Hudson Lowe i serce pochowano razem ze zwłokami.
W roku 1840 szczątki Cesarza Francuzów zostały przewiezione do Francji na pokładzie fregaty "Belle-Poule" i uroczyście złożone w jednej z kaplic w Les Invalides w Paryżu, bez udziału krewnych z rodu Bonapartów, którym zabroniono przebywać we Francji, ale w obecności setek weteranów jego wojen, z marsz. Soultem na czele. Trumny na św. Helenie otwarto, by zidentyfikować zwłoki, które zachowały się w stanie prawie nienaruszonym. 2 kwietnia 1861 szczątki cesarza przeniesiono do sarkofagu pod kopułą Kościoła Inwalidów, gdzie spoczywają do dziś w sześciu trumnach: cynowej, mahoniowej, dwóch ołowianych, z kości słoniowej i na koniec jeszcze jednej mahoniowej. Przy tym ostatnim pogrzebie była obecna również rodzina Napoleona: bratanek cesarza, Napoleon III Bonaparte z rodziną i naturalny syn, Aleksander Colonna-Walewski oraz potomkowie cesarskich braci Hieronima i Lucjana i sióstr Elizy i Karoliny.
W 1969 roku pochowano u stóp Napoleona jego syna Napoleona II, przeniesionego do Paryża z Wiednia w roku 1940. Przez 29 lat spoczywał, tak jak przed nim ojciec, w jednej z kaplic Inwalidów.
Porfir egipski (używany dla budowy grobowców cesarzy rzymskich) był niedostępny, ale dało się zdobyć czerwony kwarcyt z Finlandii, należącej wówczas do Rosji, co wywołało protesty tych, którzy wciąż widzieli w Rosji wroga. Od tamtych czasów setki milionów turystów odwiedziło grób cesarza w Les Invalides.
Przyczyny zgonu.
Przyczyna przedwczesnego zgonu Napoleona stała się przedmiotem międzynarodowej debaty. Dr Francesco Antommarchi – lekarz reprezentujący rząd brytyjski i (jakoby) rodzinę cesarza – szef zespołu badającego zwłoki Napoleona po śmierci uznał, że był to rak żołądka, co zostało zapisane w akcie zgonu. W drugiej połowie XX wieku pojawiły się jednak głosy, że Napoleon został otruty, najprawdopodobniej przy pomocy arszeniku.
Arszenik.
W roku 1955 ukazały się drukiem wspomnienia Louisa Marchanda, służącego Napoleona. Jego opis stanu zdrowia Napoleona w ostatnich miesiącach przed śmiercią spowodował, że wielu lekarzy i historyków uznało, że cesarz został zamordowany. Arszenik był w tamtych czasach często używany jako trucizna z powodu swej niewykrywalności i powolnego działania. Gdy w roku 1840, po ekshumacji, stwierdzono, że ciało Napoleona jest doskonale zachowane, teoria o otruciu arszenikiem nabrała nowych barw, bowiem trucizna ta jest jednocześnie znakomitym środkiem konserwującym. W 2001 roku Pascal Kintz, ze "Strasbourg Forensic Institute" we Francji potwierdził tę teorię po przestudiowaniu poziomu arszeniku w zachowanym pośmiertnie puklu włosów Napoleona: był on 7-38 razy wyższy niż normalny. Poza podwyższonym poziomem arsenu, we włosach Napoleona stwierdzono wyższe niż prawidłowe stężenie antymonu.
Tnąc zachowane pukle włosów na fragmenty i analizując każdy segment osobno można było ustalić koncentrację arszeniku w ciele zmarłego w poszczególnych okresach życia. Analiza wykazała, że Napoleon w różnych okresach w ciągu swego życia otrzymywał duże, choć nie zabójcze, dawki arszeniku. Arszenik podawany w ten sposób mógł osłabić ofiarę, ale nie powinien jej zabić.
Zgodnie z najnowszymi badaniami, ujawnionymi przez miesięcznik "Science et Vie", taką samą koncentrację arszeniku wykazują próbki włosów Napoleona z lat 1805, 1814 i 1821. Ivan Ricordel, główny toksykolog policji paryskiej oświadczył, że gdyby arszenik miał być przyczyną śmierci Napoleona, zgon musiałby nastąpić na wiele lat przed rokiem 1821. Należy dodać, że przed odkryciem antybiotyków arszenik był jedynym znanym środkiem walki z kiłą i był także używany w pomadzie do włosów, którą stosował Napoleon.
Rak żołądka.
W maju roku 2005 zespół lekarzy szwajcarskich ustalił, że podstawową przyczyną śmierci Napoleona był rak żołądka, który był przyczyną zgonu również jego ojca, brata Lucjana i siostry Pauliny (jej związane z tym cierpienia doprowadziły ją do samobójstwa). Opierając się na dostępnych danych lekarze szwajcarscy ustalili, że cesarz w chwili śmierci ważył 76 kg, podczas gdy rok wcześniej 91 kg, co potwierdza autopsję dokonaną przez Antommarchiego.
W październiku 2005 roku ujawniono w Szkocji dokument potwierdzający wnioski Antommarchiego. W innej pracy z 2004 roku zaproponowano wersję, że bezpośrednią przyczyną śmierci cesarza mogły być zaburzenia rytmu serca typu "torsade de pointes" spowodowanych hipokaliemią, której przyczyną mogła być intoksykacja związkami arsenu jak i przyczyny jatrogenne: podawanie kalomelu i działającego wymiotnie winianu antymonu.

</doc>
<doc id="1289299" url="https://pl.wikipedia.org/wiki?curid=1289299" title="Marcin Jędrzejewski (aktor)">
Marcin Jędrzejewski (aktor)

Marcin Jędrzejewski (ur. 17 lutego 1968 w Warszawie) – polski aktor kinowy, teatralny i telewizyjny.
W 1992 r. ukończył studia na PWST w Warszawie i został aktorem Teatru Polskiego w Warszawie, gdzie pracuje do dnia dzisiejszego. Poza grą w filmach, występuje również w serialach telewizyjnych.

</doc>
<doc id="1289300" url="https://pl.wikipedia.org/wiki?curid=1289300" title="Państwowa Wyższa Szkoła Muzyczna w Warszawie">
Państwowa Wyższa Szkoła Muzyczna w Warszawie



</doc>
<doc id="1289301" url="https://pl.wikipedia.org/wiki?curid=1289301" title="PWSM w Warszawie">
PWSM w Warszawie



</doc>
<doc id="1289305" url="https://pl.wikipedia.org/wiki?curid=1289305" title="Upierzenie">
Upierzenie



</doc>
<doc id="1289306" url="https://pl.wikipedia.org/wiki?curid=1289306" title="Łystopad">
Łystopad

Łystopad (pol. "Listopad") - grupa literacka ukraińskich pisarzy i poetów, działająca we Lwowie w latach 1928-1931.
W jej skład wchodzili: R. Drahan, W. Kowalczuk, Bohdan Krawciw, Anatol Kurdydyk, Stepan Łenkawśkyj, R. Olhowycz, Jewhen Pełenśkyj, Ż. Procyszyn, Wołodymyr Janiw i Iwan Czerniawa. Grupa wydawała czasopismo "Literaturno-naukowyj wisnyk", jak również wydała almanach "Litawry".

</doc>
<doc id="1289308" url="https://pl.wikipedia.org/wiki?curid=1289308" title="Kino Kryminalne">
Kino Kryminalne

Kino Kryminalne – seria polskich seriali kryminalnych wydawana przez "Carisma Entertainment Group". Istnieje od 2007 roku. Dotychczas wydano jeden serial.

</doc>
<doc id="1289309" url="https://pl.wikipedia.org/wiki?curid=1289309" title="List – Miesięcznik katolicki">
List – Miesięcznik katolicki

List – Miesięcznik katolicki ogólnopolskie ilustrowane pismo katolickie.
Miesięcznik ukazuje się w Krakowie od marca 1984 r. Narodził się w środowisku wspólnoty Odnowy w Duchu Świętym „Nowe Życie”, działającej przy klasztorze oo. Dominikanów w Krakowie (Bazylika Świętej Trójcy w Krakowie).
W 1989 r. środowisko „Listu” założyło Wydawnictwo M w celu wydawania „Listu” i książek. Od tego momentu miesięcznik stał się pismem ogólnopolskim.
W 1995 r. „List” usamodzielnił się i jego twórcy założyli Stowarzyszenie Ewangelizacji przez Media „List”, które do dziś jest wydawcą pisma. W 2001 r. pismo zmieniło charakter, przestało być adresowane jedynie do czytelników wspólnot Odnowy w Duchu Świętym. Obecnie jest tworzone z myślą zarówno o osobach zaangażowanych w Kościół, jak i poszukujących. Jako jedno z pierwszych pism katolickich doceniło staranną szatą graficzną i sięgnęło po profesjonalną fotografię, klasyczną ikonografię i staranny druk. Stało się jednocześnie pismem tematycznym, którego każdy numer poświęcony jest jednemu zagadnieniu z dziedziny wiary, historii Kościoła i duchowości. Pojawiają się w nim również tematy związane z psychologią i filozofią religii.
W latach 2004, 2007, 2009 „Miesięcznik List” był nominowany do nagrody Totus, a w 2010 r. otrzymał wyróżnienie. W 2010 r., redaktor naczelna, Elżbieta Konderak, otrzymała nominację do nagrody „Ślad” za „redagowanie miesięcznika, który w sposób unikatowy w polskiej prasie katolickiej łączy wysoki poziom merytoryczny i edytorski z przystępnością i poczytnością”.
Dystrybucja pisma dokonuje się przez parafie, księgarnie katolickie, salony Empik i prenumeratę.
Nakład pisma waha się między 14 000 a 20 000 egz.
Od 2009 r. Stowarzyszenie Ewangelizacji przez Media List powołało do życia nowy miesięcznik: „Biblia Krok po Kroku”.
Redaktorzy naczelni:
Redakcja:
Asystenci kościelni:
Współpracownicy:

</doc>
<doc id="1289314" url="https://pl.wikipedia.org/wiki?curid=1289314" title="Trueperella pyogenes">
Trueperella pyogenes

Trueperella pyogenes (dawn. "Corynebacterium pyogenes", "Actinomyces pyogenes", "Arcanobacterium pyogenes") — nieprzetrwalnikująca, bezotoczkowa bakteria barwiąca się Gram zmiennie. Zazwyczaj nie zawiera ziaren metachromatycznych. Wytwarza słabą toksynę.
Hodowla.
Bakteria nie wzrasta na pożywkach prostych. Do hodowli używa się agaru z krwią, na którym tworzy hemolizę typu beta, a kolonie "wciskają" się w podłoże.
Bakteria jest wrażliwa na penicyliny i antybiotyki o szerokim spektrum działania.
Chorobotwórczość.
"Corynebacterium pyogenes" powoduje czasami zapalenie opon mózgowych oraz szpiku. Jest odpowiedzialny za część zapaleń ropnych na skórze oraz błonach śluzowych.
Bakteria ma znaczenie w weterynarii jako ważny czynnik etiologiczny ostrego Mastitis u krów, zwanego tu często letnim zapalenia wymienia (ang. Summer "mastitis"). Jednak zarówno u bydła, jak i innych gatunków zwierząt kopytnych, wywołuje też innego rodzaju zakażenia mogące dawać różnorakie obrazy kliniczne.

</doc>
<doc id="1289315" url="https://pl.wikipedia.org/wiki?curid=1289315" title="Arcanobacterium pyogenes">
Arcanobacterium pyogenes



</doc>
<doc id="1289317" url="https://pl.wikipedia.org/wiki?curid=1289317" title="Encyklopedia Titanica">
Encyklopedia Titanica

Encyklopedia Titanica (ang. "Encyclopedia Titanica") – strona internetowa poświęcona parowcowi RMS Titanic, który zatonął po otarciu się o górę lodową 15 kwietnia 1912 roku. Z założenia nie przynosi zysku. Jest uznawana (np. przez The New York Times w 1999 roku) za najprawdopodobniej największe kompendium wiedzy o "Titanicu" w Internecie.
Witryna została założona we wrześniu 1996 roku przez Philipa Hinda. W październiku 2007 liczyła około 5000 użytkowników i około 200000 wiadomości na forum dyskusyjnym.
Encyklopedia zawiera między innymi prawie trzy tysiące biografii pasażerów i osób związanych z "Titanicem", szczegółowe plany pokładów, trójwymiarowe rzuty niektórych pomieszczeń na statku w wyglądzie z 1912 roku, oraz tysiące artykułów poświęconych detalom historii i konstrukcji parowca. Ponadto, znajdują się tam też informacje o innych statkach i wrakach.

</doc>
<doc id="1289320" url="https://pl.wikipedia.org/wiki?curid=1289320" title="Kino Familijne">
Kino Familijne

Kino Familijne – seria filmów dla dzieci wydawana przez "Carisma Entertainment Group". Istnieje od 2008 roku.

</doc>
<doc id="1289321" url="https://pl.wikipedia.org/wiki?curid=1289321" title="Stefan Adamczak">
Stefan Adamczak

Stefan Adamczak (ur. 27 listopada 1892 w Mansfeld, zm. we wrześniu 1939 koło Katowic) – polski lekkoatleta, tyczkarz i wieloboista. Olimpijczyk i wielokrotny mistrz Polski. Chorąży Wojska Polskiego.
Życiorys.
Urodził się 27 listopada 1892 w Mansfeld w Cesarstwie Niemieckim. Zdobył zawód ślusarza.
W okresie od 15 października 1913 do 13 grudnia 1918 służył w armii niemieckiej. Kilkakrotnie ranny, kończy ją w stopniu sierżanta. W kwietniu 1919 przyjechał do Poznania i wstąpił tamtejszej Straży Ludowej. Jako ochotnik 12 kwietnia 1919 wstąpił do Wojska Polskiego. W latach 1919–1921 brał udział w walkach polsko-ukraińskich i wojnie polsko-bolszewickiej (jako sierżant liniowy 68 pułku piechoty). Ranny w boju pod Królewszczyzną (21 maja 1920), za czyny bojowe otrzymał Krzyż Walecznych (1922). 1 maja 1921 awansował do stopnia chorążego zawodowego. Po odbyciu przeszkolenia, w kwietniu 1921 został instruktorem w Centralnej Wojskowej Szkole Gimnastyki i Sportów w Poznaniu (w zakresie zajęć praktycznych z gimnastyki, lekkiej atletyki i gier zespołowych). W okresie od listopada 1929 do 1938 był instruktorem w Okręgowym Ośrodku Wychowania Fizycznego w Poznaniu. Do wybuchu II wojny światowej pracował jako trener lekkiej atletyki (Katowice).
Sportową pasję przejawiał już w okresie nauki szkolnej (uprawiał gimnastykę, lekką atletykę i piłkę nożną). Karierę sportową rozpoczynał w klubie „Sokół Bochum” (1911), gdzie był jednym z najpopularniejszych zawodników. Po przybyciu do Poznania poświęcił się, od sierpnia 1920, uprawianiu lekkiej atletyki. Zawodnik klubów: „Pogoń Poznań” (1920–1922), „Pentatlon Poznań” (1923–1924), „AZS Poznań” (1925–1926 i 1931), „AZS Warszawa” (1927–1930) i „Warta Poznań” (1932–1935). Specjalizował się w skoku o tyczce i 10-boju. Rekord życiowy w skoku o tyczce wynosił 3,705 m (14 września 1930, Brno).
Olimpijczyk z Paryża 1924, w swej koronnej konkurencji, skoku o tyczce, nie uzyskał minimum kwalifikacyjnego 3,66 m (skoczył 3,20 m), odpadł z konkurencji. Ostatecznie w konkursie olimpijskim zajął 15. miejsce. W 1928 był objęty przygotowaniami olimpijskimi, lecz mimo że był wówczas najlepszym tyczkarzem w kraju, na igrzyskach w Amsterdamie nie wystąpił. W latach 1922–1931 14 razy występował w meczach międzypaństwowych lekkoatletycznej reprezentacji Polski.
10-krotny mistrz kraju. Tytuły mistrzowskie zdobywał w następujących konkurencjach: skok o tyczce (1921, 1923, 1924, 1925, 1927, 1928, 1929, 1930 i 1931) i dziesięciobój (1925). 2-krotny wicemistrz Polski w skoku o tyczce (1926 i 1932). 3-krotnie zdobywał brązowe medale Mistrzostw Polski: dziesięciobój (1923 i 1924) i rzut dyskiem (1925).
Oprócz lekkiej atletyki uprawiał piłkę nożną, szermierkę, koszykówkę, tenis i narciarstwo. Grał w piłkarskiej reprezentacji Poznania (1921–1923). Karierę sportową zakończył w 1935. Sportowiec o ogromnej pracowitości, ambicji, konsekwentnie zmierzający do celu. Był stawiany za wzór żołnierza i sportowca.
We wrześniu 1939 walczył w obronie Katowic i tam zginął.
Życie prywatne.
6 maja 1920 ożenił się z Heleną Czarnecką. Mieli trzech synów: Stanisława Stefana (ur. 1922), Jerzego Antoniego (ur. 1931) i Stefana Zygmunta (ur. 1932).

</doc>
<doc id="1289327" url="https://pl.wikipedia.org/wiki?curid=1289327" title="Mutatis mutandis">
Mutatis mutandis

Mutatis mutandis (łac. „zmieniając to, co powinno być zmienione; po dokonaniu niezbędnych zmian; z uwzględnieniem istniejących różnic”; „stosując odpowiednio”) – zwrot stosowany m.in. w ekonomii, filozofii, logice i naukach prawnych mający na celu zwrócenie uwagi, że rozważana sytuacja jest analogiczna do innej, przytaczanej jako przykład, o ile uwzględni się różnice wynikające z odmiennych warunków.
Przykłady:

</doc>
<doc id="1289328" url="https://pl.wikipedia.org/wiki?curid=1289328" title="Przyłęk Duży (przystanek kolejowy)">
Przyłęk Duży (przystanek kolejowy)

Przyłęk Duży – przystanek kolejowy w Przyłęku Dużym, w województwie łódzkim, w Polsce. Znajdują się tu 2 perony.
W roku 2017 przystanek obsługiwał 50–99 pasażerów na dobę.

</doc>
<doc id="1289329" url="https://pl.wikipedia.org/wiki?curid=1289329" title="Barbara Radziwiłłówna (film)">
Barbara Radziwiłłówna (film)

Barbara Radziwiłłówna – polski dramat historyczny z czasów Polski i Litwy XVI wieku. Historia Barbary Radziwiłłówny i jej romansu z królem Zygmuntem Augustem.
Był to pierwszy dramat historyczny w Polsce o takiej skali widowiskowości. Film był też pierwszym polskim filmem wyemitowanym przez polską telewizję. Pokaz odbył się podczas próbnej, eksperymentalnej transmisji telewizyjnej 26 sierpnia 1939 roku w Warszawie. W roli tytułowej wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.
Fabuła.
Rok 1544. Książę litewski i następca polskiego tronu Zygmunt August podczas polowania w lesie przypadkowo spotyka piękną dziewczynę, w której zakochuje się bez pamięci. Wkrótce dowiaduje się, że jest to Barbara, pochodząca z potężnego rodu magnatów litewskich – Radziwiłłów. Pomiędzy obojgiem rodzi się gorące uczucie. Zaczynają potajemnie się spotykać i przysięgają wieczną miłość. Jednak temu związkowi przeciwna jest zarówno matka Zygmunta – królowa Bona, jak i rodzina Radziwiłłów, którzy obawiają się, że Zygmunt uczyni z niej nałożnicę. Barbara decyduje się wstąpić do klasztoru. Wówczas Zygmunt decyduje się na ślub z ukochaną. Zawierają go potajemnie, w kaplicy w rezydencji Radziwiłłów, czekając z ogłoszeniem tego faktu na sprzyjającą okazję. Gdy do Wilna dociera informacja o śmierci ojca – Zygmunta Starego, młody następca tronu wyrusza z Barbarą na Wawel .

</doc>
<doc id="1289330" url="https://pl.wikipedia.org/wiki?curid=1289330" title="Jerzy Kalibabka">
Jerzy Kalibabka

Jerzy Julian Kalibabka ps. „Tulipan” (ur. 29 marca 1956 w Kamieniu Pomorskim, zm. 13 marca 2019 w Dziwnowie) – polski rybak i przestępca-uwodziciel, którego losy stały się motywem serialu "Tulipan" (1986).
Życiorys.
Wychowywał się w nadmorskim Dziwnowie. Syn Floriana (1932–1972), rybaka i funkcjonariusza ORMO. Rodzina Kalibabki posiadała niewielką przystań i kuter. Przyszły „Tulipan” od najmłodszych lat pracował na morzu. Zdjęcie kilkuletniego Kalibabki ukazało się w jednym z numerów "Kuriera Szczecińskiego", wraz z opisem: „Jerzy Kalibabka, najmłodszy rybak Pomorza Zachodniego”. W 1972, po śmierci ojca, utrzymywał rodzinę (z powodu pracy zakończył edukację na szkole podstawowej). Mierzył 175 cm wzrostu.
W sierpniu 1977 opuścił rodzinną miejscowość i udał się do sąsiednich Międzyzdrojów. Wydarzenie poprzedziło zatonięcie kutra i spór z matką. W Międzyzdrojach i Świnoujściu dopuścił się pierwszych oszustw i kradzieży. Jego celem stały się starsze od niego kobiety i turystki z Niemiec. Następnie trafił do Szczecina, gdzie usiłował zostać sutenerem. Próba wejścia w tę przestępczą działalność zakończyła się dla niego po tym, gdy został pobity przez konkurencję w „Kaskadzie”. Wrócił do Dziwnowa, który ponownie opuścił po kolejnych kłótniach z matką. Kolejny etap podróży rozpoczął się dla niego znowu w Szczecinie. Tam zrewanżował się konkurencji dotkliwym pobiciem jednego z przestępców. W sezonie zimowym wraz z poznanymi w Szczecinie prostytutkami wyjechał do Karpacza, a następnie do Warszawy. Nie potrafiący się odnaleźć w sutenerskiej działalności Kalibabka szybko powrócił na Pomorze Zachodnie. W Szczecinie parał się tzw. cinkciarstwem (nielegalnym handlem walutą), z którego zrezygnował po chorobie i pobycie w szpitalu. Już wtedy posługiwał się kradzionymi dokumentami.
Od lata 1978 (początkowo wraz z pochodzącym z Dziwnowa wspólnikiem) uwodził i okradał kobiety wypoczywające w nadmorskich i górskich kurortach w sezonach turystycznych. Pieniądze zdobyte kradzieżami, oszustwami i wyłudzeniami pozwoliły prowadzić mu wystawne życie. Ofiarami jego podbojów były głównie zamożne kobiety pochodzące z dobrych domów. Okradał również właścicieli kwater czy domów, w których się zatrzymywał. W Zielonej Górze poznał pracującą w zakładzie jubilerskim dziewczynę, która nauczyła go rozpoznawać biżuterię. Od tej pory przedstawiał się jako złotnik. W kradzieżach i wyłudzeniach pomagały mu niekiedy kochanki. Za licznie popełniane przestępstwa był wielokrotnie zatrzymywany przez Milicję Obywatelską (przed którą równie często uciekał). Wydano za nim list gończy. Został aresztowany w 1980 i osadzony w areszcie w Kamieniu Pomorskim. Wkrótce po aresztowaniu zbiegł funkcjonariuszom po badaniach rentgenowskich w miejscowej przychodni lekarskiej. Kontynuował działalność posługując się przy tym kilkoma fikcyjnymi nazwiskami. Poruszał się pociągami ekspresowymi i taksówkami, ubierał w ekskluzywnych Pewexach.
Wiosną 1982 razem z kochanką przeniósł się na Podhale. Przestępczą, prawie pięcioletnią karierę Kalibabki przerwała milicja, zatrzymując go 15 kwietnia 1982. Doszło do tego po tym, gdy miejscowy funkcjonariusz rozpoznał go jedzącego śniadanie w restauracji w Szczawnicy, co miało miejsce po dokonanej kradzieży w Rabce, w której zrabowano przedmioty warte ponad 1 mln złotych. W akcie oskarżenia sporządzonym przez Prokuraturę Wojewódzką w Nowym Sączu i skierowanym 31 marca 1983 do Sądu Rejonowego w Nowym Targu przedstawiono 160 czynów przestępnych za okres 1977-1982, a prócz Kalibabki oskarżone były trzy inne osoby. W aktach sprawy wskazano, że w pięcioletniej działalności używał 20 fałszywych nazwisk. Sąd w Nowym Sączu postawił mu zarzuty popełnienia 103 przestępstw na terenie całej Polski. Na liście znalazły się głównie kradzieże (biżuterii, sprzętu elektronicznego i kożuchów), ale również włamania, rozboje, oszustwa, wyłudzenia, uwodzenie nieletnich, pobicia i gwałty. Aresztowany Kalibabka w 1982 udzielił wywiadu telewizyjnego. Wartość skradzionych przez niego przedmiotów sąd oszacował na blisko 15 mln złotych, a lista ofiar przestępcy obejmowała ponad 200 nazwisk. Kalibabka przyznał się do większości zarzucanych mu przestępstw, z wyjątkiem gwałtów, którym stanowczo zaprzeczał. 8 marca 1984 został skazany na karę łączną 15 lat pozbawienia wolności i blisko milion złotych grzywny. Wyrok odbywał w Barczewie (w obecnym województwie warmińsko-mazurskim). W 1986 został konsultantem przy produkcji serialu telewizyjnego "Tulipan". Fabuła serialu stanowiła luźną adaptację wydarzeń z przestępczej działalności Kalibabki. Honorarium umożliwiło mu spłatę grzywny.
Po odbyciu 9 lat i 8 miesięcy kary został zwolniony na skutek amnestii. Powrócił do rodzinnego Dziwnowa, gdzie założył kawiarnię. Związał się przy tym z nastoletnią dziewczyną, której rodzice zgłosili prokuraturze domniemane przetrzymywanie dziewczyny. Po tym wydarzeniu przez kilka lat mieszkał w Gorzowie Wielkopolskim. Po kilku latach wraz z partnerką powrócił do Dziwnowa, gdzie założył rodzinę i utrzymywał się z prowadzenia sklepu warzywnego. Był gościem w talk-show „Rozmowy w toku” w 2003.
Zmarł 13 marca 2019; sekcja zwłok wykazała, że zgon nastąpił z przyczyn naturalnych. 23 marca 2019 został pochowany w rodzinnym Dziwnowie.
Semantyka.
Określenia „Kalibabka” i „Tulipan” utożsamiane są od tamtego okresu z synonimem uwodziciela i w prasie używane przy okazji kolejnych tego typu przestępstw.

</doc>
<doc id="1289331" url="https://pl.wikipedia.org/wiki?curid=1289331" title="Kalibabka">
Kalibabka



</doc>
<doc id="1289332" url="https://pl.wikipedia.org/wiki?curid=1289332" title="Pawian niedźwiedzi">
Pawian niedźwiedzi

Pawian niedźwiedzi, pawian czakma, czakma, pawian niedźwiedziowy ("Papio ursinus") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania.
Pawian niedźwiedzi występuje w zależności od podgatunku:
Taksonomia.
Gatunek po raz pierwszy naukowo opisał w 1792 roku brytyjski przyrodnik Robert Kerr jako podgatunek "P. hamadryas " i nadając mu nazwę "Simia" ("Cercopithecus") "hamadryas ursinus". Jako miejsce typowe odłowu holotypu Kerr wskazał Przylądek Dobrej Nadziei, w Prowincji Przylądkowej Zachodniej, w Południowej Afryce.
W odpowiednich strefach kontaktu występujących w Zambii podgatunek "griseipes" krzyżuje się z "P. kindae" i "P. cynocephalus cynocephalus". Dokładne granice zasięgu występowania podgatunków i zakres hybrydyzacji są niejasne. Populacje południowe i północne, mające genetycznie różne mitochondria (najprawdopodobniej "P. u. ursinus" i "P. u. griseipes"), pokrywają się geograficznie w rezerwacie przyrody Loskop Dam Nature Reserve w Południowej Afryce na wschodzie i w środkowej Namibii na zachodzie. Trzecia linia mitochondrialna, najprawdopodobniej "ruacana", występuje w skrajnie północnej Namibii i południowo-zachodniej Angoli. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) samic 51–62 cm, samców 68–100 cm, długość ogona samic 37–44 cm, samców 42–84 cm; masa ciała samic 12–20 kg, samców 25–35 kg. Dymorfizm płciowy jest wyrażony rozmiarami (samice osiągają 52–60% masy ciała samca) i ubarwieniem. Duży, silnie zbudowany pawian o bardzo długim i wąskim pysku, część twarzowa czarna. Ciało pokryte szarobrązowym lub czarnym włosem.
Tryb życia.
Zasiedlają łąki i sawanny porośnięte krzewami oraz okolice skaliste w pasie od brzegu morza do wysokości ponad 2 100 m n.p.m.. Prowadzą przede wszystkim naziemny tryb życia. Przebywają w mieszanych grupach, złożonych z 20–80 osobników. 
Ciąża trwa od 173 do 193 dni, po czym rodzi się jedno młode w miocie. W niewoli żyją do 45 lat.
Relacje z ludźmi.
Pawian niedźwiedzi jest szeroko rozpowszechniony i nie należy do zagrożonych gatunków zwierząt. Jednak w niektórych miejscach, takich jak południowy Półwysep Przylądkowy w Republice Południowej Afryki, lokalne populacje zmniejszają się z powodu utraty siedlisk i drapieżnictwa ze strony innych chronionych gatunków, takich jak lamparty i lwy. Wiele stad stało się zagrożeniem na przedmieściach, szukając jedzenia przewracają pojemniki na śmieci i włamują się do samochodów i domów, gdzie wyrządzają wiele szkód. Te grupy mogą być niebezpieczne i agresywne, kradną nawet żywność bezpośrednio od ludzi. Te negatywne doświadczenia spowodowały, że sfrustrowani lokalni mieszkańcy polują na pawiany i zatruwają je. Uważa się, że ta izolowana południowoafrykańska populacja stanie w obliczu wyginięcia w ciągu 10 lat.

</doc>
<doc id="1289334" url="https://pl.wikipedia.org/wiki?curid=1289334" title="Mistrzostwa Świata w Narciarstwie Alpejskim 1931">
Mistrzostwa Świata w Narciarstwie Alpejskim 1931

1. Mistrzostwa Świata w Narciarstwie Alpejskim odbywały się w dniach 19 – 23 lutego 1931 w szwajcarskiej miejscowości Mürren, w kantonie Berno. Rozgrywano dwie konkurencje zjazd oraz slalom, zarówno kobiet jak i mężczyzn. W klasyfikacji medalowej zwyciężyły ex aequo reprezentacje Szwajcarii i Wielkiej Brytanii, zdobywając po 4 medale, w tym 2 złote, 1 srebrny i 1 brązowy. Ponadto rozegrano także kombinację oraz tzw. "długi zjazd", jednak FIS nie uznaje tych konkurencji za część mistrzostw świata.

</doc>
<doc id="1289335" url="https://pl.wikipedia.org/wiki?curid=1289335" title="Skamieniały las">
Skamieniały las

Skamieniały las ("The Petrified Forest") – amerykański film kryminalny, adaptacja sztuki Roberta Sherwooda w reżyserii Archiego Mayo, przedstawiająca historię ucieczki gangstera przed ścigającą go policją.

</doc>
<doc id="1289341" url="https://pl.wikipedia.org/wiki?curid=1289341" title="Port lotniczy Urumczi-Diwopu">
Port lotniczy Urumczi-Diwopu

Port lotniczy Urumczi-Diwopu (IATA: URC, ICAO: ZWWW) – międzynarodowy port lotniczy położony w Diwopu, 16 km od centrum Urumczi.

</doc>
<doc id="1289342" url="https://pl.wikipedia.org/wiki?curid=1289342" title="Zygmunt Wiehler">
Zygmunt Wiehler

Zygmunt Wiehler (ur. 10 lutego 1890 w Krakowie, zm. 26 grudnia 1977 w Warszawie) – polski kompozytor i dyrygent.
Życiorys.
Syn Jana. W Krakowie studiował fortepian, kompozycję i dyrygenturę w Konserwatorium Towarzystwa Muzycznego. Od 1907 był związany z wieloma teatrami w całym kraju, współpracował także w latach 20. i 30. XX wieku jako kierownik muzyczny i dyrygent z niektórymi warszawskimi kabaretami: Qui Pro Quo, Perskie Oko, Morskie Oko. Komponował muzykę symfoniczną, chóralną, operetkową, wodewilową i baletową.
W latach 1935–1939 był kierownikiem muzycznym Baletu Parnella. W 1936 na igrzyskach olimpijskich w Berlinie otrzymał brązowy medal za muzykę baletową. W tym samym roku na Olimpiadzie Tanecznej w Berlinie otrzymał złoty medal i nagrody za cztery balety: "Dożynki, Lajkonik krakowski, Umarł Maciek, umarł i Wesele łowickie". Po II wojnie światowej współpracował z teatrami Łodzi i Warszawy. Od końca lat 50. skoncentrował się wyłącznie na kompozycji.
W jego dorobku kompozytorskim jest ponad tysiąc piosenek, z których wiele stało się przebojami. Był także autorem muzyki filmowej.
Pochowany na cmentarzu Powązkowskim (kwatera 287-5-9).

</doc>
<doc id="1289345" url="https://pl.wikipedia.org/wiki?curid=1289345" title="Zbrodnia pana Lange">
Zbrodnia pana Lange

Zbrodnia pana Lange ("Le Crime de Monsieur Lange") – francuski dramat społeczny opowiadający o pracownikach wydawnictwa, którzy zakładają spółdzielnię.

</doc>
<doc id="1289346" url="https://pl.wikipedia.org/wiki?curid=1289346" title="Wołodymyr Stelmach">
Wołodymyr Stelmach

Wołodymyr Semenowycz Stelmach, ukr. Володимир Семенович Стельмах (ur. 18 stycznia 1939 w Ołeksandriwce w obwodzie sumskim) – ukraiński ekonomista i polityk, były prezes Narodowego Banku Ukrainy.
Życiorys.
Z wykształcenia finansista, uzyskał stopień kandydata nauk ekonomicznych.
Od 1962 zatrudniony w bankowości, zaczynał od stanowiska inspektora ds. kredytów. W latach 1993–2000 był pierwszym zastępcą prezesa NBU, od stycznia 2000 do grudnia 2002 pełnił funkcję prezesa. Od 2003 do 2004 przewodniczył radzie nadzorczej AKB BrokBiznesBanku (kontrolowanego przez braci Serhija i Ołeksandra Buriaków). W grudniu 2004 po pomarańczowej rewolucji ponownie objął stanowisko prezesa NBU, które sprawował do grudnia 2010.
W 2007 został wybrany do Rady Najwyższej z listy bloku Nasza Ukraina-Ludowa Samoobrona, jednak odmówił objęcia mandatu, pozostając na dotychczasowym stanowisku. W 2011 objął funkcję pozaetatowego doradcy prezydenta Wiktora Janukowycza, którą pełnił do 2014.
Jest autorem około 20 prac naukowych z zakresu bankowości i polityki pieniężnej.

</doc>
<doc id="1289350" url="https://pl.wikipedia.org/wiki?curid=1289350" title="Alexandria Airlines">
Alexandria Airlines

 
Alexandria Airlines – egipska linia lotnicza z siedzibą w Aleksandrii. Głównym węzłem jest port lotniczy El Nouza.

</doc>
<doc id="1289354" url="https://pl.wikipedia.org/wiki?curid=1289354" title="Quo usque tandem abutere, Catilina, patientia nostra?">
Quo usque tandem abutere, Catilina, patientia nostra?

Quousque tandem abutere, Catilina, patientia nostra – incipit mowy przeciw Katylinie, wygłoszonej 8 listopada 63 roku p.n.e. w senacie rzymskim przez mówcę i polityka Cycerona po wykryciu spisku, mającego na celu obalenie republiki. W dosłownym tłumaczeniu: „Jak długo, Katylino, będziesz nadużywał naszej cierpliwości?” Dalszy ciąg mowy brzmi: "Quam diu etiam furor iste tuus nos eludet? Quem ad finem sese effrenata iactabit audacia? Nihilne te nocturnum praesidium Palati, nihil urbis vigiliae, nihil timor populi, nihil concursus bonorum omnium, nihil hic munitissimus habendi senatus locus, nihil horum ora voltusque moverunt? Patere iam tua consilia non sentis?" („Do jakich granic miotać się będzie twoje nieokiełzane zuchwalstwo? Nie rozumiesz, że już ujawnione są twoje plany?”).
Zwrot używany jest dla zwrócenia uwagi na czyjąś hipokryzję. Przykład użycia:

</doc>
<doc id="1289356" url="https://pl.wikipedia.org/wiki?curid=1289356" title="Serhij Buriak">
Serhij Buriak

Serhij Wasylowycz Buriak, ukr. Сергій Васильович Буряк (ur. 1 kwietnia 1966 w Doniecku) – ukraiński przedsiębiorca i polityk, z wykształcenia finansista, kandydat nauk ekonomicznych, deputowany.
Życiorys.
Absolwent studiów finansowych w kijowskim instytucie ekonomicznym, przekształconym później w Kijowski Narodowy Uniwersytet Ekonomiczny. Uzyskał stopień kandydata nauk. Pracował jako asystent na macierzystej uczelni. Na początku lat 90. rozpoczął karierę biznesową, od 1992 do 1996 zasiadał we władzach Brokbiznesbanku. W 1995 uzyskał mandat deputowanego do Rady Najwyższej, z powodzeniem ubiegał się o reelekcję w 1998 i 2002. W IV kadencji parlamentu należał do większości popierającej rząd Wiktora Janukowycza. Po pomarańczowej rewolucji przeszedł do Bloku Julii Tymoszenko. Z listy BJuT uzyskał mandat poselski w 2006 i ponownie w przedterminowych wyborach w 2007.
Od 1999 do 2007 zasiadał w radzie NBU. W grudniu 2007 został powołany na urząd szefa Państwowej Służby Podatkowej Ukrainy, którą kierował do 2010. W 2012 ponownie wybrany do parlamentu w okręgu większościowym jako kandydat niezależny. Dołączył do frakcji Partii Regionów, którą opuścił w 2014.
Jest starszym bratem Ołeksandra Buriaka, również bankiera i polityka. W 2008 na liście najbogatszych Ukraińców zajęli miejsca 19. i 20. z majątkiem wycenianym na około 1 mld USD.

</doc>
<doc id="1289357" url="https://pl.wikipedia.org/wiki?curid=1289357" title="Clinton (Nowy Jork)">
Clinton (Nowy Jork)

Clinton – wieś w USA, w stanie Nowy Jork. W Clinton 15 lutego 1845 urodził się Elihu Root, amerykański prawnik i polityk, laureat Pokojowej Nagrody Nobla.

</doc>
<doc id="1289358" url="https://pl.wikipedia.org/wiki?curid=1289358" title="Liniał sinusowy">
Liniał sinusowy

Liniał sinusowy, sinuśnica – przyrząd pomiarowy do dokładnego pomiaru kątów lub odwzorowania kątów.
Wykonany jest z utwardzonej stali. Składa się z liniału i dwóch jednakowej średnicy walców, które są do liniału przymocowane na stałe na obu jego końcach. Osie walców są względem siebie równoległe i leżą w płaszczyźnie równoległej do górnej powierzchni liniału. Odległość osi walców jest dokładnie określona, jest liczbą całkowitą i najczęściej wynosi 100 mm lub 10 cali co ułatwia obliczanie kątów.
Przebieg pomiaru.
Do pomiaru liniałem sinusowym niezbędna jest płaska płyta pomiarowa, płytki wzorcowe oraz czujnik w podstawie.
Pomiar kąta polega na dobraniu takiego stosu płytek wzorcowych H umieszczanych pod jednym z walców (rys. 2), aby górna powierzchnia mierzonego przedmiotu umieszczonego na liniale byłą równoległa do płyty pomiarowej. Równoległość kontroluje się za pomocą czujnika umieszczonego w statywie. Jeżeli nie uda się doprowadzić do równoległości to należy zanotować wskazania czujnika formula_1 i formula_2 na obu końcach powierzchni przedmiotu oraz odległość formula_3 pomiędzy punktami pomiarowymi. Wynik pomiaru jest sumą kąta pochylenia liniału oraz poprawki wynikającej z nierównoległości:
Poprawka jest wyrażona w radianach i ma prawidłowy znak jeżeli odczyt O1 został wykonany od strony płytek wzorcowych.
Źródłami niepewności pomiaru kąta są:
Dla małych kątów osiągana jest niepewność pomiaru rzędu kilku minut kątowych, ale dla kątów powyżej 45° rośnie ona bardzo szybko.

</doc>
<doc id="1289360" url="https://pl.wikipedia.org/wiki?curid=1289360" title="Sinuśnica">
Sinuśnica



</doc>
<doc id="1289361" url="https://pl.wikipedia.org/wiki?curid=1289361" title="Mistrzostwa Świata w Narciarstwie Alpejskim 1932">
Mistrzostwa Świata w Narciarstwie Alpejskim 1932

2. Mistrzostwa Świata w Narciarstwie Alpejskim odbywały się w dniach 4 – 6 lutego 1932 we włoskiej miejscowości Cortina d’Ampezzo. Rozgrywano trzy konkurencje zjazd, slalom i po raz pierwszy kombinację, zarówno kobiet jak i mężczyzn. W klasyfikacji medalowej zwyciężyła reprezentacja Szwajcarii, która zdobyła 6 medali, w tym 3 złote, 2 srebrne i 1 brązowy. Najwięcej medali zdobyli jednak Austriacy, 8, w tym 1 złoty, 3 srebrne i 4 brązowe.

</doc>
<doc id="1289362" url="https://pl.wikipedia.org/wiki?curid=1289362" title="Abbie Cornish">
Abbie Cornish

Abbie Cornish (właśc. Abbigale Cornish; ur. 7 sierpnia 1982 w Lochinvar) – australijska aktorka filmowa, modelka, a także raperka, występująca pod pseudonimem MC Dusk.
Życiorys.
Urodziła się jako druga, z pięciorga rodzeństwa. Jej rodzice rozwiedli się gdy Abbie miała szesnaście lat. Jej kariera rozpoczęła się w wieku trzynastu lat, kiedy to rozpoczęła pracę jako modelka po dojściu do finału konkursu magazynu "Dolly". W wieku szesnastu lat Abbie rozpoczęła pracę na planach seriali, rozpoczęła również studia, mając nadzieję zostać weterynarzem. W 1999 roku otrzymuje nagrodę młodych Australijskiego Instytutu Filmowego za rolę w serialu "Wildside".
W 2004 roku występuje w filmie krótkometrażowym "Everything Goes" u boku Hugona Weavinga. Za rolę w filmie "Salto" otrzymuje nagrodę Australijskiego Instytutu Filmowego dla najlepszej aktorki pierwszoplanowej. Otrzymuje również nagrody IF Award i wyróżnienie podczas Festiwalu Filmowego w Miami. W 2006 za tytułową rolę w psychologicznym melodramacie "Candy" Australijski Instytut Filmowy nominował ją do nagrody dla najlepszej aktorki. Występ w tym filmie przyniósł jej także IF Award oraz nominację do nagrody Kręgu Krytyków Filmowych Australii.
W tym samym roku Cornish występuje w filmie "Dobry rok" u boku Russella Crowe'a i Marion Cotillard. Rok później Cornish otrzymuje rolę w filmie "" u boku Cate Blanchett i Clive’a Owena. W 2009 roku Abbie występuje w głównej roli w filmie "Jaśniejsza od gwiazd" w reżyserii Jane Campion. Za rolę zostaje nominowana do nagrody Satelita w kategorii: najlepsza aktorka w filmie dramatycznym.
Życie prywatne.
W 2019, Cornish ogłosiła zaręczyny z zawodnikiem MMA Adelem Altamimim.

</doc>
<doc id="1289367" url="https://pl.wikipedia.org/wiki?curid=1289367" title="Rezerwat przyrody Łęgacz nad Jeziorką">
Rezerwat przyrody Łęgacz nad Jeziorką

Rezerwat przyrody Łęgacz nad Jeziorką – rezerwat leśny częściowy o powierzchni 37,31 ha, utworzony w 1995 roku. Znajduje się na terenie leśnictwa Zalesie. Pod względem administracyjnym rezerwat usytuowany jest na terenie powiatu grójeckiego, w gminie Grójec w miejscowości Zalesie.
Rezerwat został utworzony dla zachowania ze względów naukowych i dydaktycznych naturalnych zbiorowisk leśnych w dolinie rzeki Jeziorki.

</doc>
<doc id="1289368" url="https://pl.wikipedia.org/wiki?curid=1289368" title="Delegacja do Kongresu USA stanu Arizona">
Delegacja do Kongresu USA stanu Arizona

Delegacja do Kongresu Stanów Zjednoczonych stanu Arizona liczy dziesięciu kongresmenów (dwóch senatorów oraz ośmiu reprezentantów). Arizona została przyjęta do Unii jako 48. stan dnia 14 lutego 1912, więc stanowa reprezentacja zasiada od 62. Kongresu (1911-1913).
Czynne prawo wyborcze przysługuje tym amerykanom, którym przysługuje prawo głosu w wyborach do stanowej Izby Reprezentantów ("Arizona House of Representatives").
112. Kongres (2011-2013).
W ostatnich wyborach 2 listopada 2010 wybierano reprezentantów oraz senatora. Do Izby Reprezentantów wybrano trzech nowych przedstawicieli Partii Republikańskiej (dwóch z nich zastąpiło polityków Partii Demokratycznej). W wyborach do Senatu uzyskał reelekcję John McCain (Partia Republikańska).
W najbliższych wyborach 6 listopada 2012 mieszkańcy będą wybierać dziewięciu reprezentantów.
111. Kongres (2009-2011).
W wyborach 4 listopada 2008 wybierano tylko reprezentantów. Do Izby Reprezentantów wybrano nową przedstawicielkę Partii Demokratycznej (zastąpiła ona polityka Partii Republikańskiej).
110. Kongres (2007-2009).
W wyborach 7 listopada 2006 wybierano reprezentantów oraz senatora. Do Izby Reprezentantów wybrano dwóch nowych przedstawicieli Partii Demokratycznej (zastąpili polityków Partii Republikańskiej). W wyborach do Senatu uzyskał reelekcję Jon Kyl (Partia Republikańska).
Liczba kongresmenów.
W 1863 Terytorium Arizony zostało wyodrębnione z Terytorium Nowego Meksyku i otrzymało prawo wyboru jednego delegata do Izby Reprezentantów, który nie miał jednak prawa głosu. Z chwilą wejścia do Unii delegat ten uzyskał prawo głosu (dodatkowo wybrano dwóch senatorów). W związku z rosnącą populacją stanu Arizona zwiększa się również liczba delegatów. Obecnie (od 2003) Arizona ma ośmiu przedstawicieli w Izbie Reprezentantów i dwóch senatorów. Jednak już od 2013 liczba reprezentantów wzrośnie do dziewięciu.

</doc>
<doc id="1289369" url="https://pl.wikipedia.org/wiki?curid=1289369" title="Cerkiew Narodzenia Najświętszej Maryi Panny w Przemyślu">
Cerkiew Narodzenia Najświętszej Maryi Panny w Przemyślu

Cerkiew pod wezwaniem Narodzenia Przenajświętszej Bogurodzicy – zabytkowa prawosławna cerkiew polowa w Przemyślu. Należy do parafii wojskowej Narodzenia Przenajświętszej Bogurodzicy w Przemyślu, w Prawosławnym Ordynariacie Wojska Polskiego PAKP.
Cerkiew znajduje się przy ulicy Mariackiej (na Błoniu).
Przed wojną była to świątynia greckokatolicka pod wezwaniem Narodzenia Bogurodzicy. Zespół cerkiewny składa się z:
Na podstawie ustawy z dnia 17 grudnia 2009 o uregulowaniu stanu prawnego niektórych nieruchomości pozostających we władaniu Polskiego Autokefalicznego Kościoła Prawosławnego świątynia została przekazana Kościołowi Prawosławnemu.
Wszystkie obiekty zespołu cerkiewnego wpisano do rejestru zabytków 7 czerwca 1983 pod nr A-471.

</doc>
<doc id="1289370" url="https://pl.wikipedia.org/wiki?curid=1289370" title="Iwan Kyryłenko">
Iwan Kyryłenko

Iwan Hryhorowycz Kyryłenko, ukr. Іван Григорович Кириленко (ur. 2 października 1956 w miejscowości Berestowe w obwodzie zaporoskim) – ukraiński polityk i agronom, przedstawiciel klanu dniepropietrowskiego, były minister rolnictwa oraz wicepremier, deputowany.
Życiorys.
Z wykształcenia agronom, absolwent instytutu rolniczego w Dniepropetrowsku. W Moskwie uzyskiwał stopnie naukowe w zakresie agronomii – kandydata nauk (1991) i doktora (1997). Od drugiej połowy lat 70. był etatowym pracownikiem ukraińskiego Komsomołu, następnie do 1991 pełnił różne funkcje w partii komunistycznej. Pracował później w biznesie i w administracji dniepropietrowskiego. W połowie lat 90. pełnił funkcję pierwszego zastępcy gubernatora tego obwodu.
W latach 1995–2000 i 2002–2003 sprawował mandat deputowanego do Rady Najwyższej. Reprezentował Agrarną Partię Ukrainy, Hromadę Pawła Łazarenki i Batkiwszczynę Julii Tymoszenko. W 2002 wrócił do agrarystów, był szefem sztabu wyborczego koalicji Za Jedyną Ukrainę.
Od stycznia 2000 do kwietnia 2002 zajmował stanowisko ministra polityki rolnej. Od listopada 2002 do lutego 2005 pełnił funkcję wicepremiera w rządzie Wiktora Janukowycza. W 2006 został przyjęty do Bloku Julii Tymoszenko, z ramienia którego w wyborach w 2006 i w 2007 ponownie uzyskiwał mandat poselski. Kierował parlamentarną frakcją BJuT w Radzie Najwyższej przez część VI kadencji. W 2012, 2014 i 2019 wybierany do parlamentu z listy Batkiwszczyny.

</doc>
<doc id="1289376" url="https://pl.wikipedia.org/wiki?curid=1289376" title="Euarchonta">
Euarchonta



</doc>
<doc id="1289377" url="https://pl.wikipedia.org/wiki?curid=1289377" title="Kościół św. Jana Apostoła w Przemyślu">
Kościół św. Jana Apostoła w Przemyślu

Kościół św. Jana Apostoła w Przemyślu – murowany, rzymskokatolicki kościół w Przemyślu przy ulicy Przejazdowej (dzielnica Przekopana) użytkowany przez parafię rzymskokatolicką św. Jana Apostoła. 
Zbudowany w latach 1887–1901 jako cerkiew greckokatolicka, zniszczony w 1914, odbudowany w latach 1926–1931, po 1944 roku przejęty przez kościół rzymskokatolicki.

</doc>
<doc id="1289378" url="https://pl.wikipedia.org/wiki?curid=1289378" title="Ołtarz Świętego Tomasza Becketta">
Ołtarz Świętego Tomasza Becketta

Ołtarz Świętego Tomasza Becketa (niem. "Thomasaltar") – przykład gotyckiego malarstwa tablicowego. Najważniejsze z zachowanych dzieł Brata Francke – artysty działającego w Hamburgu, jednego z przedstawicieli nurtu artystycznego obejmującego sztuki plastyczne w okresie przełomu XIV i XV stulecia – stylu pięknego. Znajduje się w zbiorach sztuki średniowiecznej w hamburskim Kunsthalle.
Dzieje.
Kontrakt z artystą został sporządzony w 1424, „w poniedziałek przed św. Mikołajem” czyli 4 grudnia. Wiadomo też iż malowidła ołtarza w połowie lat 30. XV w. nie zostały jeszcze w pełni ukończone. W umowie podane jest również imię artysty „Mester Franckenn”. Zleceniodawcą był angielski cech podróżników, ("Englandsfahrer Gesellschaft"), reprezentowany przez dwóch "starszych", prawdopodobnie żeglarzy; stąd inna nazwa Ołtarza – "Ołtarz Żeglarzy". Stowarzyszenie to miało swój ołtarz w południowej nawie dominikańskiego kościoła św. Jana w Hamburgu. W kontrakcie zapisano również „ungeheurlich” (ogromną) sumę którą artysta miał otrzymać za wykonanie dzieła – 100 marek lubeckich.
Poszczególne elementy retabulum zdemontowano i przeniesiono drogą morską do Schwerina. Odnalezione części zakupił dyrektor hamburskiego Kunsthalle Alfred Lichtmann, gdzie znajdują się do dziś. Nie zachowały się do dziś środkowa część ołtarza z przedstawieniem Kalwarii, skrzydła nieruchome i predella.
Wezwanie.
Ołtarz jest poświęcony Tomaszowi Becketowi (1118-1170), arcybiskupowi Canterbury. Na rozkaz króla Anglii Henryka II Becket został zamordowany. Był z wykształcenia prawnikiem. Studia odbył m.in. w Bolonii i w paryskiej Sorbonie. Był kanclerzem królewskim, po objęciu stanowiska arcybiskupa wyrzekł się tej funkcji. Próby poszerzenia zakresu i kompetencji sądów królewskich kosztem kościelnych oraz ograniczenia władzy Kościoła były zarzewiem konfliktu Tomasza z monarchą. Tomasz ostrzegał, że nie będzie podwładnym króla, wyraził stanowczy sprzeciw wobec zamiarów Henryka II nałożenia nowych podatków, wdał się też w kolejny spór z królem o zakres kompetencji sądów kościelnych i świeckich oraz o prawo Kościoła Anglii do odwoływania się bezpośrednio do Stolicy Apostolskiej.
Opis i analiza.
Rewersy skrzydeł ruchomych.
Skrzydła zamknięte prezentują Radości Marii oraz sceny z męczeństwa Tomasza Becketa.
Scena Bożego Narodzenia została tu przedstawiona w niezwykłej wówczas konwencji ikonograficznej. Ten sposób ukazania wątku nawiązuje do opisów wizji św. Brygidy Szwedzkiej, która była kanonizowana w 1391. Święta Brygida wyimaginowała Marię pozbawioną bólu po poczęciu, ukazującym samym boski wymiar matki Zbawiciela. Boskość podkreślały również klęcząca poza i białe szaty. Według św. Brygidy Maria położyła Dzieciątko na ziemi, zaś Bóg obdarzył Je światłością, co zostało wyobrażone w dziele w formie promienistej glorii. Maria modli się zwracając się do Jezusa "Dominus meus, Deus meus" jak brzmi napisany minuskułą tekst na banderoli, co jest także zgodne ze słowami Marii „Witaj mój Boże, mój Panie i mój Synu”. Wraz z otaczającymi Ich aniołami i ukazanym na górze pośrodku błogosławiącym Bogiem Ojcem tworzą autonomiczną część kompozycji, wokół której rozgrywa się zwykła proza życia wpisana w ziemski pejzaż. Scenerię uzupełnia szkarłatne tło, z regularnie umieszczonymi rzędami złotych gwiazd, co stanowi cechę wspólną wszystkich kwater zewnętrznych skrzydeł ołtarza.
Stojący po prawej stronie Trzech Króli są przedstawieni jako osoby w różnym wieku. Najstarszy z nich w geście adoracji składa złoto, stojący za najstarszym młodsi królowie trzymają mirrę i kadzidło. Ukazane przez malarza klejnoty są w formie mu współczesnej, co może sugerować zainteresowanie mistrza ówczesną plastyką złotniczą. Jeden z nich patrzy na gwiazdę betlejemską wyłaniającą się z ciemnego obłoku ożywiającego płaskie „gobelinowe” tło, częściowo zasłonięte przez ujęty w sposób bardzo uproszczony górski krajobraz. Maria trzymająca w rękach Dzieciątko w stosunku do otoczenia ukazana jest bardzo statycznie. Obok Józef zwrócony tyłem do widza gwałtownie poruszony tym wydarzeniem porzuca swoje zajęcie i wyciąga rękę w stronę klęczącego u stóp Marii króla.
Scena ta ilustruje moment po nieudanej próbie zabójstwa biskupa. Ubrany w pełen czerwieni strój Beckett ucieka na białym koniu wraz z przyjaciółmi. Czerwone szaty symbolizowały w średniowieczu męczeńską śmierć, co jest wyraźną zapowiedzią jego przyszłego losu. Za jego plecami niedoszli zabójcy z wyrazem gniewu na twarzach wyszydzają i przeklinają biskupa. Jeden z nich trzyma ogon konia z widoczną krwawiącą raną.
Zdobiona motywem czworoliścia posadzka w sposób umowny sugeruje miejsce, wnętrze katedry w Canterbury w którym "de facto" Tomasz Beckett został zamordowany w 1170 roku. Miejsce to po kanonizacji świętego przez papieża Aleksandra III w roku 1173 stało się celem licznych pielgrzymek. Artysta jednak nie dążył do odtworzenia realnego miejsca, lecz stworzył własną, wręcz teatralną wizję. Wątek ten stał się w później popularny w literaturze angielskiej; w dobie romantyzmu wykorzystał go Tennyson, a w latach 30. XX w. T.S. Eliot ("Morderstwo w katedrze", ang. "Murder in the Cathedral"). Ponadto wątek ten był wykorzystany w sztuce teatralnej "Beckett lub Boży honor" (fr. "Becket ou l'honneur de Dieu") Jeana Anouilh'a. Scena na tym obrazie pomimo ujęcia jej w lirycznym nastroju i kolorystyce zawiera silny ładunek dramatyzmu ukazanej tu chwili tuż po dokonanym na biskupie morderstwie. Leżąca na posadzce mitra kryje fragment odciętej głowy, zaś umierający Beckett o przejmującym wyrazie twarzy – choć spogląda w stronę zabójców – w geście modlitewnym zwraca się do Boga. Artysta ukazał świętego w okrwawionym lecz w pełnym splendoru stroju pontyfikalnym. Po lewej stronie dwaj mordercy chowają miecze do pochew, jeden z zawziętością uderza kijem świętego, złość wyraża również mocno ściśnięta dłoń którą zaciska rękojeść miecza. Utrzymane w stonowanych barwach stroje zabójców silnie kontrastują z intensywnym czerwonym tłem. Po prawej grupa zakonników bezradnie spogląda na to wydarzenie.
Awersy skrzydeł ruchomych.
Środkowe skrzydło tworzyła wielofigurowa scena Kalwarii. Do dnia dzisiejszego zachowały się jedynie fragmenty z lewego dolnego narożnika, postaci Świętych Niewiast oraz Jana Ewangelisty. Awersy skrzydeł bocznych tworzą sceny z Pasji Jezusa Chrystusa malowane na złotym tle.
Scena ta wypełnia cały obraz, fragmenty złotego tła są niedostrzegalne. Wątek ten został wpisany w niemalże teatralną scenerię, którą tworzy wnętrze budynku pośrodku którego znajduje się filar do którego jest przywiązany Jezus. Efekt teatralności podkreśla ażurowa przegroda, za którą widać jednego z oprawców w momencie wiązania nóg Chrystusa. Trzej biczujący ukazani są w silnej konwulsji ruchu, choć ich furia została ukazana powściągliwie. Dramatyzm sceny podkreślają opadające oczy Jezusa, jego silne wygięcie, oraz liczne rany. Ukazany w bogatym stroju Piłat jest zajęty rozmową, tak jakby nie obchodziło go wydarzenie rozgrywające się obok niego. Piłat i osoba z którą rozmawia dystansują wątek biblijny, tworzą wręcz ówczesną dworską atmosferę. Artysta niemal studyjnie analizuje kostiumy i późnogotycki kształt tronu na którym siedzi prefekt Judei.
Scena ta nacechowana jest silnym dynamizmem i dramatyzmem. Umęczony i pokrwawiony Chrystus mocno ugina się pod ciężarem krzyża. Jest z każdej strony otoczony żołnierzami; dwóch z nich po prawej niesie narzędzia męki; idą naprzód lecz kierują wzrok ku Chrystusowi, podobnie jak reszta siepaczy. Dwaj następni szarpią szaty Chrystusa, kolejny z toporem w ręku zwraca się do Szymona z Cyreny ukazanego jako brodaty starzec. Dopiero na samym końcu grupy podążają: poruszona sceną zakrywająca twarz chustą Maria (Weronika ?) oraz Jan i Maria Magdalena. Liczne intensywne odcienie oranżu i żółci przeciwstawiają się szarości, która dominuje w kolorze szat Chrystusa. Kompozycję ożywiają pozy Chrystusa i dwóch siepaczy ujęte w diagonalnym układzie. Swoistą oś kompozycji buduje krzyż w kształcie litery „T” – ten typ krzyża znany jest z licznych obrazów na terenie całej Europy.
Utrzymana w przewadze złocistych tonacji i ciepłych czerwieni scena jest wyraźnie podzielona na dwie części. Dominantę tworzy wielki kamienny sarkofag do którego składane jest ciało Chrystusa okryte przezroczystym całunem. Składają Go Nikodem i Józef z Arymatei ukazani w żywych pozach. Klęcząca przy sarkofagu Maria w geście troski całuje lewą dłoń Syna; otoczona jest grupą niewiast, wśród nich jest Maria Magdalena, która stoi przy grobie po prawej stronie kompozycji. Dolną część obrazu tworzą elementy krajobrazu, oraz ukazany tyłem do widza zakryty czerwoną szatą Jan Ewangelista w geście modlitewnym.
Chrystus został ukazany w momencie fizycznego powstania, jest zwrócony zdecydowanie tyłem do widza, spogląda w dół. W ręce trzyma triumfalny sztandar z krzyżem wieńczącym długie drzewce. Grób otoczony jest ze wszystkich stron liczną grupą pogrążonych we śnie ubranych w bogato zdobione uzbrojenie żołnierzy. Artysta podjął gruntowną analizę kostiumologiczną, w niektórych strojach czuć orientalnego ducha. Wyjątkowe ujęcie sceny sprawia wrażenie iż artysta podglądał z oddali to wyjątkowe wydarzenie.

</doc>
<doc id="1289379" url="https://pl.wikipedia.org/wiki?curid=1289379" title="Purpurowy jeździec">
Purpurowy jeździec

Purpurowy jeździec ("Riders of the Purple Sage") – amerykański western o tematyce wiejskiej przedstawiający perypetie samotnej kobiety, która po śmierci swego ojca musi stawić czoła różnym przeciwnościom. Z pomocą przychodzi nieznajomy przybysz. Film oparty na książce Zane'a Greya.

</doc>
<doc id="1289381" url="https://pl.wikipedia.org/wiki?curid=1289381" title="Przyjaciele (ujednoznacznienie)">
Przyjaciele (ujednoznacznienie)



</doc>
<doc id="1289385" url="https://pl.wikipedia.org/wiki?curid=1289385" title="Nazwij to snem">
Nazwij to snem

Nazwij to snem (ang. "Ratcatcher") – brytyjsko-francuski dramat obyczajowy z 1999 roku w reżyserii Lynne Ramsay. Opowieść o dwunastoletnim chłopcu, który niechcący powoduje śmierć swego kolegi. Nie wspominając o tym nikomu, musi zmierzyć się z przeciwnościami losu i swoją pamięcią.
Obraz miał swoją światową premierę w sekcji "Un Certain Regard" na 52. MFF w Cannes. Na ekrany polskich kin wszedł 12 maja 2000.

</doc>
<doc id="1289387" url="https://pl.wikipedia.org/wiki?curid=1289387" title="Jan Adam I Liechtenstein">
Jan Adam I Liechtenstein

Jan Adam I Andrzej Bogaty właśc. Johannes Adam I Andreas von Liechtenstein (ur. 16 sierpnia 1662 w Brnie, zm. 16 czerwca 1712 w Wiedniu) – trzeci członek rodu Liechtensteinów z tytułem książęcym, książę opawski i karniowski, wykupił ziemie Vaduz i Schellenbergu i uzyskał imperialną bezpośredniość cesarską, która później stanowiła podstawę dla utworzenia cesarskiego księstwa Liechtensteinu; kolekcjoner dzieł sztuki, syn Karola Euzebiusza I.
Życiorys.
Jan Adam I urodził się w Brnie. W wieku 22 lat przejął majątek zmarłego w 1684 roku ojca – Karola Euzebiusza I. Ród Liechtensteinów był zadłużony na 800 000 guldenów jednak nowemu księciu udało się szybko uregulować długi pozostawione przez ojca, dzięki rygorystycznej reorganizacji całego zarządzania majątkiem, która obejmowała szerokie zmiany kadrowe. Ponadto wprowadzone zmiany przyniosły taki pozytywny skutek, że wkrótce po spłaceniu długów Liechtensteinowie zwiększyli swoje zyski, a młody książę zyskał przydomek "Bogaty" (niem. "der Reiche").
Talent ekonomiczny.
Wyjątkowy talent gospodarczy księcia Jana Adama wykorzystywał cesarz Leopold I, który powołał go w 1687 roku do tajnej rady, a w 1694 odznaczył Orderem Złotego Runa. Bogaty Liechtenstein wielokrotnie udzielał znacznych pożyczek austriackiemu dworowi. W 1698 roku Jan Adam znalazł się w komisji, która miała zreorganizować finanse cesarskie i uporządkować zrujnowany majątek Habsburgów, niestety w związku z oporem urzędników Książę zrezygnował z tego zlecenia. Powrócił do polityki wewnętrznej Austrii, kiedy w latach 1703-1705 kierował bankiem "Banca del Giro" w Wiedniu. Jan Adam I współpracował również następcą Leopolda I - Józefem I, który zaproponował mu udział w wyborach elektorskich we Frankfurcie w 1711 roku w charakterze posła, jednak Liechtenstein musiał odmówić w związku ze złym zdrowiem. Jan Adam był zatem bardzo blisko związany z monarchią austriacką i dynastią habsburską.
Fascynacja kulturą i sztuką.
Jan Adam I poza smykałką do ekonomii był również bardzo zafascynowany barokową kulturą i sztuką, o czym świadczy to, że odnowił większość rezydencji Liechtensteinów, w tym Feldsberg, czy Plumenau. Zlecił również wybudowanie osady "Lichtental" u bram Wiednia, która obecnie stanowi część 9. dzielnicy stolicy Austrii. Jan Adam zlecił Domenicowi Martinellemu wybudowanie barokowego pałacu w Wiedniu (Pałac Miejski Liechtenstein, niem. "Stadtpalais Liechtenstein"), od lat stanowi jedną z najważniejszych siedzib rodu. W następnych latach wybudował również pałac ogrodowy (niem. "Gartenpalais") zaprojektowany przez Domenico Egidio Rossi'ego, który dziś stanowi siedzibę Muzeum Liechtensteinów. Przez całe swoje życie Jan Adam zgromadził bardzo pokaźną kolekcję dzieł sztuki (obrazów i rzeźb), która stanowiła podwaliny pod współczesne książęce zbiory sztuki. Wśród obrazów zebranych przez Liechtensteina znalazły się malunki takich twórców jak: Paul Rubens, Agostino Caracci, Guido Reni czy Francesco Gessi.
Schellenberg i Vaduz.
Jan Adam Liechtenstein starał się również osiągnąć to co nie udało się jego przodkom, czyli utworzenie cesarskiego księstwa. Musiałby w tym celu wykupić ziemię bezpośrednio od Rzeszy, do czego okazja nadarzyła się w 1696 roku. Wystawiono wówczas na sprzedaż niewielkie hrabstwo Schellenberg nad Renem, które było zrujnowane przez wojny (leżało na pograniczu Austrii z Konfederacją) oraz słabo zarządzane przez hrabiów von Hohenems. Bogaty Liechtenstein pokonał konkurencję i zakupił hrabstwo Schellenberg 18 stycznia 1699 rok za kwotę 115 tysięcy guldenów. Równocześnie uzyskał prawo pierwokupu pozostałej części majątku Hohenemsów, czyli hrabstwa Vaduz. Uznanie władzy książęcej Liechtensteina nastąpiło dopiero w 1707 roku, kiedy Jan Adam pożyczył 250 tysięcy guldenów władzom okręgu szwabskiego, do którego należało zakupione przez niego hrabstwo. W 1712 roku ostatni z Hohenemsów zmuszony był sprzedać pozostały majątek. Jan Adam wykupił hrabstwo Vaduz po znacznie wygórowanej cenie 290 000 guldenów. Umowa została podpisana w lutym 1712 roku i potwierdzona przez cesarza Karola VI 7 marca 1712 roku. Nadal jednak Liechtensteinowie nie stali się Książętami Cesarskimi, a sam Jan Adam nigdy nie doczekał się tego wydarzenia.
Niepewna sukcesja.
Jan Adam Liechtenstein miał wraz ze swoją żoną Edmundą Marią von Dietrichstein-Nikolsburg dwanaścioro dzieci, a wśród nich dwóch synów. Starszy z potomków Jana Adama – Karol Józef zmarł w 1704 roku w wieku 20 lat, a młodszy – Franciszek Dominik w 1711 roku. W momencie śmierci Jan Adam pozostawał bez męskiego potomka. Zgodnie z zasadą primogenitury tytuły i majątek po Janie Adamie miał odziedziczyć najstarszy żyjący potomek najstarszego z rodu, a w tamtym momencie był nim kuzyn księcia - Antoni Florian, wnuk Gundakara, brata Karola I, czyli dziadka księcia. Jan Adam przepisał mu w testamencie dokładnie tyle ile wymagało prawo rodzinne z 1606 roku, zaś całą resztę, w tym przyszłe księstwo Liechtenstein (hrabstwa Vaduz i Schellenberg) przepisał bratankowi Antoniego Floriana, synowi Filipa Erazma – piętnastoletniemu Józefowi Wacławowi I.

</doc>
<doc id="1289390" url="https://pl.wikipedia.org/wiki?curid=1289390" title="Thomasaltar">
Thomasaltar



</doc>
<doc id="1289391" url="https://pl.wikipedia.org/wiki?curid=1289391" title="Owrzodzenie żylakowe">
Owrzodzenie żylakowe

Owrzodzenie żylakowe – rana zlokalizowana najczęściej na podudziu, występująca przy istniejących żylakach kończyn dolnych, będąca następstwem przewlekłej niewydolności żylnej.
Likwidacja żylaków pozwala na szybkie wyleczenie owrzodzenia. Owrzodzenia żylakowe leczy się miejscowo (stosując specjalne opatrunki) oraz przyczynowo (skleroterapia, zabieg chirurgiczny).
W leczeniu miejscowym nie powinno się stosować "Rivanolu" (powoduje alergizację) i wody utlenionej (niszczy komórki nabłonkowe).

</doc>
<doc id="1289392" url="https://pl.wikipedia.org/wiki?curid=1289392" title="Ręka Boga (film)">
Ręka Boga (film)

Ręka Boga (tytuł oryginalny "Frailty") – amerykańsko-niemiecki film fabularny (thriller), którego fabuła przedstawia śledztwo dotyczące seryjnego mordercy.
Fabuła.
"Ręka Boga” to pseudonim seryjnego mordercy, poszukiwanego przez policję. Pewnego dnia w biurze FBI zjawia się Fenton Meiks (Matthew McConaughey), który twierdzi, że jego młodszy brat, Adam, jest nieuchwytnym zabójcą. Prowadzący śledztwo agent Wesley Doyle (Powers Boothe) nie wierzy słowom mężczyzny. Ten jednak opowiada mu historię swojego dzieciństwa. Wszystko zaczęło się od dnia, w którym ojciec (Bill Paxton) opowiedział chłopcom swój tajemniczy sen.
We śnie ukazał mu się anioł i nakazał mu niszczyć demony. Anioł przekazał we śnie imiona i nazwiska ludzi, którzy są demonami i mieszkają na Ziemi. „Ręka Boga”, gdy dotknie demona, widzi jego prawdziwe oblicze (czyny, które popełnił). Ponieważ „Rękę Boga” posłał Bóg, nie pozwala on, by odkryto misję niszczyciela demonów (jest niewidzialny dla kamer, ludzie nie pamiętają jego twarzy).

</doc>
<doc id="1289393" url="https://pl.wikipedia.org/wiki?curid=1289393" title="Commewijne (dystrykt)">
Commewijne (dystrykt)

Commewijne – dystrykt w Surinamie, położony na prawym brzegu rzeki Surinam. Ośrodkiem administracyjnym dystryktu jest Nieuw Amsterdam. Powierzchnia dystryktu wynosi 2353 km², a liczba ludności 31 420 (2012).
Okręgi.
Commewijne podzielone jest na sześć okręgów ("ressorten"):

</doc>
<doc id="1289395" url="https://pl.wikipedia.org/wiki?curid=1289395" title="Commewijne">
Commewijne



</doc>
<doc id="1289396" url="https://pl.wikipedia.org/wiki?curid=1289396" title="Río Negro (prowincja)">
Río Negro (prowincja)

Río Negro – argentyńska prowincja położona w północnej części Patagonii, pomiędzy granicą z Chile, a Oceanem Atlantyckim.
Zajmuje obszar 203 tys. km², liczba mieszkańców w 2001 roku wynosiła 552 tys. Stolicą prowincji jest miasto Viedma.

</doc>
<doc id="1289398" url="https://pl.wikipedia.org/wiki?curid=1289398" title="Hiung-nu">
Hiung-nu



</doc>
<doc id="1289399" url="https://pl.wikipedia.org/wiki?curid=1289399" title="Metoda historii redakcji">
Metoda historii redakcji

Metoda historii redakcji lub historia redakcji (niem. "Redaktionsgeschichte", skrót RG) – jest jedną z metod badawczych współczesnej biblistyki. Inna nazwa spotykana w literaturze to "krytyka redakcji" (ang. "redaction criticism").
RG bada pracę literacko-teologiczną redaktorów pism Nowego Testamentu (np. ewangelistów), którzy korzystając z materiału podsuniętego przez tradycję, tworzyli dzieła literackie o określonej idei teologicznej. Praca redaktorów miała polegać na wybieraniu, porządkowaniu, streszczaniu i interpretacji tych materiałów, zgodnie z potrzebami kościołów dla których przeznaczone były ich dzieła. 
Geneza i założenia metody.
RG powstała w połowie XX wieku (G. Bornkamm, H. Conzelmann, W. Trillling) jako reakcja na jedną z tez metody historii form, według której ewangeliści utrwalając na piśmie ustne tradycje ograniczyli się do mechanicznego zbierania małych jednostek literackich. 
Jako pierwszy określenia RG użył ewangelicki teolog Willi Marxsens w opublikowanej w 1956 pracy "Der Evangelist Markus. Studien zur Redaktionsgeschichte des Evangeliums". 
Początkowo zastosowanie RG ograniczało się tylko do badania genezy Ewangelii synoptycznych. Później zastosowano ją do Ewangelii Jana, a także listów św. Pawła i Jakuba. 
Wśród głównych założeń metody historii redakcji wyróżnia się:
Odbiór metody.
Kazimierz Romaniuk podkreślał pragmatyzm metody RG. Egzegetę korzystającego z RG porównał do turysty, który przechadza się po pięknym parku i podziwia jego piękno jako całości, podczas gdy stosując FG (metodę historii form) ogląda dokładnie każde drzewo, nie mając jednak pojęcia o całości.
Według Romaniuka, RG spotkała się z uznaniem wśród uczonych zarówno protestanckich, jak i katolickich. Podkreśla się szczególnie wpływ metody na autonomizację i odświeżenie teologii biblijnej. Słabe strony RG obejmują m.in. możliwość ograniczenia wpływu tradycji, szczególnie przy analizie Ewangelii Łukasza, gdzie wpływy redakcyjne są szczególnie widoczne. 

</doc>
<doc id="1289402" url="https://pl.wikipedia.org/wiki?curid=1289402" title="Alliance (Surinam)">
Alliance (Surinam)

Alliance – miasto w Surinamie, w dystrykcie Commewijne.

</doc>
<doc id="1289412" url="https://pl.wikipedia.org/wiki?curid=1289412" title="Mordercza rozgrywka">
Mordercza rozgrywka

Mordercza rozgrywka (ang. "Knight Moves") – amerykański dreszczowiec w reżyserii Carla Schenkela, traktujący o kłopotach znanego szachisty, który jest podejrzany o popełnienie zbrodni. Aby wyjść z opresji i znaleźć prawdziwego mordercę, zgadza się na współpracę z policją.

</doc>
<doc id="1289414" url="https://pl.wikipedia.org/wiki?curid=1289414" title="Pałac Biskupów Greckokatolickich w Przemyślu">
Pałac Biskupów Greckokatolickich w Przemyślu

Pałac Biskupów Greckokatolickich w Przemyślu – pałac zbudowany w latach 1898-1900, znajdujący się przy pl. Czackiego 3 w Przemyślu.
Projektował go R. Halicki na siedzibę Biskupstwa Greckokatolickiego. Po II wojnie światowej biskup został z niego wyrzucony i aresztowany, a budynek przejęto na Skarb Państwa. Budynek gruntownie przebudowano i adaptowano w latach 1969-1977 na siedzibę Muzeum Narodowego Ziemi Przemyskiej.
Budynek zwrócono Kurii Greckokatolickiej, a muzeum przeniesiono do nowo wybudowanego budynku w centrum Przemyśla.
 Budynek wpisany jest do rejestru zabytków pod numerem rej. : A-541 z 6.06.1983.

</doc>
<doc id="1289415" url="https://pl.wikipedia.org/wiki?curid=1289415" title="San Luis (prowincja)">
San Luis (prowincja)

San Luis - prowincja położona w centralnej części Argentyny ze stolicą w San Luis.
W północno-zachodniej części prowincji znajduje się Park Narodowy Sierra de las Quijadas.
W prowincji hoduje się bydło, owce oraz uprawia się rośliny strączkowe, warzywa, drzewa owocowe, winorośl. W regionie rozwinął się przemysł spożywczy, włókienniczy oraz skórzany. 

</doc>
<doc id="1289417" url="https://pl.wikipedia.org/wiki?curid=1289417" title="Furor teutonicus">
Furor teutonicus

Furor teutonicus (łac. „teutońska furia”) – zwrot łaciński używany na określenie agresywnych działań ludów germańskich. Po raz pierwszy pojawia się on w "Farsaliach" Lukana dla oddania cech przypisywanych przez niego Teutonom: okrucieństwa i szału bitewnego.
Teutonowie i Cymbrowie były to ludy germańskie, z którymi Rzymianie zetknęli się około roku 113 p.n.e. W walkach z nimi Rzymianie ponieśli kilka dotkliwych klęsk, między innymi pod Noreią w 113 roku p.n.e. i Arausio w roku 105 p.n.e. Ekspansję Germanów powstrzymał dopiero rzymski wódz Gajusz Mariusz, któremu udało się całkowicie zniszczyć Cymbrów i Teutonów w bitwach pod Aquae Sextiae i Wercellae, ale aż do kresu istnienia cesarstwa Germanie nękali jego granice i walnie przyczynili się do jego upadku.
Zwrot "furor teutonicus" pojawił się w kilku przemówieniach Bismarcka i Hitlera dla określenia tężyzny narodu niemieckiego.
Wyrażenia "teutoński szał" użył także w 2007 roku ówczesny premier Jarosław Kaczyński.

</doc>
<doc id="1289418" url="https://pl.wikipedia.org/wiki?curid=1289418" title="Olof I">
Olof I



</doc>
<doc id="1289423" url="https://pl.wikipedia.org/wiki?curid=1289423" title="Molokai - historia ojca Damiana">
Molokai - historia ojca Damiana

Molokai – historia ojca Damiana (ang. "Molokai: The Story of Father Damien") – australijsko-belgijsko-holenderski film oparty na prawdziwej historii, dramatu chorych na trąd ludzi mieszkających na wyspie Molokaʻi w archipelagu Hawaje. Z duchową pomocą zostaje wysłany przez Kościół ojciec Damian.
Fabuła.
Film opowiada prawdziwą historię Ojca Damiana. Był on belgijskim księdzem, który poświęcał się kolonii trędowatych na jednej z wysp archipelagu Hawajów - Molokai, jednocześnie ryzykując własnym życiem. Dzięki zdolnościom przywódczym zdołał przywrócić porządek i ład we wspólnocie, która nie była mu przychylna.
Obsada.
Źródło: Filmweb
i inni. 

</doc>
<doc id="1289424" url="https://pl.wikipedia.org/wiki?curid=1289424" title="Metoda historii tradycji">
Metoda historii tradycji

Metoda historii tradycji lub "Historia tradycji" (niem. "Traditionsgeschichte", skrót TG) – metoda badawcza współczesnej biblistyki. Metoda zajmuje się pierwotnymi prostymi formami literackimi ksiąg Nowego Testamentu z okresu ustnego przekazu. Bada też zmiany, jakim te formy uległy poprzez późniejsze uzupełnienia i interpretacje oraz sposób tworzenia większych zbiorów form literackich.
Zobacz też: Metoda historii form.

</doc>
<doc id="1289425" url="https://pl.wikipedia.org/wiki?curid=1289425" title="Magnus Nilsson">
Magnus Nilsson



</doc>
<doc id="1289427" url="https://pl.wikipedia.org/wiki?curid=1289427" title="Franciszek Jawdyński">
Franciszek Jawdyński

Franciszek Ksawery Jawdyński (ur. 2 grudnia 1851 w Warszawie, zm. 21 stycznia 1896 tamże) – polski chirurg.
Syn Józefa Jawdyńskiego. Uczęszczał do warszawskiego gimnazjum od 1864 do 1871, następnie studiował na wydziale lekarskim Cesarskiego Uniwersytetu Warszawskiego. Dyplom otrzymał cum eximia laude 23 października 1876. Następnie pracował jako nadetatowy asystent chirurgii w Szpitalu Dzieciątka Jezus i Szpitalu św. Ducha. Od 1886 samodzielny nadetatowy asystent w Szpitalu Przemienienia Pańskiego.
W grudniu 1895 podczas operacji ukłuł się w palec i zaraził od pacjenta nosacizną. Zmarł 21 stycznia następnego roku. Został pochowany na Cmentarzu Powązkowskim.
Jako jeden z pierwszych opisał w 1888 metodę radykalnej operacji węzłów chłonnych szyi, znanej dziś jako operacja Crile’a lub operacja Jawdyńskiego-Crile’a. 

</doc>
<doc id="1289429" url="https://pl.wikipedia.org/wiki?curid=1289429" title="Santa Cruz (prowincja)">
Santa Cruz (prowincja)

Santa Cruz – argentyńska prowincja położona w Patagonii, pomiędzy granicą z Chile, a Oceanem Atlantyckim. Od północy graniczy z prowincją Chubut. Jest drugą (po Buenos Aires) prowincją kraju pod względem wielkości oraz ostatnią pod względem gęstości zaludnienia w kontynentalnej Argentynie. Zajmuje obszar 243 943 km². Stolicą prowincji jest miasto Río Gallegos.
Liczba mieszkańców według spisu z 2001 roku wynosiła 196 598 osób, a według spisu z 2010 roku 273 964 osoby (wzrost o 39,1%).
Oryginalnie prowincja zamieszkana była przez ludy Tehuelcze. Utrzymywały one niezależność aż do XIX wieku. Terytorium Santa Cruz zostało utworzone w latach 70. XIX wieku po "conquista del desierto". Pierwszą stolicą, od której wzięła nazwę cała prowincja, było Puerto Santa Cruz. W 1888 została ona przeniesiona do Río Gallegos. W roku 1957 powstała obecna prowincja.
Podział administracyjny.
Prowincja Santa Cruz dzieli się na następujące 7 departamentów (w nawiasach podane stolice):

</doc>
<doc id="1289434" url="https://pl.wikipedia.org/wiki?curid=1289434" title="Borak (jezioro)">
Borak (jezioro)

Borak – jezioro położone jest w województwie lubuskim na terenie Krzesińskiego Parku Krajobrazowego w gminie Gubin. Powierzchnia – 66 ha, maksymalna głębokość 6 m.
Posiada III klasę czystości wód. Najbliższa miejscowość to Kosarzyn. Otoczone jest zwartym borem sosnowym

</doc>
<doc id="1289435" url="https://pl.wikipedia.org/wiki?curid=1289435" title="Santiago del Estero (prowincja)">
Santiago del Estero (prowincja)

Santiago del Estero – argentyńska prowincja położona w północnej części kraju. 
Zajmuje obszar 136 tys. km², liczba mieszkańców w 2001 roku wynosiła 804 tys. Stolicą prowincji jest miasto Santiago del Estero.
1 stycznia 2011 doszło w prowincji do silnego trzęsienia ziemi. Wstrząsy miały siłę 6,9 stopnia w skali Richtera.

</doc>
<doc id="1289443" url="https://pl.wikipedia.org/wiki?curid=1289443" title="Zatrucie teobrominą">
Zatrucie teobrominą

Zatrucie teobrominą lub zatrucie czekoladą – negatywna reakcja organizmu na teobrominę, alkaloid występujący w czekoladzie, herbacie, coli i niektórych innych produktach. Nasiona kakaowca, w zależności od gatunku, zawierają przeważnie 1,2–1,8% czystej teobrominy, a w czekoladzie jej stężenie jest zazwyczaj mniejsze. W wysoko przetworzonych słodyczach czekoladowych zawartość teobrominy jest znacznie mniejsza (zwykle 0,14–0,21%) niż w gorzkiej czekoladzie (mogącej zawierać powyżej 1,4%).
Czekolada zawiera stosunkowo niewiele teobrominy, może być zatem bezpiecznie spożywana przez ludzi, ale zdarzają się przypadki zatrucia teobrominą na skutek spożycia zbyt dużej ilości czekolady (przeważnie u ludzi starszych). Zwierzęta, u których metabolizm teobrominy w organizmie przebiega o wiele wolniej niż u człowieka, mogą z łatwością zjeść czekoladę w ilości powodującej zatrucie. Najczęściej ofiarami zatrucia są psy, dla których może ono skończyć się śmiercią. Koty, a szczególnie kocięta, wykazują jeszcze mniejszą tolerancję (dotyczy to również lodów czekoladowych), jednakże są mniej skłonne do jedzenia czekolady, ponieważ nie mają receptorów smaku słodkiego. Inne zwierzęta również są podatne na toksyczne działanie teobrominy.
Objawy zatrucia.
Pierwszymi objawami zatrucia teobrominą są nudności, wymioty, biegunka i wzmożone wydalanie moczu. Później może dojść do arytmii serca, ataku epileptycznego, krwotoku wewnętrznego, zawału mięśnia sercowego, aż w końcu do śmierci.
Toksyczność.
Teobromina jest szczególnie toksyczna dla koni, psów, papug, królików, nornic i kotów, ponieważ nie są one zdolne do jej efektywnego metabolizowania. Po spożyciu czekolady, teobromina może utrzymywać się w ich krwiobiegu nawet do 72 godzin. Ponadto uważa się, że u psowatych podwyższona toksyczność teobrominy wynika z unikatowego szlaku metabolicznego prowadzącego do niezidentyfikowanego toksycznego produktu. Zalecenia medyczne obejmują w takim przypadku wywołanie wymiotów w ciągu dwóch godzin od spożycia i niezwłoczny kontakt z weterynarzem.
Chemicy z USDA (ministerstwa rolnictwa USA) prowadzą badania nad wykorzystaniem teobrominy jako środka toksycznego do kontroli żerowania kojotów w miejscach wypasania zwierząt hodowlanych.

</doc>
<doc id="1289444" url="https://pl.wikipedia.org/wiki?curid=1289444" title="Pojemność brutto">
Pojemność brutto

Pojemność rejestrowa brutto (skróty GT, G.T. lub gt, ) – miara pojemności (tonaż) brutto statków handlowych. 
Wbrew nazwie, tonaż brutto nie oznacza masy, lecz objętość (wyznaczaną za pomocą specjalnych wzorów i pomiarów) wszystkich przestrzeni wewnątrz kadłuba i nadbudówek statku, z wyłączeniem zbiorników balastowych. Do 1994 roku pojemność statku podawano w "tonach rejestrowych". "Tona rejestrowa" odpowiadała objętości 100 stóp sześciennych czyli 2,83 m³.
Na mocy konwencji z 1969 roku, od 1982 zmieniono sposób pomiaru pojemności i pojemność rejestrową statków zaczęto podawać w jednostkach niemianowanych, jako "pojemność brutto" (GT) i "netto" (NT - "Net Tonnage"), a od 1994 roku zaprzestano co do zasady używania "ton rejestrowych". Statkom, których pojemność brutto i netto zostały ustalone zgodnie z konwencją, wydaje się międzynarodowe świadectwo pomiarów (1969).

</doc>
<doc id="1289447" url="https://pl.wikipedia.org/wiki?curid=1289447" title="Rezerwat przyrody Dolina Kamionki">
Rezerwat przyrody Dolina Kamionki

Rezerwat przyrody Dolina Kamionki – leśny rezerwat przyrody położony w gminie Międzychód, powiecie międzychodzkim (województwo wielkopolskie). Znajduje się w Parku Krajobrazowym Dolina Kamionki (do 2019 będącego częścią Pszczewskiego Parku Krajobrazowego), zajmując 59,30 ha (czyli około 2% powierzchni parku). Został utworzony w 2004 roku w celu ochrony fragmentu doliny rzecznej w rynnie polodowcowej, lasu, terenów podmokłych z 13 stanowiskami roślinnymi.
Przedmiot ochrony.
Objęty ochroną został południowy fragment doliny rzeczki Kamionki, położony około 4 km na północ od wsi Lewice. Dolina rzeki Kamionki charakteryzuje się wyjątkową różnorodnością utworów geologicznych co pośrednio wpływa na jej nieprzeciętne walory przyrodnicze. Szczególnie wyróżniają się tu zbiorowiska leśne – dobrze zachowane grądy i olsy. W wielu miejscach zachowały się liczne okazy drzew o wymiarach pomnikowych, w szczególności okazałe buki. W nielicznych miejscach spotkać można naturalne odnowienie cisa. Interesująco przedstawia się również skład gatunkowy runa. Występuje tu między innymi buławnik czerwony, wawrzynek wilczełyko, listera jajowata i podkolan biały. Nierzadko można spotkać też kwitnące okazy bluszczu. Dolina Kamionki to również cenne fragmenty zbiorowisk łąkowych z pełnikiem europejskim. Krawędzie doliny w niektórych miejscach, porastają zbiorowiska roślin kserotermicznych.

</doc>
<doc id="1289449" url="https://pl.wikipedia.org/wiki?curid=1289449" title="Śluzowiak">
Śluzowiak



</doc>
<doc id="1289450" url="https://pl.wikipedia.org/wiki?curid=1289450" title="Han Fei">
Han Fei

Han Fei (ur. ok. 280 p.n.e., zm. 233 p.n.e.) – chiński uczony i polityk. Honorowo nazywany Han Feizi (韩非子, "Mistrz Han Fei").
Pochodził z książęcego rodu w państwie Han. Był uczniem Xunzi. Piastował urząd na dworze Han, a następnie w okresie zagrożenia Han atakiem wojsk Państwa Qin, wysłany został do tego kraju jako emisariusz. Król Qin Shi Huang, przyszły Pierwszy Cesarz, za namową Li Si kazał uwięzić Han Feia pod zarzutem nielojalności i zmusił go do popełnienia samobójstwa poprzez wypicie trucizny. 
Han Fei był ostatnim i najwybitniejszym teoretykiem szkoły legistów, twórcą syntezy głównych nurtów legizmu. Zajmował się historią, etyką sprawowania władzy, rolą prawa w życiu człowieka i społeczeństwa. Jego filozofia polityczna znajdowała się pod silnym wpływem taoizmu. Udało mu się nawet zaadaptować taoistyczną zasadę niedziałania, która interpretował jako idealną postawę oświeconego władcy naśladującego sposób, w jaki natura tworzy wszystkie rzeczy bez angażowania się w cokolwiek. Swoje poglądy przedstawił w 55 esejach, jednak krytycy twierdzą, że nie wszystkie są jego autorstwa.

</doc>
<doc id="1289451" url="https://pl.wikipedia.org/wiki?curid=1289451" title="Ratusz w Śląskiej Ostrawie">
Ratusz w Śląskiej Ostrawie

Ratusz w Śląskiej Ostrawie () – ratusz miejski wybudowany w latach 1911–1913 w miasteczku Polska Ostrawa, obecnej Śląskiej Ostrawy, części miasta Ostrawy.
Przez tereny Ostrawskiego pod koniec XIX i w pierwszej połowie XX wieku przeszła fala budowy ratuszy miejskich. Do powstałych w tamtym czasie obiektów należy ratusz w Przywozie (obecnie siedziba Archiwum Miasta Ostrawa), w Witkowicach lub młodszy i o wiele większy Nowy Ratusz w centrum miasta – symbol dzisiejszej Ostrawy.
Do celów reprezentacyjnych zdecydowanie nie wystarczał już przebudowany w 1897 w neobarokowym stylu budynek gminny. Dlatego pod kierownictwem ówczesnego starosty inż. Jana Poppego zdecydowano o budowie nowego ratusza na gruncie przylegającym do starego – na Zamościu. Na początku 1910 roku gmina zorganizowała konkurs architektoniczny na projekt obiektu. Trzecie miejsce zyskał klasycyzujący projekt Antonína Papeže. Drugie miejsce pod hasłem „Hanna” zajął Viktorin Šulc z Pilzna proponujący formę późnego historyzmu. Budowa ratusza przebiegła w latach 1911–1913 według poprawionych planów przez V. Šulca oraz kierownika wydziału budowlanego urzędu gminnego inż. Jaroslava Volenca i jego asystenata Františka Doležela, a także budowniczego Juliusa Vysloužila. W efekcie powstała eklektyczna forma ratusza złożona z kombinacji form czeskiego neorenesansu z innymi historyzującymi pierwiastkami, dopełnionymi o secesyjne akcenty, zwłaszcza we wnętrzach. Główna klatka schodowa (do pierwszego piętra) oraz tam położona sala są tego typowym przykładem. Do wartościowych części należą belki z inskrypcjami przy schodach wejściowych, oświetlenie schodów głównych i przede wszystkim rozwiązanie i oświetlenie sali reprezentacyjnej. I chociaż ratusz nie należy do przełomowych dzieł architektonicznych, to swoim wyglądem i skalą tworzył z okolicznymi domami malowniczą i wyważoną całość.
Mniej więcej w połowie minionego wieku w jego otoczeniu zaczęły wyraźniej przejawiać się wpływy szkód górniczych. Do destrukcji stosunkowo nowej zabudowy Zamościa przyczyniła się także koncepcja urbanistyczna przeprowadzenia u podnóża ratusza na prawym brzegu Ostrawicy trasy przelotowej Północ – Południe. To w definitywny sposób zdecydowało o charakterze tej części Śląskiej Ostrawy.
Z punktu widzenia administracyjnego, budynek nie był tylko siedzibą urzędu gminnego, a od roku 1920 miejskiego urzędu Śląskiej Ostrawy. W październiku 1918 przejściowo stał się centrum nowo powstałych urzędów czechosłowackich ds. Śląska Cieszyńskiego. Jednak w miarę upływu czasu kompetencje administracji zostały całkowicie odmiennie rozdzielone. W 1941 roku Śląska Ostrawa została połączona z Morawską Ostrawą, a zaraz po zakończeniu II wojny przemianowana na Ostrawę. Obecnie w ratuszu ma swoją siedzibę urząd Śląskiej Ostrawy, który wykorzystuje ją jako pomieszczenie reprezentacyjne. Ratusz do dziś jest przykładem dobrze zachowanego zabytku z pierwszej połowy XX wieku świadczącego o miejskich ambicjach, tendencjach modernizacyjnych z czasów przekształcania się samorządu z lokalnego w dzielnicowy.

</doc>
<doc id="1289452" url="https://pl.wikipedia.org/wiki?curid=1289452" title="Prawo medyczne">
Prawo medyczne

Prawo medyczne – zbiór norm prawa materialnego i procesowego z zakresu prawa cywilnego, administracyjnego, karnego oraz procedur regulujących prawa i obowiązki pacjentów, lekarzy (w tym lekarzy dentystów), pielęgniarek, położnych, ratowników medycznych, fizjoterapeutów, diagnostów laboratoryjnych, farmaceutów i innych pracowników ochrony zdrowia oraz sposób tworzenia i funkcjonowania podmiotów leczniczych, jak również zadania i uprawnienia organów administracji publicznej i samorządu terytorialnego oraz państwowych osób prawnych w zakresie opieki zdrowotnej i dostępu do świadczeń zdrowotnych.
Źródła polskiego prawa medycznego.
Wybór aktów prawa powszechnie obowiązującego:

</doc>
<doc id="1289460" url="https://pl.wikipedia.org/wiki?curid=1289460" title="Spyker C12 La Turbie">
Spyker C12 La Turbie

Spyker C12 La Turbie – supersamochód klasy średniej typu one-off wyprodukowany pod holenderską marką Spyker w 2006 roku.
Historia i opis modelu.
stworzona w 2006 roku wersja modelu Spyker C8 wyposażona w silnik Audi W12 to połączenie dwóch silników w układzie V. Samochód stworzono w wersji zamkniętej (LaTurbie) oraz otwartej (Spyder), a jego podstawą był nie tylko model C8 Spyder, ale także C8 Double 12 S, a nawet wyścigowy Double 12 R. Został on przeprojektowany pod względem technicznym zmieniono wnętrze. Pojawiła się m.in. opcjonalna automatyczna skrzynia biegów z możliwością ich przełączania za pomocą łopatek umieszczonych za kierownicą. Specjalnie dla tego modelu stworzono felgi AerobladeT. Nazwa "LaTurbie" odnosi się do wzgórza niedaleko Monte Carlo - Mount de la Turbie, gdzie w 1922 roku przedwojenny Spyker C4 wygrał ekskluzywny w owym czasie wyścig.

</doc>
<doc id="1289462" url="https://pl.wikipedia.org/wiki?curid=1289462" title="Royal Lodge">
Royal Lodge

Royal Lodge – brytyjska rezydencja królewska położona na terenie tzw. Wielkiego Parku w Windsorze, w odległości ok. 3 mil od Zamku Windsor i jednej mili od Cumberland Lodge. Obecnie stanowi oficjalną siedzibę księcia Yorku. 
Pierwszy budynek stanął w miejscu dzisiejszej rezydencji w połowie XVII wieku. Przez lata był miejscem zamieszkania wysokich urzędników dworskich. Na przełomie XVIII i XIX stulecia gmach był dwukrotnie rozbudowywany. Projektantem ostatniej z tych inwestycji był John Nash. Przez pewien czas rezydował tam Jerzy, książę Walii, późniejszy król Jerzy IV. Jednak już król Wilhelm IV nakazał rozebranie znacznej części gmachu. Po tym pomniejszeniu ponownie został zamieszkany przez dworzan.
W latach 30. XX wieku budynek ponownie rozbudowano, dodając skrzydła z obu stron. W 1931 stał się on rezydencją księcia Yorku, późniejszego króla Jerzego VI. Po śmierci monarchy wdowa po nim, królowa matka Elżbieta, zachowała Royal Lodge jako swoją wiejską rezydencję. Korzystała z niej przez resztę swojego długiego życia, aż do śmierci w 2002. Później obiekt poddano renowacji, zaś w 2004 wprowadził się do niego książę Andrzej. 

</doc>
<doc id="1289464" url="https://pl.wikipedia.org/wiki?curid=1289464" title="Colegiales Concordia">
Colegiales Concordia

Club Atlético Colegiales de Concordia − argentyński klub piłkarski z siedzibą w mieście Concordia leżącym w prowincji Entre Ríos.
Historia.
Klub "Colegiales" założony został 21 września 1940 roku. Po dobrej grze w sezonie 2006/07 w piątej lidze argentyńskiej (Torneo Argentino C) klub w sezonie 2007/08 znalazł się w czwartej lidze (Torneo Argentino B).

</doc>
<doc id="1289471" url="https://pl.wikipedia.org/wiki?curid=1289471" title="Isabel Abedi">
Isabel Abedi

Isabel Nasrin Abedi (ur. 3 marca 1967 w Monachium) – niemiecka autorka książek dla dzieci.
Isabel Abedi urodziła się w Monachium, a wychowała w Düsseldorfie. Po maturze wyjechała na rok do Los Angeles, gdzie pracowała jako opiekunka do dzieci i praktykantka przy produkcji filmów. W Hamburgu zdobyła wykształcenie jako copywriter i w tym zawodzie pracowała przez 13 lat, marzyła jednak o tym, aby na życie zarabiać pisaniem książek dla dzieci. Jej marzenie spełniło się; książki Abedi są tłumaczone na wiele języków i zdobyły wiele nagród.
Obecnie Abedi mieszka w Hamburgu z mężem Eduardo Macedo, brazylijskim muzykiem, i dwiema córkami o imionach Inaíe i Sofia.
Książki Abedi po polsku.
Podane daty dotyczą wydania oryginalnego.

</doc>
<doc id="1289472" url="https://pl.wikipedia.org/wiki?curid=1289472" title="Han Feizi">
Han Feizi



</doc>
<doc id="1289474" url="https://pl.wikipedia.org/wiki?curid=1289474" title="Rotarianin">
Rotarianin



</doc>
<doc id="1289475" url="https://pl.wikipedia.org/wiki?curid=1289475" title="Mierzęcin Strzelecki">
Mierzęcin Strzelecki

Mierzęcin Strzelecki – przystanek kolejowy w Mierzęcinie, w województwie lubuskim.
W roku 2017 przystanek obsługiwał 20–49 pasażerów na dobę. Na grudzień 2022 r. zaplanowano zmianę nazwy przystanku na Mierzęcin.

</doc>
<doc id="1289476" url="https://pl.wikipedia.org/wiki?curid=1289476" title="Podlesiec (stacja kolejowa)">
Podlesiec (stacja kolejowa)

Podlesiec – stacja kolejowa w Podleścu, w województwie lubuskim.
W roku 2017 stacja obsługiwała 10–19 pasażerów na dobę.

</doc>
<doc id="1289477" url="https://pl.wikipedia.org/wiki?curid=1289477" title="Drawiny (stacja kolejowa)">
Drawiny (stacja kolejowa)

Drawiny – stacja kolejowa w Drawinach, w województwie lubuskim.
W roku 2017 stacja obsługiwała 20–49 pasażerów na dobę.

</doc>
<doc id="1289480" url="https://pl.wikipedia.org/wiki?curid=1289480" title="Red Bull Air Race World Championship">
Red Bull Air Race World Championship

Red Bull Air Race World Championship – międzynarodowe zawody rozgrywane od 2003 roku, stworzone i sponsorowane przez firmę Red Bull. Są wyścigami powietrznymi, które polegają na jak najszybszym przelocie pilota przez wyznaczoną trasę. Trasa przelotu składa się z bramek oraz kilku ewolucji jakie musi wykonać pilot. W wyścigach startuje 10 zespołów. Piloci występujący w tych zawodach latają na maszynach: Zivko Edge 540, MXR Technologies MX2, CAP 232 lub Extra 300.
Przed każdym wyścigiem finałowym rozgrywane są eliminacje w których startuje dwunastu zawodników. Do tak zwanej "super ósemki" przechodzi ośmiu pilotów z najlepszymi czasami. Pozostała czwórka z najgorszymi czasami przechodzi to tak zwanego "Point One", którego zwycięzca zajmuje dziewiąte miejsce w zawodach. Następnie podczas zawodów rozgrywane są ćwierćfinały ("super ósemka") w których ośmiu pilotów w 4 parach walczy o wejście do półfinału do którego przechodzi czterech pilotów. Półfinał to wyścigi dwóch par. Zwycięzca każdej pary przechodzi do finału natomiast przegrany z każdej pary przechodzi do tzw. "finału pocieszenia".
W lipcu 2014 roku, po raz pierwszy zawody Red Bull Air Race zostały rozegrane również w Polsce. Wydarzenie to miało miejsce nad wodami Zatoki Gdańskiej wzdłuż bulwaru nadmorskiego w Gdyni.
W maju 2019 roku Red Bull postanowił nie kontynuować Mistrzostw Świata Red Bull Air Race po sezonie 2019.
W lutym 2021 roku Światowa Federacja Sportów Lotniczych ogłosiła nowego promotora, Williego Cruickshanka i jego organizację Air Race World Championship. Seria ma rozpocząć się w 2022 roku.
W lutym 2022 roku ogłoszono pierwszy wyścig nowej serii, kiedy Air Race ogłosił, że podpisał 3-letnią umowę z Indonezją. Oczekuje się, że inne miasta-gospodarze zostaną ogłoszone w nadchodzących tygodniach.
W 2022 roku World Championship Air Race odbyłby się w Dżakarcie w Indonezji w dniach 14–16 października 2022 r., Oprócz innych rund w planowanym kalendarzu. Jednak sezon 2022 został odwołany z powodu COVID i obecnej sytuacji gospodarczej. Nowy sezon ma nastąpić w 2023 roku.
System punktacji.
System punktacji w Red Bull Air Race przedstawia się następująco:
Zasady.
Pilot musi przelecieć wyznaczoną trasę, której długość wynosi około 5 kilometrów. Trasa składa się z bramek o kolorze niebieskim i czerwonym. Bramki o kolorze niebieskim pilot przelatuje normalnie natomiast bramki o kolorze czerwonym pilot musi przelecieć bokiem (pod kątem 90 stopni od normalnego położenia).
Sędziowie zawodów w wypadku jakichkolwiek przewinień mogą nałożyć na pilota karę:
Wyniki poszczególnych sezonów.
Master Class.
Paul Bonhomme trzykrotnie wygrywali sezon Red Bull Air Race World Series, Kirby Chambliss, Mike Mangold dwukrotnie. Péter Besenyei, Hannes Arch, Nigel Lamb, Matthias Dolderer i Yoshihide Muroya triumfowali po jednym razie.

</doc>
<doc id="1289483" url="https://pl.wikipedia.org/wiki?curid=1289483" title="Dzieci niebios">
Dzieci niebios

Dzieci niebios (, Bacheha-Ye aseman) – irański film obyczajowy z 1997 w reżyserii Majida Majidiego. Film ten był nominowany do Oscara dla najlepszego filmu nieanglojęzycznego w 1998.

</doc>
<doc id="1289484" url="https://pl.wikipedia.org/wiki?curid=1289484" title="Dolaszewo Wałeckie">
Dolaszewo Wałeckie

Dolaszewo Wałeckie – przystanek kolejowy, a dawniej stacja kolejowa w Dolaszewie w województwie wielkopolskim, w Polsce. Obecnie przystanek nie pełni już swojej funkcji, ponieważ zniknął z mapy połączeń. Ostatni pociąg zatrzymał się tutaj 8 grudnia 2012, potem kolejne rozkłady jazdy (9 grudnia 2012 - 14 grudnia 2013 oraz 15 grudnia 2013 - 13 grudnia 2014) wykluczały możliwość zatrzymania się tutaj szynobusów.
Połączenia.
Wszystkie wymienione połączenia obowiązywały do 8 grudnia 2012.

</doc>
<doc id="1289493" url="https://pl.wikipedia.org/wiki?curid=1289493" title="Lista budowli obronnych Twierdzy Przemyśl">
Lista budowli obronnych Twierdzy Przemyśl

Twierdza pierścieniowa Przemyśl.
Fortyfikacje rdzenia twierdzy – Obwód „Noyon”.
Leżą w granicach miasta Przemyśla, budowa obozu warownego nastąpiła w latach 1854–1857, obwód Noyon od 1873, rozbudowany w latach 1878–1887, projektował go gen. Daniel Salis-Soglio, modernizacje w latach 1892–1900, 1906-1910 i 1914, częściowo wysadzone około 1920-1930, częściowo rozebrane 1956-1960, dalsze rozbiórki i niwelacje w latach następnych.
Fortyfikacje linii wspierającej (na terenie Ukrainy).
Numeracja fortów prowadzona jest z północy na południe, są to 2 grupy po 3 forty:
Brama Sanocka Dolna jest siedzibą Przemyskiego Stowarzyszenia Przyjaciół Dobrego Wojaka Szwejka.

</doc>
<doc id="1289496" url="https://pl.wikipedia.org/wiki?curid=1289496" title="Wezwanie (film 1976)">
Wezwanie (film 1976)

Wezwanie (tyt. oryg. "Thirrja") – albański film fabularny z roku 1976 w reżyserii Fehmi Hoshafiego, na motywach powieści "Zjarre" (Ogień) Sterjo Spasse.
Opis fabuły.
Akcja filmu rozgrywa się współcześnie, w okresie albańskiej rewolucji kulturalnej (rewolucjonizacji). Weterynarz Kujtim Morava rozpoczyna pracę w małej wsi na północy Albanii, gdzie nadal obowiązują reguły prawa zwyczajowego. Po ogłoszeniu w roku 1967 Albanii państwem ateistycznym główny bohater jest inicjatorem akcji niszczenia miejscowego kościoła katolickiego, który stanowi w jego przekonaniu główny ośrodek zacofania.
Film realizowany z udziałem pracowników kołchozów w Postrybie i Kopliku k. Szkodry.

</doc>
<doc id="1289502" url="https://pl.wikipedia.org/wiki?curid=1289502" title="Dysfunkcja narkotyzująca">
Dysfunkcja narkotyzująca

Dysfunkcja narkotyzująca – negatywny skutek długofalowego oddziaływania środków masowego przekazu na odbiorców. 
Termin ten oznacza postępujące uzależnienie odbiorców od mediów oraz związane z nim przeświadczenie, że pozyskiwanie aktualnych informacji powoduje, iż pełniej, bardziej świadomie i aktywnie uczestniczą w życiu społecznym. 
Tymczasem dysfunkcja narkotyzująca prowadzi do pasywnej obserwacji rzeczywistości, sprawia, że odbiorcy stają się raczej obserwatorami niż zaangażowanymi uczestnikami życia społecznego. Odbiorcy zamiast działać, przyglądają się. Popadają w zastępcze przeżywanie rzeczywistości. Dysfunkcja narkotyzująca prowadzi do odrętwienia, pasywności społecznej i atomizacji – zawsze odbywa się kosztem ograniczenia kontaktów interpersonalnych i relacji ze światem zewnętrznym. 
Termin wprowadzony przez Paula Lazarsfelda i Roberta Mertona w przedstawionej w 1948 typologii funkcji mediów masowych.

</doc>
<doc id="1289503" url="https://pl.wikipedia.org/wiki?curid=1289503" title="Anna Hartelt">
Anna Hartelt

Anna Hartelt (ur. 17 lutego 1988 w Garmisch-Partenkirchen, Bawaria), niemiecka curlerka, praworęczna. W curling zaczęła grać w 2002, od początku jest zawodniczką klubu SC Riessersee Garmisch-Partenkirchen. Do sezonu 2008/2009 grała jako druga w drużynie Andrei Schöpp.
Drużyna.
Do sezonu 2008/2009

</doc>
<doc id="1289516" url="https://pl.wikipedia.org/wiki?curid=1289516" title="Twarda sztuka">
Twarda sztuka

Twarda sztuka (ang. "Georgia Rule") – amerykański film wyreżyserowany przez Garry’ego Marshalla.
Opis fabuły.
Film opowiada o nastoletniej Rachel i jej relacjach z matką-alkoholiczką, babcią oraz ojczymem, który molestował ją, gdy była mała.
Na letnie wakacje Lily (Felicity Huffman) zawozi swoją córkę Rachel (Lindsay Lohan) do Idaho, gdzie mieszka jej matka Georgia (Jane Fonda). Podczas rozmów z babcią i innych wydarzeń wychodzi na jaw, że Rachel była molestowana seksualnie. Dziewczyna poznaje chłopaka, który jej jednak nie polubił. Jednak po upływie pewnego czasu zakochali się w sobie nawzajem. Rachel przez znajomość seksualnego "świata" dosyć szybko pokazuje mu siebie nago, ale chłopak nie uznaje seksu przed ślubem. Chłopak wyznał swojej dziewczynie, że uprawiał seks oralny. Po tym wydarzeniu dziewczyna rzuciła go, ale on nadal chciał poślubić Rachel.

</doc>
<doc id="1289517" url="https://pl.wikipedia.org/wiki?curid=1289517" title="Awad Hamed al-Bandar">
Awad Hamed al-Bandar



</doc>
<doc id="1289518" url="https://pl.wikipedia.org/wiki?curid=1289518" title="Skrzatusz (przystanek kolejowy)">
Skrzatusz (przystanek kolejowy)

Skrzatusz - czynny przystanek kolejowy,a dawniej stacja kolejowa w Skrzatuszu w województwie wielkopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1289520" url="https://pl.wikipedia.org/wiki?curid=1289520" title="John McEwen">
John McEwen

John McEwen (ur. 29 marca 1900 w Chiltern, zm. 20 listopada 1980 w Melbourne) – australijski polityk, na przełomie lat 1967 i 1968 był przez trzy tygodnie tymczasowym premierem Australii.
Życiorys.
Pochodzenie i młodość.
Pochodził z rodziny aptekarzy. Jako piętnastolatek zakończył edukację i zaczął pracę w administracji publicznej. W czasie I wojny światowej trafił do wojska, ale nim zdążył przejść podstawowe szkolenie, wojna dobiegła już końca. Po powrocie do cywila postanowił zająć się rolnictwem i założył farmę mleczną. Stał się aktywistą rolniczych związków, a następnie blisko z nimi związanej Partii Wiejskiej (CP).
Kariera polityczna.
W 1934 został z jej ramienia członkiem Izby Reprezentantów. W latach 1937–1941 po raz pierwszy zasiadał w rządzie, kierując resortami spraw wewnętrznych, spraw zagranicznych oraz lotnictwa. Po ośmiu latach w opozycji, w 1949 powrócił do władzy jako minister gospodarki i rolnictwa, a później handlu i przemysłu. Kierując resortami gospodarczymi dał się poznać jako zwolennik protekcjonistycznej polityki celnej, zwłaszcza w odniesieniu do surowców. W ten sposób chciał ograniczyć zagraniczną konkurencję dla australijskich farmerów. W 1956 został wybrany na lidera CP.
Premier Australii.
W grudniu 1967 w nie wyjaśnionych do końca okolicznościach zaginął (najpewniej utonął, ale nigdy nie odnaleziono jego ciała) premier Harold Holt. Jego gabinet tworzyła koalicja liberałów z LPA, których przywódcą był Holt, oraz CP. Gdy 19 grudnia szef rządu został formalnie uznany za zmarłego, gubernator generalny powierzył tymczasowo tekę premiera McEwenowi, jako liderowi drugiej partii koalicyjnej i zarazem ministrowi o najdłuższym stażu.
Od początku było wiadomo, iż McEwen będzie stał na czele gabinetu tylko do chwili, gdy osieroceni śmiercią Holta liberałowie wybiorą nowego przywódcę. Tymczasowy premier aktywnie włączył się w tę rozgrywkę. Zadeklarował, że jeśli nowym szefem LPA zostanie uznawany za faworyta William McMahon, to jego partia wyjdzie z koalicji. Ta deklaracja znacznie pogłębiła kryzys przywództwa u liberałów i sprawiła, że wybory na lidera partii wygrał ostatecznie dotychczasowy minister edukacji, John Gorton. To właśnie jemu 10 stycznia 1968 McEwen przekazał władzę. Nowy premier poprosił go o pozostanie na wcześniejszym stanowisku ministra handlu i przemysłu, a także postanowił o utworzeniu specjalnie dla niego, nieistniejącego wcześniej w Australii, stanowiska wicepremiera.
Emerytura.
W 1971 McEwen, w wieku 71 lat, przeszedł na emeryturę i wycofał się z życia publicznego. W tym samym roku otrzymał Order św. Michała i św. Jerzego klasy Rycerz Wielkiego Krzyża, uprawniający do tytułu Sir. W 1973 został odznaczony japońskim Orderem Wschodzącego Słońca. Zmarł 20 listopada 1980. Jego imię nosi budynek będący siedzibą Narodowej Partii Australii, w którą przekształciła się dawna Partia Wiejska.

</doc>
<doc id="1289521" url="https://pl.wikipedia.org/wiki?curid=1289521" title="Winian potasowo-sodowy">
Winian potasowo-sodowy



</doc>
<doc id="1289529" url="https://pl.wikipedia.org/wiki?curid=1289529" title="Marie-Therese Rotter">
Marie-Therese Rotter

Marie-Therese Rotter (ur. 3 grudnia 1987 w Schweinfurtcie, Bawaria) – niemiecka curlerka, praworęczna, mieszka w Garmisch-Partenkirchen. W curling zaczęła grać w 2002, od początku jest zawodniczką klubu SC Riessersee Garmisch-Partenkirchen. Do sezonu 2007/2008 była otwierającą w drużynie Andrei Schöpp.

</doc>
<doc id="1289531" url="https://pl.wikipedia.org/wiki?curid=1289531" title="Mistrzostwa Świata w Narciarstwie Alpejskim 1933">
Mistrzostwa Świata w Narciarstwie Alpejskim 1933

3. Mistrzostwa Świata w Narciarstwie Alpejskim odbywały się w dniach 6 – 10 lutego 1933 w austriackim Innsbrucku. Były to pierwsze w historii zawody tego cyklu rozgrywane w Austrii. Rozgrywano trzy konkurencje zjazd, slalom i kombinację, zarówno kobiet jak i mężczyzn. W klasyfikacji medalowej zwyciężyła reprezentacja gospodarzy, która zdobyła 9 medali, w tym 5 złotych, 2 srebrne i 2 brązowe.

</doc>
<doc id="1289532" url="https://pl.wikipedia.org/wiki?curid=1289532" title="Marie Rotter">
Marie Rotter



</doc>
<doc id="1289533" url="https://pl.wikipedia.org/wiki?curid=1289533" title="Lída Baarová">
Lída Baarová

Lída Baarová, właśc. Ludmila Babková (ur. 7 września 1914 w Pradze, zm. 27 października 2000 w Salzburgu) – czeska aktorka, znana z romansu z Josephem Goebbelsem.
Życiorys.
Urodziła się 7 września 1914 w Pradze, wówczas części Austro-Węgier.
Studiowała aktorstwo w praskim konserwatorium i już w wieku 17 lat dostała swoją pierwszą rolę w filmie. Nagrała też kilka płyt.
Po odkryciu jej talentu przez niemieckie studia filmowe opuściła Pragę i udała się do Berlina. W 1934 została zaangażowana przez studio UFA. W Berlinie poznała niemieckiego aktora Gustava Fröhlicha, z którym zagrała w kilku filmach, m.in. w „Barcarole” (1935). Po sukcesie tego filmu Baarová dostała kilka ofert z Hollywood, ale nie przyjęła ich. Po zaręczynach z Fröhlichem oboje zamieszkali w domu na wyspie Schwanenwerder w Berlinie. W tym czasie poznała Josepha Goebbelsa i wdała się z nim w trwający ponad rok romans. Goebbels zamierzał rozwieść się dla niej z żoną Magdą, zrezygnować ze stanowiska w administracji hitlerowskiej i opuścić Niemcy. Adolf Hitler nie przyjął rezygnacji, a wkrótce potem Baarovej dano do zrozumienia, że jest w Niemczech osobą niepożądaną i zasugerowano jej opuszczenie terytorium Rzeszy.
Aktorka wyjechała do Pragi, a następnie, w 1941, do Włoch, gdzie zagrała w kilku filmach. Po zajęciu Włoch przez wojska amerykańskie wróciła do Pragi. W kwietniu 1945 pojechała do Niemiec, aby spotkać się ze swoim dawnym przyjacielem, sławnym aktorem niemieckim Hansem Albersem. W trakcie podróży została aresztowana przez żandarmerię amerykańską, osadzona w więzieniu w Monachium, a następnie ekstradowana do Czechosłowacji.
Tam za kolaborację z Niemcami podczas wojny została skazana na karę śmierci, zamienioną później na karę więzienia. W więzieniu odwiedzał ją często Jan Kopecký, bliski krewny jednego z prominentnych członków powojennego rządu Czechosłowacji, który załatwił zwolnienie aktorki z więzienia. Lída Baarová wyszła za Kopeckiego w 1949, w 1956 rozwiodła się z nim. Drugim jej mężem był austriacki profesor Kurt Lundwall, którego poślubiła w Salzburgu. Po jego śmierci w 1980 Baarová spędziła ostatnie 20 lat swojego życia samotnie. Pod koniec życia cierpiała na chorobę Parkinsona.

</doc>
<doc id="1289535" url="https://pl.wikipedia.org/wiki?curid=1289535" title="Juan Castaño Quirós">
Juan Castaño Quirós

Juanele, właśc. Juan Castaño Quirós (ur. 10 kwietnia 1971 w Gijón) – piłkarz hiszpański grający na pozycji napastnika.
Kariera klubowa.
Juanele urodził się w Gijón i tam też rozpoczął karierę w klubie Sporting Gijón. Do 1991 roku występował w rezerwach, a w Primera División w barwach pierwszego zespołu zadebiutował 1 września 1991 w wygranym 1:0 wyjazdowym spotkaniu z Realeó Valladolid. Natomiast pierwszego gola w La Liga Juan strzelił 4 listopada w spotkaniu z Espanyolem Barcelona, wygranym przez Sporting 3:0. W ataku Sportingu występował wraz ze Słowakiem Milanem Luhovym i zajął z tym klubem 8. miejsce w lidze. W kolejnych dwóch sezonach Sporting zajmował jednak miejsca w środku tabeli, a Juanele zdobywał w nich odpowiednio 7 i 8 goli.
W 1994 roku Juanele przeszedł do CD Tenerife, a pierwszy mecz w jego barwach rozegrał 4 września. Tenerife zremisowało w nim 2:2 z Realem Saragossa. W sezonie 1995/1996 grając w ataku z Juanem Antonio Pizzim (król strzelców ligi z 31 golami) doprowadził wyspiarski klub do 5. miejsca w lidze. W sezonie 1996/1997 dotarł z Tenerife aż do półfinału Pucharu UEFA, ale jego klub przegrał z FC Schalke 04, późniejszym zdobywcą pucharu (1:0, 0:2). W kolejnych sezonach Juanele nie odnosił już sukcesów z Tenerife, a w sezonie 1998/1999 spadł z nim do Segunda División.
Latem 1999 Juanele został zawodnikiem Realu Saragossa. 22 sierpnia zadebiutował w jego barwach w przegranym 0:2 meczu z FC Barcelona. W całym sezonie zdobył 9 goli (najwięcej w karierze podczas jednego sezonu) i był drugim najlepszym strzelcem drużyny obok Serba Savo Miloševicia. Real zajął wówczas 4. miejsce w La Liga. W 2001 roku Juanele po raz pierwszy w karierze zdobył Puchar Króla. W 2002 roku spadł jednak z klubem z Saragossy do Segunda División i tam spędził jeden sezon. Po powrocie klubu do pierwszej ligi był tylko rezerwowym i zaliczył ledwie 6 spotkań. Zdobył też swój drugi krajowy puchar. W 2004 roku odszedł do zespołu Terrassa FC i w 2005 roku został z nim zdegradowany do Segunda División B. W 2005 roku zakończył piłkarską karierę.
Kariera reprezentacyjna.
W reprezentacji Hiszpanii Juanele zadebiutował 19 stycznia 1994 roku w zremisowanym 2:2 w Vigo towarzyskim spotkaniu z Portugalią. W tym samym roku został powołany przez Javiera Clemente do kadry na Mistrzostwa Świata w USA, jednak nie zagrał tam w żadnym spotkaniu. W kadrze narodowej rozegrał 5 meczów i strzelił 2 gole.

</doc>
<doc id="1289539" url="https://pl.wikipedia.org/wiki?curid=1289539" title="Equisetum telmateia">
Equisetum telmateia



</doc>
<doc id="1289541" url="https://pl.wikipedia.org/wiki?curid=1289541" title="Juanele">
Juanele



</doc>
<doc id="1289542" url="https://pl.wikipedia.org/wiki?curid=1289542" title="Abby Mann">
Abby Mann

Abby Mann (ur. 1 grudnia 1927 w Filadelfii, zm. 25 marca 2008 w Los Angeles) – amerykański scenarzysta, dramaturg i producent filmowy, twórca postaci Kojaka. Laureat Oscara za najlepszy scenariusz adaptowany do filmu "Wyrok w Norymberdze" (1961) Stanleya Kramera.
Życiorys.
Urodził się w Filadelfii, w rodzinie żydowskich emigrantów, jako Abraham Goodman. Jego ojciec był jubilerem. Dorastał w East Pittsburgh, w Pensylwanii. Studiował na filadelfijskim Temple University i na New York University.
Był producentem i autorem scenariusza do wielu odcinków serialu Kojak z Tellym Savalasem w roli tytułowej, emitowanego w latach 1973–1978 przez stację CBS (w Polsce przez TVP1 i Polsat). Jednak największą sławę przyniósł mu nagrodzony Oscarem scenariusz do filmu Wyrok w Norymberdze, w reżyserii Stanleya Kramera. Mann adaptował swój własny dramat telewizyjny, emitowany w 1959. W 2001 adaptował go ponownie, tym razem na sztukę sceniczną graną na Brodwayu. W jednej z ról wystąpił wówczas Maximilian Schell, który w wersji filmowej zagrał inną rolę.
Życie prywatne.
Był żonaty z Myrą Maislin, miał z nią córkę, Abigail. Zmarł na atak serca w wieku 80 lat, w Beverly Hills w Kalifornii. Został pochowany na cmentarzu Hillside Memorial Park w Culver City.

</doc>
<doc id="1289547" url="https://pl.wikipedia.org/wiki?curid=1289547" title="Gdzie rosną stokrotki">
Gdzie rosną stokrotki



</doc>
<doc id="1289551" url="https://pl.wikipedia.org/wiki?curid=1289551" title="Emmanuel Armand de Vignerot du Plessis">
Emmanuel Armand de Vignerot du Plessis



</doc>
<doc id="1289555" url="https://pl.wikipedia.org/wiki?curid=1289555" title="Aap Ki Khatir">
Aap Ki Khatir

Aap Ki Khatir (hindi: आप की ख़ातिर, urdu:, آپ کی خاطر, tłumaczenie: „Ze względu na ciebie”) – bollywoodzka komedia romantyczna zrealizowana w 2006 roku przez Dharmesh Darshana, autora "Raja Hindustani", "Wiem, czym jest miłość", czy "Bewafaa". W rolach głównych Akshaye Khanna i Priyanka Chopra. W rolach drugoplanowych Sunil Shetty, Dino Morea, Amisha Patel i Anupam Kher. Muzykę do filmu skomponował Himesh Reshammiya.
Tematem filmu jest problem nierozpoznawania ludzi, którym można zaufać, których miłość nie jest grą, a także dorastanie do tego, że istotą miłości jest przebaczenie.
Fabuła.
Anu Khanna (Priyanka Chopra) aktywna, piękna i świadoma siebie kobieta, pracująca w dużej firmie w Mumbaju jedzie do Londynu. Po trzech latach nieobecności ma pojawić się w rodzinnym domu na ślubie siostry Shirani (Amisha Patel). W swoim czasie uciekła z Anglii do Indii upokorzona zawodem miłosnym. Po trzech latach nadal nie może zapomnieć swojej pierwszej miłości Danny’ego (Dino Morea). Ma nadzieję odzyskać jego uczucia. W tym celu rozpoczyna grę. Zatrudnia Amana Mehrę (Akshaye Khanna), który za opłatą ma odegrać na ślubie rolę jej ukochanego. Anu liczy, że wzbudzi tym zazdrość w Dannym, przyjacielu pana młodego. Aman, uroczy kpiarz pochodzący z dzielnicy Lockhandwala w Mumbaju drażni ją swoimi ironicznymi uwagami, jednocześnie wzbudzając sympatię jej rodziny i narzeczonego siostry Kunala z Gudźaratu (Sunil Shetty). Droczą się ze sobą coraz bardziej bliscy sobie...
Muzyka i piosenki.
Muzykę skomponował Himesh Reshammiya, nominowany za muzykę do filmów: "Humraaz" (2002), "Tere Naam" (2003), "Aksar" (2006), "Aashiq Banaya Aapne"', autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Shaadi Se Pehle", "Chup Chup Ke", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Humko Deewana Kar Gaye", "Banaras – A Mystic Love Story", "Fool and Final", "Good Boy Bad Boy", "Welcome" i "Karzzzz".

</doc>
<doc id="1289558" url="https://pl.wikipedia.org/wiki?curid=1289558" title="Tarragona (stacja kolejowa)">
Tarragona (stacja kolejowa)

Tarragona – stacja kolejowa w Tarragonie, w Katalonii, w Hiszpanii. Znajdują się tu 3 perony.

</doc>
<doc id="1289564" url="https://pl.wikipedia.org/wiki?curid=1289564" title="Przepływ stacjonarny">
Przepływ stacjonarny

Przepływ stacjonarny (daw. przepływ ustalony) – ruch płynu, w którym składowe wektora prędkości nie są funkcjami czasu. Inaczej mówiąc, 
przepływ stacjonarny to ruch płynu niezmieniający się w czasie.
Przeciwieństwem przepływu stacjonarnego jest przepływ niestacjonarny. 
W przepływie stacjonarnym cząstki płynu poruszają się po liniach prądu, tj. linie prądu pokrywają się z trajektoriami cząstek płynu. 
Przepływ stacjonarny może odbywać się z różnymi, na ogół niezbyt wysokimi prędkościami. Jednym z warunków jego istnienia jest zachowanie laminarności przepływu. 
W przepływach turbulentnych stacjonarny ruch płynu jest z definicji niemożliwy. Czasami jednak używa się kontrowersyjnego określenia "stacjonarny przepływ turbulentny" w odniesieniu do ruchów płynu, w których prędkość średnia zachowuje stałą wartość w czasie, jak np. podczas turbulentnego przepływu przez rurę przy stałym wydatku przepływu.

</doc>
<doc id="1289574" url="https://pl.wikipedia.org/wiki?curid=1289574" title="Zalaegerszeg (stacja kolejowa)">
Zalaegerszeg (stacja kolejowa)

Zalaegerszeg – stacja kolejowa w Zalaegerszeg, w komitacie Zala, na Węgrzech. Znajdują się tu 3 perony.

</doc>
<doc id="1289575" url="https://pl.wikipedia.org/wiki?curid=1289575" title="20 Warszawska Dywizja Pancerna">
20 Warszawska Dywizja Pancerna

20 Warszawska Dywizja Pancerna im. Konstantego Rokossowskiego (20 DPanc) – związek taktyczny wojsk pancernych ludowego Wojska Polskiego.
Formowanie i zmiany organizacyjne.
We wrześniu 1955 roku 20 Dywizja Zmechanizowana została przeformowana w 20 Dywizję Pancerną.
Na początku lat 60. przeniesiono dywizję na etaty pokojowo-wojenne.
W 1989 roku dywizja została zrestrukturyzowana. Przyjęła również numer i tradycje rozformowywanej 2 Warszawskiej Dywizji Zmechanizowanej z Nysy. Podległe dywizji oddziały także przejęły numeracje oddziałów 2 DZ. I tak na przykład 49 pułk zmechanizowany przyjął nazwę 6 pułku zmechanizowanego z Częstochowy.
Znakiem taktycznym dywizji malowanym na sprzęcie bojowym i samochodach były malowane w kolorze białym wizerunki zwierząt wpisane w koło o średnicy ok. 20 cm z białą obwódką o szerokości ok. 1 cm.
Tradycje.
Zgodnie z rozkaz nr 025/MON z 30.09.1967 w sprawie przekazania jednostkom wojskowym historycznych nazw i numerów oraz ustanowienia dorocznych świąt jednostek (Dz. Roz. Tjn. MON Nr 10, poz. 53) dywizja przyjęła tradycje 1 Warszawskiej Brygady Kawalerii i otrzymała nazwę wyróżniającą „Warszawska”.
Dywizja nosiła imię marszałka Konstantego Rokossowskiego.
Żołnierze dywizji.
Dowódcy dywizji:
Oficerowie
Przekształcenia.
20 Dywizja Zmechanizowana → 20 Warszawska Dywizja Pancerna → 2 Pomorska Dywizja Zmechanizowana

</doc>
<doc id="1289576" url="https://pl.wikipedia.org/wiki?curid=1289576" title="Matero">
Matero



</doc>
<doc id="1289579" url="https://pl.wikipedia.org/wiki?curid=1289579" title="Romuald Sroczyński">
Romuald Sroczyński

Romuald Sroczyński (ur. 5 lipca 1922 w Krakowcu, zm. 22 grudnia 2006 we Wrocławiu) – polski organista, pedagog i profesor.
Życiorys.
Naukę gry na organach rozpoczął u ojca, który był organistą, a po II wojnie światowej uczył się w Średniej Szkole Muzycznej im. Karola Szymanowskiego w Jarosławiu. W latach 1947–1951 studiował w Państwowej Wyższej Szkole Muzycznej w Poznaniu w klasie organów prof. Pawlaka, kończąc ją z wyróżnieniem. W trakcie nauki uzyskał drugą nagrodę Ogólnopolskiego Konkursu Bachowskiego w 1950 r. Po studiach był aspirantem prof. Bronisława Rutkowskiego. Jednocześnie w latach 1952–1956 prowadził założoną przez siebie klasę organów w Państwowej Średniej Szkole Muzycznej w Toruniu. Od 1961 do 1991 był wykładowcą organów na macierzystej uczelni, a w 1971 objął klasę organów Państwowej Wyższej Szkoły Muzycznej we Wrocławiu, prowadząc ją do 1992 r.. Wykładał też we wrocławskim Archidiecezjalnym Studium Organistowskim. W 1968 obronił pracę habilitacyjną, a w 1989 mianowany profesorem nadzwyczajnym.
W 1955 został organistą archikatedry wrocławskiej. Po dziesięcioletniej pracy w katedrze przeniósł się do kościoła św. Elżbiety, pracując tam jako organista do 1972. W kościele tym, korzystając z faktu, iż posiadał on wysokiej jakości zabytkowe organy zorganizował cykl koncertów, do którego zaprosił czołowych organistów.
W 1978 r. odznaczony Złotym Krzyżem Zasługi, a w 1984 r. Krzyżem Kawalerskim Orderu Odrodzenia Polski.
Pochowany na cmentarzu św. Wawrzyńca we Wrocławiu.
Pamięci prof. Sroczyńskiego poświęcony jest ogólnopolski Akademicki Konkurs Organowy „Romuald Sroczyński in memoriam” organizowany co dwa lata przez poznańską Akademię Muzyczną od roku 2008.
Jego dziećmi są: Gemma Sroczyńska oraz Aleksander Sroczyński.

</doc>
<doc id="1289581" url="https://pl.wikipedia.org/wiki?curid=1289581" title="The Flock">
The Flock

The Flock był chicagowską jazzowo-rockową grupą, która wydała dwa albumy w Columbia Records w 1969 (The Flock) i w 1970 (Dinosaur Swamps). The Flock nigdy nie zdobył takiego komercyjnego sukcesu jak inne grupy spod szyldu Columbia Records, np. Chicago lub też Blood Sweat &amp; Tears, lecz byli rozpoznawani przez wyjątkowe brzmienie skrzypiec w ich nagraniach. Skrzypek i główny członek zespołu, Jerry Goodman, po nagraniu dwóch krążków przeszedł do Mahavishnu Orchestra oraz rozpoczął swoją własną karierę.
W owym czasie (1969 rok) członkami zespołu byli Fred Glickstein (gitara, wokal), Jerry Goodman (skrzypce), Jerry Smith (gitara basowa), Ron Karpman (perkusja), Rick Canoff (saksofon), Tom Webb (saksofon) and Frank Posa (trąbka).
Po bardzo obiecującym pierwszym albumie, który był bardziej jazz/fusion niż razem wzięte Chicago i BS&amp;T, Columbia Records oraz Clive Davis "najechali" The Flock, kradnąc Goodmana dla projektu Mahavishnu Orchestra. Okazało się, że pierwszym wyborem lidera grupy - Johna McLaughlina - był jazzowy skrzypek Jean-Luc Ponty, ale rząd Stanów Zjednoczonych nie dał Ponty'emu wizy na pracę. Efekt odejścia Goodmana z The Flock był tak tragiczny jak usunięcie George'a Harrisona z The Beatles.
The Flock szybko podniósł się na nogi w 1975 i nagrał album "Inside Out", a w 2004 została wydana płyta z nagranym koncertem z 1973 roku "Live in Europe", gdzie na skrzypcach wystąpił Michael Zydowsky w zastępstwie Goodmana oraz wszyscy oryginalni członkowie zespołu Fred Glickstein, Jerry Smith i Ron Karpman.
Pod koniec 1976 roku, Fred Glickstein i Ron Karpman zatrudnili basistę Thoma Blecka z grupy Chicago i uformowali trio o nazwie "Flock 3". Nowy materiał zawierał garstkę starych, flockowskich utworów oraz nowy, napisany przez Glicksteina i Karpmana z niemałym wkładem Blecka. Nowy rytm, bez skrzypiec, bardziej zorientowany ku rockowi, niestety nie przetrwał długo. Zespół wystąpił parę razy na żywo, ale nigdy nie zostały te występy nagrane. Nieporozumienia w zespole spowodowały, że nagrania studyjne też nie przyniosły żadnych korzystnych efektów.

</doc>
<doc id="1289584" url="https://pl.wikipedia.org/wiki?curid=1289584" title="Fabrateria">
Fabrateria

Fabrateria - miasto Wolsków nad rzeką Trerus (dziś miejscowość San Giovanni w pobliżu Falvatera), zdobyte przez Rzymian w roku 335 p.n.e.

</doc>
<doc id="1289585" url="https://pl.wikipedia.org/wiki?curid=1289585" title="Ditzingen (stacja kolejowa)">
Ditzingen (stacja kolejowa)

Ditzingen – stacja kolejowa w Ditzingen, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1289586" url="https://pl.wikipedia.org/wiki?curid=1289586" title="Kanał Śródlądowy">
Kanał Śródlądowy

Kanał Śródlądowy (niem. "Mittellandkanal", MLK) – kanał żeglugowy w Niemczech, pomiędzy kanałem Dortmund-Ems a Łabą. Jest najdłuższą drogą wodną Niemiec. Zbudowano go w 1906 roku, jednak pierwsze projekty drogi wodnej, która miała połączyć Ren z Łabą sięgają roku 1856. W chwili obecnej kanał ten ma klasę żeglugową Vb dopuszczając do żeglugi jednostki o tonażu ponad 3000 ton, długości 110 m i szerokości 11,40 m. Ukończenie tego kanału wraz z systemem innych istniejących kanałów zapewniło połączenie wodne krajów europejskich od Szwajcarii i Francji oraz krajów Beneluksu po Polskę i Czechy.
Miasta położone nad Kanałem Śródlądowym

</doc>
<doc id="1289587" url="https://pl.wikipedia.org/wiki?curid=1289587" title="Shekhar Kapur">
Shekhar Kapur

Shekhar Kapur (ur. 6 grudnia 1945 w Lahaurze (Pendżab pod okupacją brytyjską) [dzisiejszy Pakistan]) − indyjski reżyser filmowy.
Życiorys.
Urodził się jako syn lekarza Kulbhushana Kapura i dziennikarki Sheel Kanta. Jego wujami byli znani aktorzy bollywoodzcy Vijay Anand i Dev Anand, a także reżyser Chetan Anand. Przez ojca był zniechęcany do pracy w przemyśle filmowym, zgodnie z jego oczekiwaniami po studiach w Delhi przeprowadziwszy się do Wielkiej Brytanii wiele lat przepracował jako doradca w biznesie.
Shekhar Kapur debiutował jako reżyser filmem "Masoom" (1983) i w 1987 science fiction filmem "Mr India". Oba filmy cieszyły się dużą popularnością wśród widzów i zyskały uznanie krytyków. W 1994 roku zrealizował wysoko oceniony przez krytyków film o prawdziwej postaci Phoolan Devi – szefowej bandy, wybranej potem do parlamentu posłanki, broniącej praw kobiet – "Bandit Queen" (w filmie tym pojawia się na chwilę w roli szofera ciężarówki).
Niektóre sceny "Joshilay" (z 1989 z Sunny Deol, Anil Kapoor i Sridevi) były wyreżyserowane przez Shekhar Kapura, który też w 1992 nie dokończył reżyserii filmu w hindi z Aamir Khanem) – "Time Machine". W 1996, częściowo wyreżyserował "Dushmani" z Sunny Deolem, Jackie Shroffem i Manisha Koirala.
W 1991 zagrał główną rolę w filmie Mani Kaul "Nazar" - adaptacji "Potulnej" Dostojewskiego.
W 1998 zdobył międzynarodową sławę filmem o brytyjskiej królowej Elżbiecie I – "Elizabeth". W 2002, z powodu sposobu w jaki w filmie "Cena honoru" z Heathem Ledgerem przedstawił brytyjską armię, oskarżony został przez brytyjskie tabloidy o antybrytyjskość. W 2007 wyreżyserował ciąg dalszy historii o królowej Elżbiecie "".
Wraz z Ram Gopalem Varmą i Mani Ratnamem założył wytwórnię, która jednak wyprodukowała tylko jeden film: "Dil Se" (z Shah Rukh Khanem). Jest też współproducentem filmu "Guru".
W nagrywanej na audio-booku autobiografii Gandhiego użyczył mu swego głosu (narratorem była Nandita Das).
W przyszłości planuje "Long Walk to Freedom", "Paani", "The Last Full Measure" i trzecią część historii królowej Elżbiety. Zastanawia się też nad sfilmowaniem Isaaca Asimova "Cyklu Fundacja" i życia Buddy.
W 2000 został odznaczony Orderem Padma Shri. Zasiadał w jury konkursu głównego na 63. MFF w Cannes (2010).
Życie osobiste.
Po 10 latach małżeństwa z aktorką i piosenkarką Suchitra Krishnamurthy od lutego 2007 rozwiedziony. Ma córkę Kaveri.

</doc>
<doc id="1289597" url="https://pl.wikipedia.org/wiki?curid=1289597" title="Wyrok w Norymberdze">
Wyrok w Norymberdze

Wyrok w Norymberdze (ang. "Judgment at Nuremberg", niem. "Das Urteil von Nürnberg") – amerykański dramat sądowy z 1961 roku w reżyserii Stanleya Kramera.
O filmie.
Bezpośrednią kanwą filmu był trzeci z dwunastu procesów norymberskich – proces prawników. Miał on na celu osądzić członków nazistowskiego wymiaru sprawiedliwości za zbrodnie przeciwko ludzkości. To jeden z pierwszych filmów poruszających problem Holocaustu.
Obraz kręcono między styczniem a kwietniem 1961. Jego premiera odbyła się w Berlinie 14 grudnia, następnie film zadebiutował w ciągu kilku następnych dni w innych krajach. "Wyrok w Norymberdze" spotkał się z bardzo pozytywnym przyjęciem ze strony krytyków. Zdobył 10 nominacji do Oscara, uzyskując ostatecznie dwie statuetki: dla najlepszego aktora pierwszoplanowego (Maximilian Schell) oraz za najlepszy scenariusz adaptowany (Abby Mann).
W Polsce film był wyświetlany z dubbingiem (w reżyserii Zofii Dybowskiej-Aleksandrowicz).

</doc>
<doc id="1289603" url="https://pl.wikipedia.org/wiki?curid=1289603" title="Komunikacja Wojskowa MON">
Komunikacja Wojskowa MON



</doc>
<doc id="1289604" url="https://pl.wikipedia.org/wiki?curid=1289604" title="Wiesbaden-Biebrich (stacja kolejowa)">
Wiesbaden-Biebrich (stacja kolejowa)

Wiesbaden-Biebrich – stacja kolejowa w Wiesbaden, w dzielnicy Biebrich, w kraju związkowym Hesja, w Niemczech. Znajdują się tu 2 perony.

</doc>
<doc id="1289607" url="https://pl.wikipedia.org/wiki?curid=1289607" title="Hill Harper">
Hill Harper

Francis Eugene „Hill” Harper (ur. 17 maja 1966 w Iowa City) − amerykański aktor filmowy i telewizyjny.
Życiorys.
Urodził się w Iowa City w stanie Iowa, jako syn Marilyn Harper (z domu Hill), jednej z pierwszych czarnoskórych praktykujących anestezjologów w Stanach Zjednoczonych i współautorki książki "Purple Wearing", i Harry’ego D. Harpera II, psychiatry. Hill Harper zainteresował się aktorstwem w wieku siedmiu lat. Ukończył Bella Vista High School (1984) w Fair Oaks, następnie Uniwersytet Browna z cum laude (1988) i Harvard Law School z cum laude (1992). Ponadto uzyskał stopień magistra administracji publicznej z John F. Kennedy School of Government przy Uniwersytecie Harvarda.
W 1993 po raz pierwszy wystąpił na ekranie w sitcomie Fox "Świat według Bundych" i jako Phil Wilson w filmie krótkometrażowym "Confessions of a Dog". Zagrał m.in. w filmie Spike’a Lee "Autobus" (1996), dreszczowcu Roba Cohena "Sekta" (2000) u boku Paula Walkera i Joshuy Jacksona. Za rolę Alexa Watersa, umierającego na AIDS, odsiadującego 25-letni wyrok więzienia za gwałt, którego twierdzi, że nie popełnił, w dramacie "The Visit" (2000) z Billym Dee Williamsem był nominowany do Independent Spirit Awards. 
Popularność zdobył dzięki roli dr. Sheldona Hawkesa w serialu telewizyjnym "". 

</doc>
<doc id="1289609" url="https://pl.wikipedia.org/wiki?curid=1289609" title="Order Scharnhorsta">
Order Scharnhorsta

Order Scharnhorsta (niem. "Scharnhorst-Orden") – wysokie odznaczenie wojskowe Niemieckiej Republiki Demokratycznej, nadawane w latach 1966–1990.
Historia.
Order został ustanowiony 17 lutego 1966 przez Radę Państwa NRD. Mógł być nadawany za 
Nagradzane orderem mogły być oddziały, dywizje, instytucje lub osoby prywatne działające w ramach wschodnioniemieckich sił zbrojnych, Nationale Volksarmee, oraz w organach straży granicznej. Nadawany był przez przewodniczącego Rady Obrony Narodowej. Order posiadał jedną klasę i mógł być nadany wielokrotnie tej samej osobie. Przy nadaniu orderu Scharnhorsta osobom fizycznym wypłacano wysoką premię.
Insygnium.
Oznakę orderu stanowi stylizowana złota pięciopromienna gwiazda średnicy 43 mm, z promieniami między ramionami. 
Na biało obramowanym medalionie awersu znajduje się wykonany w pozłacanym metalu portret generała Gerharda von Scharnhorsta na niebieskim tle, pod którym umieszczone są dwa skrzyżowane sztylety. Rewers jest gładki. 
Order jest noszony na złożonej w pięciokąt niebieskiej wstążce ze złotymi prążkami po bokach. Na baretce jest umieszczona okrągła złota tarcza z miniaturą portretu generała.
Odznaczeni.
Spośród Polaków order posiadał między innymi generał Wojciech Jaruzelski (od 1975) oraz generał Florian Siwicki.

</doc>
<doc id="1289623" url="https://pl.wikipedia.org/wiki?curid=1289623" title="Würzburg Süd">
Würzburg Süd

Würzburg Süd – przystanek kolejowy w Würzburgu, w kraju związkowym Bawaria, w Niemczech. Znajdują się tu 2 perony.

</doc>
<doc id="1289624" url="https://pl.wikipedia.org/wiki?curid=1289624" title="Jezioro Krzesińskie">
Jezioro Krzesińskie

Jezioro Krzesińskie – jezioro w województwie lubuskim, należy do największych jezior Krzesińskiego Parku Krajobrazowego.
Długość 1700 m, szerokość 100–150 m. Jezioro znajduje się na terenie zalewowej terasy Odry, polderu Krzesin–Bytomiec na którym wiosną można obserwować wiele gatunków ptaków. Jezioro z korytem Odry połączone jest Kanałem Krzesińskim.

</doc>
<doc id="1289625" url="https://pl.wikipedia.org/wiki?curid=1289625" title="Pani z miasta">
Pani z miasta

Pani z miasta (tyt. oryg. Zonja nga qyteti) – albański film fabularny z roku 1976 w reżyserii Piro Milkaniego, na podstawie powieści Ruzhdi Pulahy pod tym samym tytułem.
Opis fabuły.
Współczesna komedia albańska. Meli po ukończeniu studiów w Tiranie zostaje skierowana na wieś, aby tam pracować w miejscowej przychodni zdrowia. Razem z nią przyjeżdża jej matka - Olga, która ma niewielkie pojęcie o życiu na wsi, ale próbuje żyć w ten sam sposób, jak kiedyś żyła w mieście. Jej plany w konfrontacji z rzeczywistością powodują szereg zabawnych nieporozumień. Wbrew jej oczekiwaniom córka znajduje we wsi swojego życiowego partnera i nie chce wracać do miasta.
Odtwórczyni roli Ollgi – Violeta Manushi otrzymała za tę kreację główną nagrodę na II Festiwalu Filmu Albańskiego.

</doc>
<doc id="1289629" url="https://pl.wikipedia.org/wiki?curid=1289629" title="Narodowy Bank Ukrainy">
Narodowy Bank Ukrainy

Narodowy Bank Ukrainy (, NBU) – ukraiński bank centralny z siedzibą w Kijowie.
NBU został ustanowiony decyzją Rady Najwyższej z 20 marca 1991. W 1996 uzyskał podstawy konstytucyjne swojego istnienia. Podobnie jak w przypadku innych banków centralnych do jego podstawowych zadań należy utrzymanie stabilności narodowej waluty (hrywny), czynności nadzorcze nad systemem bankowym, podejmowanie działań ograniczających inflację, utrzymywanie rezerw złota.
Głównym organem Banku jest Rada NBU, na której czele stoi prezes. Powołanie członków Rady NBU i prezesa należy do kompetencji prezydenta Ukrainy i parlamentu.

</doc>
<doc id="1289630" url="https://pl.wikipedia.org/wiki?curid=1289630" title="Tona brutto">
Tona brutto



</doc>
<doc id="1289632" url="https://pl.wikipedia.org/wiki?curid=1289632" title="Good Boy Bad Boy">
Good Boy Bad Boy

Good Boy, Bad Boy – indyjska komedia romantyczna z 2007 roku zrealizowana przez Ashwini Chaudhary. W rolach głównych Tusshar Kapoor i Emraan Hashmi. Akcja filmu rozgrywa się wśród studentów college’u prowadzonego przez Paresh Rawala.
Muzyka i piosenki.
Muzykę skomponował Himesh Reshammiya, nominowany za muzykę do filmów: "Humraaz" (2002), "Dla ciebie wszystko" (2003), "Aksar" (2006), "Aashiq Banaya Aapne"', autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Shaadi Se Pehle", "Cicho sza!", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Humko Deewana Kar Gaye", "Banaras – A Mystic Love Story", "Fool and Final", "Welcome" i "Karzzzz".

</doc>
<doc id="1289634" url="https://pl.wikipedia.org/wiki?curid=1289634" title="Thung Yai">
Thung Yai



</doc>
<doc id="1289635" url="https://pl.wikipedia.org/wiki?curid=1289635" title="Huai Kha Kheng">
Huai Kha Kheng



</doc>
<doc id="1289637" url="https://pl.wikipedia.org/wiki?curid=1289637" title="Trenčín (stacja kolejowa)">
Trenčín (stacja kolejowa)

Trenčín – stacja kolejowa w Trenczynie, w kraju trenczyńskim, na Słowacji. Znajdują się tu 3 perony.

</doc>
<doc id="1289647" url="https://pl.wikipedia.org/wiki?curid=1289647" title="Morganucodonta">
Morganucodonta



</doc>
<doc id="1289650" url="https://pl.wikipedia.org/wiki?curid=1289650" title="Martina Topley-Bird">
Martina Topley-Bird

Martina Gillian Topley-Bird (ur. 7 maja 1975 w Londynie) – brytyjska wokalistka i autorka piosenek.
Muzyczną karierę rozpoczęła na pierwszej płycie Tricky'ego, jednego z pionierów trip hopu, pt. "Maxinquaye". Pojawiła się również na jego kolejnych albumach – "Pre-Millennium Tension" i "Angels with Dirty Faces" oraz projekcie "Nearly God".
Topley-Bird poznała Tricky’ego w 1990 roku w wieku 15 lat. Muzyczna współpraca przerodziła się również w prywatny związek. W 1993 urodziła im się córka, Maisie. W 1998 roku para rozstała się.
W 2003 artystka wydała swój pierwszy solowy album, "Quixotic", pod szyldem wytwórni Independiente Records. W tym samym roku "Quixotic" nominowane było do nagrody Mercury Music Prize.
W 2004 płyta Topley-Bird, ze zmianami w trackliście, okładce i tytule (nowy tytuł brzmiał "Anything", tak jak drugi singel z "Quixotic"), została wydana w USA.
12 maja 2008 miała miejsce premiera drugiego solowego albumu Topley-Bird, który nosi tytuł "The Blue God". Producentem płyty jest Danger Mouse, którego piosenkarka poznała podczas pracy nad utworem „All Alone” zespołu Gorillaz z płyty "Demon Days" w 2005.

</doc>
<doc id="1289651" url="https://pl.wikipedia.org/wiki?curid=1289651" title="Krzeczkowskie Bagno">
Krzeczkowskie Bagno

Krzeczkowskie Bagno – pomnik przyrody w województwie lubuskim, w powiecie świebodzińskim, w gminie Lubrza. Niedaleko Nowej Wioski, przy drodze leśnej z Lubrzy do Wilkowa.

</doc>
<doc id="1289653" url="https://pl.wikipedia.org/wiki?curid=1289653" title="Krakowiacy i górale">
Krakowiacy i górale



</doc>
<doc id="1289658" url="https://pl.wikipedia.org/wiki?curid=1289658" title="Julen Lopetegui">
Julen Lopetegui

Julen Lopetegui Agote (ur. 28 sierpnia 1966 w Asteasu) – hiszpański piłkarz grający na pozycji bramkarza oraz trener piłkarski.
Kariera klubowa.
Lopetegui pochodzi z Kraju Basków. Pierwsze piłkarskie kroki stawiał w młodzieżowej drużynie Realu Sociedad i grał drużynie B. W latach 1983–1985 był w kadrze pierwszej drużyny, ale nie zdołał wygrać rywalizacji z Luisem Arconadą. W 1985 roku przeszedł do Castilla CF, rezerwowej drużyny Realu Madryt. W 1986 i 1988 roku dotarł z nią do ćwierćfinału Pucharu Hiszpanii, a w tym drugim przypadku zajął 3. miejsce w Segunda División, jednak klub nie został dopuszczony do gry w Primera División. Latem 1988 został wypożyczony do UD Las Palmas, a w 1989 roku został włączony do kadry pierwszej drużyny Realu. W jego barwach zadebiutował 28 kwietnia 1990 w zremisowanych 3:3 derbach z Atlético Madryt. Był to zarazem jego jedyny mecz ligowy w pierwszej drużynie Realu, w której był dublerem Francisco Buyo. W 1990 roku został mistrzem Hiszpanii.
W 1991 roku Lopetegui został pierwszym bramkarzem CD Logroñés. Swój pierwszy mecz w tym klubie rozegrał 5 września w spotkaniu z Atlético (0:1). W 1992 roku zajął 10. miejsce w lidze, a z czasem stał się jednym z czołowych bramkarzy ligi. W Logroñés grał do 1994 roku i rozegrał dla tego klubu 107 spotkań.
Latem 1994 Lopetegui został rezerwowym bramkarzem FC Barcelona, w której sporadycznie zastępował Carlesa Busquetsa. W zespole „Blaugrany” zadebiutował 30 kwietnia 1995 w meczu przeciwko Sevilli (2:4). Z Barceloną nie odniósł większych sukcesów w lidze i przez 3 lata rozegrał tylko 5 spotkań dla klubu z Camp Nou.
W 1997 roku Julen przeszedł do Rayo Vallecano. Przez dwa sezony grał z nim w Segunda División, a w 1999 roku wywalczył awans do pierwszej ligi. Przez trzy kolejne lata bronił na zmianę z Amerykaninem Kaseyem Kellerem, a w sezonie 2001/2002 z Imanolem Etxeberrią. Latem 2002 zakończył karierę zawodniczą w wieku 36 lat.
Kariera reprezentacyjna.
W reprezentacji Hiszpanii Lopetegui zadebiutował 23 marca 1994 roku w przegranym 0:2 w Walencji towarzyskim spotkaniu z Chorwacją. W tym samym roku został powołany przez Javiera Clemente do kadry na Mistrzostwa Świata w USA, jednak nie zagrał tam w żadnym spotkaniu i był rezerwowym dla Andoniego Zubizarrety. W kadrze narodowej rozegrał jedno spotkanie.
Kariera trenerska.
W latach 2010–2014 był trenerem młodzieżowych reprezentacji Hiszpanii. Z reprezentacją U-19 zdobył Mistrzostwo Europy w 2011 roku. W 2012 roku objął reprezentację U-21 i zdobył z nią tytuł Mistrza Europy.
W maju 2014 roku został trenerem FC Porto. W związku z podaniem się do dymisji Vicente del Bosque 21 lipca 2016 roku objął funkcję trenera Hiszpanii.
12 czerwca 2018 roku ogłoszono, że po mistrzostwach świata zakończy pracę jako selekcjoner reprezentacji Hiszpanii i obejmie stanowisko trenera Realu Madryt. Następnego dnia został jednak zwolniony z posady szkoleniowca reprezentacji. 14 czerwca został zaprezentowany jako nowy trener Realu
29 października 2018 został zwolniony ze stanowiska trenera Realu Madryt.
4 czerwca 2019 został ogłoszony nowym trenerem hiszpańskiej Sevilli FC.
Statystyki kariery.
Trener.
"Aktualne na 28 września 2020."

</doc>
<doc id="1289659" url="https://pl.wikipedia.org/wiki?curid=1289659" title="Mistrzostwa Czterech Kontynentów w Łyżwiarstwie Figurowym 2004">
Mistrzostwa Czterech Kontynentów w Łyżwiarstwie Figurowym 2004

Mistrzostwa czterech kontynentów w łyżwiarstwie figurowym 2004 – 6. edycja zawodów rangi mistrzowskiej dla łyżwiarzy figurowych z Azji, Afryki, Ameryki oraz Australii i Oceanii. Mistrzostwa odbywały się od 19 do 25 stycznia 2004 w hali Copps Coliseum w kanadyjskim Hamilton.
Mistrzami w konkurencjach solowych zostali Kanadyjczyk Jeffrey Buttle i Japonka Yukina Ota. Wśród par sportowych triumfowali Chińczycy Pang Qing i Tong Jian. Natomiast w konkurencji par tanecznych złoto wywalczyli Amerykanie Tanith Belbin i Benjamin Agosto.

</doc>
<doc id="1289664" url="https://pl.wikipedia.org/wiki?curid=1289664" title="Dobino Wałeckie">
Dobino Wałeckie

Dobino Wałeckie – przystanek kolejowy w Dobinie w województwie zachodniopomorskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1289670" url="https://pl.wikipedia.org/wiki?curid=1289670" title="Stanley Kramer">
Stanley Kramer

Stanley Kramer (ur. 29 września 1913 w Brooklynie, w Nowym Jorku zm. 19 lutego 2001 w Los Angeles) – amerykański reżyser i producent filmowy pochodzenia żydowskiego. .

</doc>
<doc id="1289671" url="https://pl.wikipedia.org/wiki?curid=1289671" title="Nokaut (album)">
Nokaut (album)

Nokaut – pierwszy oficjalnie wydany album długogrający hip-hopowej grupy Killaz Group w składzie Donguralesko i Kaczor.

</doc>
<doc id="1289672" url="https://pl.wikipedia.org/wiki?curid=1289672" title="Władysław Kaśkiw">
Władysław Kaśkiw

Władysław Wołodymyrowycz Kaśkiw, ukr. Владислав Володимирович Каськів (ur. 1 grudnia 1973 w Mielnicy Podolskiej w obwodzie tarnopolskim) – ukraiński polityk, z wykształcenia pedagog.
Życiorys.
W pierwszej połowie lat 90. był korespondentem gazety młodzieżowej. Po ukończeniu w 1997 studiów pracował jako aspirant w katedrze historii jednej z kijowskich uczelni. Od 1998 do 2004 działał w organizacjach pozarządowych, w latach 2005–2006 pełnił funkcję doradcy prezydenta Wiktora Juszczenki.
W czasie pomarańczowej rewolucji w 2004 był koordynatorem obywatelskiej kampanii "Pora!", na bazie którego powstał ruch młodzieżowy, a następnie partia polityczna Pora, na czele której stanął Władysław Kaśkiw.
W przedterminowych wyborach w 2007 uzyskał mandat deputowanego do Rady Najwyższej z listy Naszej Ukrainy-Ludowej Samoobrony. Złożył mandat w 2012 przed końcem kadencji. W latach 2010–2014 kierował państwową agencją do spraw inwestycji. W 2017 został w ramach ekstradycji przekazany z Panamy w związku z zarzutami dotyczącymi nadużyć z okresu pełnienia funkcji prezesa tej agencji.
Zajął się prowadzeniem własnej działalności gospodarczej. W 2020 z listy ugrupowania Opozycyjna Platforma – Za Życie uzyskał mandat radnego obwodu zakarpackiego.

</doc>
<doc id="1289674" url="https://pl.wikipedia.org/wiki?curid=1289674" title="Rów Puerto Rico">
Rów Puerto Rico



</doc>
<doc id="1289675" url="https://pl.wikipedia.org/wiki?curid=1289675" title="Köln-Holweide (przystanek kolejowy)">
Köln-Holweide (przystanek kolejowy)

Köln-Holweide – przystanek kolejowy w Kolonii, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1289678" url="https://pl.wikipedia.org/wiki?curid=1289678" title="Bitwa pod Lipniszkami">
Bitwa pod Lipniszkami

Bitwa pod Lipniszkami – bitwa stoczona 27 maja 1794 roku podczas insurekcji kościuszkowskiej.
Naczelny wódz Armii Wielkiego Księstwa Litewskiego generał Jakub Jasiński zamierzał połączyć się z dywizją generała Antoniego Chlewińskiego, która przybyła w tym czasie z Merecza do Ejszyszek, by następnie zaatakować awangardę dywizji generała Pawła Cycjanowa liczącą 1 350 żołnierzy i 8 dział. Straż przednia Cycjanowa po niedawnej przeprawie przez Niemen stacjonowała w Mikołajewie.
Jasiński wraz ze swoją dywizją liczącą ponad 3 000 żołnierzy ruszył z Wilna około 18 maja i maszerując przez Jaszuny, Wielkie Soleczniki i Woronów około 22 maja połączył się z liczącą około 2 000 żołnierzy dywizją Chlewińskiego. Połączone dywizje dotarły 23 maja do Iwia.
W międzyczasie straż przednia Cycjanowa wycofała się za Niemen, natomiast do ofensywy przystąpił Levin Bennigsen, który 24 maja zajął Wiszniew, a 26 maja idąc przez Bogdanów dotarł do Trab. Ponieważ ofensywa Bennigsena groziła wojskom litewskim odcięciem od Wilna, Jasiński razem z Chlewińskim 26 maja musieli wycofać się do Lipniszek. Bennigsen, który miał 4 400 żołnierzy i 18 dział, 27 maja około godziny 3 nad ranem wyruszył z Trab i około południa podszedł pod Lipniszki.
Pomimo że litewskie dywizje Jasińskiego i Chlewińskiego, mające łącznie ponad 5 000 żołnierzy, posiadały przewagę liczebną, Bennigsen postanowił zaatakować. Bitwę rozpoczęła rosyjska artyleria, której wkrótce odpowiedziały działa litewskie. Następnie oddziały Bennigsena w dwóch kolumnach sforsowały rzeczkę Gawię i ustawiły się w szyku bojowym. Jasiński cofnął swe siły za Lipniszki.
Po przygotowaniu artyleryjskim wojska rosyjskie i litewskie stoczyły zacięty kilkugodzinny bój. Pod koniec walk Jasiński rzucił do szarży kawalerię, jednak atak się nie powiódł. Gdy Bennigsen zagroził lewemu skrzydłu litewskiemu, Jasiński, który obawiał się nadejścia dodatkowych oddziałów rosyjskich, nakazał odwrót do Lidy. Bennigsen przez krótki czas próbował ścigać cofających się Litwinów, po czym zawrócił do Lipniszek, skąd 28 maja odszedł do Iwia.
Litwini stracili w bitwie około 200 żołnierzy, natomiast Rosjanie - około 150 żołnierzy.

</doc>
<doc id="1289680" url="https://pl.wikipedia.org/wiki?curid=1289680" title="Shakalaka Boom Boom">
Shakalaka Boom Boom

Shakalaka Boom Boom – indyjski dramat miłosny z elementami musicalu zrealizowany w 2007 roku przez Suneel Darshana, autora "Więzy miłości", "Przyjaźń na zawsze", czy "Deszcz". W rolach głównych Bobby Deol, Upen Patel, Celina Jaitley i Kangana Ranaut. Muzykę do filmu stworzył Himesh Reshammiya.
"Shakalaka Boom Boom" opowiada o konfliktach i grze sił w przemyśle muzycznym. Zdjęcia kręcono m.in. w Afryce Południowej.
Muzyka i piosenki.
Muzykę skomponował Himesh Reshammiya, nominowany za muzykę do filmów: "Humraaz" (2002), "Dla ciebie wszystko" (2003), "Aksar" (2006), "Aashiq Banaya Aapne"', autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Shaadi Se Pehle", "Chup Chup Ke", "Dil Diya Hai", "Namastey London", "Ahista Ahista", "Apne", "Maine Pyaar Kyun Kiya?", "Silsilay", "36 China Town", "Banaras – A Mystic Love Story", "Fool and Final", "Good Boy Bad Boy", "Welcome" i "Karzzzz".

</doc>
<doc id="1289684" url="https://pl.wikipedia.org/wiki?curid=1289684" title="Parafia Matki Bożej Królowej Polski w Krakowie (Zwierzyniec)">
Parafia Matki Bożej Królowej Polski w Krakowie (Zwierzyniec)

Parafia Najświętszej Maryi Panny Królowej Polski w Krakowie - Woli Justowskiej – parafia rzymskokatolicka dekanatu Kraków-Salwator, archidiecezji krakowskiej, na Woli Justowskiej przy alei Panieńskich Skał 18.
Historia parafii.
XVI wieczny, drewniany kościółek w Komorowicach, jeden z najpiękniejszych pomników ciesiołki, rozebrany został w 1948 roku, a następnie przeniesiony na Wolę Justowską w latach 1949-1950 i postawiony na terenie przeznaczonym przez władze wojewódzkie na Muzeum Budownictwa Drewnianego „Skansen” jako zabytek, ale równocześnie kościół parafialny.
Stary kościół spłonął w nocy z 13 na 14 lipca 1978. Odtworzono wiernie drewnianą konstrukcję starego kościoła z Komorowic i kościół został na nowo konsekrowany w 1984. Ta budowla z kolei spłonęła w nocy z 5 na 6 kwietnia 2002. Ocalała z pożaru jedynie murowana krypta.
Nabożeństwa odbywająca się w kaplicy dolnej.
Od 2006 roku, parafia rozpoczęła starania mające na celu budowę nowego kościoła.
Duszpasterze.
Proboszczowie:
Terytorium parafii.
Ulice: Agrestowa, Baranieckiego Adriana, Becka Józefa, Berberysowa, Bodziszkowa, Cedrowa, Chełmska, Chwistka Leona, Ciechanowskiego Stanisława, Cisowa, Czecha Bronisława, Czeremchowa, Dolina, Estreicherów, Grabowa, Halki, Hamernia, Jeleniowa, Jesionowa, Jontkowa Górka, Junacka, Jurowicza Jerzego, Kasz­tanowa, Kogucia, Koło Strzelnicy, Kopalina, Kopery Feliksa, Korbutowej Ludmiły, Kotkrczyków Jana i Józefa, Krańcowa, Królowej Jadwigi nry parzyste 228‑328 i niepa­rzyste 191‑327, Kukułcza, Leśna, Lisia, 28 Lipca, Łazarskiego Jana, Malownicza, Marynarska, Migdałowa, Modrzewiowa, Morelowa, Mrówczana, Nad Zalewem, Nasza, Na Wierzchowinach, Niezapominajek, Nitscha Kazimierza, Olszanicka, Orla, Orna, Oświęcimska, Pamiętna, Panieńskich Skał, Podłącze, Podłużna, Pod Stokiem, Pod Sulnikiem, Poniedziałkowy Dół, Poręba, Przesmyk, Przyjemna, Przyszłości, Pylna, Rogalskiego Tadeusza, Rysi Stok, Rzepichy, Sarnie Uroczysko, Sosnowa, Starowolska, Świerkowa, Wilczy Stok, Wiosenna, Zakamycze, Zarudawie, Za Skłonem, Zielony Dół

</doc>
<doc id="1289685" url="https://pl.wikipedia.org/wiki?curid=1289685" title="Dolina Jaworzynki">
Dolina Jaworzynki



</doc>
<doc id="1289687" url="https://pl.wikipedia.org/wiki?curid=1289687" title="Antoni Ramallets">
Antoni Ramallets



</doc>
<doc id="1289691" url="https://pl.wikipedia.org/wiki?curid=1289691" title="Ana Ortiz">
Ana Ortiz

Ana Ortiz (ur. 25 stycznia 1971 roku w Nowym Jorku) − amerykańska aktorka o latynoskich korzeniach, znana przede wszystkim z serialu "Brzydula Betty".
Życiorys.
Ana Ortiz urodziła się na Manhattanie w USA. Jej ojciec był pierwszym puertorykańskim radcą miejskim w Filadelfii, a matka pracowała z autystycznymi dziećmi. Jej dziecięcym marzeniem było zostanie baletnicą ale mimo ośmiu lat treningów doznała kontuzji, która wykluczyła kontynuację tej dyscypliny. Ortiz uczęszczała do La Gwardia High School of the Performing Arts ćwicząc tam swój głos. Jej późniejszą szkołą był University of Arts w Filadelfii. Jej debiut nastąpił w regionalnym teatrze w sztuce Dangerous Liaisons. Ana gościnnie pojawiła się w takich serialach jak Nowojorscy gliniarze, Doktor Quinn, Gorące Hawaje i Ostry dyżur oraz w filmach King of L.A i Tortilla Heaven. Obecnie gra jedną z pierwszoplanowych ról w popularnym serialu Brzydula Betty, a po jej zakończeniu, w Pokojówkach z Beverly Hills.

</doc>
<doc id="1289695" url="https://pl.wikipedia.org/wiki?curid=1289695" title="2 Pomorska Dywizja Zmechanizowana">
2 Pomorska Dywizja Zmechanizowana

2 Pomorska Dywizja Zmechanizowana im. gen. Jana Henryka Dąbrowskiego (2 DZ) – związek taktyczny Wojsk Zmechanizowanych Sił Zbrojnych Rzeczypospolitej Polskiej.
Formowanie i zmiany organizacyjne.
W 1989 roku 20 Warszawska Dywizja Pancerna ze Szczecinka została przeformowana w dywizję zmechanizowaną. Dywizja oraz podporządkowane oddziały przyjęła numer i tradycje rozformowanej 2 Warszawskiej Dywizji Zmechanizowanej z Nysy. Decyzją Ministra Obrony Narodowej z 4 listopada 1994 roku nadano dywizji nazwę wyróżniającą „Pomorska” oraz imię generała Jana Henryka Dąbrowskiego
W 1995 roku dywizja została przeformowana na nowe etaty, przechodząc z dotychczasowej struktury pułkowej na strukturę brygadową. 
W wyniku kolejnych zmian restrukturyzacyjnych w Wojsku Polskim, w terminie do 31 grudnia 1998 roku dywizja została rozformowana.

</doc>
<doc id="1289697" url="https://pl.wikipedia.org/wiki?curid=1289697" title="Hirakata">
Hirakata

 – miasto położone w zachodniej części wyspy Honsiu ("Honshū"), w prefekturze Osaka, w Japonii.
Położenie.
Miasto leży w północnej części prefektury. Graniczy z:
Historia.
Status miasta szczebla -shi (市) otrzymało 1 sierpnia 1947 roku.

</doc>
<doc id="1289701" url="https://pl.wikipedia.org/wiki?curid=1289701" title="Mark Indelicato">
Mark Indelicato

Mark Indelicato (ur. 16 lipca 1994 w Filadelfii) − amerykański aktor i piosenkarz, występujący w serialu "Brzydula Betty".

</doc>
<doc id="1289704" url="https://pl.wikipedia.org/wiki?curid=1289704" title="Partia Obrońców Ojczyzny">
Partia Obrońców Ojczyzny

Partia Obrońców Ojczyzny (ukr. Партія захисників Вітчизни, PZW) – ukraińska partia polityczna o profilu centrolewicowym i patriotycznym.
Historia.
Partia powstała 7 lipca 1997, rok później bez powodzenia wystawiła swoje listy w wyborach do Rady Najwyższej, nie uzyskując żadnych mandatów. W 1999 na jej czele stanął poseł Jurij Karmazin, który w tym samym roku wystartował w wyborach prezydenckich, uzyskując jedynie 0,35% głosów. Przedstawiciele PZW w tym okresie brali udział w akcji „Ukraina bez Kuczmy”, mającej na celu odsunięcie od władzy urzędującej głowy państwa.
W 2002 partia stała się nieformalnym uczestnikiem Bloku Nasza Ukraina. Jej lider uzyskał mandat poselski z puli przypadającej Partii Solidarność Petra Poroszenki. W 2004 PZW poparła Wiktora Juszczenkę, a jej działacze uczestniczyli w pomarańczowej rewolucji. Przed wyborami parlamentarnymi w 2006 na bazie PZW i dwóch marginalnych ugrupowań powstał „Blok Jurija Karmazina”, który z wynikiem 0,65% nie przekroczył progu wyborczego.
W 2007 Jurij Karmazin w imieniu PZW podpisał porozumienie o powołaniu bloku Nasza Ukraina-Ludowa Samoobrona, co pozwoliło mu w przedterminowych wyborach powrócić do parlamentu. Partia nie wykazywała później większej aktywności, jej lider zmarł w 2022.

</doc>
<doc id="1289708" url="https://pl.wikipedia.org/wiki?curid=1289708" title="Kevin Sussman">
Kevin Sussman

Kevin Sussman (ur. 4 grudnia 1970 w Staten Island) − amerykański aktor filmowy i telewizyjny, wystąpił jako Stuart Bloom w sitcomie CBS "Teoria wielkiego podrywu" i jako Walter w serialu ABC "Brzydula Betty".

</doc>
<doc id="1289712" url="https://pl.wikipedia.org/wiki?curid=1289712" title="Bibi Blocksberg">
Bibi Blocksberg

Bibi Blocksberg – brytyjsko-niemiecki serial animowany emitowany dawniej w 2007 roku w paśmie "Dwójka dzieciom" w TVP2, a obecnie od 31 października 2013 roku w TV Puls 2. Zawiera 52 odcinki podzielonych na 5 sezonów.
Wersja polska.
Wersja polska: Master Film na zlecenie Kiddinx StudiosReżyseria:
Dialogi:
Dźwięk: Elżbieta MikuśMontaż:
Kierownictwo produkcji: Agnieszka KołodziejczykLektor: Jacek KopczyńskiWystąpili:
i inni
Tekst piosenki: Andrzej BrzeskiOpracowanie muzyczne: Piotr GogolŚpiewały: Katarzyna Łaska, Magdalena Tul, Anna Sochacka, Magdalena Krylik

</doc>
<doc id="1289719" url="https://pl.wikipedia.org/wiki?curid=1289719" title="Humraaz">
Humraaz

Humraaz (devnagari: हमराज़, tłumaczenie: „Partner”, tytuł angielski: "Sharer of Secret") – bollywoodzki dramat miłosny i thriller zrealizowany w 2002 roku przez duet braci Abbas-Mastan, autorów "36 China Town", "Baazigar", "Aitraaz", "Chori Chori Chupke Chupke", "Baadshah", "Wyścig". W rolach głównych Bobby Deol, Akshaye Khanna i Amisha Patel. Inspiracją dla filmu był hollywoodzki film "A Perfect Murder".
Fabuła.
Karan Malhotra (Akshaye Khanna) i zakochana w nim Priya (Amisha Patel) wraz ze swoim zespołem taneczno- śpiewającym zabiegają o angaż na statku, który płynie z Singapuru do Mumbaju. Gdy szansę na występy otrzymuje inny zespół, wzburzony Karan zabija jego leadera. Policja uznaje to za wypadek i zespół Karana uzyskuje możliwość zabawiania tańcem i śpiewem gości ekskluzywnego statku. Na pokładzie znajduje się też jego właściciel, milioner Raj Singhania (Bobby Deol). Pełna uroku niewinności Priya wpada w oko biznesmenowi. Spędzają ze sobą wiele godzin zwiedzając Malezję. Raj zakochuje się w Priyi. Gdy Priya przyjmuje jego oświadczyny, najbardziej uszczęśliwionym człowiekiem wydaje się być... Karan. Ich obecność na statku, rozkochanie milionera jest częścią jego planu. Karan i Priya marzą o szybkim dorobieniu się. Środkiem do tego jest Priyi małżeństwo, a potem rozwód z milionerem. Karan liczy, że z alimentów Priyi będą mogli żyć razem bogaci i szczęśliwi...
Muzyka i piosenki.
Muzykę skomponował Himesh Reshammiya, nominowany za muzykę do filmów: "Humraaz" (2002), "Dla ciebie wszystko" (2003), "Aksar" (2006), "Aashiq Banaya Aapne", autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Shaadi Se Pehle", "Cicho sza!", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Banaras – A Mystic Love Story", "Fool and Final", "Good Boy Bad Boy", "Welcome" i "Karzzzz".

</doc>
<doc id="1289720" url="https://pl.wikipedia.org/wiki?curid=1289720" title="TrackID">
TrackID

TrackID – funkcja obecna w oprogramowaniu niektórych telefonów komórkowych firmy Sony Ericsson służąca do rozpoznania utworów, które słyszy użytkownik, a których tytuły chciałby poznać. Wykorzystuje ona usługę "Mobile MusicID" stworzoną przez przedsiębiorstwo Gracenote.
Zasada działania.
Aby skorzystać z tej funkcji, należy za pośrednictwem odpowiedniej opcji w menu telefonu nagrać z dowolnego źródła co najmniej 10-sekundową sekwencję dźwiękową będącą fragmentem utworu, o którym informacji użytkownik poszukuje. Po dokonaniu nagrania aplikacja "TrackID" łączy się z bazą danych "Gracenote Global Media Database", w której nagrana próbka jest porównywana z plikami w niej obecnymi, a następnie wyświetla na ekranie telefonu użytkownika tytuł utworu oraz nazwy jego wykonawcy i albumu, z którego on pochodzi. "Mobile MusicID" pozwala dodatkowo na zakup do powiązanych z daną piosenką treści, w tym między innym całych nagrań i teledysków.
Ograniczenia.
Funkcja "TrackID" jest ograniczona przede wszystkim dostępem do mobilnego internetu, a także tym, czy dany utwór znajduje się w bazie Gracenote. Za jej użytkowanie nie jest pobierana żadna opłata z wyjątkiem tej za przesłane dane, naliczanej według cennika taryfowego danego operatora.
Koniec.
Sony zapowiedziało wygaszenie usługi TrackID 15 września 2017.

</doc>
<doc id="1289721" url="https://pl.wikipedia.org/wiki?curid=1289721" title="Amazon Kindle">
Amazon Kindle

Amazon Kindle (wym. [], „rozpalić, zapalić”) – przenośne urządzenie do czytania książek elektronicznych (e-booków) i e-gazet, wykorzystujące ekran w technologii E Ink, wprowadzone przez firmę Amazon.com na rynek amerykański w listopadzie 2007 roku. Kindle korzysta z własnego formatu plików AZW, opartego na standardzie Mobipocket, jak również z własnego systemu DRM, odmiennego niż używany w pozostałych (także polskich) wydawnictwach z firmy Adobe. Odczytuje również inne formaty e-booków. Książki można za niewielką opłatą (od 2 dolarów) ściągnąć, używając wbudowanej sieci Amazon Whispernet. Dzięki modemowi 3G i sieci firmy AT&amp;T oraz jej partnerów roamingowych dostęp do sklepu Amazon można uzyskać z wielu krajów na świecie, w tym z Polski.
Kindle jest najpopularniejszym czytnikiem e-booków w Polsce. Według badania przeprowadzonego w połowie 2011 r. przez firmę Nexto, Kindle stanowiło 60% spośród około 60 tysięcy czytników w Polsce.
Wersje urządzenia.
Kindle.
Pierwsza wersja, zwana Kindle, zawierała 6-calowy ekran o 4-stopniowej skali szarości oraz 250 MB pamięci wewnętrznej. W pamięci mogła się pomieścić zawartość ok. 200 książek. Dodatkowo pamięć można było rozbudować dzięki kartom SD. Urządzenie kosztowało 399 dolarów (później 359 dolarów) i było sprzedawane tylko na terenie Stanów Zjednoczonych. Była to jedyna wersja z czytnikiem kart pamięci, we wszystkich nowszych wersjach zrezygnowano z możliwości rozbudowy pamięci.
Kindle 2.
Kindle 2 wprowadzono na rynek 9 lutego 2009 r. Urządzenie miało 16-stopniową skalę szarości, pamięć 1,4 GB oraz możliwość głośnego odtwarzania czytanych tekstów. Jego cena wynosiła początkowo 359 dolarów, potem zmniejszyła się do 259 dolarów, a w czerwcu 2010 r. do 189 dolarów. 7 października 2009 r. Amazon ogłosił, że będzie sprzedawał swój produkt także poza USA. Wersja międzynarodowa, dostępna w sprzedaży od 22 października 2009, działa w ponad 100 państwach. Od maja 2010 r. w tych państwach działa także darmowe połączenie z Internetem, dzięki modemowi 3G. Wcześniej dostępne były tylko: anglojęzyczna Wikipedia oraz sklep Kindle.
Kindle DX.
6 maja 2009 r. pojawiła się większa wersja czytnika, Kindle DX. Miał on 3,3 GB pamięci (ok. 3500 książek) i 9,7-calowy ekran o rozdzielczości 1200×820. Posiadał też wbudowany darmowy dostęp do Internetu przez połączenie 3G (roaming na całym świecie). Początkowo jego cena wynosiła 489 dolarów. W połowie 2010 r. ukazała się zaktualizowana wersja Kindle DX "Graphite", z nowszym ekranem e-ink o wyższym kontraście. Cenę obniżono wówczas do 379 dolarów.
Na początku października 2012 r. Amazon obniżył cenę DX do 299 dolarów, a w połowie miesiąca wycofał go ze sprzedaży.
Kindle 3 / Kindle Keyboard.
Trzecia edycja 6-calowego czytnika ukazała się 27 sierpnia 2010 r. We wrześniu 2011 r., w związku z wprowadzeniem nowych czytników, Amazon zmienił nazwę Kindle 3 na "Kindle Keyboard". Posiadał on nowszy ekran e-ink o wyższym kontraście i 3,3 GB pamięci na książki. Był oferowany w dwóch wersjach, różniących się sposobem połączenia z Internetem. Tańsza wersja (139 dolarów w dniu premiery) zawierała wyłącznie Wi-Fi, podczas gdy droższa (189 dolarów) Wi-Fi oraz modem 3G. Modem 3G umożliwia (podobnie jak w Kindle 2) bezpłatne połączenie z Internetem w kilkudziesięciu krajach świata za pomocą wbudowanej przeglądarki internetowej. Transmisja w ramach darmowych połączeń 3G może być limitowana do 50 MB miesięcznie.
Urządzenia Kindle z 2011.
Czwartą generację czytników Kindle Amazon zaprezentował we wrześniu 2011 r.
„Kindle”.
Czytnik nazwany przez Amazon po prostu "Kindle", ukazał się 28 września 2011 r. Jest to okrojona, mniejsza, lżejsza i tańsza (109 dolarów w dniu premiery) wersja czytnika, pozbawiona fizycznej klawiatury, bez możliwości odtwarzania plików audio. Posiada również mniej pamięci wewnętrznej – 1,2 GB – i mniej pojemną baterię. Dostępny jest zakup w jeszcze niższej cenie (79 dolarów w dniu premiery), jednak tylko na terenie Stanów Zjednoczonych, w zamian za pojawiające się na ekranie reklamy.
We wrześniu 2012 r. obniżono cenę czytnika do 89 dolarów (69 dolarów w wersji „Special Offers” z reklamami) i zaprezentowano jego edycję w czarnej obudowie.
Kindle Touch.
W listopadzie 2011 r. premierę miał Kindle Touch, czyli wersja Kindle 4, w której producent zamiast klawiatury zamieścił ekran dotykowy. Nowy czytnik miał taką samą pojemność pamięci jak Kindle 3 (ok. 3,3 GB dla użytkownika). Urządzenie dostępne było w wersji Wi-Fi (99 $ z reklamami i 139 $ bez reklam), z kolei wersja z 3G, która umożliwiała połączenie z Amazon Store i Wikipedią (a nie jak w Kindle 3 – ze wszystkimi serwisami) kosztowała od 149 $ (z reklamami) do 189 $ (bez reklam). Kindle Touch dostępny był w momencie premiery tylko w Stanach Zjednoczonych, od lutego 2012 r. sprzedawany był także w wersji międzynarodowej.
Kindle Fire.
Nie był to już czytnik książek, ale dotykowy tablet z kolorowym wyświetlaczem IPS, o przekątnej 7". Urządzenie oparte zostało na systemie Android. Zawiera przeglądarkę internetową Silk Browser oraz możliwość pobierania cyfrowych treści (filmy, książki, muzyka, aplikacje) ze sklepu Amazona. Cena urządzenia to 199 $. Sprzedawane jest wyłącznie w Stanach Zjednoczonych, podobnie tylko w USA dostępna jest większość treści (poza książkami).
Urządzenia Kindle z 2012.
We wrześniu 2012 r. Amazon zaprezentował odświeżoną wersję „zwykłego” Kindle, z nową obudową i oprogramowaniem, a także nowe modele Kindle Paperwhite i Fire.
Kindle Paperwhite.
Kindle Paperwhite był następcą Kindle Touch i pierwszym czytnikiem Amazonu z dodatkową warstwą oświetlającą ekran przy pomocy diod LED. Miał też wyższą rozdzielczość (1024x758). Czytnik był w całości obsługiwany dotykowo, a poziom oświetlenia można było regulować. W październiku 2013 r. ukazała się jego nowa wersja, określana jako „All-New Paperwhite” (z procesorem 1 GHz zamiast 800 MHz i ekranem Carta zamiast Pearl). W lipcu 2014 r. podwojono (z 2 GB do 4 GB) pamięć czytników wysyłanych do Europy.
Kindle Fire HD.
Kindle Fire HD to wersja tabletu Amazonu z ekranem o przekątnej 8,9 cali i wysokiej rozdzielczości (1920x1200), przednią kamerą oraz procesorem dwurdzeniowym, sprzedawana w cenach 299-499 $.
Kolejne generacje Kindle.
W 2014 r. Amazon wypuścił dwa nowe czytniki: Kindle 7 i Kindle Voyage. Drugie z tych urządzeń było czytnikiem o największej rozdzielczości i kontraście ze wszystkich dostępnych wówczas na rynku.
W czerwcu 2015 r. ukazała się trzecia generacja Kindle Paperwhite z ekranem o rozdzielczości 1448x1072 (300 ppi). W listopadzie 2018 r. firma zaprezentowała czwartą generację tego czytnika. Był to pierwszy wodoodporny model Paperwhite.
W kwietniu 2016 r. na rynek trafił Kindle Oasis. Jego asymetryczny design i wbudowany akcelerometr miał ułatwić trzymanie czytnika w jednej ręce. W czerwcu tego samego roku ukazał się również Kindle 8, czyli kolejna ulepszona wersja podstawowego czytnika Amazonu.
W październiku 2017 r. miała premierę druga generacja Kindle Oasis. Był to pierwszy czytnik Amazonu z ekranem o przekątnej 7 cali.
Pod koniec 2018 wyszła kolejna wersja „Kindle Paperwhite 4”, posiadająca 8 GB lub 32 GB pamięci wbudowanej.
Cechy i możliwości.
Urządzenia Kindle obsługują słownik i funkcje wyszukiwania w Wikipedii podczas zaznaczania słowa w e-booku. Typ czcionki, rozmiar i marginesy można dostosować. Kindle są ładowane poprzez podłączenie do portu USB komputera lub do zasilacza sieciowego. Użytkownicy także mogą używać adaptera audio do słuchania dowolnego e-booka czytanego na głos na obsługiwanych Kindlach. Ci, którzy mają problem z czytaniem tekstu, mogą użyć czcionki Amazon Ember Bold dla ciemniejszego tekstu lub pogrubić jedną z wielu standardowych czcionek.
Kindle zawiera także funkcje eksperymentalne, takie jak przeglądarka internetowa korzystająca z NetFront opartego na WebKit. Przeglądarka może swobodnie uzyskać dostęp do Kindle Store i Wikipedii w modelach 3G, podczas gdy przeglądarka może być ograniczona do 50 MB danych miesięcznie do stron internetowych innych niż Amazon i Wikipedia. Inne możliwe funkcje eksperymentalne, w zależności od modelu, to m.in. Text-to-Speech, który może odczytać tekst z e-booków i odtwarzacza MP3, przykładowo do odtwarzania muzyki podczas czytania.
Aktualizacje systemu operacyjnego Kindle zostały zaprojektowane tak, aby były odbierane bezprzewodowo i instalowane automatycznie w trybie uśpienia, w którym włączono Wi-Fi. Użytkownik może ręcznie instalować aktualizacje oprogramowania układowego, pobierając oprogramowanie sprzętowe dla swojego urządzenia i kopiując plik do głównego katalogu urządzenia. System operacyjny Kindle używa jądra Linux z aplikacją Java do czytania e-książek.
Usługa Send-to-Kindle.
Amazon oferuje usługę e-mail o nazwie „Send-to-Kindle”, która pozwala użytkownikowi wysyłać strony HTML, dokumenty Microsoft Word, GIF, PNG i BMP bezpośrednio do biblioteki Kindle użytkownika w Amazon. Wysyłanie pliku jest bezpłatne, jeśli jest pobierane za pomocą Wi-Fi lub 0,15 USD za MB przy korzystaniu z usługi 3G telefonu Kindle. Kiedy Amazon odbierze plik, konwertuje plik do formatu Kindle i przechowuje go w internetowej bibliotece użytkownika (zwanej „Twoimi treściami”). Oprócz wspomnianych wyżej typów dokumentów usługa ta może być używana do wysyłania niezabezpieczonych plików MOBI do biblioteki Kindle użytkownika. Do dokumentów osobistych usługi Send-to-Kindle można uzyskać dostęp za pośrednictwem wszystkich urządzeń sprzętowych Kindle, a także urządzeń z systemem iOS i Android przy użyciu aplikacji Kindle.
Wiele urządzeń i organizacja.
E-book można pobrać z Amazon na kilka urządzeń jednocześnie, o ile urządzenia są zarejestrowane na tym samym koncie Amazon. Limit udostępniania zazwyczaj waha się od jednego do sześciu urządzeń, w zależności od niejawnej liczby licencji ustalonej przez wydawcę. Po osiągnięciu limitu użytkownik musi usunąć e-book z jakiegoś urządzenia lub wyrejestrować urządzenie zawierające e-book, aby dodać e-book do innego urządzenia.
Oryginalny Kindle i Kindle 2 nie pozwalały użytkownikowi na organizowanie książek w folderach. Użytkownik może wybrać tylko rodzaj treści wyświetlanej na ekranie głównym i organizację według autora, tytułu lub daty pobrania. Oprogramowanie Kindle w wersji 2.5 pozwoliło na uporządkowanie książek w „Kolekcje”, które zachowują się jak niestrukturalne tagi / etykiety: kolekcja nie może zawierać innych kolekcji, a jedna książka może zostać dodana do wielu kolekcji. Te kolekcje są zwykle ustawiane i organizowane na samym Kindle, jedna książka na raz. Zbiór wszystkich zbiorów pierwszego urządzenia Kindle można zaimportować do drugiego urządzenia Kindle, które jest podłączone do chmury i jest zarejestrowane dla tego samego użytkownika. Wyniku tej operacji dokumenty znajdujące się na drugim urządzeniu są teraz uporządkowane zgodnie z kolekcjami pierwszego urządzenia. Nie ma możliwości uporządkowania według serii, ponieważ format AZW nie zawiera niezbędnych pól metadanych.
X-Ray.
X-Ray to narzędzie odniesienia, które jest wbudowane w urządzenia Kindle Touch i nowsze, tablety Fire, aplikację Kindle na platformy mobilne i Fire TV. X-Ray pozwala użytkownikom dokładniej poznać zawartość książki, uzyskując dostęp do wstępnie załadowanych plików z odpowiednimi informacjami, takimi jak najczęściej występujące postacie, lokalizacje, motywy lub pomysły.
Adnotacje.
Użytkownicy mogą tworzyć zakładki, zaznaczać i przeszukiwać treści. Strony mogą być zakładkami w celach informacyjnych, a notatki można dodawać do odpowiednich treści. Podczas gdy książka jest otwarta na wyświetlaczu, opcje menu pozwalają użytkownikom wyszukiwać synonimy i definicje z wbudowanego słownika. Urządzenie zapamiętuje również ostatnią stronę czytaną dla każdej książki. Strony można zapisać jako „wycinek” lub plik tekstowy zawierający tekst aktualnie wyświetlanej strony. Wszystkie wycinki są dołączane do jednego pliku, który można pobrać przez kabel USB. Z powodu formatu TXT pliku wycinków, całe formatowanie (takie jak pogrubienie, kursywa, większe czcionki dla nagłówków itp.) są usuwane z oryginalnego tekstu.
Obsługa formatów i modernizacja modeli.
Pierwszy Kindle mógł czytać niechronione pliki Mobipocket (MOBI, PRC), pliki tekstowe (TXT), książki formatu Topaz (TPZ) i format AZW Amazon.
Kindle 2 dodał natywne możliwości PDF z aktualizacją oprogramowania układowego w wersji 2.3. Kindle 1 nie mógł odczytać plików PDF, ale Amazon zapewnia eksperymentalną konwersję do natywnego formatu AZW z zastrzeżeniem, że nie wszystkie pliki PDF mogą poprawnie formatować. Kindle 2 dodał możliwość odtwarzania formatu Audible Enhanced (AAX) oraz może również wyświetlać pliki HTML.
Kindle czwartego / piątego / siódmego / ósmego pokolenia, Touch, Paperwhite (pierwsza, druga i trzecia generacja), Voyage i Oasis (pierwsza i druga generacja) mogą wyświetlać pliki AZW, AZW3, TXT, PDF, niezabezpieczone pliki MOBI i PRC natywnie. Pliki HTML, DOC, DOCX, JPEG, GIF, PNG i BMP można wykorzystywać w procesie konwersji. Touch i Oasis 2 mogą również odtwarzać pliki Audible Enhanced (AA, AAX) i MP3. Siódma generacja Kindle, Kindle Paperwhite (2 i 3), Voyage i Oasis (1 i 2) mogą wyświetlać pliki KFX natywnie. KFX jest następcą Amazona formatu AZW3 (Kindle 8).
Kindle Direct Publishing.
Równocześnie z prezentacją czytnika Kindle pierwszej generacji w listopadzie 2007 roku Amazon udostępnił bezpłatną usługę umożliwiającą autorom publikowanie utworów bez wydawnictw, a także ich sprzedaż w formie e-booków w księgarni internetowej Kindle Store w cenie od 0,99 do 200 USD.
Dzięki Kindle Direct Publishing przesłany przez autora dokument zostaje automatycznie przetworzony do formatu plików AZW, odczytywanego przez czytniki z rodziny Kindle. Publikowane dzięki Kindle Direct Publishing e-booki mogą być zabezpieczenie przez własny system DRM, odmienny niż używany w pozostałych wydawnictwach. E-book w ciągu 12–24 godzin pojawia się w księgarni internetowej Kindle Store. Autor za sprzedaż swoich utworów otrzymuje honorarium w wysokości 35 lub 70% ceny netto e-booka.
Uruchomienie Kindle Direct Publishing wpłynęło na wzrost popularności literatury wydawanej samodzielnie przez autorów (self-publishingu) oraz upowszechnienie się czytelnictwa e-booków. W 2010 roku pojawiły się pierwsze doniesienia prasowe o poważnych sukcesach sprzedażowych autorów korzystających z tej usługi. Pierwszym w historii autorem, któremu udało się sprzedać milion swoich e-booków opublikowanych dzięki Kindle Direct Publishing jest John Locke, którego sukces wkrótce powtórzyła Amanda Hocking.
Jednym z pierwszych polskich autorów wykorzystującym Kindle Direct Publishing był Aleksander Sowa, którego powieść „Umrzeć w deszczu” jest pierwszą polską powieścią wcześniej wydaną w formie papierowej, a następnie opublikowaną w Kindle Store. Obecnie możliwe jest publikowanie treści za pośrednictwem usługi Kindle Direct Publishing w 40 językach, przy czym nie jest wspierany język polski. W związku z tym, sprzedaż publikacji w języku polskim była kilkakrotnie blokowana.
Formaty obsługiwane przez Kindle.
Wraz z premierą Kindle Amazon wprowadził własny format książek AZW, który stanowi zabezpieczoną DRM modyfikację formatu Mobipocket (który również jest odczytywany). Kindle natywnie nie odczytuje książek w formacie EPUB, który stał się standardem w publikowaniu e-booków, choć jest możliwa jego konwersja.
Lista formatów obsługiwanych przez Kindle:
Czytniki Kindle do Kindle Touch (2011-2012) obsługiwały również formaty dźwiękowe (MP3).
Amazon zapewnia usługę konwersji plików PDF, DOC, RTF, HTML poprzez wysłanie tych plików na adres e-mail konfigurowalny w panelu klienta. Istnieją też narzędzia pozwalające na samodzielną konwersję, również plików EPUB, np. Mobipocket Reader albo Calibre.
Aplikacje Kindle.
Kindle to nie tylko urządzenie, ale również aplikacja pozwalająca czytać pliki książkowe na innych niż czytnik Kindle urządzeniach. Pod koniec 2009 roku Amazon wydał pierwszą aplikację na komputery PC o nazwie „Kindle for PC”. Program dostępny jest nieodpłatnie i poprawnie działa na systemach Microsoft Windows XP, Vista i 7. Na początku 2010 wydano również aplikację na komputery Macintosh. Pół roku później, w czerwcu 2010 roku, Amazon wydał aplikację Kindle dla systemu Android, iOS i telefonów BlackBerry. W styczniu 2011 roku pojawiła się aplikacja dla urządzeń z systemem Windows Phone. W sierpniu 2011 roku Amazon wydał aplikację sieciową „Kindle Cloud Reader”, pozwalającą na odczyt książek bezpośrednio z poziomu przeglądarki internetowej.

</doc>
<doc id="1289723" url="https://pl.wikipedia.org/wiki?curid=1289723" title="Partnerstwo terytorialne">
Partnerstwo terytorialne

Partnerstwo terytorialne – dobrowolne otwarte porozumienie co najmniej trzech, zachowujących autonomię, partnerów, reprezentujących co najmniej dwa sektory (z trzech: publicznego, prywatnego i pozarządowego), którzy wspólnie realizują długoterminowe działania na rzecz określonego terytorium (zwykle wyznaczonego granicami zaangażowanych samorządów lokalnych), doskonaląc je i monitorując oraz zachowując zasadę równości w dzieleniu zasobów, odpowiedzialności, ryzyka i korzyści.
Są to zatem lokalne koalicje (grupy) podmiotów i osób, współpracujących na rzecz rozwoju społeczno-gospodarczego określonych subregionów (obejmujących obszar co najmniej 1 gminy, ale najczęściej od kilku do kilkunastu gmin). Ich tworzenie związane jest z ideą propagowania partnerstwa publiczno-prywatnego w zarządzaniu zasobami lokalnymi. W literaturze anglojęzycznej określane są czasem jako partnerstwa „oparte na obszarze” (area-based partnerships). W literaturze polskiej określa się je także jako "grupy partnerskie". We Wspólnocie Europejskiej w trzech kolejnych inicjatywach wspólnotowych LEADER (1991-2006), których celem było wspieranie wielofunkcyjnego rozwoju obszarów wiejskich i aktywizacja społeczności lokalnych, nazywane były Lokalnymi Grupami Działania (Local Action Groups). W Unii Europejskiej w tzw. okresie programowania 2007–2013 uzyskują one znaczne wsparcie finansowe z tzw. Osi 4 Programu Rozwoju Obszarów Wiejskich.
W Polsce w 2007 r. na obszarach wiejskich istniało około 200 partnerstw terytorialnych. Z tego 149 (jako "Lokalne Grupy Działania" – "LGD") skorzystało w latach 2007–2008 w ramach Programu Pilotażowego LEADER+ ze wsparcia finansowego Unii Europejskiej w realizacji działań lokalnych. W 2009 roku w raporcie Ministerstwa Rolnictwa i Rozwoju Wsi wymieniono już 338 Lokalnych Grup Działania obejmujących swym zasięgiem ponad 90% gmin wiejskich i miejsko-wiejskich w Polsce. Po zmianach, od około 2010 r. funkcjonuje 336 Lokalnych Grup Działania uzyskujących dofinansowanie z funduszy Unii Europejskiej.

</doc>
<doc id="1289728" url="https://pl.wikipedia.org/wiki?curid=1289728" title="Port Vale FC">
Port Vale FC



</doc>
<doc id="1289732" url="https://pl.wikipedia.org/wiki?curid=1289732" title="Funkcja klasy C nieskończoność">
Funkcja klasy C nieskończoność



</doc>
<doc id="1289735" url="https://pl.wikipedia.org/wiki?curid=1289735" title="Funkcja klasy Cn">
Funkcja klasy Cn



</doc>
<doc id="1289740" url="https://pl.wikipedia.org/wiki?curid=1289740" title="Retoryka muzyczna">
Retoryka muzyczna

Retoryka muzyczna – umiejętność przekazywania treści symbolicznych bądź opisowych za pomocą muzyki. W praktyce jest zjawiskiem abstrakcyjnym, jest wypadkową umiejętności kompozytora oraz wykonawcy. Opanowanie tej sztuki jest odbierane subiektywnie przez każdego słuchacza. O początkach retoryki muzycznej możemy mówić w okresie przejściowym między średniowieczem a renesansem.

</doc>
<doc id="1289745" url="https://pl.wikipedia.org/wiki?curid=1289745" title="Park Narodowy Everglades">
Park Narodowy Everglades

Park Narodowy Everglades (ang. "Everglades National Park") – park narodowy położony w południowej części stanu Floryda, w Stanach Zjednoczonych, w południowo-zachodniej części regionu geograficznego Everglades. Park został utworzony 6 grudnia 1947 roku. Jego obecna powierzchnia wynosi 6105 km². Jest to największy obszar dzikiej przyrody subtropikalnej zachowany w Stanach Zjednoczonych. Jest trzecim co do wielkości parkiem narodowym w kontynentalnej części USA.
Park Narodowy Everglades został stworzony w celu ochrony delikatnego ekosystemu lasów namorzynowych. Stanowi największy las namorzynowy na północnej półkuli i jest jednym z najważniejszych miejsc rozrodu tropikalnych ptaków brodzących. Ma również znaczenie gospodarcze – zaopatruje w wodę pitną całą południową część Florydy. Rocznie odwiedza go ponad milion turystów.
Historia parku.
Izba Reprezentantów Stanów Zjednoczonych ustanowiła Park Narodowy Everglades aktem prawnym z 30 maja 1934, jednak nie przyznała w nim żadnych funduszy na rozwój parku i ostatecznie został on oficjalnie otwarty przez prezydenta Harry'ego Trumana 6 grudnia 1947 roku. Park został uznany przez UNESCO za rezerwat biosfery 26 października 1976 roku, a trzy lata później, 24 października 1979 roku, ta sama organizacja wpisała go na Listę Światowego Dziedzictwa Kulturowego i Przyrodniczego Ludzkości.
Jak wszystkie parki narodowe w Stanach Zjednoczonych zarządzany jest przez National Park Service.
Przyroda parku.
Mokradła subtropikalne Everglades to system wolnopłynących rzek, w których szybkość przepływu wody wynosi ok. 0,4km/dzień. Teren ten jest nawadniany przez rzekę Kissimmee i jezioro Okeechobee. Park jest położony na wysokości od zera do ośmiu metrów nad poziomem morza i obejmuje bagna, wysepki oraz słodko- i słonowodne rozlewiska. Wśród roślin na terenie parku występują między innymi namorzyny, szuwary, paprocie i palmy. W parku żyje ponad: 350 gatunków ptaków, 300 gatunków ryb słodkowodnych i morskich, 40 gatunków ssaków i 50 gatunków gadów. W parku występuje 36 gatunków zagrożonych lub chronionych, między innymi pantera florydzka, krokodyl amerykański i manat karaibski.
Klimat.
Pora sucha w Parku Narodowym Everglades trwa od grudnia do marca. W tym okresie temperatura waha się od 12 w nocy do 25°C w dzień, a wilgotność powietrza jest stosunkowo niska. Obniża się wtedy także poziom wody i zwierzęta gromadzą się w środkowej części parku, gdzie wody jest więcej.
W porze mokrej, trwającej od maja do listopada, temperatura utrzymuje się stale powyżej 33 °C, a wilgotność powietrza sięga ponad 90%. Występują również obfite deszcze.

</doc>
<doc id="1289750" url="https://pl.wikipedia.org/wiki?curid=1289750" title="Polder Krzesin–Bytomiec">
Polder Krzesin–Bytomiec

Polder Krzesin–Bytomiec – polder leżący w Dolinie Środkowej Odry na przestrzeni od 534 a 545 kilometra biegu rzeki Odry, w Krzesińskim Parku Krajobrazowym. Znajduje się pomiędzy dwoma wsiami województwa lubuskiego – Krzesinem a Bytomcem.
W skład polderu wchodzi Jezioro Krzesińskie.

</doc>
<doc id="1289753" url="https://pl.wikipedia.org/wiki?curid=1289753" title="Z Archiwum X 2">
Z Archiwum X 2



</doc>
<doc id="1289762" url="https://pl.wikipedia.org/wiki?curid=1289762" title="Pokémony walczące">
Pokémony walczące



</doc>
<doc id="1289763" url="https://pl.wikipedia.org/wiki?curid=1289763" title="Tredegar">
Tredegar

Tredegar – miasto w południowo-wschodniej Walii, w hrabstwie miejskim Blaenau Gwent, położone nad rzeką Sirhowy. Liczy 14 802 mieszkańców.

</doc>
<doc id="1289764" url="https://pl.wikipedia.org/wiki?curid=1289764" title="Mikołaj Moczarski">
Mikołaj Moczarski

Mikołaj Moczarski zm. w grudniu 1637 – w bibliografii występujący także jako Mocarski, szlachcic polski herbu Łada, z ziemi wiskiej, pułkownik wojsk Rzeczypospolitej.
Dowódca pułku lisowczyków na żołdzie królewskim. We wrześniu 1626 pułk ten przybył jako wsparcie dla wojsk królewskich przeciwko Szwedom w bitwie pod Gniewem (w sile 2 chorągwi, 400 koni). Razem z prywatnymi chorągwiami kozackimi tworzył wówczas jazdę kozacką wojsk królewskich.
Podczas bitwy pod Czarnem 12–17 kwietnia 1627 Moczarski był dowódcą awangardy wojsk hetmana Stanisława Koniecpolskiego.
Zginął od postrzału Pawła Pawluka, herszta kozackiego, 16 grudnia 1637 podczas bitwy pod Kumejkami. Pochowany w Lublinie u oo. karmelitów bosych.

</doc>
<doc id="1289766" url="https://pl.wikipedia.org/wiki?curid=1289766" title="Brynmawr">
Brynmawr

Brynmawr () – miasto w południowo-wschodniej Walii, w hrabstwie miejskim Blaenau Gwent. Liczy 14 722 mieszkańców.

</doc>
<doc id="1289768" url="https://pl.wikipedia.org/wiki?curid=1289768" title="Hiszpański podbój Peru">
Hiszpański podbój Peru

Hiszpański podbój Peru 1532–1538.
Wprowadzenie.
Przez 25 lat od odkrycia przez Krzysztofa Kolumba w roku 1492 Ameryki, Hiszpanie spędzali na zasiedlaniu wysp antylskich oraz odosobnionych przyczółków na stałym lądzie.
W 1513 roku konkwistador Vasco Núñez de Balboa przekroczył przesmyk panamski, odkrywając Pacyfik. W tej podróży towarzyszył mu Francisco Pizarro jako jeden z oficerów. Największym dotychczas militarnym sukcesem Hiszpanów było zdobycie Meksyku w latach 1519–1521, co przyniosło dworowi królewskiemu olbrzymie dochody. Wielkie skarby pozyskiwane z Ameryki Południowej wzbudziły ogromną żądzę hiszpańskich konkwistadorów, którzy coraz częściej organizowali wyprawy na nowy kontynent.
Po wyprawach Corteza i podboju Meksyku, w roku 1522 doszło do ekspedycji Pascal de Andagoya. Wyruszył na wyprawę w kierunku terenów określanych jako Biru (później nazwa w formie Piru bądź Peru przyjęła się na określenie imperium Inków) gdzieś na północy dzisiejszej Panamy. Andagoya dotarł aż do rzeki San Juan. Wyprawa jednak została przerwana na skutek choroby dowódcy. Andagoya sprzedał swoje okręty dwóm ludziom: Francisco Pizarro i Diego de Almagro. W latach 1524–1525 ponowili oni próbę eksploracji odkrytych terenów lecz z powodu oporu Indian oraz problemów z zaopatrzeniem musieli zawrócić. Było to przedsięwzięcia prywatne. Koszty pokryli trzej wspólnicy, dwaj konkwistadorzy oraz ksiądz Hernando de Luque, będący agentem Espinozów, bogatej kupiecko-urzędniczej rodziny.
Przy drugiej próbie zbadania odkrytych terenów, dysponowano kapitałem 20 tys. pesos. Pozwoliło to na zwerbowanie 160 ludzi oraz zakup ekwipunku dla dwóch statków. Podczas ekspedycji natknięto się indiańską tratwę kupiecką przewożącą wyroby ze złota, srebra i tkanin, co utwierdziło konkwistadorów o istnieniu cywilizacji na tamtych terenach. Konkwistadorzy spenetrowali ląd aż do północnych wybrzeży Ekwadoru i ostatecznie z braku zaopatrzenia wylądowali na wyspie koguciej (Isla del Gallo) w zatoce Tumaco. Pizarro zdecydował się wysłać Almagra do Panamy po posiłki i prowiant. Hiszpański gubernator Pedro de los Rios dowiedziawszy się o położeniu konkwistadorów, wysłał statek z nakazem natychmiastowego powrotu wszystkich uczestników wyprawy. Pizarro miał nakreślić linię mieczem, wzywając tych, którzy chcą dzielić z nim bogactwo i sławę, aby zostali po jego stronie a druga część niech wraca, wybierając nędzę w Panamie. Pizarro wraz z kilkunastoma towarzyszami przeniósł się na wyspę Gorgona gdzie spędził ok. pół roku czekając na przypłynięcie zapasów. Hiszpanie kontynuując wyprawę, płynąc ku południu, natknęli się na Tumbez (Tumbes), pierwsze wielkie miasto należące do imperium inkaskiego. Indianie dali Hiszpanom parę lam oraz kilku Indian do zjedzenia, sądząc, że Hiszpanie jadają ludzkie mięso. Podążając dalej, dotarli do ujścia rzeki Santa w środkowym Peru. Utwierdziwszy się w przekonaniu o istnieniu bogatego królestwa, Pizarro zdecydował się wrócić do Hiszpanii w celu uzyskania pełnomocnictwa w jego podboju.
Dekret o kapitulacji.
W 1528 roku Francisco Pizarro wyruszył z Panamy do Hiszpanii. Został przyjęty na audiencji u młodego cesarza Karola V, któremu złożył w darze nieco zdobytego złota, lamy i tropikalne ptaki. Karol V nie dał Pizarrowi konkretnej odpowiedzi w sprawie podboju. Polecił swojemu sekretarzowi skierować sprawę do Rady Indii, ciała, które w imieniu korony zarządzało niedawno odkrytym Nowym Światem. Pizarro rozpoczął żmudne, kilkumiesięczne starania, aby przedstawić swoje plany podboju Radzie Indii. Codziennie stawał w kolejce, aby w końcu przedstawić swoje zamiary hrabiemu Osorno. Jedyną rekomendacją jaką posiadał Pizarro były listy urzędnika Korony z portu w Panamie, Gaspara de Espinosy. Zaświadczył on o nieposzlakowanej opinii Pizarra i jego wieloletniej służbie w kolonizacji terytoriów Panamy i Nikaragui. Przez kilka miesięcy uzgadniano wszystkie szczegóły wyprawy, w tym zyski Korony i wynagrodzenie ochotników. Ostatecznie hrabia Osorno dał się namówić do podjęcia ryzyka. Został przyjęty przez cesarzową Izabelę oraz z Radę Królewską, która uznała rekomendacje dla Pizarra. Po czym, jak przystało na dowódcę, przyjęto konkwistadora do Zakonu Rycerskiego Świętego Jakuba (Santiago). Dekret znany jako Capitulación de Conquista, cesarzowa podpisała w lipcu 1529 roku. Na mocy dekretu nowo odkryte ziemie nazwane będą Nowa Kastylią a Pizarro zostanie tam gubernatorem i głównodowodzącym wojsk. Następnie Francisco Pizarro opuścił Toledo i udał się do rodzinnej miejscowości Trujillo w celu zwerbowania pierwszego oddziału na swoją wyprawę. Liczył sobie wtedy już 53 lata i dla mieszkańców miasteczka był starym człowiekiem. Udało mu się zwerbować 17 ludzi. Wśród garstki ochotników był 15-letni krewniak Pedro Pizarro, jego równolatek Alonso de Mesa, 26-letni Hernando Pizarro wraz z kolejnymi braćmi: 19-letnim Juanem i 17-letnim Gonzalo. Jednym z ochotników był również 24-letni Diego de Trujillo, który po 40 latach, na polecenie króla spisał wspomnienia z podboju. Z innych rejonów Estremadury zgłosiło się zaledwie 19 ochotników. W ciągu trzech miesięcy Pizarro kupił i wyekwipował trzy statki, "Santiago", "Trinidad", "San Antonio", oraz zebrał 120 ochotników, wśród których był skład sześciu nakazanych dominikanów (min. Vincente de Vaverde) oraz skarbnik korony Alonso de Riquelme. Pizarro nie uzbierał wymaganej w kontrakcie liczby ochotników. Bojąc się, że władze nie pozwolą mu wypłynąć, popłynął sam, zostawiając brata Hernanda oraz kapitana Candię, aby załatwili sprawę z władzami. Wyruszył w styczniu 1530 roku.
Imperium inkaskie.
Królestwo Inków zwane Tahuantinsuyu rozciągało się wówczas na obszarach dzisiejszego Peru, Ekwadoru i Boliwii a także części Kolumbii, Chile i Argentyny. Pomimo że technologia Inków stała na poziomie epoki brązu (nie znali oni obróbki miedzi ani żelaza), królestwo dzięki wspaniałej sieci dróg posiadało wspaniałą infrastrukturę i było świetnie zorganizowane. Stolica państwa znajdowała się w Cuzco, mimo to rządzący od roku 1493 Huayna Capac na swoją rezydencję wybrał Quito. Początkowo Pizarro sądził, że Tahuantinsuyu to małe górskie miasteczko, w rzeczywistości było to imperium zamieszkane przez 12 mln ludzi. Archeolodzy ustalili, że najstarsze ślady Inków pochodzą z ok. 1200 r. n.e. W latach 1527–1528 w kraju wybuchła epidemia ospy, która przywędrowała tu z Karaibów i Meksyku, gdzie zebrała obfite żniwo. W ciągu 50 lat od odkrycia Ameryki, na ospę prawdziwą zmarło 90% rdzennej ludności Meksyku, Ameryki Środkowej i terenów Andyjskich.
W Nowym Świecie rozprzestrzeniał się również syfilis przywieziony przez marynarzy Kolumba. W wyniku braku odporności na choroby przywiezione przez Europejczyków, zmarło wielu mieszkańców, nie tylko zwykłych ludzi ale również wysoko postawione osobistości kraju, dowódcy i gubernator Cuzco.
W tym czasie Hiszpanie po raz pierwszy dotarli w rejony królestwa Inków w okolice miejscowości Tumbes (Tumbez) w północnym Peru. Miejscowa ludność przywitała Hiszpanów przyjaźnie, nie traktowała ich jednak jak Bogów.
Miejscowy naczelnik wysłał szybko posłańca do Huayna Capaca, którego zamierzał poinformować o przybyszach. Gdy goniec przybył do obozu króla (Sapa Inka), stwierdził, że Huayna Capac zachorował na ospę. Następstwo tronu po Huayna było sprawą dyskusyjną, gdyż wśród Inków nie obowiązywała zasada pierworództwa w sensie Europejskim, choć pochodzenie sprzyjało osadzeniu na tronie. Sukcesja zależała od przyzwolenia najwyższego kapłana Słońca i od lojalności "panacas", domów-świątyń, wśród których skupiali się krewni władcy. Władca poślubił swoją siostrę Coyi Cusi Rimay, z którą miał syna Ninancuyochiego. Po jej śmierci, poślubił młodszą siostrę, Coyę Rahua Ocllo, która dała mu Topę Cusiego Huallpę, zwanego Huascar (lub Guascar). Był on zarządcą Cuzco oraz południowych ziem. Wśród setek potomstwa był również Atahualpa (lub Atawallpa), którego matka była kuzynką Inki. Uważany był za ulubionego potomka Huayna. Byli też jeszcze inni synowie, którzy rywalizowali o władzę.
W ostatnich latach życia Huayna Capaca krainę spustoszyła ospa. Szaman władcy uznał to za karę zesłaną przez boga Wirakoczę. W całym imperium kazano złożyć ofiarę z tysięcy dzieci. Podczas postu i medytacji, władca ujrzał duchy trzech karłów, widzenie uznał za zapowiedz swojej śmierci. Następnie wezwał wróżbitów, by pomogli wybrać kandydata na jego następcę. Najwyższy kapłan czytał z wnętrzności martwych lam, wróżba była niepomyślna dla Ninancuyochiego oraz Huascara. Kolejnych prób nie powtórzono. Po śmierci Huayna złożono w ofierze 1000 jego najbliższych służących aby mu usługiwali po śmierci. Najwyższy kapłan Villaoma zaproponował tron Ninancuyochiemu lecz ten kilka dni później umarł. Prawdopodobnie to Coya Rahua Ocllo odegrała istotną rolę w obwołaniu przez Villaomę, Huascara jako władcy. Wybór spotkał się z uznaniem lokalnych notabli, gdyż mieli oni dość wzrastania politycznej przewagi północnej części państwa. Atahualpa cieszył się poparciem północnych armii. Podczas orszaku żałobnego ojca, Huascar zmasakrował świtę książąt, miał to być odwet za udział krewnych w odmowie złożenia mu hołdu przez Atahualpę. Po roku, wojska Atahualpy zmasakrowały miasto Tumibamba zamieszkane przez lud Canari. Konflikt zakończył się na obrzeżach Cuzco, pojmany i zamknięty w drewnianej klatce Huascar musiał oglądać egzekucję niemal wszystkich członków swojego "pananas" oraz młodej królowej, których ciała z wykręconymi przez liny ramionami nabito na pale wzdłuż północnej drogi prowadzącej do miasta. On sam razem z matką został zabity nad brzegiem rzeki w okolicach wioski Andamarca.
Marsz Hiszpanów w kierunku Cajamarca.
Ekspedycja wyruszyła z Wyspy Pereł w zatoce panamskiej, by w sześć dni dotrzeć do zatoki San Mateo, na północy dzisiejszego Ekwadoru. Opuściwszy zatokę, dotarli do opuszczonej osady Catamez. Podążając dalej, dotarli do kolejnej osady Cancevi, która również była opuszczona. Znaleziono tam wiele glinianych garnków, sieci rybackich, pól kukurydzy. Idąc wzdłuż wybrzeża, otrzymali pierwsze wieści o dużej osadzie Coaque, bogatej w złoto, srebro i szmaragdy. Znaleziono tam bawełniane tkaniny, kukurydzę, owoce i zioła przypominającego bazylie oraz papryczki chili. Odnaleziono tam złoto o wartości 18 tys. pesos, i nieco srebra słabej jakości. W osadzie było kilka świątyń oraz bębny z ludzkiej skóry. Pizarro wysłał Bartolome Ruiza ze złotem w drogę powrotną do Nikaragui i Panamy, licząc, że w ten sposób zachęci kolejnych śmiałków. Konkwistadorzy spędzili w tej wiosce ok. ośmiu miesięcy, wielu zmarło na choroby tropikalne lub zostało dotkniętych naroślami na skórze twarzy (verugas), które krwawiły i były rozmiarów jajka. Po powrocie statków, ludzie Pizarra opuścili Coaque wyruszając w kierunku przylądka Pasao, a następnie do zatoki Carques, skąd wszystkich chorych przetransportowano do wioski Charapoto w prowincji Puerto Viejo. Tam spędzono dwa miesiące. Przepływając przez cieśninę Huayny Capaca dotarli do wyspy Puna.
Według relacji Diego de Trujillo, władca wyspy Tumbala, przywitał konkwistadorów wielką ucztą. Później okazało się, że Indianie szykowali zasadzkę na ludzi Pizarra. Zamierzali rozwiązać sznury tratw gdy konkwistadorzy byli pośrodku cieśniny, aby się potopili. Pedro Pizarro opisuje potyczkę z Indianami. Kacyka i jego pomocników uwięziono. Gdy dowiedzieli się o tym Indianie z Tumbez, wysłali posłańców z prośbą do Pizarra, aby ten oddał im kacyka i innych dostojników, gdyż chcą się na nich zemścić za spalenie swojego miasta w przeszłości. Zapewniali, że jeśli markiz spełni ich życzenie, będą wielkimi przyjaciółmi Hiszpanów. Pizarro wiedząc, że będzie przechodził przez ich ziemie, oddał im kilku indiańskich dostojników, których Indianie zabili w obecności Hiszpanów, podrzynając im gardła. W wiosce El Elstero spotkało ich niemałe zaskoczenie. Znaleźli tam wielki krzyż i niewielki dzwon. Wybiegło ku nim ok. 30 chłopców i dziewcząt krzycząc „Niech będzie pochwalony Jezus Chrystus! Molina! Molina!”. Jak się okazało, Pizarro podczas swojej pierwszej wyprawy zostawił dwóch Hiszpanów w miejscu zwanym Payta, jeden miał na imię Molina a drugi Gines. Obaj już nie żyli gdy przybył Pizarro. Przez następne cztery miesiące aż do ustania zimowych deszczy ludzie Pizarra pozostali na wyspie. Niewielu z nich miało jakiekolwiek doświadczenie wojskowe, niewielu było uzbrojonych. Konie i miecze często były wspólne a tarcze zrobione z klepek z pustych beczek. Niektórzy mieli jedynie piki chałupniczej roboty. Jedynie 58 z 168, którzy mieli dotrzeć do Cajamarki, umiało czytać i pisać. Na początku kwietnia postanowiono przenieść się na stały ląd. Na początku przeprawy zginęło z ręki Indian trzech Hiszpanów, ich nagie, poćwiartowane i okaleczone ciała zostawiono na brzegu w widocznym miejscu, skalpy padły łupem krabów morskich. Kontynuując przemarsz, konkwistadorzy dotarli do miasta Tumbez lecz było już opuszczone. Leżały tam setki niepogrzebanych ciał Indian obsiadłe przez muchy, wszędzie unosił się odór śmierci. Był to efekt wojny domowej, toczącej się pomiędzy armiami imperatora Huascara i Atahualpy. Wykonano tam egzekucje na 13 kacykach planujących zasadzkę na Hiszpanów. Konkwistadorzy wyruszyli w kolejną podróż, która miała im zająć dwa miesiące. Tyle czasu potrzebowali, by przedrzeć się przez ok. 170 km dżungli. Byli osłabieni gorączką i dyzenterią męczącą większość z nich. W zaroślach konie często padały ofiarą kajmanów, które wciągały je w głębiny. Ostatecznie dotarli do ziem Tangarara, tam Pizarro założył osadę San Miguel. Z San Miguel wyruszyło 62 konnych i 106 piechurów oraz ok. 100 niewolników.
Po przybyciu ok. 110 km bezdrzewnej pustyni, dotarli do wioski Serran. Tam przybył do Pizarra wysłannik Atahualpy aby policzyć Hiszpanów oraz sprawdzić czy są wojownikami, stroił sobie kpiny i żarty, prosząc aby wyciągnęli miecze. Jednego złapał za rękę i brodę za co otrzymał wiele policzków. Po powrocie do Inki, opowiedział, że Hiszpanie to złodzieje i próżniacy jeżdżący na owcach, doradzał aby przygotować wiele sznurów ponieważ są bardzo tchórzliwi i będą uciekać. Oddział konnych zastał Cajas zniszczone wojną, wielu Indian było powieszonych na budynkach. Zarządca miasta skarżył się na Atahualpę, że ten zabił większość jego poddanych tak, że z ok. 10-12 tys. mieszkańców nie zostało więcej niż 3 tys.. Hernando de Soto wziął od kacyka 4 lub 5 sztabek złota, oddał też Hiszpanom część z ok. 500 zamieszkujących to miasto tzw. dziewic słońca. Spotkało się to ze złością inkaskiego zarządcy, który miał powiedzieć: „Jak ważysz się to robić? Kiedy Atahualpa jest ledwie dwadzieścia lig stąd? Żaden z was nie ujdzie żywy” (jedna liga to ok. 5,5 km). Soto zabrał ze sobą inkaskiego zarządcę oraz kobiety do Serran, odwiedzając po drodze pobliskie osiedle Huancabamba. W rozmowie z Pizarrem, indiański zarządca został obdarowany zdobioną koszulą i weneckim szkłem i wyruszył aby przekazać Atahualpie przesłanie o przyjaznych zamiarach Hiszpanów. Gdy konkwistadorzy dotarli do kolejnej wioski, spostrzegli, że mieszkańcy zabierają swój dobytek i odchodzą. Hernando Pizarro pytał ich o Atahualpę i jego zamiary w stosunku do Hiszpanów, ale nikt ze strachu nie chciał mu odpowiedzieć. Gdy schwytał jednego z kacyków i wziął go na tortury, ten wyjawił, że Atahualpa przygotowuje się do wojny i podzielił swoje siły na trzy oddziały, jeden u stóp góry, jeden na szycie i jeden w Cajamarce. Powiedział również, że Atahualpa przechwala się, że wybije chrześcijan do nogi. Inny złapany kacyk wyjawił Pizarrowi, że w dolinie Cajamarki Atahualpa ma pod swoją komendą armię składająca się z 50 tys. wojowników. Twierdził również, że Atahualpa wkroczył na jego ziemię i zabił ok. 4-5 tys. jego ludzi i wziął 600 kobiet i 600 chłopców, których rozdzielił wśród swoich wojowników. Pizarro rozdzielił swoich ludzi na oddziały i ruszył przez góry. Kolonizatorzy wspinali się na wysokości ok. 4000 m n.p.m. Zastali tam rozrzedzone powietrze i dotkliwy ziąb, mosty wykonane z trzciny, które wisiały nad tysiącmetrowymi przepaściami. Ich trudy potęgowały cierpienia związane z odmrożeniami dłoni i stóp. Po tygodniu wędrówki, dotarli do doliny Cajamarki.
Bitwa w Cajamarce.
W piątek 15 listopada 1532 roku, o szóstej wieczorem, Francisco Pizarro wkroczył ze swoją piechotą do Cajamarki. Na spotkanie wyszedł im wysłannik Atahualpy informując, iż władca nie może się z nimi spotkać gdyż pości. Hernando de Soto poprosił Pizarra o pozwolenie na udanie się z pięcioma lub sześcioma konnymi na rozmowę z Atahualpą. Jego dom składał się z czterech komnat, były również dwa baseny, do których doprowadzona była ciepła i zimna woda. Tam właśnie w chwili przybycia de Sota, kąpał się Atahualpa wraz ze swoimi kobietami. Całego obszaru w pobliżu domu strzegły oddziały wojowników uzbrojonych we włócznie i łuki. Hernando de Soto podjechał do kacyka, który siedział przed domem, podjechał tak blisko, że chrapy konia dotykały nakrycia jego głowy. Soto zdjął z palca pierścień i dał go kacykowi na znak przyjaźni i pokoju a ten wziął go nie okazując szacunku. Pizarro zaniepokojony brakiem powrotu de Soto wysłał swojego brata Hernanda i kilku piechurów, by sprawdził co się stało. Gdy dotarli do obozu zastali de Sota i jego ludzi oczekujących na wyjście Atahualpy. Hernando Pizarro krzyknął do tłumacza: „Powiedz mu, żeby wyszedł”, gdy w odpowiedzi usłyszał, żeby jeszcze chwilę poczekał, ponownie zwrócił się do tłumacza: ”Powiedz temu psu, żeby wyszedł natychmiast”. W tej właśnie chwili Atahualpa wyszedł, trzymając w dłoniach dwa złote kubki napełnione chichą. Jednego dał Hernandowi Pizarrowi a drugiego sam wypił. Następnie usiadł, a obok niego usiadły jego kobiety. Gdy spluwał, jedna z kobiet podstawiała dłoń. Każdy jego włos, który spadł, był zbierany przez kobiety i połykany. Na tym spotkaniu ustalono, że następnego dnia Atahualpa przybędzie do Cajamarki. Hiszpanie poinformowali Inkę, że głównym celem ich przybycia jest nauczanie wiary. Według relacji Pedra Pizarra, Atahualpa po wysłuchaniu Hernanda de Soto nakazał mu wrócić do markiza i powiedzieć mu oraz pozostałych chrześcijanom, że rano uda się do nich i że zapłacą mu za brak szacunku jaki okazali, biorąc sobie derki z pomieszczeń, w których spał jego ojciec. Dodał, że wszystko co zabrali i co zjedli od zatoki San Mateo do tej pory, mają zgromadzić na jego przybycie. W tym czasie obozu strzegło 40 tys. indiańskich wojowników. Gdy wyjeżdżali, de Soto sprawił, że koń stanął dęba, a Indianie stojący najbliżej zaczęli uciekać. Atahualpa kazał ukarać ich śmiercią za okazanie strachu, było ich ok. 300. Mieli zostać zgładzeni razem ze swoimi kobietami i dziećmi. Tej samej nocy 20 tys. Indian wraz ze swym kapitanem zwanym Lumenaui, z wieloma sznurami zaszło konkwistadorów od tyłu i ukryli się, aby wyłapać Hiszpanów gdy ci będą uciekać. Następnego dnia orszak Atahualpy wyruszył w kierunku Cajamarki, przed orszakiem szło wielu Indian (od 600 do 2000, w zależności od relacji) oczyszczających drogę z kamieni i gałęzi. Przybyli do miasta w godzinach popołudniowych. Francisco Pizarro podzielił konnych i piechotę na oddziały pod dowództwem Hernanda Pizarra, Hernanda de Soto. Cześć żołnierzy miał również przypaść Sebastianowi de Belalcazar i Juanowi Pizarro. Gubernator stanął w warowni.
Według relacji Diego de Trujilla (który brał czynny udział w zajściu), Inka z orszakiem weszli na plac i nie widząc ludzi Pizarra, Atahualpa spytał: „co się stało z tymi brodatymi?”, w odpowiedzi usłyszał: „ukryli się”. W tym momencie wyszedł na spotkanie ojciec Vincente de Vaverde, zaczął wyjaśniać Ince, że przybywają tu z rozkazu papieża oraz króla. Gdy cytował słowa Pisma Świętego, Inka spytał: „Czy to są twoje słowa?” Dominikanin odparł: „To są słowa Boga”. Atahualpa zapytał, jak to możliwe? Dominikanin wskazał na brewiarz i odparł:„Spójrz, tutaj są zapisane”. Inka zażądał aby mu go podano, spojrzał na niego i cisnął o ziemię wydając rozkaz: „Nie dajcie uciec żadnemu z nich”. Indianie w odpowiedzi wołali: „Niech tak się stanie, Inko!”. Ojciec Vincente powrócił do gubernatora i powiedział: „Wasza Ekscelencjo, co uczynisz? Atahualpa jest niczym Lucyfer”. Francisco Pizarro uzbroiwszy się w miecz, tarczę i hełm ruszył (razem z Diego de Trujillą) na lektykę Atahualpy. Gdy znalazł się w pobliżu, do szarży, z wielkim hałasem przyczepionych dzwonków, przystąpiły oddziały konnych. Na placu upadło tak wielu ludzi, że jeden leżał na drugim i wielu z 8000 Indian, w ten sposób się udusiło.
W relacji Pedra Pizarra, specjalnie schowani w hali żołnierze aby Indianie nie zauważyli jak są przygotowani aby ich przestraszyć, mieli z hukiem wyskoczyć na głos trąbki i wystrzału z falkonetu. Szpiedzy Atahualpy umocnili go w przekonaniu o słabości i strachu Hiszpanów, którzy z tego powodu zamknęli się w hali. Gdy Atahualpa przybył z oddziałem na plac, gubernator wysłał ojca Vincente aby ten zażądał w imieniu Boga i Króla, by Atahualpa poddał się prawu Pana Naszego, Jezusa Chrystusa i zwierzchnictwu Jego Królewskiej Mości oraz że jeśli to uczyni, markiz będzie uważał go za brata i nie pozwoli, aby uczyniono mu szkodę. Ojciec Vincente zaczął to wszystko wykładać Ince, podpierał się przy tym brewiarzem. Atahualpa poprosił o brewiarz, nie mogą go otworzyć, rzucił go na ziemię. Zawołał Aldanę aby ten podszedł do niego i dał mu miecz. Aldana wyjął miecz ale nie chciał oddać Ince. Po tym zdarzeniu Atahualpa powiedział, żeby sobie poszli, że są łajdakami i złodziejami i że każe ich wszystkich pozabijać. Gdy dominikanin powrócił do Pizarra, ten widząc dwie lektyki (druga należała do pana z Chincha), postanowił jedną zaatakować sam, a drugą kazał zaatakować swojemu bratu Juanowi. Na znak gubernatora, rozległ się huk wystrzału i zgiełk trąbek, jeźdźcy wypadli z hukiem, a piechota za nimi. Huk wystrzałów, ogłuszające trąbienie i zgiełk koni i dzwonków sprawił, że Indianie załamali się i zaczęli uciekać. Nie mogąc zmieścić się przez bramę, uciekali przez mur otaczający plac, który zawalili. Pan z Chincha zginął, lektykę Inki próbowano przewrócić lecz cały czas podbiegali nowi Indianie utrzymując ją w powietrzu. Zmęczony Hiszpan zadał cios Atahualpie, który by go zabił gdyby nie odparował go Francisco Pizarro, otrzymując ranę ręki. Markiz wydał rozkaz aby nikt nie ważył się zabić Inki pod karą śmierci. Po wywróceniu lektyki, Atahualpa został pojmany.
Kronikarz Francisco Lopez de Gomara choć sam nigdy nie był w Ameryce to zapisywał wspomnienia przybyłych z Nowego Świata hiszpańskich konkwistadorów. Opisuje on relację Atahualpy na namowy dominikanina. Inka nie chciał słuchać, że może być inny większy władca od niego, nie chciał rezygnować ze swojej religii i obyczajów. Twierdził, że jego wiara jest lepsza ponieważ Chrystus umarł, a Słońce i Księżyc nigdy nie umarło.
Główne siły Inków pozostały poza miastem. Nie wiadomo dlaczego Atahualpa nie wkroczył do miasta ze swoim wojskiem. Prawdopodobnie chciał pokazać Hiszpanom i własnym wojownikom, królewski majestat i odwagę, której zabrakło jego ludziom w obliczu jazdy konnej Hernanda de Soto. Inne źródła podają, iż w wyniku masakry, zginęło od 2000 do 10 000. Indianin Sebastián Yacobilca szacuje zabitych na 20 tys.
Uwięzienie Atahualpy.
Większość ochotników Pizarra walczyła po raz pierwszy w życiu, na widok orszaku Inki wielu zmoczyło zbroję. Po aresztowaniu Atahualpy Hiszpanie mieli w ręku decydujący czynnik władzy państwowej. Inka był żywym wcieleniem boga Słońce. Pojmanie go sparaliżowało imperium. Władcy Cuzco stanęli w obliczu jawnej dezercji większości poddanych, podziałach wśród "panacas" oraz zemsty wodzów z północy. Wielu kacyków zaraz po pojmaniu Atahualpy przyszło do Hiszpanów, złożyć im przysięgę wierności. Monarcha zaproponował okup za swoje uwolnienie, co było powszechna praktyką w wojnach plemiennych w Andach oraz symbolem wasalnego hołdu. Atahualpa obawiał się również własnej śmierci, doszły do niego wiadomości, że Hiszpanie przyszli popierać sukcesję na tron jego brata którego trzymał w niewoli. Atahualpa rzekł do tłumacza: „Powiedz Chrześcijanom, że jeśli mnie oszczędzą, dam im tyle złota, ile zmieści się w tej komnacie”. Diego de Trujillo zanotował, że Atahualpa przyrzekł później, napełnić dwie całe komnaty do wysokości równiej prawie dwóch ludzi. Po tej obietnicy, wysłał swoich kapitanów aby gromadzili obiecany skarb. Jak zdradził później jeźdźcowi Miguelowi de Estete, planował on wcześniej zabrać Hiszpanom konie, które zrobiły na nim największe wrażenie aby je rozmnożyć. Część konkwistadorów zamierzał wykastrować aby służyli jako strażnicy jego kobiet, a resztę miał złożyć w ofierze Słońcu. Pizarro traktował jeńca z szacunkiem, uwolnił go z kajdanów i umieścił w większym budynku wraz z jego kobietami, które przyrządzały mu jedzenie. Zdawał sobie sprawę, że znajduje się w niebezpieczeństwie, armie dowódców Inki mogły się składać nawet z 100 tys. wojowników. Król został zamknięty w komnacie, skąd mimo to nadal rządził państwem. Miał ze sobą wielu kacyków, którzy czekali na zewnątrz i gdy któregoś wolał, ten musiał wchodzić boso i nieść jakiś ciężar. Gdy był głodny, kobiety przyrządzały mu wiele potraw, a on wybierał na co ma ochotę. Gdy zdecydował, kobieta brała potrawę w złotym talerzu to ręki i trzymała podczas gdy on jadł. Gdy spadał mu jakiś kęs lub kropla na ubranie, przerywał posiłek i zmieniał ubranie. Wszystko czego dotkną było gromadzone i raz do roku palone, nawet kości z mięsa, trzciny, które dotykał, kolby kukurydzy, które miał w ręku. Markiz prawie codziennie odwiedzał Atahualpę, od czasu do czasu zapraszał do własnych komnat, aby zjeść z nim posiłek. Ze strony Atahualpy wyglądało to inaczej, za równego sobie uważał jedynie Hernanda de Soto. Choć jedną ze swoich sióstr podarował właśnie Pizarrowi. Podczas gdy Inka był uwieziony, zgładził swojego brata. Pedro Pizarro opisuje, sytuację gdy gubernator nakazał aby przyprowadzono Huascara i aby go nie zabili, gdyż jeśli to zrobią to on zabije Atahualpę. Indianie zanieśli wiadomość do kapitanów Atahualpy, a ci byli w rozterce, gdyż traktowali Huascara bardzo źle. Przedziurawili mu ciało pod obojczykami i przeciągnęli tamtędy sznury. Teraz nie mogli go wypuścić ani się z nim sprzymierzyć. Huascar na wieść o tym powiedział: „Ten pies Atahualpa, gdzie on ma złoto i srebro aby je dać Hiszpanom? Czyż nie wie iż wszystko jest moje? Ja to dam chrześcijanom, a jego niech zabiją”. Gdy te słowa dotarły do Atahualpy postanowił użyć podstępu. Podczas jednego z posiłków w obecności gubernatora, udał, że płacze. Na prośby markiza, aby wyjaśnił, dlaczego tak się zachowuje odparł: „Jestem strapiony, gdyż z pewnością mnie zabijesz”. Po zapewnieniach Pizarra, że nic mu nie grozi, kontynuował: „Panie, ty przekazałeś mi nie zabijać mojego brata Huascara i powiedziałeś, że zabijesz mnie, jeśliby jego zabito”. Markiz zaskoczony wiadomością, obiecał nie robić krzywdy Atahualpe gdyż zabito Huascara bez jego wiedzy i nie miał na to wpływu. Po tych zapewnieniach Inka wysłał posłańców aby natychmiast zabili Huascara. Młody konkwistador Alonso de Mesa w zeznaniu złożonym przed wicekrólem w Toledo wspomina rozmowę Inki z gubernatorem w czasie gdy przybyło 4-5 tys. Indian z kobietami i dziećmi szukać schronienia, Atahualpa oznajmił, że gdyby był wolny kazał by ich wszystkich zabić aby zagwarantować lojalność prowincji. Mesa wspomniał też o znalezieniu w komnacie Inki zasuszonej czaszki oprawionej w złoto, do której przymocowany był złoty lejek. Atahualpa przyznał, że to głowa jednego z jego braci, który przeciwko niemu walczył i przechwalał się, że będzie pił z czaszki Atahualpy więc teraz Inka pije z jego czaszki. Mesa był również świadkiem jak Atahualpa wydaje rozkaz ukamienowania 10 lub 12 kacyków. Na co Pizarro miał zagrozić Ince, że go spali jeśli nadal będzie dokonywał takich zabójstw. Zbieranie skarbu przedłużało się, a morale konkwistadorów słabło. Atahualpa zaproponował markizowi aby udać się do Pachacamac gdyż tamtejszy bożek ma większy skarb niż powinien. Na tą czteromiesięczną misję pojechał Hernando Pizarro. Po złupieniu obiecanych kosztowności, ruszył do miasta Januja, w którym stacjonował jeden z dowódców Atahualpy. Miasto było ogromne i leżało w pięknej dolinie. Konkwistadorom zapadł w pamięć widok głównego placu, było tam tysiące włóczni, na których nabite były głowy z językami pokonanych wojowników Huascara. Gubernator wysłał konkwistadorów również do Cuzco w podobnym celu. Niedługo przed powrotem Hernada Pizarra, przypłynął statek Almagra ze 150 nowymi ochotnikami z przesmyku. Wśród konkwistadorów zapanowała konsternacja, gdyż markiz odmówił nowym ochotnikom udziału w złocie obiecanym przez Inke. Dochodziło do jawnej wrogości pomiędzy obiema grupami konkwistadorów.
Skarb Cajamarki.
Z 11 ton srebrnych i złotych przedmiotów, uzyskano 6 ton przetopionego złota w sztabach po 22,5 karata o masie ok. 3,5 kg oraz blisko 1300 kilogramów srebra. Cały skarb wart był 1 326 539 pesos w złocie i 51 610 marek w srebrze. Każda sztabka złota miała wartość ok. 1000 pesos. Szacunki nie obejmują prywatnych łupów zdobytych podczas wyprawy, w tym szmaragdów, klejnotów, różnych wyrobów ze złota i srebra np. markiz przywłaszczył sobie złoty tron Inki. Każdy konny Pizarra otrzymał 8800 pesos w złocie i 363 marek w srebrze. Piechurzy po 4440 pesos w zlocie oraz 181 marek w srebrze. Gubernator przyznał sobie 57 740 pesos w złocie, jego kapitanowie również otrzymali większe udziały. Hernando Pizarro otrzymał 31 080 pesps, Juan Pizarro 11 100 pesos, Hernando de Soto 17 740 pesos, Sebastian de Belalcazar oraz Pedro de Candia i Gonzalo Pizarro 9009 pesos, Vincente de Vaverdenic nie otrzymał ze względu na śluby ubóstwa. Grupa z San Miguel 15 tys. pesos do podziału, ludzie Almagra 20 tys. pesos. Francisco Lopez de Jerez zapisał ceny niektórych artykułów. Dzban wina 60 pesos, para butów lub spodni 30-40 pesos, peleryna 125 pesos, miecz 50 pesos, kartka pergaminu 10 pesos. Kiepski koń 94 pesos, a dobry 3000 pesos. Czarnoskóry niewolnik 300–600 pesos.
Diego de Trujillo odnotował, że markiz przywłaszczył sobie więcej złota niż było uzgodnione. Inny konkwistador wspomina o komnacie zapełnionej złotymi wazami, których nie dano do podziału. Karol V zarządził w tej sprawie dochodzenie, które zostało przeprowadzone przez zakonnika Tomasa de Berlanga w Limie i Panamie. Jednym ze świadków był Hernando de Soto, który zeznał iż widział jak Pizarro i Almagro sprzedają część srebra w celu powiększenia osobistego majątku.
Śmierć Atahualpy.
Podział łupu oznaczał, iż Atahualpa wywiązał się ze swojej części umowy i nadszedł czas aby zapadły względem niego jakieś decyzje ze strony Hiszpanów. Władca Inków przeczuwał swoją śmierć. Jednemu ze strażników powiedział, że widział kule ognia rozświetlająca nocne niebo i wie iż jest ona zwiastunem jego śmierci. Atahualpa za swoich obrońców uważał Hernanda Pizarro oraz Hernanda de Soto. Obawiał się za to Diega de Almagra, którego nazywał „jednookim”, oraz skarbnika Alonso de Riquelme, którego nazywał „grubasem”. O prawdziwych powodach stracenia Atahualpy można jedynie spekulować. Uwolnienie Atahualpy wiązało by się z bardzo dużym strategicznym ryzykiem odwetu z jego strony, co Hiszpanie przepłacili by życiem. Właśnie z tego powodu Almagro i Riquelme lobbowali za straceniem Inki. Za sprawą indiańskiego tłumacza Felipe, Hiszpanie zostali poinformowani o gromadzeniu się wojsk inkaskich w Cajas co wzmocniło obawy Almagrao i Riquelma, którzy w te opowieści uwierzyli. Pizarro wysłał Hernanda de Soto na zwiady, z których wrócił już po straceniu Inki. Indiański tłumacz wymyślił te kłamstwa gdyż został przyłapany przez Atahualpę na przymuszeniu jednej z jego kobiet do obcowania i lękał się śmierci. Kobietą tą była jego ulubiona żona Cuxirimay. Hiszpański tłumacz Juan de Betanzos, który osiemnaście lat później sam ją poślubił, zapisał jej wspomnienia. Atahualpa zastawszy Filipe ze swoją żoną wykrzykną: „Psie z wybrzeża! Wziąłeś moją żonę, bom uwięziony! Ale gdybym nie był, to dobrze wiesz, że bym cię ukarał, całą twoją rodzinę i cały lud twój!„. Filipe obleciał strach i kilka dni później powiadomił, że Inka planuje ucieczkę, gromadzi wojska i planuje zabić wszystkich Hiszpanów. Na niekorzyść Atahualpy świadczyło iż w tym właśnie czasie Hiszpanie dowiedzieli się o podstępnym zabiciu Huascara. Hernando de Soto również był przeciwny uwolnieniu Atahualpy ale nie chciał jego śmierci. Proponował iż zabierze go do Hiszpanii aby zneutralizować zagrożenie z jego strony. Niestety, po doniesieniach Filipe opuścił Cajamarkę. Hernando Pizarro, który nie pochwalał uśmiercenia wodza, musiał wyruszyć z częścią trybutu dla Korony. Później twierdził, że uśmiercenia Atahualpy dokonano niezgodnie z prawem ponieważ bez pozwolenia Korony. Przeprowadzono proces, na którym skazano Atahualpę na śmierć(miał obrońcę). Wysunięto przeciw niemu wiele zarzutów, w tym nastawanie na życie Hiszpanów. Atahualpa bronił się prosząc aby go nie zabijali, iż nie ma w tym kraju Indianina, który by się ruszył bez jego rozkazu i mają go w więzieniu. Oskarżano go również o rzeczy, których Hiszpanie nie mieli kompetencji osądzać jak np. okrucieństwo w sposobie sprawowania władzy. Pojawiły się też zarzuty o kazirodztwo, o których pisze Pedro Pizarro: "Nakazał, aby uśmiercono go grotą, a po śmierci spalono, z tego powodu, iż miał za żony swoje siostry. Zaprawdę, niewiele praw ci panowie czytali, bo nie nauczywszy przedtem niewiernego, wydali na niego ten wyrok". Wyrok wykonano 26 lipca o ok. siódmej wieczorem. Wyprowadzono go zakutego z komnaty na plac, przywiązano go do pala na stosie i kazano usiąść. Według relacji jednego z konkwistadorów, Inka w języku quechua miał ciągle powtarzać: „Dlaczego oni chcą mnie zabić? Co ja albo moi synowie, albo moje żony kiedykolwiek im zrobiliśmy?”. Do skazanego podszedł dominikanin Vincente de Vaverde nakłaniając go aby wziął chrzest. Nie odpowiadał aż podszedł do niego Indianin z plemienia Canari wyznaczony na kata. Inka zaczął krzyczeć błagalnie o chrzest, nadano mu imię Pizarra, Francisco. Zakonnik powiedział mu, że nie zostanie spalony mimo takiego wyroku gdyż okazał skruchę. Atahualpa gestami wskazywał, że jego dzieci są jeszcze małe. Błagał Pizarra aby się nimi zaopiekował. Pouczał też swoje żony, że jeśli jego ciało nie zostanie spalone, będzie mógł do nich powrócić, nawet gdy go zabiją, bo słońce będące jego ojcem, podniesie go z martwych. Indiański kat dostał sygnał i udusił Atahualpę pociągając za końce liny obwiązanej na szyi Inki. Ciało zostało pozostawione na placu przez całą noc, następnego dnia pochowano go w kościele, który Hiszpanie mieli w Cajamarce. Po zapewnieniach Inki, że powróci, paru ludzi i jedna siostra z kilkoma Indiankami powiesiło się, oznajmiając, że idą na tamten świat służyć Ince. O śmierci Atahualpy najprawdopodobniej zdecydowały względy bezpieczeństwa. Pedro Pizarro pisze: „Ja sam widziałem, jak markiz płakał z żalu, iż nie może mu życia darować, gdyż lękał się żądań i ryzyka, jakie powstałoby w tym kraju, gdyby Atahualpa się uwolnił (...) Markizowi wielce ciążyło, że kazał zabić Atahualpę, a Sotowi jeszcze bardziej. Bo mówił i miał rację, że dużo lepiej byłoby wysłać go do Hiszpanii iże on zobowiązałby się go zaokrętować”.
Przejęcie władzy przez Hiszpanów.
Po śmierci Atahualpy Francisco Pizarro nakazał swoim żołnierzom marsz na stolicę Inków Cuzco, pod którą Hiszpanie dotarli wiosną 1533 r. Obecni na miejscu urzędnicy, popierający wcześniej Huascara, przywitali Hiszpanów przyjaźnie ale bez większego entuzjazmu. Dla nich Pizarro był człowiekiem, który usunął ich rywala Atahualpę i zakończył wojnę domową. Wkrótce możni inkascy zjednoczyli swoje siły przeciwko Manco Ince jednemu z dalszych synów Huayna Capaca. Cały kraj stał się wówczas państwem marionetkowym w rękach Hiszpanów. Chcąc umocnić więzi z królestwem Pizarro poślubił osiemnastoletnią siostrę Manco Capaca – Quispe Cusi, która rok później urodziła mu córkę Franciscę. Także wielu żołnierzy Pizarra poślubiło miejscowe kobiety także z miejscowego klasztoru.
Podczas swojego panowania w kraju, Hiszpanie rozpoczęli zakrojoną na szeroką skalę akcję plądrowania Cuzco, co przyniosło im wielu wrogów wśród miejscowej ludności. Hiszpanie dokonali podziału złota, większą część przeznaczając dla dworu królewskiego w Hiszpanii i dla braci Pizarra, resztę podzielono pomiędzy żołnierzy. Podział tak wielkiej ilości złota jednak wywołał nieporozumienia wśród Hiszpanów. Dlatego też wybudowali oni w Cuzco odlewnię, gdzie przetapiali przedmioty ze złota, m.in. statuę pierwszego Inki. Kolejnym celem Pizarra było wybudowanie nowego portu, skąd można było ładować na okręty zdobyte złoto. W ten sposób powstała Lima, która stała się nową stolicą państwa. W roku 1535 na wniosek Karola V, królestwo podzielone zostało pomiędzy Pizarro i Diego Almagro. Krótko potem, jeszcze w tym samym roku Hiszpanie zorganizowali ekspedycję do Chile, co wykorzystał Manco Inka wywołując powstanie inkaskie.
Powstanie Manco Inki.
Już w roku 1535 Manco Inka próbował ucieczki z Cuzco, został jednak z powrotem przyprowadzony do swojego pałacu. Od tego czasu Hiszpanie nie okazywali mu łagodności. Nie liczyli się zupełnie ze znaczeniem Sapa Inka, ignorując prawa i potrzeby mieszkańców, oraz w dalszym ciągu plądrując Cuzco i inne święte miasta Inków. Manco Inkę zakuto w łańcuchy i upokarzano publicznie. Niechęć Inków wzbudził Gonzalo Pizarro, który uprzykrzał życie siostrze Manco Inki – Coya Occlo. Jednak oliwy do ognia dodało dopiero zabicie przez Hiszpanów kilku inkaskich generałów i namiestników państwowych.
Powstanie było przygotowywane od dłuższego czasu przez generałów Manco Inka. Inkowie zdawali sobie sprawę ze słabości swojej tradycyjnej broni przeciwko broni agresorów, nie widzieli jednak alternatywy. Na tajemnym zebraniu w Cuzco Manco Inka wezwał generałów do ogólnego powstania. Następnie rozesłał posłańców po całym królestwie, którzy mieli wszcząć przygotowania do rebelii. Rozpoczęła się prowadzona w tajemnicy produkcja broni i organizacja oddziałów, które miały równocześnie uderzyć na Limę i Cuzco.
Powstanie planowano na Wielkanoc 1536 r. Tydzień wcześniej Manco Ince udała się ucieczka do przygotowanej dla niego kryjówki na północy, gdzie zbierały się jego wojska. Na skutek nieporozumień w szeregach dowódczych w kwestii wybrania celu, atak powstańców przeprowadzono dopiero na początku maja. Po dotarciu do Cuzco naprzeciwko rebeliantów stanęło 170 Hiszpanów i 1000 indiańskich żołnierzy. Armia Inki liczyła dziesiątki tysięcy ludzi. Po odcięciu zaopatrzenia w wodę, powstańcy przystąpili do oblężenia miasta oraz położonej w pobliżu twierdzy Sacsayhuamán, która została szybko zdobyta.
Pomimo że porażka wydawała się bliska, Hiszpanie zawzięcie walczyli o swoje życie. Wiedzieli bowiem, że nie mogą liczyć na litość Inki. Chcąc osłabić morale przeciwnika, rozpoczęli terroryzowanie ludności cywilnej. W międzyczasie wojskom Inki udało się zniszczyć posiłki hiszpańskie na drodze do Cuzco. W bitwie poległo około 300 Hiszpanów. Gdy tylko wiadomość ta dotarła do Cuzco, obrońcy podjęli się ostatniej próby przełamania oblężenia, podczas której zginął Juan Pizarro. Hiszpanie przypuścili też atak na twierdzę Sacsayhuamán, natykając się na siły inkaskie uzbrojone w miecze i tarcze hiszpańskie. Mimo to atak hiszpański powiódł się, a twierdza wpadła ponownie w ich ręce. Oblężenie miasta trwało jednak nadal. Wkrótce druga grupa powstańców obległa Limę. Zagrożony Pizarro zamierzał zwrócić się o pomoc dworu królewskiego w Hiszpanii. Pomoc przyszła szybko. Powrót wojsk Diego de Almagro z ekspedycji do Chile zakończył ostatecznie walki na korzyść Hiszpanów.
Upadek królestwa.
Podczas walk o Limę i Cuzco Manco Inka na czele pozostałych wojsk wycofał się na swoje rodzinne ziemie do Ollantaytambo, gdzie zamierzał urządzić kwatery dla swoich żołnierzy. Naciskany przez grupę 70 konkwistadorów pod wodzą Hernando Pizarro, który ruszył z pościgiem z Cuzco, po stoczeniu kolejnej zwycięskiej dla Inków potyczki, zdecydował się w końcu na wycofanie z nowej rezydencji. Opuścił tym samym obóz w Ollantaytambo i pomaszerował z resztkami armii w połowie 1537 r. do Antisuyu, leżącego w pobliżu dżungli amazońskiej. Hiszpanie nie podjęli pościgu, tocząc tym razem spory o łupy. W sporze takim śmierć poniósł m.in. Diego de Almagro, który podjął walkę z braćmi Pizarro. Dopiero po zakończeniu bratobójczych walk, Hiszpanie kontynuowali pościg za Inką. W mieście zwanym przez Hiszpanów Espiitu Pampa (Równina Duchów) Hiszpanie natknęli się w końcu na rebeliantów. W kolejnej bitwie ponieśli jednak pierwszą porażkę w bitwie z Inkami w otwartym polu. Mimo że i tym razem Capac umknął pościgowi, Hiszpanie splądrowali miasto. Ostatnim miejscem schronienia Sapa Inki stała się Vilcabamba.
Miasto jeszcze długo pozostawało nienaruszone przez Hiszpanów. W roku 1541 Francisco Pizarro został zamordowany. W roku 1544 ten sam los spotkał Manco Capaca. Po śmierci wodza Inkowie nie zaprzestali jednak walk. Prowadzili walki partyzanckie przeciwko Hiszpanom, którzy zajęli region Tahuantinsuyu. Hiszpanie systematycznie wypierali kulturę Inków, zmuszając Indian do przejścia na wiarę chrześcijańską, poślubiając inkaskie kobiety i osiedlając rasy mieszane (Metysów) na terenie kraju.
Dopiero w maju 1571 r. wraz ze zdobyciem Vilcabamby zakończył się mit o królestwie Inków. Miasto padło bez walki, a wielu wojowników zbiegło w pobliskie lasy. Ostatni Sapa Inka – Tupac Amaru, najmłodszy syn Manco Inki został pojmany dnia 24 września 1572 r. w Cuzco i stracony publicznie.

</doc>
<doc id="1289770" url="https://pl.wikipedia.org/wiki?curid=1289770" title="Mike Sorber">
Mike Sorber

Michael Steven (Mike) "Sorbs" Sorber (ur. 14 czerwca 1971 w Florissant, w stanie Missouri) – były pomocnik grający w reprezentacji Stanów Zjednoczonych po Mistrzostw Świata w piłce nożnej w 1994 roku. Obecnie asystent trenera amerykańskiej drużyny narodowej.
Młodość i college.
Ojciec Mike'a, Pete "Sorbs" Sorber był pierwszym szkoleniowcem akademickiej drużyny z Florissant przez 30 lat. Przez ten okres, doprowadził do 10 mistrzostw związkowych. Pod okiem ojca, Mike rozwinął się na niezłego gracza. Reprezentował szkołę St. Thomas Aquinas-Mercy, z którą triumfował w mistrzostwach stanowych w 1985 i 1988. Po jej ukończeniu, Sorber występował w NCAA z Saint Louis University. W 1992 był finalistą Hermann Trophy. Karierę w St. Louis zakończył z dorobkiem 13 goli i 29 asyst. Zdobył też licencjat z komunikacji z nieletnimi w prawie kryminalnym.
Reprezentacja.
Pierwszy występ w drużynie narodowej Sorber zaliczył 25 stycznia 1992. Ogółem zagrał w 67 spotkaniach, strzelając 2 gole. Jego znakiem charakterystycznym był postawiony kołnierzyk. Bora Milutinovic, trener reprezentacji podczas mundialu w 1994 roku powiedział:
Ostatnim meczem Sorbera w kadrze był remis z Paragwajem w 1998 roku. Brano tego piłkarza również pod uwagę w kontekście powołań na Mistrzostwa Świata we Francji, ale w końcu na nie nie pojechał.
UNAM Pumas.
Po mundialu w USA, Sorber przeniósł się do meksykańskiego UNAM Pumas. W barwach tej drużyny rozegrał dwa sezony i został pierwszym amerykańskim piłkarzem w Meksyku, który został wybrany do jedenastki All Star.
Major League Soccer.
W 1996 Sorber podpisał kontrakt z nowo założoną Major League Soccer. Przydzielony został do Kansas City Wizards. Występował tam tylko przez jeden sezon, po czym przeszedł do MetroStars w ramach wymiany za Damiana Silverę.
Zawodnikiem MetroStars Sorber był przez trzy lata. Drużyna dotarła do play-offów tylko raz, w 1998. Dwa lata później Amerykanin podpisał kontrakt z New England Revolution, które natychmiast opuścił na rzecz Chicago Fire, gdzie zagrzał miejsce jedynie przez rok. Z Fire doszedł do finału pucharu MLS. Zdobył 17 bramek, a asystował 17 razy.
Kariera trenerska.
Sorber karierę zakończył w lutym 2001, po czym powrócił do Uniwersytetu w Saint Louis, gdzie został asystentem trenera Billikens.
Obecnie jest pomocnikiem szkoleniowca pierwszej reprezentacji Stanów Zjednoczonych. Został na tę pozycję wybrany w maju 2007 przez Boba Bradleya.

</doc>
<doc id="1289771" url="https://pl.wikipedia.org/wiki?curid=1289771" title="Krajzega">
Krajzega



</doc>
<doc id="1289774" url="https://pl.wikipedia.org/wiki?curid=1289774" title="Mistrzostwa Czterech Kontynentów w Łyżwiarstwie Figurowym 2003">
Mistrzostwa Czterech Kontynentów w Łyżwiarstwie Figurowym 2003

Mistrzostwa czterech kontynentów w łyżwiarstwie figurowym 2003 – 5. edycja zawodów rangi mistrzowskiej dla łyżwiarzy figurowych z Azji, Afryki, Ameryki oraz Australii i Oceanii. Mistrzostwa odbywały się od 10 do 16 lutego 2003 w hali Capital Indoor Stadium w chińskim Pekinie.
Mistrzami w konkurencjach solowych zostali Japończycy Takeshi Honda i Fumie Suguri. Wśród par sportowych triumfowali Chińczycy Shen Xue i Zhao Hongbo. Natomiast w konkurencji par tanecznych złoto wywalczyli Kanadyjczycy Shae-Lynn Bourne i Victor Kraatz.
Wyniki.
Pary taneczne.
Tańcem obowiązkowym (CD) był "Quickstep".

</doc>
<doc id="1289776" url="https://pl.wikipedia.org/wiki?curid=1289776" title="Triada (muzyka)">
Triada (muzyka)



</doc>
<doc id="1289777" url="https://pl.wikipedia.org/wiki?curid=1289777" title="Desmostylia">
Desmostylia



</doc>
<doc id="1289779" url="https://pl.wikipedia.org/wiki?curid=1289779" title="Tenerife Santa Cruz">
Tenerife Santa Cruz



</doc>
<doc id="1289780" url="https://pl.wikipedia.org/wiki?curid=1289780" title="Pericope adulterae">
Pericope adulterae

Pericope adulterae (łac.), albo Pericopa de Adultera, Perykopa o kobiecie cudzołożnej – fragment Ewangelii według św. Jana (J 7,53-8,11) przedstawiający konfrontację pomiędzy Jezusem a faryzeuszami i uczonymi w Piśmie.
Pochodzenie i autorstwo perykopy.
Według opinii większości współczesnych biblistów fragment ten nie pochodzi od pierwotnego autora Ewangelii św. Jana i jest późniejszą wstawką. Perykopy brakuje w najstarszych rękopisach Ewangelii, w niektórych zaś rękopisach była ona wstawiana w innych miejscach.
Świadectwo najstarszych rękopisów.
Perykopy nie zawierają następujące rękopisy: Papirus Bodmer II, Papirus Bodmer XIV-XV, Kodeks Synajski, Kodeks Watykański, Kodeks Aleksandryjski, Kodeks Petropolitanus Purpureus, Kodeks Borgiański, Kodeks Waszyngtoński, Kodeks Monachijski, Kodeks Macedoński, Kodeks Sangalleński 48, Minuskuł 3, 12. Perykopa nie została uwzględniona przez Sekcje Ammoniusza, ani Kanony Euzebiusza. 
W Kodeksie Watykańskim przy 7,52 znajduje się oznaczenie (przypominające umlaut) informujące, że inne rękopisy mają w tym miejscu odmienny wariant tekstowy. Również Papirus Bodmer II zaznacza, że istnieją rękopisy, które zawierają tu dodatkowy tekst. 
Najstarszym rękopisem zawierającym perykopę de adultera jest Kodeks Bezy, powstały około roku 400. Ponadto zawierają ją następujące kodeksy: Codex Seidelianus I, Codex Seidelianus II, Kodeks Cypryjski, Kodeks Kampiański, Kodeks Naniański, Kodeks Tischendorfa IV, 28, 700, 892, 1010.
Świadectwo Ojców Kościoła.
Tekst perykopy wędrował do różnych miejsc Nowego Testamentu, a także poza jego obręb. Rękopisy należące do grupy "f"1 umieszczają tekst tej perykopy po J 21,25, natomiast rękopisy należące do "f"13 umieszczają go raczej w "Ewangelii Łukasza" niż "Jana". Niektóre rękopisy umieszczają ją na końcu Ewangelii Łukasza, jeden rękopis umieszcza po J 7, 38. Papiasz, biskup Hierapolis (zm. ok. 135), cytowany przez Euzebiusza, przytacza "inne opowiadanie o jakiejś kobiecie, którą oskarżono przed Panem o wiele grzechów". Euzebiusz (lubił poprawiać Papiasza) komentuje: "To samo opowiadanie znajduje się również w „Ewangelii według Hebrajczyków”, ja zaś uważałem za potrzebne i ten szczegół dodać do tego, co się już powiedziało" (Hist. Eccl. III, 39, 17). Wygląda więc na to, że w czasach Euzebiusza perykopa ta nie znajdowała się w Ewangelii Jana, a Euzebiusz nie wie, że może ona pochodzić z Ewangelii kanonicznej. 
Sama zaś perykopa cytowana jest przez Hieronima, Ambrożego, Augustyna, Faustusa, Rufina.
Współczesne badania.
Świadectwo rękopisów zostało potwierdzone przez badania słowno-statystyczne (R. Morgenthaler, U. Becker), również styl został określony jako "zupełnie nie-Janowy" (K.H. Schelkle). Według Alfreda Läpple fragment powstał w środowisku judeochrześcijańskim w II wieku, zaś do kanonu włączono go na początku III wieku.
Według autorów komentarzy do Biblii Paulistów i Biblii Tysiąclecia temat i styl perykopy wskazuje na pokrewieństwa do Ewangelii według św. Łukasza. Mimo podważanego autorstwa historyczność i natchniony charakter perykopy nie budzą wątpliwości, dlatego pozostaje ona we wszystkich współczesnych przekładach i wydaniach Biblii.
Biorąc pod uwagę kryterium zgodności tekstu z kontekstem literackim, w którym występuje, najlepszą opcją pierwotnego czy też oryginalnego kontekstu jest tekst J 7–8.
Bart D. Ehrman i Daniel B. Wallace są zdania, że tekst ten nie należał do oryginalnej Ewangelii Jana.
Treść perykopy.
Do Jezusa przyprowadzono kobietę złapaną na cudzołóstwie (nie jest jasne, czy była to kobieta zamężna, czy też prostytutka) w celu zastawienia pułapki: jeśliby uznał kobietę winną (zgodnie z Prawem Mojżeszowym), sprzeciwi się prawu rzymskiemu, które zabraniało Żydom wydawania wyroków śmierci, jeśli by ją ułaskawił – sprzeciwi się prawu Mojżeszowemu. Jezus nie podjął tej dyskusji, natomiast odwołał się do możliwości, na którą wskazuje prawo mojżeszowe (Pwt 17,7) – sami świadkowie przestępstwa mogą rozpocząć egzekucję wyroku. Nikt jednak nie był w stanie wystąpić w charakterze świadka przeciw oskarżonej o cudzołóstwo kobiecie – zniknął więc przedmiot oskarżenia.
Sama czynność pisania wykonywana przez Jezusa (jedyny raz w całej literaturze biblijnej, zarówno kanonicznej jak i pozakanonicznej) oraz próby odgadnięcia treści samego napisu stały się przedmiotem licznych interpretacji od starożytnych Ojców Kościoła po współczesnych egzegetów. Wyczerpujące studium na ten temat przedstawił Ch. Keith.
Perykopa o kobiecie cudzołożnej była inspiracją dla wielu malarzy, m.in. Pietera Bruegla ("Chrystus i cudzołożnica"), Rembrandta ("Chrystus i jawnogrzesznica"), Tycjana, Cranacha starszego czy Henryka Siemiradzkiego ("Chrystus i jawnogrzesznica").
Warianty tekstowe.
&lt;poem&gt;
8,3 – επι αμαρτια γυναικα ] γυναικα επι μοιχεια – D
8,4 – εκπειραζοντες αυτον οι ιερεις ινα εχωσιν κατηγοριαν αυτου – D
8,5 – λιθαζειν ] λιθοβολεισθαι – K Π
8,6 – ενος εκαστου αυτων τας αμαρτιας – 264
8,6 – μη προσποιούμενος – K
8,7 – ανακυψας ] αναβλεψας – Κ Γ ] U Λ "f"13 700
8,8 – κατω κυψας – "f"13
8,8 – ενος εκαστου αυτων τας αμαρτιας – U 700
8,9 – και υπο της συνειδησεως αλεγχομενοι εξρχοντο εις καθ' εις – K
8,9 – εως των εσχατων – U Λ "f"13
8,10 – και μηδενα θασαμενος πλην της γυναικος – K
8,11 – τουτο δε ειπαν πειραζοντες αυτον ινα εχωσιν κατηγοριαν κατ αυτου – M
&lt;/poem&gt;

</doc>
<doc id="1289781" url="https://pl.wikipedia.org/wiki?curid=1289781" title="Wałcz Raduń">
Wałcz Raduń

Wałcz Raduń - przystanek kolejowy, a dawniej stacja kolejowa w Wałczu w województwie zachodniopomorskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1289783" url="https://pl.wikipedia.org/wiki?curid=1289783" title="Wes Madiko">
Wes Madiko

Wes Madiko, znany także jako Wes (ur. 15 stycznia 1964 w Motabie, zm. 25 czerwca 2021 w Alençon) – kameruński muzyk i wokalista, twórca muzyki etnicznej i world music.
Życiorys.
Muzyką interesował się od dzieciństwa. Naukę rozpoczął już jako siedmiolatek, gdy jego dziadek zaczął uczyć go gry na zanzie – popularnym afrykańskim instrumencie. W połowie lat 90. XX wieku przeniósł się ze swoją dziewczyną do Francji, gdzie razem z producentem i muzykiem Michelem Sanchezem, współzałożycielem zespołu Deep Forest, nagrał wydany w czerwcu 1996 roku album "Welenga". Płyta ta, a zwłaszcza utwory „Alane” i „Awa Awa”, niejednokrotnie zdobywały listy przebojów. Liczba sprzedanych egzemplarzy płyty "Welenga" wynosi ok. 10 mln (1,5 mln we Francji).
Wes znany jest także zachodniej publiczności z utworu „In Youpendi”, który znalazł się na ścieżce dźwiękowej filmu "". W 2000 roku nagrał drugą płytę, "Sinami: The Memory". W 2010 roku wydana została ostatnia płyta Madiko – "Melowe", nagrana we współpracy z kompozytorem muzyki elektronicznej Paulem Kwitkiem. 
Zmarł 25 czerwca 2021 roku w szpitalu we francuskim Alençon w wieku 57 lat z powodu infekcji, jaka wdała się po przeprowadzonej operacji.

</doc>
<doc id="1289784" url="https://pl.wikipedia.org/wiki?curid=1289784" title="Pragnienia Kosowa">
Pragnienia Kosowa

Pragnienia Kosowa (tyt. oryg. Etjet e Kosovës, inny tytuł: Kosova: Desperate Search) – kosowski film fabularny z roku 2005 w reżyserii Sunaja Raçy. Zdjęcia do filmu były kręcone w Kosowie i we wsi Brodec, w Macedonii.
Fabuła.
Akcje filmu rozgrywa się we współczesnym Kosowie, po zakończeniu wojny w 1999 r. W czasie wojny młoda kobieta wraz z dziećmi musiała uciekać z Kosowa, w czasie, gdy jej mąż wstąpił ochotniczo do jednego z oddziałów UÇK, walczących z Serbami. W czasie konfliktu żołnierze serbscy zabierają dwoje dzieci kobiety i uprowadza w nieznanym kierunku. Po wojnie jej mąż wraca jako inwalida, poruszający się na wózku inwalidzkim, i obwinia swoją żonę o utratę dzieci. Ich życie toczy się w milczeniu. Poszukując swoich zaginionych dzieci kobieta znajduje Zanę, która w imieniu władz Kosowa zajmuje się poszukiwaniem osób zaginionych. Córka Zany, Fleta pracuje dla UNMIK i coraz bardziej oddala się od swoich rodziców i upośledzonego brata. Mąż Zany nie pracuje i cały dzień spędza przed telewizorem, jednocześnie krytykuje swoją żonę i córkę, które pracują na utrzymanie rodziny.
Wędrujący po Kosowie i szukający dla siebie miejsca stary Albańczyk spotyka Serba. Obaj znajdują się w trudnej sytuacji życiowej, ale nie są w stanie zapanować nad emocjami i tym, co ich dzieli.
Nieodległa wojenna przeszłość staje się w filmie czynnikiem niszczącym rodziny ocalałych i utrudniającym porozumienie między ludźmi.

</doc>
<doc id="1289790" url="https://pl.wikipedia.org/wiki?curid=1289790" title="Drzewoszewo (przystanek kolejowy)">
Drzewoszewo (przystanek kolejowy)

Drzewoszewo - zlikwidowany przystanek kolejowy w Drzewoszewie w województwie zachodniopomorskim, w Polsce.

</doc>
<doc id="1289793" url="https://pl.wikipedia.org/wiki?curid=1289793" title="Jerzy Ciszewski (sportowiec)">
Jerzy Ciszewski (sportowiec)

Jerzy Ciszewski (ur. 15 września 1961) – polski sportowiec, dziennikarz, menedżer, w 2005 wiceminister sportu.
Życiorys.
Syn Jerzego Ciszewskiego. Ukończył studia na Wydziale Trenersko-Nauczycielskim Akademii Wychowania Fizycznego w Warszawie. Trenował żeglarstwo, na początku lat 80. był członkiem kadry narodowej w klasie 470. Pływał w tym okresie z Karolem Jabłońskim, brał udział w mistrzostwach Europy i świata, zdobył wicemistrzostwo kraju (1990).
Pracował następnie jako dziennikarz, początkowo w „Dzienniku Ludowym”, później w „Rzeczpospolitej” i „Gazecie Wyborczej”. W 1994 zajął się prowadzeniem firm z zakresu public relations i marketingu sportowego. Był wykładowcą w Podyplomowym Studium Public Relations przy Polskiej Akademii Nauk, współpracował z Politechniką Gdańską i Uniwersytetem Warszawskim.
Od maja 2004 do kwietnia 2005 pełnił funkcję doradcy prezesa Rady Ministrów Marka Belki. Następnie do listopada 2005 sprawował funkcję wiceministra sportu w randzie podsekretarza stanu, a później sekretarza stanu w Ministerstwie Edukacji i Sportu.

</doc>
<doc id="1289794" url="https://pl.wikipedia.org/wiki?curid=1289794" title="Konferansjerka">
Konferansjerka



</doc>
<doc id="1289797" url="https://pl.wikipedia.org/wiki?curid=1289797" title="Strączno (przystanek kolejowy)">
Strączno (przystanek kolejowy)

Strączno – przystanek kolejowy, a dawniej stacja kolejowa w Strącznie w województwie zachodniopomorskim, w Polsce.
W roku 2017 i 2018 przystanek obsługiwał 10–19 pasażerów na dobę.

</doc>
<doc id="1289800" url="https://pl.wikipedia.org/wiki?curid=1289800" title="Brit Awards 2006">
Brit Awards 2006

26. gala Brit Awards odbyła się 15 lutego 2006 roku w Earl’s Court w Londynie. Uroczystość prowadził Chris Evans.
Podczas gali wystąpili Prince, Coldplay, KT Tunstall, Kaiser Chiefs, James Blunt, Kanye West, Kelly Clarkson, Gorillaz, Jack Johnson oraz nagrodzony za całokształt twórczości Paul Weller.

</doc>
<doc id="1289802" url="https://pl.wikipedia.org/wiki?curid=1289802" title="Szterling duński">
Szterling duński

Szterling duński (duń. "sterling") – początkowo srebrna, później miedziana moneta duńska wartości 3 fenigów.
Pierwsze srebrne sterlingi wybito w Danii w 1397 roku. Monety te były wzorowane na angielskich szterlingach, stąd nazywano je często "engelskami". Od 1422 roku duński szterling bity był już tylko z miedzi. Ostatnie duńskie sterlingi, wybite w okresie panowania Krzysztofa Bawarskiego (1440–1448), ważyły 0,67 grama.

</doc>
<doc id="1289803" url="https://pl.wikipedia.org/wiki?curid=1289803" title="Anna Libera">
Anna Libera

Anna Libera (pseud. "Anna Krakowianka", ur. 31 sierpnia 1805 Morawica k. Krakowa – zm. 10 czerwca 1886 Kraków) – polska poetka, działaczka oświatowa, z zawodu była hafciarką. Uważana za jedną z pierwszych kobiet w Krakowie piszących i publikujących swoje utwory.
Autorka licznych nowel, dramatów i wierszy, publikowanych od 1842 roku. Szczególne miejsce w literaturze okresu romantyzmu zajmują jej "Krakowianki", śpiewane do dziś powszechnie przez zespoły folklorystyczne, oraz powieści i legendy, dotyczące Krakowa i jego okolic, m.in. Radwanowic, Rudawy, Czerny, i Tenczynka. A. Libera opisała wierszem legendy o rycerzu "Radwanie" w powieści "Przekleństwo" i zamczysku koło Dubia w powieściach "Zamczysko" oraz "Na kiermaszu w Rudawie". Pisała również o góralskich legendach w powieści "Nowe poezye". Wydała także dramat "Jadwiga, królowa Polski", opowieść wierszowaną "Przygoda z czartem Jana Magury, po której poprawił się i został uczciwym człowiekiem", opowiadanie prozą "Pani dobra i dobra służąca", czy poemat w VII. pieśniach "Apostata" o Stanisławie Orzechowskim (wyd. 1879). Swe wiersze i prozę publikowała również na łamach czasopism, zwłaszcza ludowych, takich jak: "Gwiazdka Cieszyńska", "Kalina", "Szkólka dla młodzieży", "Zagroda". Sporo utworów pozostało w rękopisach, przechowywanych głównie w Bibliotece Czartoryskich.
W latach 1820-1827 mieszkała w Rudawie przy swoim ojcu, mistrzu garbarskim, nauczycielu miejscowej szkoły parafialnej – Janie Liberze (zm. 1840). Od roku 1835 na stałe zamieszkała w Krakowie, początkowo na Kazimierzu, następnie przy ul. św. Jana, wreszcie w dzielnicy Piasek. Samodzielnie wychowywała córkę, Joannę Łucję, ur. 11 grudnia 1835.
Pochowana została na Cmentarzu Rakowickim w Krakowie, w grobowcu rodzinnym Kordylewskich, z którymi była spokrewniona, w kwaterze 25.

</doc>
<doc id="1289804" url="https://pl.wikipedia.org/wiki?curid=1289804" title="Rutwica (przystanek kolejowy)">
Rutwica (przystanek kolejowy)

Rutwica - przystanek kolejowy w Rutwicy w województwie zachodniopomorskim, w Polsce.
W roku 2018 przystanek obsługiwał 20-49 pasażerów na dobę.

</doc>
<doc id="1289807" url="https://pl.wikipedia.org/wiki?curid=1289807" title="3 Pomorska Dywizja Zmechanizowana">
3 Pomorska Dywizja Zmechanizowana

3 Pomorska Dywizja Zmechanizowana im. Romualda Traugutta (3 DZ) – związek taktyczny Wojsk Zmechanizowanych ludowego Wojska Polskiego.
Formowanie i zmiany organizacyjne.
Na podstawie zarządzenia Nr 023/Org. szefa Sztabu Generalnego WP z 7 marca 1962 roku 3 Pomorska Dywizja Piechoty została przeformowana w 3 Pomorską Dywizję Zmechanizowaną według etatów Nr 5/323-5/337 skadrowanej dywizji zmechanizowanej o stanie osobowym 2237 żołnierzy i 68 pracowników cywilnych.
W 1988 roku 3 DZ została przeformowana w 3 Bazę Materiałowo-Techniczną. W 1991 roku, w ramach planu odbudowy jednostek na tzw. „ścianie wschodniej”, rozpoczęto odtwarzanie 3 Dywizji Zmechanizowanej. Sformowano dowództwo dywizji oraz 7 pułk zmechanizowany. W 1993 roku ze względu na braki kadrowe i sprzętowe formowanie kolejnych jednostek zostało wstrzymane. W 1994 została sformowana 3 Brygada Zmechanizowana, która gotowość bojową osiągnęła w następnym roku.

</doc>
<doc id="1289808" url="https://pl.wikipedia.org/wiki?curid=1289808" title="Osiedle Północ-Tysiąclecie">
Osiedle Północ-Tysiąclecie

Osiedle Północ–Tysiąclecie – osiedle w Chrzanowie o statusie jednostki pomocniczej gminy Chrzanów.
Przez obszar osiedla biegnie odcinek autostrady A4, najbliższym węzłem jest węzeł balin, który jest węzłem dla całego . Graniczy z Osiedlem Śródmieście od południa, Osiedlem Niepodległości od wschodu, Osiedlem Kąty od zachodu oraz z pobliską wsią Luszowice od północy.
Osiedle to należy do jednych z najbardziej zaludnionych, dominują tu budowle wielorodzinne. Na jego terenie znajduje się parafia Matki Bożej Różańcowej.
Historia.
Budowa osiedla rozpoczęła się w pierwszej połowie lat 60. XX w.
Obszar osiedla.
Osiedle obejmuje następujące ulice (wyróżniono ulice graniczne): Bagnista, Balińska (numery parzyste oraz nieparzyste od początku ulicy do skrzyżowania z ul. ks. Skorupki), Borelowskiego, Broniewskiego (numery nieparzyste oraz parzyste od ul. Janusza Kusocińskiego do końca ulicy), Działkowa, Grzybowa, Kusocińskiego (numery parzyste), ks. Popiełuszki, ks. Skorupki (numery parzyste), Kubusia Puchatka, Mieszka I, Marchettiego, Niecała, Ofiar Faszyzmu, Piaskowa, Piastowska, Sienkiewicza, Struga, Śląska (numery parzyste od początku ulicy do ronda), Wodzińska, Zielona (numery nieparzyste od 11 do końca oraz parzyste od nr 20 do końca ulicy).

</doc>
<doc id="1289810" url="https://pl.wikipedia.org/wiki?curid=1289810" title="Surowiec farmaceutyczny">
Surowiec farmaceutyczny

Surowiec farmaceutyczny - substancja lub mieszanina substancji pochodzenia chemicznego, roślinnego, zwierzęcego lub mineralnego przeznaczona do sporządzenia w praktyce receptury aptecznej bądź wytworzenia na skalę przemysłową w laboratorium galenowym lub zakładach farmaceutycznych produktów leczniczych stosowanych w lecznictwie u ludzi i zwierząt. 
W pewnych sytuacjach nieprzetworzony surowiec farmaceutyczny może stanowić produkt leczniczy (np. jodoform, dermatol, kseroform - do zasypywania ran; wazelina i in.).
Substancja, która jest określana surowcem farmaceutycznym musi odpowiadać normom dotyczącym jakości określonych w odpowiednich przepisach, m.in. zgodność z wymogami Farmakopei Polskiej, Farmakopei Europejskiej oraz innych Farmakopei. Ponadto niekiedy dodatkowe wymagania stawia specyfikacja jakościowa wytwórcy surowca farmaceutycznego, w której niejednokrotnie normy jakościowe przewyższają te, które są ujęte w Farmakopeach. 
W obecnym stanie prawnym surowce farmaceutyczne podlegają takim samym przepisom jak produkty lecznicze. Surowce farmaceutyczne przeznaczone do sporządzania preparatów leczniczych w zakresie receptury aptecznej muszą dodatkowo posiadać Świadectwo Dopuszczenia do Obrotu wydane przez właściwy organ. Świadectwa tego nie wymagają surowce farmaceutyczne przeznaczone do przemysłowej produkcji produktów leczniczych.

</doc>
<doc id="1289811" url="https://pl.wikipedia.org/wiki?curid=1289811" title="Krystyna Gurbiel">
Krystyna Gurbiel

Krystyna Gurbiel (ur. 14 grudnia 1959 w Warszawie) – polska prawniczka, urzędnik państwowy.
W latach 2002–2003 podsekretarz stanu w Urzędzie Komitetu Integracji Europejskiej, w latach 2003–2004 podsekretarz stanu w Ministerstwie Gospodarki, Pracy i Polityki Społecznej, w latach 2004–2005 podsekretarz stanu w Ministerstwie Gospodarki i Pracy, w 2005 podsekretarz stanu w Ministerstwie Rozwoju Regionalnego, w latach 2012–2014 podsekretarz stanu w Ministerstwie Rolnictwa i Rozwoju Wsi, później do 2016 zastępca prezesa Agencji Rynku Rolnego.
Życiorys.
Absolwentka XIV Liceum Ogólnokształcącego im. Klementa Gottwalda w Warszawie. W 1982 ukończyła studia prawnicze na Wydziale Prawa i Administracji Uniwersytetu Warszawskiego.
W latach 1982–1990 pracowała na stanowisko dokumentalisty w Zakładzie Krajów Pozaeuropejskich Polskiej Akademii Nauk. W 1990 przeszła na stanowisko doradcy w Urzędzie Rady Ministrów. Później zatrudniona w fundacjach jako wicedyrektor generalny Funduszu Współpracy (do 1995) i prezes zarządu Polskiej Fundacji Promocji i Rozwoju Małych i Średnich Przedsiębiorstw. Od stycznia 2001 do stycznia 2002 pełniła funkcję prezesa Polskiej Agencji Rozwoju Przedsiębiorczości.
Od stycznia 2002 do stycznia 2003 była podsekretarzem stanu w Urzędzie Komitetu Integracji Europejskiej, następnie do listopada 2005 w Ministerstwie Gospodarki, Pracy i Polityki Społecznej (w maju 2004 przekształconym w Ministerstwo Gospodarki i Pracy). W listopadzie 2005 była podsekretarzem stanu w Ministerstwie Rozwoju Regionalnego. W latach 2006–2012 pracowała na kierowniczych stanowiskach w spółkach prawa handlowego. 17 grudnia 2012 powróciła do administracji rządowej jako podsekretarz stanu w Ministerstwie Rolnictwa i Rozwoju Wsi. 21 lipca 2014 przeszła na stanowisko zastępcy prezesa Agencji Rynku Rolnego. Odwołana z tej funkcji w styczniu 2016.

</doc>
<doc id="1289813" url="https://pl.wikipedia.org/wiki?curid=1289813" title="Kąty wierzchołkowe">
Kąty wierzchołkowe

Kąty wierzchołkowe – pary kątów wypukłych o wspólnym wierzchołku, w których ramiona jednego kąta stanowią
przedłużenia ramion drugiego. Kąty wierzchołkowe w takiej parze mają równe miary.
Dwie pary kątów wierzchołkowych powstają w wyniku przecięcia dwóch prostych:
Na powyższym rysunku pary kątów wierzchołkowych tworzą: "α" i "γ" oraz "β" i "δ". Jednocześnie dowolny kąt z jednej z par jest przyległy do dowolnego kąta z drugiej pary.

</doc>
<doc id="1289814" url="https://pl.wikipedia.org/wiki?curid=1289814" title="Schemat Bernoullego">
Schemat Bernoullego



</doc>
<doc id="1289817" url="https://pl.wikipedia.org/wiki?curid=1289817" title="Beatrice Masini">
Beatrice Masini

Beatrice Masini (ur. 1 kwietnia 1962 w Mediolanie) – włoska pisarka i tłumaczka.
Życiorys.
Beatrice Masini ukończyła filologię klasyczną. Pracowała m.in. jako redaktorka, dziennikarka (dla włoskich pism "Il Giornale" i "La Voce"), tłumaczka (przetłumaczyła na język włoski pięć ostatnich tomów cyklu o Harrym Potterze J.K. Rowling). Jest autorką kilkudziesięciu książek dla dzieci, od ilustrowanych książeczek do najmłodszych do powieści dla nastolatków. Sukces odniosła książką "Casa di bambole non si tocca", opublikowaną przez wydawnictwo Salani w roku 1998. Od tamtego czasu zdobyła m.in. nagrody Premio Castello di Sanguinetto, Premio Pippi, Premio Elsa Morante Ragazzi oraz Premio Andersen - Il mondo dell'infanzia. Jej książki zostały przetłumaczone na wiele języków.
Mieszka w Mediolanie; ma dwoje dzieci o imionach Tommaso i Emma.
Książki po polsku.
Cykl "Różowe baletki" (według dat wydania oryginalnego):

</doc>
<doc id="1289821" url="https://pl.wikipedia.org/wiki?curid=1289821" title="HŠK Zrinjski Mostar">
HŠK Zrinjski Mostar



</doc>
<doc id="1289826" url="https://pl.wikipedia.org/wiki?curid=1289826" title="9 Drezdeńska Dywizja Zmechanizowana">
9 Drezdeńska Dywizja Zmechanizowana



</doc>
<doc id="1289832" url="https://pl.wikipedia.org/wiki?curid=1289832" title="Tuczno Krajeńskie">
Tuczno Krajeńskie

Tuczno Krajeńskie – przystanek kolejowy, a dawniej stacja kolejowa w Tucznie w województwie zachodniopomorskim, w Polsce. Przystanek położony jest w północnej części miasta, w odległości 3 km od centrum.
W roku 2017 przystanek obsługiwał 50–99 pasażerów na dobę.

</doc>
<doc id="1289834" url="https://pl.wikipedia.org/wiki?curid=1289834" title="Taw">
Taw

Taw (tav, taf) – dwudziesta druga i ostatnia litera alfabetów semickich: fenickiego, aramejskiego, hebrajskiego.
Hebrajskie taw odpowiada dźwiękowi [t]. W wymowie sefardyjskiej i przypuszczalnie w fenickim (𐤕) odróżnia się od tet brakiem faryngalizacji.

</doc>
<doc id="1289835" url="https://pl.wikipedia.org/wiki?curid=1289835" title="Konstanty Krzysztof Wiśniowiecki">
Konstanty Krzysztof Wiśniowiecki

Konstanty Krzysztof Wiśniowiecki (ur. 1635, zm. 17 lub 26 sierpnia 1686) – książę, wojewoda bracławski od 1676, bełski od 1678, starosta osiecki.
Jako brat hetmana koronnego (najpierw polnego a potem wielkiego), Dymitra Jerzego Wiśniowieckiego brał udział w licznych kampaniach wojennych XVII wieku, między innymi w wielkiej kampanii 1660 roku, bitwie chocimskiej w 1673 roku czy odsieczy wiedeńskiej w roku 1683. 
Jego żonami byli Urszula Mniszchówna i Anna z Chodorowskich herbu Korczak. Został ojcem dwóch ostatnich, męskich przedstawicieli rodu Wiśniowieckich: kasztelana krakowskiego Janusza Antoniego oraz hetmana wielkiego litewskiego Michała Serwacego.
Członek konfederacji tyszowieckiej 1655 roku. Był marszałkiem sejmików województwa ruskiego w 1669 roku.
Brał udział w negocjowaniu rozejmu z Imperium Osmańskim w 1676 roku.

</doc>
<doc id="1289836" url="https://pl.wikipedia.org/wiki?curid=1289836" title="Nanyue">
Nanyue

Nanyue (; ) – państwo założone w 207 p.n.e. przez Zhao Tuo, generała wojsk cesarza Shi Huangdi, na terenach obecnych prowincji chińskich Guangdong i Guangxi oraz północnego Wietnamu.
Dzieje.
W 214 p.n.e. wojska chińskie dowodzone przez generała Zhao Tuo podbiły północną część wietnamskiego państwa Âu Lạc (dzis. Guangdong i Guangxi). Na zdobytych terenach utworzono trzy okręgi administracyjne, nad którymi władzę powierzono zwycięskiemu wodzowi. Po upadku dynastii Qin Zhao Tuo przejął w 207 p.n.e. pełnię władzy nad kontrolowanymi przez siebie terytoriami i utworzył państwo Nanyue, ogłaszając się jego królem. Centrum administracyjne królestwa znajdowało się w dzisiejszym Kantonie.
W 196 p.n.e. władza Zhao Tuo nad Nanyue została uznana przez chińskiego cesarza Gaozu. W 179 p.n.e. wojska Zhao Tuo podbiły resztę ziem Âu Lạc (północna część dzis. Wietnamu) i przyłączyły je do Nanyue. Od tego czasu w całym państwie zaczęto wprowadzać administrację i strukturę wojskową na wzór chiński. Nanyue utrzymywało przyjazne relacje ze swoim północnym sąsiadem. Utrzymywano ożywione relacje handlowe; z Nanyue do Chin eksportowano perły i olejki eteryczne, zaś w drugą stronę narzędzia z żelaza.
Po śmierci Zhao Tuo w 137 p.n.e. państwo zaczęło podupadać i pogrążyło się w walkach wewnętrznych; sytuację tę wykorzystał cesarz Han Wudi, w 111 p.n.e. najeżdżając Nanyue i przyłączając je do cesarstwa chińskiego.

</doc>
<doc id="1289839" url="https://pl.wikipedia.org/wiki?curid=1289839" title="Wodny Krąg">
Wodny Krąg



</doc>
<doc id="1289840" url="https://pl.wikipedia.org/wiki?curid=1289840" title="Malcolm X (film)">
Malcolm X (film)

Malcolm X – amerykański film biograficzny z 1992 roku w reżyserii Spike’a Lee, opowiadający o afroamerykańskim aktywiście Malcolmie X. Scenariusz filmu oparty jest o autobiografię Malcolma X. W roli tytułowej wystąpił Denzel Washington, który za tę rolę został nominowany do Oscara.
Obsada.
w pozostałych rolach

</doc>
<doc id="1289849" url="https://pl.wikipedia.org/wiki?curid=1289849" title="FC Marsaxlokk">
FC Marsaxlokk



</doc>
<doc id="1289850" url="https://pl.wikipedia.org/wiki?curid=1289850" title="Uogólniona hipoteza continuum">
Uogólniona hipoteza continuum



</doc>
<doc id="1289856" url="https://pl.wikipedia.org/wiki?curid=1289856" title="FK Ekranas">
FK Ekranas



</doc>
<doc id="1289860" url="https://pl.wikipedia.org/wiki?curid=1289860" title="Aksjomatyczna teoria mnogości">
Aksjomatyczna teoria mnogości



</doc>
<doc id="1289869" url="https://pl.wikipedia.org/wiki?curid=1289869" title="Mistrzostwa Świata w Pływaniu 1986">
Mistrzostwa Świata w Pływaniu 1986

5. Mistrzostwa Świata w Pływaniu pod patronatem Światowej Federacji Pływackiej (FINA) odbyły się w Madrycie (Hiszpania), w dniach 13-23 sierpnia 1986.
W programie mistrzostw znalazły się konkurencje dla mężczyzn i kobiet. Oprócz pływania klasycznego przeprowadzone zostały zawody w piłce wodnej, pływaniu synchronicznym i skokach do wody.

</doc>
<doc id="1289875" url="https://pl.wikipedia.org/wiki?curid=1289875" title="Jeziorki Wałeckie">
Jeziorki Wałeckie

Jeziorki Wałeckie – przystanek kolejowy w Jeziorkach w województwie zachodniopomorskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1289878" url="https://pl.wikipedia.org/wiki?curid=1289878" title="Anna pomorska (1531–1592)">
Anna pomorska (1531–1592)

Anna (ur. 5 lutego 1531, zm. 13 października 1592 w Rosenburgu) – księżna anhalcka na Zerbst, burgrabina Miśni, hrabina Barby na Mühlingen, córka Barnima IX Pobożnego, księcia pomorskiego, szczecińskiego i wołogoskiego oraz Anny.
Życiorys.
Była czwartym w kolejności znanym dzieckiem i zarazem czwartą córką Barnima IX Pobożnego i Anny brunszwickiej. Była trzy razy zamężna. Po raz pierwszy na ślubnym kobiercu stanęła 16 maja 1557 w Czerwiszczu. Wybrankiem, z którym była zaręczona od 21 grudnia 1556 był Karol, książę anhalcki na Zerbst. Po jego śmierci 4 maja 1561, wyszła ponownie za mąż, tym razem za burgrabiego Miśni Henryka VII z domu Plauen-Gera, wdowca po Katarzynie brunszwickiej. Ślub odbył się 25 sierpnia 1566. 
Po śmierci Henryka 22 stycznia 1572, wyszła po raz trzeci za mąż (23 września 1576 na zamku Schleiz) za hrabiego Barby na Mühlingen, Josta II (Justusa, Jobsta, Jodoka) von Arnstein. Anna zmarła 13 października 1592 w Rosenburgu i została pochowana w kościele św. Jana w Barby. W tymże kościele znajduje się jej epitafium z inskrypcją nagrobną i herbami przodków, wśród których znajduje się również herb królewny Anny Jagiellonki.

</doc>
<doc id="1289880" url="https://pl.wikipedia.org/wiki?curid=1289880" title="Grupa cyjankowa">
Grupa cyjankowa



</doc>
<doc id="1289888" url="https://pl.wikipedia.org/wiki?curid=1289888" title="Krępa Krajeńska (przystanek kolejowy)">
Krępa Krajeńska (przystanek kolejowy)

Krępa Krajeńska – przystanek kolejowy, a dawniej stacja kolejowa w Krępie Krajeńskiej w województwie zachodniopomorskim, w Polsce, położony na uruchomionej 1 września 1888 linii kolejowej numer 403.
W roku 2017 przystanek obsługiwał 0–9 pasażerów na dobę.
Połączenia.
Była do około 1950 stacją styczną dla kolei leśnej z Dąbrowy.
W pobliżu znajduje się trójprzęsłowy most kolejowy na Płocicznej.

</doc>
<doc id="1289890" url="https://pl.wikipedia.org/wiki?curid=1289890" title="Jean Baptiste du Casse">
Jean Baptiste du Casse

Jean Baptiste du Casse (ur. 1646 w Bajonnie, zm. 25 czerwca 1715) – francuski admirał Bukanierów z Tortugi, gubernator St. Domingue, admirał króla Francji Ludwika XIV i króla Hiszpanii Filipa V.
Jean Baptiste du Casse brał udział w wojnie z ligą augsburską w latach 1688–1697. Pod koniec wojny związał się z admirałem Bernardem de Saint-Jean baron de Pointis, który za zgodą króla Ludwika XIV, zorganizował wyprawę łupieżczą na hiszpańską Kartageną. Dwaj admirałowie dogadali się w sprawie podziału łupów i co do udziału floty bukanierów. Kartagena po ataku 588 dział poddała się i po honorowej kapitulacji 3 maja 1697 roku obrońcy opuścili mury miasta. Mieszkańcy mogli pozostać w swoich domach pod warunkiem oddania okupantom wszystkich kosztowności, a kościoły i klasztory miały zostać nienaruszone. Baron de Pointis złamał ustalenia rozejmu i nakazał obrabowanie wszystkich i wszystko bez wyjątku. Jednocześnie oszukał w rozliczeniu łupów du Casse i uciekł przed planowanym atakiem bukanierów. Jean Baptiste du Casse rozkazał ponowne przeszukanie i ograbienie Kartageny, a za pomocą tortur zdobył wiele kosztowności.
W drodze powrotnej flota bukanierów napotkała okręty brytyjskie i została rozgromiona. Jean Baptiste du Casse dostał się do niewoli. W niej przebywał do 1697 roku do podpisania pokoju w Roswick. Casse udał się na dwór Ludwika XIV i otrzymał awans na królewskiego admirała oraz otrzymał Order Świętego Ludwika.
W latach 1702–1713 Casse brał udział w wojnie o sukcesję hiszpańską, a król Filip V powierzył mu zorganizowanie ochrony tzw. "srebrnej floty" hiszpańskiej. Po eskortowaniu trzech takich flot, otrzymał Order Złotego Runa.

</doc>
<doc id="1289891" url="https://pl.wikipedia.org/wiki?curid=1289891" title="Cyrk we wsi">
Cyrk we wsi

Cyrk we wsi (tyt. oryg. "Cirku në fshat") – albański film fabularny z roku 1977 w reżyserii Hysena Hakaniego.
Opis fabuły.
Film komediowy, rozgrywający się w środowisku cyrkowców. Klown Agron lubi drażnić zwierzęta, występujące w cyrku. Wywołuje to konflikt z opiekunem zwierząt, który żąda, aby Agron trzymał się z daleka od klatek. W pewnym momencie do konfliktu między ludźmi włączają się zwierzęta.
W filmie wystąpili artyści zawodowi z cyrku w Tiranie.

</doc>
<doc id="1289893" url="https://pl.wikipedia.org/wiki?curid=1289893" title="FC Aktobe Lento">
FC Aktobe Lento



</doc>
<doc id="1289894" url="https://pl.wikipedia.org/wiki?curid=1289894" title="Der Wanderer">
Der Wanderer

Der Wanderer - jest pierwszym albumem studyjnym grupy Riger. Album został nagrany w CCP-Studio znajdującym się w Linzu w Austrii i wydany w 1998 roku.

</doc>
<doc id="1289895" url="https://pl.wikipedia.org/wiki?curid=1289895" title="Metoda Hartree-Focka">
Metoda Hartree-Focka

Metoda Hartree-Focka (poprawnie: Hartree'ego-Foka, też metoda pola samouzgodnionego, metoda HF) – jedna z metod przybliżonego rozwiązywania problemów wielu ciał w mechanice kwantowej wielu cząstek. Metoda ta została opracowana przez D.R. Hartreego, zanim dostępne były komputery, a następnie poprawiona tak, aby uwzględniać zakaz Pauliego, przez W. Foka.
Metoda Hartree-Focka jest powszechnie stosowana w chemii kwantowej, fizyce jądrowej, fizyce atomu i fizyce materii skondensowanej, gdzie pozwala na przybliżone rozwiązanie równania Schrödingera dla układu wielu cząstek. Jest to podstawowa metoda obliczeniowa ab initio. Oblicza się w niej energię i funkcję falową stanu podstawowego układu wielu cząstek (np. energię elektronową wieloelektronowego atomu lub cząsteczki) w oparciu o model cząstek niezależnych (w przypadku elektronów zwany przybliżeniem jednoelektronowym).
Metoda Hartree-Focka oparta jest na zasadzie wariacyjnej głoszącej, iż energia stanu obliczona jako wartość oczekiwana z dowolnej funkcji falowej jest zawsze większa bądź równa energii będącej dokładnym rozwiązaniem równania Schrödingera. Zakłada się w niej, że funkcja falowa jest, w przypadku układu "formula_1" identycznych fermionów (np. elektronów), wyznacznikiem macierzy zbudowanej z funkcji zależnych od współrzędnych poszczególnych cząstek formula_2 (zwanych spinorbitalami). Wyznacznik taki nosi nazwę wyznacznika Slatera.
W przypadku układu wielu identycznych bozonów, funkcję falową zakłada się w postaci permanentu takiej macierzy. Metoda Hartree-Focka polega na iteracyjnym minimalizowaniu energii układu, liczonej jako wartość oczekiwana, poprzez zmianę postaci spinorbitali. Spinorbital konstruuje się jako iloczyn funkcji spinowej (zależnej od zmiennej spinowej danej cząstki) i funkcji orbitalnej (zwanej orbitalem, zależnej od zmiennych przestrzennych danej cząstki).
Najbardziej powszechnym zastosowaniem metody Hartree-Focka są obliczenia, w ramach przybliżenia Borna-Oppenheimera, energii elektronowej wieloelektronowego atomu lub cząsteczki, i tego przypadku dotyczy omówienie szczegółowe.
Równania Hartree-Focka i operator Focka.
Znalezienie orbitali Hartree-Focka sprowadza się do rozwiązania układu równań Hartree-Focka, o postaci podobnej do niezależnego od czasu równania Schrödingera
Operator formula_5 zwany jest operatorem Focka, i ma postać
gdzie operator formula_7 jest operatorem energii kinetycznej elektronu "formula_8", formula_9 jest operatorem oddziaływania elektrostatycznego elektronu "formula_8" z jądrami cząsteczki (lub jądrem atomu), a jako formula_11 oznacza się ich sumę. Operator formula_12 jest operatorem oddziaływania elektrostatycznego elektronu "formula_8" z elektronem "formula_14" i jego działanie na formula_15 sprowadza się do pomnożenia przez całkę:
Operator formula_17 zwany operatorem wymiennym, nie ma odpowiednika klasycznego. Jego działanie na formula_15 powoduje ‘wymianę’ spinorbitala formula_15 na formula_20
formula_22 można interpretować jako energię elektronu "formula_8" opisywanego spinorbitalem formula_15 (potocznie nazywaną energią spinorbitalu formula_15).
Energia elektronowa w metodzie Hartree-Focka.
Całkowita energia elektronowa w metodzie Hartree-Focka wynosi
gdzie:
Całka wymienna formula_34 obniżająca energię, jest różna od zera tylko dla elektronów o spinach skierowanych równolegle. W konsekwencji stan trypletowy ma zawsze mniejszą energię niż stan singletowy o tej samej konfiguracji elektronowej (reguła Hunda).
W ograniczonej metodzie Hartree-Focka (patrz niżej) energię elektronową układu zamkniętopowłokowego, liczoną jako wartość oczekiwana z wyznacznikiem Slatera, wyrazić można jako
Całki formula_36 formula_37 i formula_38 mają postać analogiczną jak powyżej, tylko że występują w nich orbitale zamiast spinorbitali, a w całkowaniu pominięta jest współrzędna spinowa.
Z energiami orbitalnymi orbitali zajętych formula_22 całkowita energia elektronowa układu zamkniętopowłokowego związana jest następującą zależnością:
Rozwiązywanie równań Hartree-Focka.
Operator Focka w równaniach Hartree-Focka zależy od postaci wszystkich zajętych spinorbitali, zatem, mimo postaci przypominającej równanie własne, równań Hartree-Focka nie można rozwiązać wprost. Stosuje się zatem metodę iteracyjną, postępując w sposób następujący:
Kroki 2-6 powtarza się, aż różnica energii całkowitej (lub postaci spinorbitali, kryteria zbieżności różnią się w zależności od implementacji metody) w kolejnych iteracjach będzie mniejsza od założonej z góry wartości progowej, czyli aż nastąpi "samouzgodnienie". Z powodu tej procedury metoda Hartree-Focka nosi też nazwę metody pola samouzgodnionego (ang. "self-consistent field", SCF).
Ograniczona i nieograniczona metoda Hartree-Focka.
Spinorbitale, iloczyny funkcji orbitalnej (orbitala) oraz funkcji spinowej (formula_41 dla magnetycznej liczby spinowej +1/2 lub formula_42 dla magnetycznej liczby spinowej –1/2)
można konstruować w dwojaki sposób:
Pierwszy wariant nazywa się w literaturze ograniczoną metodą Hartree-Focka (ang. "restricted Hartree-Fock", RHF), drugi nieograniczoną metodą Hartree-Focka (ang. "unrestricted Hartree-Fock", UHF). Oba te warianty są ogólnymi sposobami konstrukcji spinorbitali (stosowanymi zatem także na poziomie teorii DFT, gdzie stosuje się oznaczenia np. UB3LYP i RB3LYP) i w ogólności wariant pierwszy nazywa się metodą nierozdzielczą spinowo, a drugi – metodą rozdzielczą spinowo. W przypadku układów zamkniętopowłokowych energia obliczona obiema metodami powinna być taka sama (w ramach dokładności numerycznej).
Metoda Hartree-Focka-Roothana.
W praktyce obliczeniowej, stosuje się najczęściej przybliżenie analityczne, i orbitale przedstawia się w postaci kombinacji liniowej znanych funkcji (baza funkcyjna). W przypadku obliczeń dla cząsteczek, funkcjami tymi są na ogół scentrowane na jądrach atomowych funkcje radialne typu Slatera lub (częściej) typu Gaussa przemnożone przez funkcję kątową przypominającą rozwiązania dla atomu wodoru (lub rotatora sztywnego). W kolejnych iteracjach optymalizuje się zatem niecałe spinorbitale, a tylko współczynniki kombinacji liniowej.
W ten sposób zagadnienie rozwiązania układu równań różniczkowo-całkowych sprowadza się do problemu układu równań algebraicznych, dla których znane są wydajne metody numeryczne. Metoda ta bywa nazywana metodą Hartree-Focka-Roothana, lub metodą SCF LCAO MO (ang. "Self-Consistent Field Linear Combination of Atomic Orbitals – Molecular Orbitals").
Orbitale Hartree-Focka.
Orbitale molekularne otrzymane z równań Hartree-Focka zwane są orbitalami kanonicznymi, i są zdelokalizowane na całą cząsteczkę. Tworzenie kombinacji liniowych w ramach przestrzeni orbitali zajętych (lub niezajętych, czyli wirtualnych) nie zmienia energii układu, zatem orbitale nie są określone w sposób jednoznaczny. Możliwe jest zatem tworzenie orbitali molekularnych zlokalizowanych, przydatnych w interpretacji wyników obliczeń, jako kombinacji liniowych orbitali kanonicznych. W literaturze opisanych jest kilka metod lokalizacji orbitali.
Energie orbitalne otrzymane z równań Hartree-Focka pozwalają na ocenę energii jonizacji oraz powinowactwa chemicznego na mocy twierdzenia Koopmansa.
Niedostatki metody Hartree-Focka.
Energia obliczona metodą Hartree-Focka jest zawsze wyższa od energii dokładnej układu (zasada wariacyjna). Różnica ta wynika z efektu sprzężenia ze sobą ruchu cząstek, nieuwzględnionego w modelu cząstek niezależnych. W przypadku elektronów efekt ten nosi nazwę korelacji elektronowej, a różnica pomiędzy (oszacowaną) energią dokładną (nierelatywistyczną, uzyskaną w ramach pełnego CI w danej bazie funkcyjnej) a energią otrzymaną metodą Hartree-Focka (w takiej samej bazie funkcyjnej) nazywa się energią korelacji elektronowej. Lokalne obniżenie gęstości elektronowej w pobliżu wybranego elektronu spowodowane elektrostatycznym odpychaniem elektronów nazywa się powszechnie „dziurą korelacyjną” lub „kulombowską”.
W stosunku do całkowitej energii elektronowej cząsteczki energia korelacji elektronowej jest niewielka (dla typowych cząsteczek poniżej 1%). Zdarzają się jednak sytuacje, w których jest ona kluczowa do poprawnego opisu systemu. Należą do nich stany prawie zdegenerowane lub zdegenerowane. Typowym przykładem są procesy dysocjacji, w których spinowo ograniczona metoda Hartree-Focka daje na ogół zupełnie błędną energię dysocjacji. Wynika to z faktu, że np. dla cząsteczki wodoru w stanie podstawowym metoda RHF uwzględnia wyłącznie stan singletowy (z elektronami o przeciwnie skierowanych spinach), podczas gdy w trakcie dysocjacji coraz większego znaczenia nabiera stan trypletowy (z elektronami o jednakowo skierowanych spinach).
Metoda Hartree-Focka nie jest w stanie również opisać poprawnie efektów, które z natury rzeczy wynikają z korelacji elektronowej. Należą do nich (oddziaływania van der Waalsa), na przykład przyciąganie się cząsteczek metanu czy atomów gazów szlachetnych, gdzie kluczową rolę odgrywa korelacja ruchu elektronów z różnych cząsteczek (tzw. oddziaływanie dyspersyjne). W konsekwencji, stosowana do tych gazów metoda Hartree-Focka, nie przewiduje ich kondensacji w niskich temperaturach.
Metody chemii kwantowej wykraczające poza przybliżenie Hartree-Focka.
Uwzględnienie korelacji elektronowej wymaga wyjścia poza przybliżenie pola średniego. Uzyskuje się to poprzez zastosowanie jako przybliżenia funkcji wieloelektronowej
kombinacji liniowej funkcji jednowyznacznikowych. W zależności od sposobu wyboru tych funkcji oraz współczynników kombinacji liniowej wyróżnia się metody oddziaływania konfiguracji, wielokonfiguracyjną metodę pola samouzgodnionego i metody sprzężonych klasterów.
Energię korelacji kulombowskiej można też częściowo uwzględnić za pomocą rachunku zaburzeń (perturbacyjnego), np. w metodzie rachunku zaburzeń Møllera-Plesseta, gdzie uwzględniane funkcje jednowyznacznikowe i współczynniki kombinacji liniowej dobiera się stosując rachunek zaburzeń.
Na uwzględnienie korelacji elektronowej pozwalają również teoria funkcjonału gęstości oraz metody półempiryczne. Ich słabością jednak są brak kontroli stopnia tego uwzględnienia, oraz możliwość zaniedbania efektów, które metoda Hatree-Focka opisuje prawidłowo. Na przykład metody DFT traktują energię wymienną (energię korelacji wymiennej) w sposób przybliżony (podobnie, jak energię korelacji kulombowskiej), podczas gdy metoda Hartree-Focka całkowicie uwzględnia energię wymienną. Metodę Hartree-Focka można traktować jako szczególny przypadek teorii DFT z dokładnym uwzględnieniem energii wymiennej i całkowitym zaniedbaniem energii korelacyjnej.
Innym sposobem wyjścia poza przybliżenie Hatree-Focka jest użycie funkcji w sposób jawny skorelowanych, czyli budowa wieloelektronowej funkcji falowej nie z funkcji jednoelektronowych, a dwuelektronowych (zwanych geminalami). Ze względu jednak na trudności obliczeniowe, metodę tę stosować można tylko do bardzo małych układów (zawierających kilka elektronów).
Przybliżenie Hartree-Focka w fizyce materii skondensowanej.
Przybliżenie Hartree-Focka stosuje się w problemach wielu ciał dla układów oddziałujących fermionów. Najprostszym przykładem jest gaz oddziałujących elektronów (układ fermionów o spinie 1/2 oddziałujących potencjałem kulombowskim).
W metodach mechaniki kwantowej wielu cząstek przybliżenie Hartree-Focka stosuje się podczas obliczania wartości oczekiwanych iloczynów wielu operatorów kreacji i anihilacji elektronów odpowiadających za korelacje wyższych rzędów. Oddziaływanie kulombowskie w języku liczb obsadzeń (drugie kwantowanie) ma postać:
gdzie:
Obliczając wartość oczekiwaną powyższego wyrażenia możemy dokonać przybliżenia go przez iloczyny wartości oczekiwanych niższego rzędu (par operatorów z powyższego wyrażenia), pomijając w ten sposób korelacje wyższych rzędów. Jedyne dwa sposoby, w jaki możemy to zrobić, są następujące:
Pierwszy z tych członów nazywany jest prostym (Hartree) natomiast drugi wymiennym (energia wymiany). Jedynymi nieznikającymi elementami są te, dla których odpowiednie wartości pędów i spinów w powyższych wyrażeniach są równe.
W ogólności wartość oczekiwana iloczynu czterech operatorów nie jest równa iloczynom wartości oczekiwanych par operatorów. Równość taka zachodziłaby wtedy, gdyby korelacje wielocząstkowe byłyby równe zero. Stąd mówi się często, że różnica energii pomiędzy wartością dokładną a policzoną w przybliżeniu Hartree-Focka jest energią korelacji.

</doc>
<doc id="1289896" url="https://pl.wikipedia.org/wiki?curid=1289896" title="Marian Ormaniec">
Marian Ormaniec

Marian Albin Ormaniec (ur. 27 marca 1962 w Gilowicach, zm. 14 maja 2021 w Bielsku-Białej) – polski polityk, zootechnik, przedsiębiorca i samorządowiec, wicewojewoda śląski (2001–2002), w latach 2006–2008 członek zarządu województwa śląskiego, w 2008 w randze wicemarszałka.
Życiorys.
Syn Albina i Olimpii. Ukończył studia na Akademii Rolniczej w Krakowie. Odbył studia podyplomowe z zarządzania i organizacja w jednostkach samorządowych i podległych na Politechnice Krakowskiej. Do 1991 pracował jako zootechnik w rolniczej spółdzielni produkcyjnej. Następnie m.in. prowadził własną działalność gospodarczą. Pełnił też funkcje prezesa zarządu Beskidzkiej Giełdy Towarowej (1996–1998) oraz Beskidzkiego Hurtu Towarowego (2002–2006).
Członek Polskiego Stronnictwa Ludowego, od 2005 kierował wojewódzkimi strukturami tej partii. Wchodził w skład zarządu regionu Ochotniczej Straży Pożarnej.
W latach 2001–2002 pełnił funkcję wicewojewody śląskiego. W 2006 i 2010 uzyskiwał mandat radnego sejmiku śląskiego. W 2006 został powołany w skład zarządu województwa, w styczniu 2008 po zmianie koalicji objął stanowisko wicemarszałka. Odwołano go w październiku tego samego roku po publikacjach prasowych, w których zarzucano mu nepotyzm i wykorzystywanie pełnionej funkcji.
Z listy PSL kandydował kilkukrotnie do Sejmu (w tym w 2019), do Parlamentu Europejskiego, a także w wyborach samorządowych, m.in. na wójta gminy Gilowice (2014, 2018).

</doc>
<doc id="1289897" url="https://pl.wikipedia.org/wiki?curid=1289897" title="Ballady (album Iry)">
Ballady (album Iry)

Ballady – bootleg wydany przez firmę fonograficzną Starling S.A. zawierający ballady zespołu Ira z płyt "Mój dom", "1993 rok" oraz "Znamię".
Znajdują się na niej zarówno ballady spokojne jak np. "Wiara", ale też hard rockowa wersja utworu "Zostań tu". Płyta została wydana pod koniec 1994 roku bez wiedzy i zgody zespołu. Na krążku znalazły się 3 utwory z nowo wówczas wydanej płyty "Znamię" wydanej także w 1994 roku.
W 2001 roku wyszła reedycja płyty wydana przez firmę Negro, a rok później przez firmę Andromeda. Krążek nie jest uznawany przez zespół.

</doc>
<doc id="1289899" url="https://pl.wikipedia.org/wiki?curid=1289899" title="Biały Zdrój Południowy">
Biały Zdrój Południowy

Biały Zdrój Południowy – przystanek kolejowy w Białym Zdroju w województwie zachodniopomorskim, w Polsce. Pomiędzy marcem a kwietniem 2014 dokonano zburzenia budynków stacyjnych. Przystanek zapewnia połączenie miejscowości z takimi ośrodkami miejskimi, jak: Kalisz Pomorski, Stargard, Wałcz, Szczecin oraz Piła. Na przystanku zatrzymują się wyłącznie regionalne pociągi osobowe relacji Szczecin Główny - Piła Główna i przeciwnej.
W roku 2017 przystanek obsługiwał 10–19 pasażerów na dobę.

</doc>
<doc id="1289900" url="https://pl.wikipedia.org/wiki?curid=1289900" title="Munmu">
Munmu

Munmu (zm. 681 r.) – trzydziesty władca koreańskiego państwa Silla, panujący w latach 661–681, pierwszy król Zjednoczonego Silla.
Pochodził z rodu Kim. W 660 r. rozpoczął wojnę z Goguryeo i wraz z armią chińską podbił je w 668 r. Później stanął na czele oddziałów, które wypędzały Chińczyków z ziem koreańskich.

</doc>
<doc id="1289911" url="https://pl.wikipedia.org/wiki?curid=1289911" title="Heikki Savolainen">
Heikki Savolainen

Heikki Ilmari Savolainen (ur. 28 września 1907 w Joensuu, zm. 29 listopada 1997 w Kajaani), fiński gimnastyk. Wielokrotny medalista olimpijski.
Na igrzyskach debiutował w Amsterdamie w 1928, ostatni raz wystąpił w Helsinkach 24 lata później. Za każdym razem, podczas pięciu startów, zdobywał medale (łącznie dziewięć). Największe sukcesy odnosił w 1948 w Londynie, kiedy to zdobył 2 złote medale. Cztery lata później w imieniu sportowców, składał ślubowanie olimpijskie podczas ceremonii otwarcia.
W 1939 ukończył medycynę. W 2004 został uhonorowany miejscem w Hall of Fame Gimnastyki.

</doc>
<doc id="1289916" url="https://pl.wikipedia.org/wiki?curid=1289916" title="Dariusz Piontkowski">
Dariusz Piontkowski

Dariusz Piontkowski (ur. 17 grudnia 1964 w Sielcu) – polski polityk, samorządowiec, nauczyciel, w latach 2007–2008 marszałek województwa podlaskiego, od 2011 poseł na Sejm VII, VIII i IX kadencji. W latach 2019–2020 minister edukacji narodowej w pierwszym i drugim rządzie Mateusza Morawieckiego, od 2020 wiceminister edukacji w randze sekretarza stanu.
Życiorys.
Z wykształcenia magister historii. Ukończył w 1988 studia na Wydziale Humanistycznym Filii Uniwersytetu Warszawskiego w Białymstoku. Ukończył też studia podyplomowe: menedżerskie (Wyższa Szkoła Finansów i Zarządzania w Białymstoku w 1996), z zarządzania kadrami w administracji publicznej (Wyższa Szkoła Administracji Publicznej w Białymstoku w 2001) i z zarządzania oświatą (UwB w 2001). Pracował jako nauczyciel w I Liceum Ogólnokształcącym im. Adama Mickiewicza w Białymstoku.
Od 1990 działał w Porozumieniu Centrum, następnie przystąpił do Prawa i Sprawiedliwości. Od 1994 do 2007 zasiadał w białostockiej radzie miasta. W przedterminowych wyborach do sejmiku podlaskiego w 2007 uzyskał mandat radnego z listy Prawa i Sprawiedliwości. W maju tego samego roku po zawiązaniu koalicji przez PiS i PSL został powołany na urząd marszałka województwa. Odwołano go z tej funkcji w styczniu 2008 po zmianie układu sił w sejmiku i podpisaniu porozumienia przez Platformę Obywatelską, PSL i Prawicę Podlasia, utworzoną przez część radnych PiS. W 2010 ponownie został radnym województwa. W 2010 reprezentował PiS w wyborach na prezydenta miasta Białegostoku.
Był oskarżony o przywłaszczenie w 2008 funkcji publicznej, co było związane z podpisywaniem dokumentów jako marszałek województwa po głosowaniu nad jego odwołaniem i powołaniem następcy. Polityk nie przyznawał się do sprawstwa, podając, iż był przekonany, że odwołanie odnosi skutek dopiero z końcem dnia. W 2013 sąd prawomocnie uznał, że dopuścił się tego czynu, umarzając jednocześnie z uwagi na nieznaczną szkodliwość społeczną warunkowo postępowanie na okres próby.
W wyborach krajowych w 2011 został wybrany na posła VII kadencji. Został członkiem Komisji Edukacji, Nauki i Młodzieży oraz Komisji Zdrowia. W wyborach do Parlamentu Europejskiego w 2014 startował z listy Prawa i Sprawiedliwości w okręgu nr 3 (województwa podlaskie i warmińsko-mazurskie) i nie uzyskał mandatu, zdobywając 28 685 głosów. W 2015 z powodzeniem ubiegał się o poselską reelekcję (dostał 28 378 głosów). W lutym 2019 został przewodniczącym struktur PiS w województwie podlaskim.
4 czerwca 2019 prezydent RP Andrzej Duda powołał Dariusza Piontkowskiego w skład rządu Mateusza Morawieckiego na urząd ministra edukacji narodowej. Zastąpił na tym stanowisku Annę Zalewską, która została wybrana do Parlamentu Europejskiego. W tym samym miesiącu został powołany przez prezydenta w skład Rady Dialogu Społecznego.
W wyborach parlamentarnych w 2019 uzyskał mandat posła na Sejm IX kadencji, otrzymując 63 878 głosów. 15 listopada 2019 objął ponownie urząd ministra edukacji narodowej, wchodząc w skład drugiego rządu dotychczasowego premiera. Urząd ministra sprawował do 19 października 2020. Kilka dni później został powołany na stanowisko sekretarza stanu w Ministerstwie Edukacji Narodowej (od stycznia 2021 w Ministerstwie Edukacji i Nauki).
Był też pełnomocnikiem okręgu podlaskiego PiS, funkcję tę pełnił do 2022.
Życie prywatne.
Syn Jerzego i Stanisławy. Żonaty z Agnieszką Rzeszewską, przewodniczącą Regionalnej Sekcji Oświaty i Wychowania NSZZ „Solidarność” w Białymstoku i radną PiS; jest ojcem Piotra i Łukasza.
Odznaczenia.
Otrzymał Brązowy (2000) i Srebrny (2007) Krzyż Zasługi.

</doc>
<doc id="1289919" url="https://pl.wikipedia.org/wiki?curid=1289919" title="Kalisz Pomorski Miasto">
Kalisz Pomorski Miasto

Kalisz Pomorski Miasto – przystanek kolejowy w Kaliszu Pomorskim w województwie zachodniopomorskim, w Polsce. Obecnie przystanek pełni rolę bocznicy szlakowej szlaku 365 (Szczecin - Piła). Na przystanek około północy przyjeżdżają pociągi ze Szczecina i Stargard, nocują tam i następnego dnia, o godzinie 5:40 wyruszają jako składy do Wałcza i Piły. .
Połączenia.
Do 14 grudnia 2013

</doc>
<doc id="1289922" url="https://pl.wikipedia.org/wiki?curid=1289922" title="X (litera)">
X (litera)



</doc>
<doc id="1289924" url="https://pl.wikipedia.org/wiki?curid=1289924" title="Gunie rzucone na druty">
Gunie rzucone na druty

Gunie rzucone na druty (tyt. oryg. Gunat mbi tela, inny tytuł Gunat përmbi tela) – albański film fabularny z roku 1977 w reżyserii Muharrema Fejzo.
Fabuła.
Akcja filmu rozgrywa się w roku 1920, w czasie powstania albańskiego, skierowanego przeciwko wojskom włoskim okupującym Vlorę. Tytuł filmu pochodzi od specyficznej taktyki, zastosowanej w walce przez albańskich powstańców. Aby przedostać się przez otaczające włoski garnizon zasieki z drutu kolczastego Albańczycy zastosowali gunie i dzięki nim sforsowali przeszkodę. W kluczowym momencie bitwy Hodo skupia na sobie ogień nieprzyjaciela.

</doc>
<doc id="1289927" url="https://pl.wikipedia.org/wiki?curid=1289927" title="X">
X

X (minuskuła: x) ("iks") – dwudziesta czwarta litera alfabetu łacińskiego. Litera x jest obecna w wielu alfabetach narodowych wywodzących się z alfabetu łacińskiego. W rzymskim systemie zapisywania liczb oznacza 10.
X w języku polskim.
Występowanie litery x w zapisie języka polskiego reguluje ortografia: w dawnych zapożyczeniach w których oryginalnie było x w pisowni polskiej jest ono zamieniane na ks, rzadziej na gz, na przykład łacińskie słowo textilia oznaczające tkaninę po długim procesie adaptacji jest współcześnie zapisywane w języku polskim jako tekstylia, podobnie contextus (związek) → kontekst, expeditio (wyprawa) → ekspedycja, luxus (bujny wzrost, rozpusta, zbytek) → luksus, exemplar (odpis, kopia, obraz, wzór) → egzemplarz, examen → egzamin. Do XIX wieku litera x była literą alfabetu polskiego na równi z pozostałymi literami, stosowana zarówno w zapożyczeniach, jak i wyrazach rodzimych (np. "xięstwo"). Do dziś zachowała się w wyrazie xenia, nazwiskach (np. Axentowicz, Axer, Jaxa, Koxowski, Mixtacki, Rexemowski, Xiężopolski) i skrótach (x. = ksiądz, książę). Prócz słów współcześnie zapożyczanych, lub jeszcze nie w pełni zaadaptowanych, w języku polskim litera x jest używana sporadycznie także w innych kontekstach, np. jako symbol lub skrót, na tablicach rejestracyjnych pojazdów i nazwach firm, np. Polimex, Hortex.
Do dziś litera X używana jest także jako wariant pisowni niektórych imion:
Nazwę tej litery w języku polskim wymawia się jako [].
W kulturze.
X w kulturze masowej służy jako symbol tego co tajemnicze lub tego co znaczenie fundamentalne. Przykłady:

</doc>
<doc id="1289928" url="https://pl.wikipedia.org/wiki?curid=1289928" title="Głuptak australijski">
Głuptak australijski

Głuptak australijski ("Morus serrator") – gatunek dużego ptaka morskiego z rodziny głuptaków (Sulidae). Lęgi odbywa na wybrzeżach południowo-wschodniej Australii, Tasmanii i Nowej Zelandii; niewielka kolonia także na wyspie Norfolk. Zimę spędza na przyległych wodach oraz dalej wzdłuż wschodnich i zachodnich wybrzeży Australii aż po okolice zwrotnika Koziorożca.
Systematyka.
Gatunek ten po raz pierwszy zgodnie z zasadami nazewnictwa binominalnego opisał John Gould pod nazwą "Sula australis". Opis ukazał się w 1841 roku w „Proceedings of the Zoological Society of London”. Nazwa ta okazała się już jednak zajęta – użył jej kilkanaście lat wcześniej James Francis Stephens w odniesieniu do głuptaka czerwononogiego ("Sula sula"). W 1843 roku George Robert Gray użył nazwy "Pelecanus serrator" jako synonimu nazwy "Sula australis" Goulda. Gray nie opisał gatunku, ale zamieścił wzmiankę o rysunku tego ptaka wykonanym w trakcie pierwszej podróży Jamesa Cooka przez Sydneya Parkinsona w oparciu o osobnika odstrzelonego przez Josepha Banksa w grudniu 1769 roku; osobnik przestawiony na tym rysunku jest obecnie uznawany za holotyp, a jako miejsce jego pozyskania podawane są okolice Wysp Trzech Króli. Gray zaczerpnął nazwę "Pelecanus serrator" z rękopisu Daniela Solandera, także uczestnika pierwszej podróży Cooka, jednak przepisał ją z błędem – w oryginale brzmiała ona "Pelecanus Sectator". Nazwa Graya (w 1845 roku zmieniona przez niego na "Sula serrator") zyskała akceptację większości XIX-wiecznych autorów, choć Gould w kolejnych publikacjach pozostał przy swojej nazwie. Obecnie gatunek umieszczany jest w rodzaju "Morus".
Dawniej gatunek ten bywał uznawany za jeden gatunek z głuptakiem zwyczajnym ("Morus bassanus") i głuptakiem przylądkowym ("Morus capensis"). Jest to gatunek monotypowy. Opisano podgatunki "dyotti" i "rex", ale nie są one uznawane.
Charakterystyka.
Morfologia.
Wygląd zewnętrzny: Długi dziób. Zaostrzone skrzydła i długi ogon. Ciało białe, złotopłowa głowa, czarne końce, tylna krawędź skrzydeł i środkowe sterówki. Młode ptaki w ciemnobrązowe plamki, z jaśniejszym spodem.
Rozmiary:
Masa ciała: ok. 2350 g
Występowanie.
Środowisko.
Skały i klify nad morzem.
Zasięg występowania.
Australia, Nowa Zelandia i przybrzeżne wyspy.
Rozród.
Habitat: strome skaliste wybrzeża. Tworzy duże kolonie na klifach.
Gniazdo: zbudowane najczęściej z wodorostów.
Jaja: samica składa jedno jajo.
Wysiadywanie: jajo jest wysiadywane przez obydwoje rodziców.
Pisklęta: jaśniejszy spód ciała niż u dorosłych. Ciemno nakrapiane. Gniazdo opuszczają po ok. 60 dniach.
Pożywienie.
Żywi się rybami. Nurkuje z powietrza ze złożonymi skrzydłami, łapie rybę i odlatuje.
Status.
W Czerwonej księdze gatunków zagrożonych IUCN głuptak australijski jest klasyfikowany jako gatunek najmniejszej troski (LC – "Least Concern"). Trend liczebności populacji ocenia się jako prawdopodobnie wzrostowy dzięki zmniejszeniu prześladowań tego gatunku przez ludzi.

</doc>
<doc id="1289929" url="https://pl.wikipedia.org/wiki?curid=1289929" title="Andriej Jegorczew">
Andriej Jegorczew

Andriej Jegorczew (ros. Андрей Егорчев; ur. 8 lutego 1978 w Nabierieżnych Czełnach) – rosyjski siatkarz, reprezentant kraju. Gra na pozycji środkowego bloku. Obecnie bez klubu.
W 2004 zdobył brązowy medal na igrzyskach olimpijskich w Atenach.
Został odznaczony tytułem Zasłużonego Mistrza Sportu, a także Orderem Zasług dla Ojczyzny II klasy 16 marca 2007 r.

</doc>
<doc id="1289930" url="https://pl.wikipedia.org/wiki?curid=1289930" title="Łowca nagród">
Łowca nagród



</doc>
<doc id="1289931" url="https://pl.wikipedia.org/wiki?curid=1289931" title="Rick Carey">
Rick Carey

Richard ("Rick") John Carey (ur. 13 marca 1963 w Mount Kisco), amerykański pływak. Wielokrotny medalista olimpijski z Los Angeles.
Specjalizował się w stylu grzbietowym. Znajdował się w reprezentacji na IO 80, jednak Amerykanie zbojkotowali igrzyska w Moskwie i na olimpiadzie zadebiutował 4 lata później. W Los Angeles zdobył trzy złote medale (w tym na 100 i 200 metrów grzbietem). Wielokrotnie bił rekordy świata. Na mistrzostwach świata w 1982 zdobył trzy medale, w tym dwa złote. Studiował na University of Texas at Austin, karierę zakończył w 1986.

</doc>
<doc id="1289932" url="https://pl.wikipedia.org/wiki?curid=1289932" title="NK Domžale">
NK Domžale

Nogometni Klub Domžale – słoweński klub piłkarski z siedzibą w Domžalach.
Historia.
Założony w 1921 roku klub "NK Domžale" jest jednym z najstarszych klubów słoweńskich. Obecny stadion klubu Športni park zbudowany został w 1948 roku. W latach 1997 i 1999 stadion był modernizowany. Prace nad nową, zachodnią trybuną rozpoczęły się w październiku 2003 roku i ukończone zostały w kwietniu 2004 roku. Reflektory na 4 betonowych wieżach ustawionych na rogach stadionu zamontowano 29 czerwca 2006 roku.
Okres świetności klubu rozpoczął się latem 2002 roku, gdy trenerem został Slaviša Stojanovič. W sezonie 2002/03 wprowadził on klub ponownie do pierwszej ligi słoweńskiej. W sezonie 2005/06 w Pucharze UEFA klub przeszedł przez dwie rundy kwalifikacyjne, po czym wyeliminowany został przez niemiecki klub VfB Stuttgart. W Pucharze UEFA w sezonie 2006/07 klub wyeliminowany został przez izraelski klub Hapoel Tel Awiw. Po zwycięstwie 4:0 z Primorje Ajdovščina 13 maja 2007 roku "NK Domžale" pierwszy raz w historii zdobył tytuł mistrza Słowenii.
Debiut w Lidze Mistrzów w sezonie 2007/08 był dla klubu udany – dwa zwycięstwa nad albańskim klubem SK Tirana. W następnej rundzie przeciwnik był znacznie wyżej notowany – chorwacki klub Dinamo Zagrzeb. Porażka u siebie 1:2 i przegrana 1:3 na wyjeździe zakończyły udział "NK Domžale" w Lidze Mistrzów.

</doc>
<doc id="1289933" url="https://pl.wikipedia.org/wiki?curid=1289933" title="Jan Aleksander Koniecpolski">
Jan Aleksander Koniecpolski

Jan Aleksander Koniecpolski herbu Pobóg (ur. 1635, zm. zapewne 3 grudnia 1719 w Rakołupach) – starosta baliński od 1683, sieradzki od 1690. Od 1692 koniuszy wielki koronny. Wojewoda bracławski 1704–1710, sieradzki 1710–1719, rotmistrz Jego Królewskiej Mości i starosta doliński w 1683 roku.
Syn Krzysztofa Koniecpolskiego i Konstancji Stanisławskiej kasztelanki halickiej.
Poseł sejmiku podolskiego na sejm 1683 roku. Był członkiem konfederacji sandomierskiej 1704 roku. W 1718 roku został wyznaczony senatorem rezydentem. Ze względu na „braki w prawie” do których się przyznawał unikał działalności politycznej i nie uczestniczył w sejmach i sejmikach.
Ożenił się z Elżbietą Febronią Rzewuską, córką podskarbiego wielkiego koronnego Michała Floriana. Zmarł bezpotomnie po długotrwałej chorobie zapewne 3 grudnia 1719, pochowano go w krypcie kościoła Świętej Trójcy w Koniecpolu. Na nim wygasł ród Koniecpolskich, przez co zgodnie z tradycją nad jego grobem złamano szablę i strzaskano tarczę herbową. Jego prawnymi sukcessorami zostali synowie Marianny z Koniecpolskich Walewskiej, wojewodzianki parnawskiej, oraz jej męża Zygmunta, kasztelana rozpirskiego.
Założył w 1696 miasto Janów.

</doc>
<doc id="1289935" url="https://pl.wikipedia.org/wiki?curid=1289935" title="Bogdan Rzońca">
Bogdan Rzońca

Bogdan Józef Rzońca (ur. 1 lutego 1961 w Zarzeczu) – polski polityk, nauczyciel i samorządowiec, wojewoda krośnieński (1997–1998), marszałek województwa podkarpackiego I kadencji, poseł na Sejm VII i VIII kadencji, poseł do Parlamentu Europejskiego IX kadencji.
Życiorys.
W 1985 ukończył studia z zakresu nauk społecznych w Państwowej Wyższej Szkole Pedagogicznej w Krakowie. Odbył następnie studia podyplomowe z historii oraz z zarządzania. W 2011 na Wydziale Zarządzania i Komunikacji Społecznej Uniwersytetu Jagiellońskiego uzyskał stopień doktora nauk ekonomicznych na podstawie pracy pt. "Projakościowa restrukturyzacja zarządzania urzędem marszałkowskim". Pracował jako nauczyciel, był także dyrektorem Zespołu Szkół Ekonomicznych w Jaśle.
W latach 1997–1998 pełnił funkcję wojewody krośnieńskiego. Należał w tym czasie do Zjednoczenia Chrześcijańsko-Narodowego. W latach 1998–2002 sprawował (z ramienia Akcji Wyborczej Solidarność) mandat radnego sejmiku podkarpackiego, będąc jednocześnie marszałkiem województwa I kadencji. W wyborach parlamentarnych w 2001 bez powodzenia kandydował do Senatu z ramienia Bloku Senat 2001 (zajął 6. miejsce spośród 10 kandydatów w okręgu krośnieńskim). W 2002 bez powodzenia ubiegał się o urząd burmistrza Jasła.
W wyborach samorządowych w 2006 ponownie został wybrany do sejmiku z listy Prawa i Sprawiedliwości. W nowo powołanym zarządzie objął stanowisko wicemarszałka. W wyborach w 2010 uzyskał reelekcję do sejmiku. W wyborach do Sejmu RP VII kadencji w 2011 kandydował w okręgu wyborczym nr 22 (Krosno) z listy PiS. Zdobył mandat poselski, otrzymując 15 623 głosy. W 2015 z powodzeniem ubiegał się o poselską reelekcję (dostał 28 356 głosów).
W wyborach w 2019 uzyskał mandat do Parlamentu Europejskiego, kandydując z okręgu podkarpackiego i otrzymując 64 113 głosów.
Odznaczenia i wyróżnienia.
W 2009 został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 2010 otrzymał honorowe obywatelstwo gminy Jasło.

</doc>
<doc id="1289937" url="https://pl.wikipedia.org/wiki?curid=1289937" title="Wiry bezwładościowe">
Wiry bezwładościowe



</doc>
<doc id="1289939" url="https://pl.wikipedia.org/wiki?curid=1289939" title="Wyścig (film 2008)">
Wyścig (film 2008)

Wyścig (oryg. "Race") – bollywoodzki thriller, którego premiera miała miejsce w 2008 roku. Film został wyreżyserowany przez duet braci Abbas-Mustan, autorów "Aitraaz", "Chori Chori Chupke Chupke", "Baazigar", "Baadshah", czy "Humraaz". W rolach głównych Saif Ali Khan, Akshaye Khanna, Anil Kapoor. Film nakręcono w Dubaju i częściowo w Afryce Południowej, w tym w Kapsztadzie. Tematem filmu jest dramatyczna relacja braci. Kiedy przyzwyczajamy się do bohaterów, nagle okazuje się, że są zupełnie innymi osobami, niż myśleliśmy. Zaskakują też siebie wzajemnie. Film opowiada o niszczącym więzi pragnieniu pieniędzy, a także o wyrównaniu krzywd z dzieciństwa, o wyścigach, w których zawsze ktoś musi przegrać.
Fabuła.
Afryka Południowa. Indus Ranvir Singh (Saif Ali Khan) jest właścicielem sławnej stajni koni wyścigowych. Hodowla koni i wyścigi są jego pasją. Żyje ryzykownie. W swojej zabawie w wyścigi aut ociera się o śmierć. Potrafi zabić kogoś, kto go zdradził. Zdecydowany, silny, zuchwały. Ma tylko dwie słabości. Miłość do brata Rajiva (Akshaye Khanna) i zauroczenie piękną modelką Sonią (Bipasha Basu). I właśnie między tymi dwiema osobami musi wybierać.
Jego młodszy brat Ranjiv ma w życiu tylko jedną pasję – odurzenie alkoholem. Codziennie rano służący przynosi mu do łóżka szklankę piwa. Ranvira boli to, co jego brat robi ze swoim życiem. Mimo miłości do Soni rezygnuje z niej, gdy urzeczony nią Rajiv przysięga, że dla Soni gotów jest przestać pić. Ranvir błogosławi młodszego brata poślubiającego kobietę, z którą sam chciał dzielić życie. Wkrótce jednak okazuje się, że Ranjiv nie umie zerwać z alkoholem. Rozżalona Sonia szuka pomocy u Ranvira.
Muzyka i piosenki.
Muzykę do filmu skomponował Pritam Chakraborty, autor muzyki do "Jab We Met", "Życie w... metropolii", "Woh Lamhe", "Hattrick (film)", "Just Married", "Bas Ek Pal", "Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", czy "Bhagam Bhag".

</doc>
<doc id="1289941" url="https://pl.wikipedia.org/wiki?curid=1289941" title="Fotografia kolekcjonerska">
Fotografia kolekcjonerska

Fotografia kolekcjonerska – zdjęcia dawne lub współczesne o wysokich, ponadczasowych walorach artystycznych; odbitki wykonane technikami archiwalnymi w limitowanej serii, odpowiednio sygnowane.
Fotografia, aby była uznana za kolekcjonerską, musi spełniać odpowiednie wymogi formalne takie jak:
Cechy odbitek zdjęć kolekcjonerskich.
Warunki trwałości – warunki zachowania trwałości archiwalnej odbitek srebrowych na podłożu papierowym:
Najwyższe ceny jakie osiągnęły zdjęcia na świecie.
Ceny zawierają opłaty aukcyjne.

</doc>
<doc id="1289942" url="https://pl.wikipedia.org/wiki?curid=1289942" title="Michał Stefan Jordan">
Michał Stefan Jordan

Michał Stefan Jordan herbu Trąby (zm. w marcu 1739 roku) – wojewoda bracławski w 1710 roku, łowczy wielki koronny w 1704 roku, cześnik krakowski w 1689 roku (zrezygnował przed 21 kwietnia 1701 roku), starosta ostrołęcki w 1717 roku, starosta jodłowski i barcicki w 1715 roku, starosta dobczycki w 1697 roku, wicemarszałek Trybunału Głównego Koronnego w 1709 roku, pułkownik wojsk koronnych w 1692 roku.
Syn kasztelana wojnickiego Franciszka.
Poseł sejmiku proszowickiego na sejm nadzwyczajny 1688/1689 roku, sejm zwyczajny 1692/1693 roku. Deputat województwa krakowskiego do rady stanu rycerskiego rokoszu łowickiego w 1697 roku. Poseł na sejm 1701 roku i sejm z limity 1701–1702 roku z województwa krakowskiego. Był konsyliarzem województwa krakowskiego w konfederacji sandomierskiej 1704 roku.
Jeden z najbogatszych magnatów Małopolski. Przeciwnik dynastii saskiej, później pojednał się z Augustem III. Starosta dobczycki od 1697, ostrołęcki od 1718.
Pochowany w kościele reformatów w Krakowie

</doc>
<doc id="1289945" url="https://pl.wikipedia.org/wiki?curid=1289945" title="Cedar City">
Cedar City

Cedar City – miasto w amerykańskim stanie Utah, największe miasto hrabstwa Iron. Według spisu ludności z 2000 roku liczyło 20 527 mieszkańców. Przez miasto przebiega autostrada międzystanowa nr 15. W pobliżu miasta znajduje się Port lotniczy Cedar City.

</doc>
<doc id="1289946" url="https://pl.wikipedia.org/wiki?curid=1289946" title="Nath (tytuł)">
Nath (tytuł)

Nath (dewanagari नाथ, trl.: nāth, trk.: nath) – rzeczownik z języka hindi rodzaju męskiego o znaczeniu "Pan". Oprócz takiego tłumaczenia, w tytułach osób duchownych religii dharmicznych stosowany jest w znaczeniach "mistrz" i "obrońca". Używany jest również wobec hinduistycznych bóstw, wtedy można się spotkać z tłumaczeniem "bóg". Podobnie spotkać się można z hinduistycznymi miejscami kultu i miejscowościami pielgrzymkowymi tytułowanymi jego z użyciem. W odniesieniu do osoby z tradycji śiwaizmu, może oznaczać przynależność do którejś z sampradai wywodzącej się od mahasiddhów.

</doc>
<doc id="1289960" url="https://pl.wikipedia.org/wiki?curid=1289960" title="Janet Evans">
Janet Evans

Janet Elizabeth Evans (ur. 28 sierpnia 1971 w Fullerton) – amerykańska pływaczka. Wielokrotna medalistka olimpijska.
Specjalizowała się w stylu dowolnym, choć startowała także w stylu zmiennym. W 1988 w Seulu wywalczyła trzy złote medale, wszystkie w konkurencjach indywidualnych. Cztery lata później obroniła tytuł w wyścigu na 800 m kraulem, na dwukrotnie krótszym dystansie zajęła drugie miejsce. Wielokrotnie stawała na podium mistrzostw świata (łącznie 3 złote medale w 1991 oraz 1994). Właścicielka, jednych z najlepszych rezultatów w dziejach pływania. Rekord świata na 400 metrów stylem dowolnym, należał do niej przez 19 lat (1987-2006). A na 800 metrów przez 20 lat (1988-2008). W latach 1987-1988 biła także rekordy świata na 1500 metrów stylem dowolnym, rekordowy wynik na tym dystansie, odebrała jej dopiero Kate Ziegler w 2007 roku.
W 1996 podczas ceremonii otwarcia igrzysk w Atlancie jako przedostatni uczestnik sztafety z ogniem olimpijskim przekazała pochodnię Muhammadowi Ali, który ostatecznie zapalił znicz.

</doc>
<doc id="1289961" url="https://pl.wikipedia.org/wiki?curid=1289961" title="Podstępne prawo">
Podstępne prawo



</doc>
<doc id="1289962" url="https://pl.wikipedia.org/wiki?curid=1289962" title="Stanisław Antoni Świdziński">
Stanisław Antoni Świdziński

Stanisław Antoni Świdziński herbu Półkozic (ur. 15 kwietnia 1685 w Świdnie – zm. 7 listopada 1761 w Sulgostowie) – pułkownik wojsk koronnych, regimentarz partii ukraińskiej, starosta bracławski od 1719 roku, starosta radomski od 1730. Od 1739 wojewoda bracławski, od 1754 rawski.
Życiorys.
Był synem Wawrzyńca i jego pierwszej żony Bony Baryczkówny. Po ojcu odziedziczył dobra Świdno, Michałowice, Stryków, i Skarbkową Wieś. Będąc stolnikiem rawskim 23 lutego 1717 otrzymał od króla Augusta II wieś Wilków, później z nadania tego samego władcy dostał królewszczyzny na terenie ziemi sandomierskiej i radomskiej. W 1721 został starostą bracławskim pełniąc tę funkcję do 19 czerwca 1728. 15 kwietnia 1730 zostaje starosta radomskim, a w 1731 starostą lityńskim na Podolu. Był posłem na sejm 1730 roku z ziemi rawskiej. W 1733 roku objął dyrekcję sejmiku przedsejmowego województwa bracławskiego, na którym został wybrany posłem na sejm. Poseł powiatu rawskiego na sejm nadzwyczajny pacyfikacyjny 1736 roku. 28 lutego 1739 z nadania Augusta III został wojewodą bracławskim i jako wojewoda wszedł w skład senatu. 3 sierpnia 1742 odebrał od króla Order Orła Białego. 9 listopada 1754 roku został wojewodą rawskim uzyskując tym samym wyższe miejsce w senacie.
W 1731 ożenił się z Marianną Dziulanką (1702–1737) córką Stanisława stolnika sandomierskiego w posagu żony otrzymał Odrzywół, Klwów i Sulgostów. Z małżeństwa z Marianną miał 4 dzieci: synów Ignacego i Michała oraz córki Bonę – żonę Kazimierza Granowskiego oraz Mariannę – żonę Stanisława Piotra Lanckorońskiego z Brzezia, kasztelana połanieckiego. Obie córki zmarły bezpotomnie. U króla wystarał się o przywileje handlowe dla Klwowa w 1742 na jarmarki i w 1750 na targi oraz o potwierdzenie wszystkich dotychczasowych przywilejów królewskich. 
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.
Przy kościele parafialnym w Klwowie od strony północnej dobudował w 1750 i wyposażył kaplicę grobową. Zmarł nagle, został pochowany w rodzinnej kaplicy koło zmarłej przedwcześnie żony. Grobowiec i płyty epitafijne niestety nie zachowały się do dziś, ponieważ uległy zniszczeniu podczas działań wojennych w 1915.

</doc>
<doc id="1289968" url="https://pl.wikipedia.org/wiki?curid=1289968" title="Red Bull Air Race World Series">
Red Bull Air Race World Series



</doc>
<doc id="1289973" url="https://pl.wikipedia.org/wiki?curid=1289973" title="Ceroidolipofuscynozy neuronalne">
Ceroidolipofuscynozy neuronalne

Ceroidolipofuscynozy neuronalne – grupa uwarunkowanych genetycznie chorób ośrodkowego układu nerwowego, w których patogenezie odgrywa rolę nadmierne spichrzanie ceroidu i lipofuscyny w lizosomach. Są jednymi z najczęstszych uwarunkowanych genetycznie chorób metabolicznych układu nerwowego w wieku dziecięcym. 
Najczęstszy wiek początku choroby to 4–7 rok życia.
Objawy kliniczne.
Nieprawidłowy obraz MR.
Rokowanie: Zgon w ciągu 10 lat od rozpoznania choroby.

</doc>
<doc id="1289974" url="https://pl.wikipedia.org/wiki?curid=1289974" title="Grześki">
Grześki

Grześki – marka wafli w czekoladzie produkowanych przez Fabrykę Pieczywa Cukierniczego „Kaliszanka” w Kaliszu, następnie przez Goplanę; najlepiej sprzedająca się w Polsce marka wafli w czekoladzie (43,9% udziału w rynku), w 2006 r. zaliczano je do jednych z najpopularniejszych wafli w Polsce. W roku 2018 Grześki były jedną z kilku marek słodyczy w Polsce, które na podstawie badań rynku polskiego otrzymały tytuły: Superbrands 2018 oraz Superbrands Polska Marka 2018. 
Zawierają w 100 g produktu: 550 kcal, 8,5 g białka, 34,5 g tłuszczu i 51,5 g węglowodanów.
Obecnie oferowane smaki: w mlecznej i deserowej czekoladzie, toffi, orzechowe, dziel na 6 (bez polewy).
Sprzedawane dawniej: kokosowe, bananowe, malinowe, kawowe (wszystkie w białej czekoladzie), czekoladowe w posypce orzechowej oraz orzechowe bez polewy.

</doc>
<doc id="1289977" url="https://pl.wikipedia.org/wiki?curid=1289977" title="Srebrny Kij">
Srebrny Kij

Srebrny Kij – coroczny plebiscyt organizowany od 2006 przez dziennik sportowy Sport w celu wybrania najlepszego młodego (liczącego nie więcej niż 23 lata) hokeisty Ekstraligi.

</doc>
<doc id="1289992" url="https://pl.wikipedia.org/wiki?curid=1289992" title="Bron-Yr-Aur">
Bron-Yr-Aur

Bron-Yr-Aur – XVII-wieczny dom położony w hrabstwie Gwynedd w Walii. W języku walijskim nazwa domu oznacza "złote wzgórze".
Bron-Yr-Aur zyskało sławę głównie dzięki powiązaniom z grupą Led Zeppelin. W latach 50. dom wykorzystywany był przez rodzinę wokalisty Roberta Planta jako miejsce letniego wypoczynku. W 1970 Plant wraz z gitarzystą Jimmym Page'em regenerowali tam siły po długiej i wyczerpującej trasie po Stanach Zjednoczonych. Brak bieżącej wody i elektryczności zainspirował ich do napisania oraz nagrania kilku piosenek, które zostały umieszczone na albumie "Led Zeppelin III". Były to: „Friends”, „Bron-Yr-Aur Stomp” oraz „That's the Way”.
Inne utwory Led Zeppelin, które powstały w Bron-Yr-Aur: „Over the Hills and Far Away”, „The Crunge” (oba z albumu "Houses of the Holy"), „The Rover”, „Bron-Yr-Aur” i „Down By The Seaside” z "Physical Graffiti" oraz „Poor Tom” z "Cody". Utwory, które nigdy nie zostały umieszczone na oficjalnym albumie Led Zeppelin, to: „Another Way To Wales” i „I Wanna Be Her Man”.
Robert Plant powrócił z Jimmym Page'em do Bron-Yr-Aur podczas nagrywania albumu "Jimmy Page &amp; Robert Plant: Unledded" w 1994. Krajobrazy okolicy można obejrzeć w wersji DVD tego albumu.

</doc>
<doc id="1289995" url="https://pl.wikipedia.org/wiki?curid=1289995" title="Josef Felix Pompeckj">
Josef Felix Pompeckj

Josef Felix Pompeckj (ur. 10 maja 1867 w Groß-Köllen, zm. 8 lipca 1930 w Berlinie) – niemiecki geolog i paleontolog.
Życiorys.
Syn Ignaza Pompeckjego i Magdalene z domu Norden. Studiował geologię i paleontologię, doktoryzował się w 1889 roku w Królewcu u Wilhelma von Branki. Pracował w Tybindze i Monachium, gdzie w 1894 roku został kustoszem i habilitował się pod kierunkiem Karla Alfreda von Zittla, a w 1893 roku został profesorem nadzwyczajnym. Potem profesor nadzwyczajny w "Landwirtschaftlichen Hochschule" w Hohenheim (1904–1907), Królewcu (1907–1908), Getyndze (1908–1913) i ponownie w Tybindze (1913–1917). Następnie został profesorem geologii i paleontologii w Berlinie, gdzie w 1917 roku powierzono mu stanowisko dyrektora Instytutu i Muzeum Geologiczno-Paleontologicznego ("Geologisch-Paläontologischen Institut und Museum"), które to stanowisko piastował do śmierci w 1930 roku. Od 1920 roku członek Niemieckiej Akademii Nauk, w roku akademickim 1925–1926 rektor Uniwersytetu.
W zoologii, w nazwach gatunków opisanych przez niego używa się pełnego nazwiska .

</doc>
<doc id="1289996" url="https://pl.wikipedia.org/wiki?curid=1289996" title="Kongo (film)">
Kongo (film)

Kongo () – film przygodowy z 1995 roku w reżyserii Franka Marshalla, oparty na powieści Michaela Crichtona pod tym samym tytułem.
Zdjęcia realizowano w następujących miejscowościach w Stanach Zjednoczonych: Baldwin Park, Los Angeles, San Bernardino, Arcadia. Sesje zdjęciowe miały miejsce również w takich krajach, jak: Kostaryka, Kenia, Uganda oraz Tanzania. Okres zdjęciowy trwał od 26 września 1994 do 17 lutego 1995 roku. W Stanach Zjednoczonych i Kanadzie film trafił na ekrany kin 9 czerwca 1995 roku. Polskiej widowni pokazano go po raz pierwszy 18 sierpnia 1995 roku.
Film otrzymał dość negatywne oceny od krytyków. Serwis Rotten Tomatoes przyznał mu wynik 22%.
Fabuła.
Do nieprzebytej dżungli w Kongu wyrusza ekspedycja w poszukiwaniu diamentów. Oprócz kamieni ekipa odkrywa legendarne zaginione miasto Zinj. Szef wyprawy – chciwy biznesmen Travis obserwuje jej przebieg za pomocą przekazu satelitarnego. Nagle transmisja zostaje przerwana, a kiedy obraz pojawia się na nowo widać tylko zmasakrowane zwłoki uczestników. W Los Angeles organizowana jest ekipa ratunkowa. W jej skład wchodzą m.in. agentka CIA Karen Ross (w skład poprzedniej wyprawy wchodził jej były narzeczony), dwaj zoolodzy Peter Elliott i Richard którzy zamierzają wprowadzić gorylicę Amy do jej naturalnego środowiska, murzyński przewodnik Munro i chciwy rumuński bogacz Herkermer Homolka, któremu bardzo zależy na diamentach. Już na początku cudem uchodzą z życiem po starciu z tutejszą partyzantką, która podczas przelotu nad lasem tropikalnym zestrzeliwuje ich samolot. Po długiej wędrówce po dżungli docierają do Zinj. Podczas gdy reszta wyprawy przeszukuje tunel, Richard z Amy zostaje na straży. Wkrótce spotyka nieznany gatunek drapieżnej małpy naczelnej, która dotkliwie go rani. Zoologowi udaje się dowlec do tunelu, gdzie umiera. Podróżnicy zabijają potwora, lecz okazuje się, że owych małp w okolicy jest więcej. Nocą atakują obóz, ale udaje się je przepędzić. Wyprawa opuszcza Zinj. Docierają do starej krypty w wulkanie, gdzie znajdują diamenty, ale i spotykają ponownie krwiożercze małpy. Przez nieuwagę i chciwość ginie Homolka, pozostali uczestnicy znajdują zmasakrowane zwłoki byłego narzeczonego Karen. Udaje im się uciec z wulkanu, który właśnie zaczyna wybuchać. Wszystkie krwiożercze małpy zostają zabite przez erupcję. Elliott, Karen i Munro odlatują z powrotem do USA. Amy zostaje w Afryce, gdzie przyłącza się do miejscowego stada goryli.

</doc>
<doc id="1290000" url="https://pl.wikipedia.org/wiki?curid=1290000" title="Shirley Babashoff">
Shirley Babashoff

Shirley F. Babashoff (ur. 31 stycznia 1957 w Whittier) - amerykańska pływaczka. Wielokrotna medalistka olimpijska.
Specjalizowała się w stylu dowolnym. W 1972 w Monachium wywalczyła złoto w sztafecie i dwa srebrne medale w konkurencjach indywidualnych. Także cztery lata później nie udało się jej sięgnąć po złoto w rywalizacji indywidualnej - przegrywała z reprezentantkami NRD. Wielokrotnie stawała na podium mistrzostw świata (2 złote - 200 i 400 metrów kraulem - medale w 1975), biła rekordy świata.

</doc>
<doc id="1290006" url="https://pl.wikipedia.org/wiki?curid=1290006" title="Iwan Zajeć">
Iwan Zajeć

Iwan Ołeksandrowycz Zajeć, ukr. Іван Олександрович Заєць (ur. 5 lipca 1952 w miejscowości Łoznyca w obwodzie żytomierskim) – ukraiński polityk, z wykształcenia ekonomista i matematyk, były poseł i minister.
Życiorys.
Absolwent Uniwersytetu Kijowskiego. Od 1974 pracował w przedsiębiorstwach rolnych, następnie do 1990 w Instytucie Ekonomii Narodowej Akademii Nauk Ukrainy. W 1989 należał do założycieli opozycyjnej i niepodległościowej organizacji pod nazwą „Ruch”. Działał następnie w Ludowym Ruchu Ukrainy, z którego w 1999 przeszedł do Ukraińskiej Partii Ludowej. Objął stanowisko wiceprezesa UNP.
W latach 1990–2000 i ponownie 2002–2006 zasiadał w Radzie Najwyższej. Od stycznia 2000 do maja 2001 pełnił urząd ministra środowiska w rządzie Wiktora Juszczenki.
W wyborach parlamentarnych w 2006 kandydował z listy Ukraińskiego Bloku Ludowego „Kostenka i Pluszcza”, który otrzymał 1,9% głosów i nie przekroczył wynoszącego 3% progu wyborczego. W przedterminowych wyborach w 2007 po rocznej przerwie powrócił do parlamentu, uzyskując mandat deputowanego z ramienia bloku Nasza Ukraina-Ludowa Samoobrona, który sprawował do 2012.

</doc>
<doc id="1290010" url="https://pl.wikipedia.org/wiki?curid=1290010" title="Nieodwracalna inhibicja">
Nieodwracalna inhibicja



</doc>
<doc id="1290012" url="https://pl.wikipedia.org/wiki?curid=1290012" title="Kościół katolicki obrządku bizantyjsko-węgierskiego">
Kościół katolicki obrządku bizantyjsko-węgierskiego

Węgierski Kościół greckokatolicki () – jeden z Kościołów chrześcijańskich połączonych unią kościelną z Rzymem. Jego wyznawcy uznają papieża za swego duchowego zwierzchnika.
Węgierski Kościół greckokatolicki liczy około 300 tysięcy wyznawców.
Historia.
Kościół greckokatolicki na terenie monarchii Habsburgów powstał w wyniku unii użhorodzkiej, mukaczewskiej, marmaroskiej i siedmiogrodzkiej. Pierwotnie wiernymi tego Kościoła byli rusińsko- i rumuńskojęzyczni prawosławni, którzy porzucili swoje wyznanie i przystąpili do Kościoła katolickiego. W XVIII i XIX w. w znacznym stopniu ulegli oni bądź też byli poddani silnej madziaryzacji. 8 czerwca 1912 utworzono biskupstwo w Hajdúdorogu dla 162 węgierskojęzycznych parafii unickich, wyłączonych spod jurysdykcji eparchii preszowskiej, eparchii mukaczewskiej, eparchii Gherli, eparchii Oradea Mare i archieparchii Fogaraszu i Alba Iulia.
Rozpad Austro-Węgier i powstanie Czechosłowacji w 1918 znacząco zmieniły zasięg działania diecezji Hajdúdorogu. Ze 168 parafii diecezji tylko 90 znalazło się w granicach Węgier. Jednocześnie jednak w obrębie państwa węgierskiego znalazło się 21 parafii eparchii preszowskiej i mukaczewskiej, dla których powołano apostolski egzarchat Miszkolca (1924).
9 kwietnia 1934 na mocy dekretu "Apostolica sedes" Kongregacji ds. Kościołów Wschodnich 67 parafii greckokatolickich, które na skutek traktatu w Trianon znalazły się w granicach Rumunii, zostało podporządkowanych eparchiom Rumuńskiemu Kościołowi Greckokatolickiemu: 35 archieparchii Fogaraszu i Alba Iulia, 22 eparchii Oradea Mare, 10 eparchii Marmaroszu.
Kościół greckokatolicki na Węgrzech stał się Kościołem metropolitalnym 19 marca 2015, kiedy to powstała metropolia Hajdúdorogu obejmująca macierzystą archieparchię i sufraganie: eparchię Miszkolca i Nyíregyházy.

</doc>
<doc id="1290014" url="https://pl.wikipedia.org/wiki?curid=1290014" title="APO Lewadiakos">
APO Lewadiakos

Atlitikos Podosferikos Omilos Lewadiakos () – grecki klub piłkarski, założony w 1961 roku, z siedzibą w Liwadii.

</doc>
<doc id="1290015" url="https://pl.wikipedia.org/wiki?curid=1290015" title="Było ich czterech">
Było ich czterech

Było ich czterech (tyt. oryg. "Ata ishin katër") – albański film fabularny z roku 1977 w reżyserii Kujtima Çashku i Esata Musliu.
Opis fabuły.
Akcja filmu rozgrywa się na przełomie czerwca i lipca 1944, tuż przed wyzwoleniem Albanii z okupacji niemieckiej. W przededniu kongresu w Përmecie czworo partyzantów otrzymuje rozkaz, aby dostarczyć do oddziału tekst nowej pieśni. Partyzant Metja uznaje to zadania za co najmniej dziwaczne. Zanim dotrą do oddziału będą musieli walczyć z Niemcami.

</doc>
<doc id="1290016" url="https://pl.wikipedia.org/wiki?curid=1290016" title="Wojownicy krainy Zu">
Wojownicy krainy Zu

Wojownicy krainy Zu () – film przygodowy z gatunku fantastyki, koprodukcja hongkońsko–chińska.
Fabuła.
W obliczu ataków złych mocy, w imię wspólnej sprawy, wojownicy krainy Zu łączą się do wspólnej obrony.

</doc>
<doc id="1290017" url="https://pl.wikipedia.org/wiki?curid=1290017" title="Sztandar na falach">
Sztandar na falach

Sztandar na falach (tyt. oryg. "Flamur në dallgë") – albański film fabularny z roku 1977 w reżyserii Kujtima Meçaja.
Opis fabuły.
Film telewizyjny. Statek albańskiej floty handlowej wypływa w rejs poza granice kraju. W czasie rejsu statek musi stawić czoło gwałtownemu sztormowi. Statkowi udaje się dotrzeć do jednego z portów. Tam jednak nikt nie chce dłuższego postoju albańskiej jednostki. Statek mimo burzy dociera do kraju.

</doc>
<doc id="1290019" url="https://pl.wikipedia.org/wiki?curid=1290019" title="Jan Kajetan Jabłonowski">
Jan Kajetan Jabłonowski

Jan Kajetan Jabłonowski książę herbu Prus III (ur. 1699 w Bracławiu, zm. 5 marca 1764 w Ostrogu) – pułkownik wojsk koronnych, starosta brodnicki, bobrzecki i czehryński od 1722, wojewoda bracławski od 1754, feldmarszałek Cesarstwa. 
Życiorys.
Syn Jana Stanisława Jabłonowskiego. Żonaty z Teresą z Wielhorskich (ślub 1730, zm. 1749) oraz Anną z Sapiehów (ślub 1750), pasierbicą swego kuzyna Józefa Aleksandra Jabłonowskiego. 
Grand Hiszpanii, kawaler polskiego Orderu Orła Białego (17 stycznia 1756), hiszpańskiego Orderu Złotego Runa i bawarskiego Orderu św. Huberta. 5 sierpnia 1744 od cesarza Karola VII Wittelsbacha otrzymał tytuł książęcy, który w Polsce został uznany w 1773.
Działalność polityczna.
Jako poseł na sejm konwokacyjny 1733 roku z ziemi halickiej był członkiem konfederacji generalnej zawiązanej 27 kwietnia 1733 roku na tym sejmie.
W początkach działalności politycznej popierał Stanisława Leszczyńskiego, którego był elektorem w 1733 roku, jednak po sejmie pacyfikacyjnym pogodził się z królem Augustem III. Od lat 40. współpracował z dworem pruskim. Był posłem ziemi halickiej na sejm 1746 roku.Po otrzymaniu w r. 1754 województwa bracławskiego zbliżył się do dworu królewskiego, nadal jednak pozostawał zdecydowanym przeciwnikiem "Familii" Czartoryskich i Rosji, popierając zarazem zabiegi polityczne hetmana Jana Klemensa Branickiego.
Twórczość literacka.
Pozostawił po sobie kilka druków politycznych ("Krótka ekspozycja do uwiadomienia naznaczonych senatorów do boku królewskiego", Warszawa 1758; "Mowy miane ... na Radzie Senatu przed sejmem Convocationis", Warszawa 1763 oraz publikacje dewocyjne "Księgi Ester, Juydyt, Zuzanny z Pisma Świętego wybrane…", Lwów 1747; "Paralele dwóch Świętych Józefów Starego i Nowego Testamentu", 1749). Dorobek literacki Jana Kajetana jest zgodnie określany przez historiografów jako grafomański.
Działalność fundacyjna.
W r. 1737 zbudował nowy kościół parafialny w Mariampolu (ukończony około r. 1741). W r. 1744 „ugodził” architekta Francesco Capponiego do wzniesienia nowej kaplicy dla pomieszczenia rzeźby Chrystusa Ukrzyżowanego przy kościele bernardyńskim we Fradze. W r. 1763 ufundował cerkiew parafialną w Żerebkach Szlacheckich (w powiecie skałackim). Ustępował pod tym względem aktywności swej małżonki.
Ciekawostki.
Jan Kajetan przewyższał zarozumiałością i pychą wszystkich pozostałych z rodziny, co zauważali już jego współcześni. Będąc krewnym Leszczyńskich, a poprzez nich spowinowacony z francuskim dworem królewskim, uważał się za równego monarchom, wydając manifesty na wzór udzielnych książąt, tytułował się stale "księciem na Ostrogu". W XIX wieku przytoczono tekst dyplomu jaki miał wydać: "Jan Kajetan, na ks. Ostrogskim i Berezdowickim z Prusów ks. Jabłonowski, hrabia na Siemiatyczach i Maryampolu, Jezupolu, Strzeliskach, Proskuniewie, Żabotynie, Wilii, Wysokiem, kawaler Złotego Runa, postanawiam, i mieć chcę, aby jak dwie pierwsze majętności tytuł księstwa, tak ośm ostatnich tytuł hrabstwa miały". Niemal powszechnie przypominany jest fakt, że w jednej ze swych rezydencji wojewoda bracławski miał wielki obraz (portret) przedstawiający jego osobę uchylającą czapkę przed wizerunkiem Matki Boskiej, z ust której wychodziło zdanie: "Couvrez–vous mon cousin".

</doc>
<doc id="1290029" url="https://pl.wikipedia.org/wiki?curid=1290029" title="Virginia Dighero-Zolezzi">
Virginia Dighero-Zolezzi



</doc>
<doc id="1290031" url="https://pl.wikipedia.org/wiki?curid=1290031" title="Pedro Contreras">
Pedro Contreras

Pedro Contreras González (ur. 7 stycznia 1972 w Madrycie) – hiszpański piłkarz grający na pozycji bramkarza. Nosił przydomek „El Koke”. Obecnie pracuje na stanowisku trenera bramkarzy w klubie Málaga CF.
Kariera klubowa.
Pedro Contreras jest wychowankiem Realu Madryt i w wieku 20 lat rozpoczął występy w rezerwach tego zespołu. Sezon 1996/1997 spędził na wypożyczeniu w Rayo Vallecano, gdzie zdołał wywalczyć sobie miejsce w podstawowym składzie i rozegrać 41 ligowych spotkań. Rayo zajęło 18. miejsce w tabeli Primera División i spadła do drugiej ligi po barażowym dwumeczu z Mallorcą.
Po zakończeniu ligowych rozgrywek Contreras powrócił do Realu Madryt. W sezonie 1997/1998 był trzecim bramkarzem w klubie po Santiago Cañizaresie i Bodo Illgnerze. Razem z Realem został triumfatorem Ligi Mistrzów, a w tabeli Primera División zajął 4. miejsce. W kolejnym sezonie po tym, jak Santiago Cañizares odszedł do Valencii, Contreras był zmiennikiem Bodo Illgnera. Real wywalczył wicemistrzostwo Hiszpanii, a w rozgrywkach Champions League dotarł do ćwierćfinału.
Latem 1998 roku Contreras przeniósł się do Málagi. Przez 4 sezony grał z nią w Primera División i wystąpił łącznie w 146 meczach. W 2003 roku Hiszpan podpisał kontrakt z Realem Betis, gdzie wywalczył sobie miejsce w podstawowym składzie. Następnie z powodu kontuzji jego miejsce w bramce zajął Toni Doblas. Razem z ekipą „Verdiblancos” Contreras występował w Pucharze UEFA i Lidze Mistrzów. Zachował między innymi czyste konto w spotkaniu Champions League z Chelsea F.C. W 2007 roku hiszpański gracz został wypożyczony do drugoligowego Cádiz CF, gdzie zakończył karierę.
Kariera reprezentacyjna.
W 2002 roku Contreras selekcjoner reprezentacji Hiszpanii – José Antonio Camacho powołał Contrerasa do kadry na Mistrzostwa Świata w Korei Południowej i Japonii. Po Ikerze Casillasie i Ricardo Contreras był trzecim bramkarzem swojej drużyny i nie zagrał w żadnym meczu. Hiszpanie w ćwierćfinale zostali wyeliminowani po rzutach karnych przez współgospodarzy – Koreę Południową.
Contreras w zespole narodowym zadebiutował po mistrzostwach, 16 października 2002 roku w zremisowanym 0:0 spotkaniu przeciwko Paragwajowi. Jak się później okazało był to jedyny występ Contrerasa w barwach hiszpańskiej reprezentacji.
Kariera trenerska.
W 2008 roku Contreras został trenerem bramkarzy w klubie Málaga CF.

</doc>
<doc id="1290034" url="https://pl.wikipedia.org/wiki?curid=1290034" title="Ołeksandr Słobodian">
Ołeksandr Słobodian

Ołeksandr Wjaczesławowycz Słobodian, ukr. Олександр Вячеславович Слободян (ur. 21 lutego 1956 w Tarnopolu) – ukraiński polityk i przedsiębiorca, działacz sportowy, właściciel i prezes klubu piłkarskiego Obołoń Kijów.
Życiorys.
Absolwent studiów inżynierskich w Kijowie, ukończył także szkołę oficerską. W 1980 podjął pracę w browarze Obołoń. W 1990 został generalnym dyrektorem tego przedsiębiorstwa, utrzymał to stanowisko po dokonanych przekształceniach. W latach 90. stał się jednym z najważniejszych ukraińskich przedsiębiorców działających w branży spożywczej (głównie piwowarskiej). Na liście najbogatszych Ukraińców w 2008 znalazł się na 32. pozycji z majątkiem wycenianym na ponad 700 mln USD.
Jako działacz sportowy zaangażował się w pracę w kijowskim klubie Obołoń Kijów, w którym został honorowym prezesem.
W 1997 zaangażował się w działalność polityczną, rok później z listy Ludowego Ruchu Ukrainy uzyskał mandat poselski. W 1999 przeszedł do Ukraińskiej Partii Ludowej Jurija Kostenki, obejmując funkcję wiceprezesa tego ugrupowania. W 2002 ponownie został wybrany deputowanym (z ramienia Bloku Nasza Ukraina), dwa lata później należał do czołowych sponsorów pomarańczowej rewolucji.
W wyborach parlamentarnych w 2006 kandydował z listy Ukraińskiego Bloku Ludowego "Kostenka i Pluszcza", który otrzymał 1,9% głosów i nie przekroczył progu wyborczego. W przedterminowych wyborach w 2007 po rocznej przerwie powrócił do parlamentu, uzyskując mandat deputowanego z ramienia bloku Nasza Ukraina-Ludowa Samoobrona. W 2012 nie uzyskał reelekcji.

</doc>
<doc id="1290038" url="https://pl.wikipedia.org/wiki?curid=1290038" title="Delegacja do Kongresu USA stanu Illinois">
Delegacja do Kongresu USA stanu Illinois

Delegacja do Kongresu Stanów Zjednoczonych stanu Illinois liczy dwudziestu jeden kongresmenów (dwóch senatorów oraz dziewiętnastu reprezentantów). Illinois została przyjęta do Unii jako 21. stan dnia 3 grudnia 1818, więc stanowa reprezentacja zasiada od 15. Kongresu (1817–1819).
Czynne prawo wyborcze przysługuje tym Amerykanom, którym przysługuje prawo głosu w wyborach do stanowej Izby Reprezentantów ("Illinois House of Representatives").
111. Kongres (2009-2011).
W ostatnich wyborach 4 listopada 2008 wybierano reprezentantów oraz senatora. W wyborach do Izby Reprezentantów wybrano po jednym nowym przedstawicielu Partii Demokratycznej oraz Partii Republikańskiej. Debbie Halvorson z Partii Demokratycznej zastąpiła polityka Partii Republikańskiej. W wyborach do Senatu uzyskał reelekcję Richard Durbin (Partia Demokratyczna).
16 listopada 2008 Barack Obama z Partii Demokratycznej, piastujący urząd senatora od 3 stycznia 2005, zrezygnował z pełnionej funkcji w związku ze zwycięstwem w wyborach prezydenckich. Na jego miejsce gubernator stanu Illinois Rod Blagojevich wyznaczył 30 grudnia 2008 czarnoskórego demokratę Rolanda Burrisa.
W najbliższych wyborach 2 listopada 2010 mieszkańcy będą wybierać dziewiętnastu reprezentantów oraz jednego senatora. O mandat senatora w wyborach powszechnych ubiegać się będzie senator Roland Burris (Partia Demokratyczna).
110. Kongres (2007-2009).
W wyborach 7 listopada 2006 wybierano tylko reprezentantów. Do Izby Reprezentantów wybrano po jednym nowym przedstawicielu Partii Demokratycznej i Partii Republikańskiej.
26 listopada 2007 przedstawiciel 14. okręgu Illinois w Izbie Reprezentantów Dennis Hastert z Partii Republikańskiej zrzekł się mandatu. W wyborach uzupełniających 8 marca 2008 Bill Foster z Partii Demokratycznej pokonał swojego konkurenta z Partii Republikańskiej Jima Oberweisa 52,5% do 47,5% i 11 marca 2008 objął mandat.
Liczba kongresmenów.
Terytorium Illinois zostało utworzone w 1809, a w 1812 otrzymało prawo wyboru jednego delegata do Izby Reprezentantów, który nie miał jednak prawa głosu. Z chwilą wejścia do Unii delegat ten uzyskał prawo głosu (dodatkowo wybrano dwóch senatorów). W związku z gwałtownie rosnącą populacją stanu Illinois zwiększała się również liczba delegatów (do dwudziestu siedmiu reprezentantów w latach 1913-1943). Od 1943 liczba kongresmenów spada mimo dodatniego przyrostu ludności. Obecnie (od 2003) Illinois jest reprezentowana przez dwudziestu jeden kongresmenów (w tym 2 senatorów).

</doc>
<doc id="1290046" url="https://pl.wikipedia.org/wiki?curid=1290046" title="Maciej Lanckoroński">
Maciej Lanckoroński

Maciej Lanckoroński herbu Zadora (ur. 28 lutego 1723 w Jagielnicy zm. 14 sierpnia 1789 w Dębnie) – wojewoda bracławski w latach 1772-1789, kasztelan kijowski w latach 1762-1772, stolnik kamieniecki w latach 1752-1762, rotmistrz królewski, hrabia, członek Stanów Galicyjskich. W 1783 otrzymał od cesarza Józefa tytuł hrabiowski. Kapitan wojsk francuskich, rotmistrz pancerny. 
Kawaler Orderu Orła Białego (1764) oraz w tym samym roku Orderu Świętego Stanisława. Od 1752 stolnik podolski. Wojewoda bracławski od 1772. Był posłem z województwa podolskiego na sejm 1752 roku. Poseł województwa podolskiego na sejm 1760 roku. Poseł na sejm nadzwyczajny 1761 roku z województwa podolskiego.
W 1766 roku został wyznaczony senatorem rezydentem.
Członek konfederacji 1773 roku. Na Sejmie Rozbiorowym w 1775 roku wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór, powołany do Komisji Emfiteutycznej Koronnej. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Na sejmie 1778 roku wybrany konsyliarzem Rady Nieustającej. Członek Departamentu Policji Rady Nieustającej w 1779 roku.

</doc>
<doc id="1290049" url="https://pl.wikipedia.org/wiki?curid=1290049" title="Demokratyczne Odrodzenie">
Demokratyczne Odrodzenie

Demokratyczne Odrodzenie (gr.Δημοκρατική Αναγέννηση Dimokratiki Anagenissi) – populistyczna partia polityczna działająca w Grecji. Początkowo założona w 2004 roku przez Steliosa Papathemelisa, rozwiązała się w tym samym roku po tym jak jeden z założycieli partii został wybrany do parlamentu z ramienia partii Nowa Demokracja. Partia została ponownie aktywowana w 2007 roku. W czasie przedterminowych wyborów parlamentarnych w 2007 roku partia współpracowała z ugrupowaniem Chrześcijańska Demokracja.
Ideologia.
Demokratyczne Odrodzenie w swoim programie wyborczym określa się jako partia: demokratyczna, patriotyczna oraz socjalna. Przywódca partii, Stelios Papathemelis, dodaje, że partia jest otwarta na członków każdej opcji politycznej, a jej kadra partii składa się z członków m.in. PASOK, Ruchu Socjalno-Demokratycznego, Ludowej Koalicji Prawosławnej, a nawet Nowej Demokracji, co ma potwierdzić otwartość partii na członków pochodzących z różnych partii oraz środowisk politycznych.

</doc>
<doc id="1290053" url="https://pl.wikipedia.org/wiki?curid=1290053" title="Anarchiści (film)">
Anarchiści (film)

Anarchiści ("Was tun, wenn's brennt?") – film niemiecki przedstawiający problematykę grup przestępczych. Spotkanie po latach grupy członków anarchistycznej organizacji z lat 80. XX wieku w wyniku wybuchu bomby w opuszczonym budynku. Dorośli już ludzie muszą sprostać problemom z przeszłości oraz dokonać swego rozrachunku ze swoim życiem.

</doc>
<doc id="1290055" url="https://pl.wikipedia.org/wiki?curid=1290055" title="Enrique Romero">
Enrique Romero

Enrique Fernández Romero (ur. 23 czerwca 1971 roku w Jerez de la Frontera) – były hiszpański piłkarz występujący na pozycji lewego obrońcy.
Kariera klubowa.
Enrique Romero zawodową karierę rozpoczynał w 1991 roku w CD Logroñés. Następnie trafił do Valencii, w barwach której zadebiutował w rozgrywkach Primera División. Barwy ekipy "Los Ches" hiszpański obrońca reprezentował przez trzy sezony, w trakcie których rozegrał 91 meczów. Rozgrywki 1997/1998 spędził w RCD Mallorca, z którą zajął piąte miejsce w ligowej tabeli.
Latem 1998 roku Romero zdecydował się zmienić klub i podpisał kontrakt z Deportivo La Coruña. Od razu wywalczył sobie miejsce w pierwszym składzie tego zespołu, którego jak się później okazało nie oddał przez osiem kolejnych sezonów spędzonych Estadio Municipal de Riazor. W 2000 roku zdobył mistrzostwo, a w 2002 roku Puchar Króla oraz Superpuchar Hiszpanii. Łącznie w barwach Depor Enrique wystąpił w 218 ligowych pojedynkach, rozegrał także ponad 50 meczów w rozgrywkach Ligi Mistrzów.
W 2006 roku Hiszpan przeniósł się do Realu Betis. Grał tam jednak tylko przez 1 sezon, po czym zdecydował się zakończyć swoją karierę.
Kariera reprezentacyjna.
W reprezentacji Hiszpanii Romero zadebiutował 23 lutego 2000 roku w spotkaniu przeciwko Chorwacji. W 2002 roku został powołany przez José Antonio Camacho na mistrzostwa świata. Na turnieju tym Hiszpanie dotarli do ćwierćfinału, a sam Enrique wystąpił w 3 pojedynkach. Łącznie dla drużyny narodowej rozegrał 10 meczów.

</doc>
<doc id="1290058" url="https://pl.wikipedia.org/wiki?curid=1290058" title="Wacław Borowiec">
Wacław Borowiec

 
Wacław „Vac-v” Borowiec (ur. 7 października 1981 w Krakowie) – polski muzyk, kompozytor i klawiszowiec. Wacław Borowiec znany jest przede wszystkim z wieloletnich występów w grupie muzycznej Crionics, której był członkiem w latach 1999-2012. Współpracował ponadto z takimi zespołami jak: Thy Disease, Abused Majesty czy Anal Stench. Jest pracownikiem obsługi technicznej zespołu Vader.

</doc>
<doc id="1290059" url="https://pl.wikipedia.org/wiki?curid=1290059" title="Samogłoska średnia tylna niezaokrąglona">
Samogłoska średnia tylna niezaokrąglona



</doc>
<doc id="1290064" url="https://pl.wikipedia.org/wiki?curid=1290064" title="Adrian Kowanek">
Adrian Kowanek

Adrian „Covan” Kowanek (ur. 4 października 1977 w Krakowie) – polski wokalista metalowy, związany przez większą część swojej kariery z grupą Atrophia Red Sun. W 2005 roku dołączył do grupy Decapitated. Ponadto podczas koncertów wspierał zespół Sceptic. Gościnnie wystąpił na płytach zespołów Thy Disease i Crionics.
W 2007 roku w trakcie trasy koncertowej z grupą Decapitated uległ wypadkowi samochodowemu. W wyniku zdarzenia śmierć poniósł perkusista Witold Kiełtyka, natomiast Kowanek jeszcze w marcu 2014 pozostawał pod stałą opieką lekarzy.
Życiorys.
Adrian Kowanek urodził się 4 października 1977 roku w Krakowie jako syn Ewy i Leszka Kowanków. Wczesną młodość spędził w Kuwejcie, skąd wyjechał po rozpoczęciu I wojny w Zatoce Perskiej.
Atrophia Red Sun.
W 1994 roku Kowanek dołączył do powstałej z inicjatywy instrumentalisty Piotra Kopcia grupy Atrophia Red Sun, z którą nagrał trzy albumy oraz odbył szereg koncertów. Pierwsze wydawnictwo grupy zatytułowane "Painfull Love" ukazało się w 1995 roku nakładem wytwórni muzycznej Croon Records. W 1996 roku ukazał się drugi album grupy zatytułowany "Fears", wydany nakładem Morbid Noizz Production, z muzyką w stylistyce doom metal. Album został nagrany i zmiksowany w krakowskim studiu TR Sound. 
W 2001 roku już w nowym składzie grupa zarejestrowała demo pt. "Promo 2001" oraz rok później "Demo 2002" zawierające muzykę inspirowaną thrash i death metalem oraz muzyką elektroniczną. Również w 2002 roku Kowanek wystąpił gościnnie na płycie formacji Thy Disease pt. "Cold Skin Obsession". W 2003 w Dominik Home Studio zespół zarejestrował trzeci album zatytułowany "Twisted Logic", wydany 25 lipca tego samego roku nakładem Empire Records. Adrian Kowanek o procesie twórczym:
W 2004 roku wystąpił gościnnie na albumie krakowskiej grupy blackmetalowej Crionics pt. "Armageddon’s Evolution" w utworze „Dept. 666”. Wydawnictwo ukazało się nakładem wytwórni muzycznej Candlelight Records. 
Decapitated.
Latem 2005 roku wokalista dołączył do krośnieńskiej grupy Decapitated, w której zastąpił wieloletniego wokalistę Wojciecha „Saurona” Wąsowicza, który poświęcił się studiom na Uniwersytecie Jagiellońskim. Tego samego roku w białostockim Hertz Studio zespół zarejestrował album pt. "Organic Hallucinosis", który ukazał się w 2006 roku nakładem Earache Records. Kowanek odbył też wraz z Decapitated szereg tras koncertowych, m.in. "Blitzkrieg 3 Tour", "Annihilation Of The Wicked Tour" czy "Organic Hallucinosis European Tour". Muzyk wziął ponadto udział w realizacji teledysku do utworu „Day 69” promującego album. Adrian Kowanek o okolicznościach dołączenia do zespołu Decapitated:
Wypadek.
29 października 2007 roku Kowanek w trakcie podróży do Homla na Białorusi wraz z grupą muzyczną Decapitated oraz Crionics, w ramach trasy koncertowej po Europie Wschodniej miał wypadek. Autobus, którym jechali muzycy miał kolizję z ciężarówką transportującą drewno. Covan i perkusista Witold Kiełtyka odnieśli poważne obrażenia. Zostali przewiezieni do Nowozybkowa w Rosji. Kiełtyka mimo operacji zmarł 2 listopada, w wieku 23 lat. Kowanek natomiast został przetransportowany do szpitala w Krakowie, gdzie przeszedł operację. W wyniku powikłań po zabiegu w czasie obserwacji pooperacyjnej, doszło jednak do niedotlenienia mózgu muzyka, co wywołało czterokończynowe porażenie mózgowe. 
23 kwietnia 2008 roku Kowanek został wypisany ze szpitala do domu, gdzie znajduje się pod stałą opieką rodziny i lekarzy. Rodzina muzyka i Fundacja Anny Dymnej "Mimo Wszystko" prowadzą zbiórkę pieniędzy na pomoc w leczeniu muzyka. W marcu 2009 roku lider grupy Decapitated Wacław Kiełtyka wznowił działalność zespołu. Kowanek pozostający w ciężkim stanie zdrowia nie wziął udziału w reaktywacji zespołu. Wacław „Vogg” Kiełtyka o stanie zdrowia Kowanka w 2009 roku:
Pomoc i koncerty charytatywne.
Po wypadku Kowanka odbył się szereg koncertów charytatywnych na rzecz samego wokalisty jak i rodziny zmarłego perkusisty Witolda Kiełtyki. Wśród zespołów wspierających Kowanka były m.in. takie grupy muzyczne, jak Vader, Behemoth, Hate czy Riverside. Lider grupy Vader Piotr „Peter” Wiwczarek przekazał jedną ze swoich gitar (Ran, model InVader) na rzecz aukcji charytatywnej; za instrument zapłacono ponad 12 tys. złotych. Swoją gitarę (Jackson model Randy Rhoads) przekazał również gitarzysta Ralph Santolla występujący w grupach Deicide i Obituary. Ponadto prowadzona jest sprzedaż m.in. koszulek pamiątkowych. Dochód ze sprzedaży jest przekazywany rodzinom Kiełtyki i Kowanka.
Covan Wake the Fuck Up.
Po reaktywacji Decapitated, kiedy Adriana Kowanka zastąpił Rafał „Rasta” Piotrowski, odbyło się wiele koncertów w kraju i zagranicą o charakterze charytatywnym zainicjowanych i zrealizowanych przez muzyków krakowskiej i krajowej sceny metalowej. Na początku 2012 roku odbyła się specjalna trasa koncertowa po kraju „Covan Wake the Fuck Up” z udziałem m.in. Decapitated, Virgin Snatch, Sceptic, Totem, Thy Disease i Anal Stench, z której finałowy koncert w krakowskim klubie „Kwadrat” został zarejestrowany na płycie DVD, którą wydali Red Pig Production i Creative Music oraz Mystic Production. Premierze DVD, dnia 21 stycznia 2013 towarzyszył specjalny koncert w klubie Rotunda dedykowany Kowankowi. Zagrali w nim Decapitated oraz zespoły krakowskiej sceny metalowej.

</doc>
<doc id="1290065" url="https://pl.wikipedia.org/wiki?curid=1290065" title="Spyker C8 Aileron">
Spyker C8 Aileron

Spyker C8 Aileron – pierwszy z serii nowych modeli C8. Pokazany na salonie w Genewie w 2008 roku, nowy model kontynuuje nietypową stylistykę modeli Spyker Cars, zarówno pod względem nadwozia, jak i wnętrza z dużą ilością polerowanego aluminium i skóry. W nadwoziu są zmiany w stylistyce przedniej części. Pod względem technicznym holenderska marka zainwestowała przede wszystkim w aerodynamikę i układ przeniesienia napędu, którego główną częścią stała się nowa skrzynia biegów ZF o sześciu przełożeniach, manualna bądź automatyczna z możliwością zmiany łopatkami przy kierownicy. Styl Spykera objawił się także nowymi, stworzonymi specjalnie dla tego modelu felgami Rotorblade™, natomiast w opcji, prócz czternastu kolorów, dostępna jest także kolorystyka nadwozia przejęta z wyścigowego modelu startującego w zespole Spyker Squadron.

</doc>
<doc id="1290070" url="https://pl.wikipedia.org/wiki?curid=1290070" title="Thomas Cavendish">
Thomas Cavendish

Thomas Cavendish (ur. 19 września 1560 w Trimley St Martin, zm. maj 1592) – angielski żeglarz i korsarz. 
Thomas Cavendish służył pod rozkazami królowej Elżbiety I. Brał udział w wojnie korsarskiej pomiędzy Anglią a Hiszpanią i Portugalią, toczonej w wojnie w latach 1496 - 1604. 
W 1585 wyruszył w pierwszy rejs korsarski do brzegów Indii a już rok później na trzech galeonach i z 123 ludźmi, w rejs dookoła świata. Po drodze atakował hiszpańskie osady i statki wzdłuż wybrzeży Ameryki Południowej, od Patagonii po Meksyk. Gdy przedostał się na Pacyfik, skierował się na Filipiny, Moluki i Jawę. W 1588 roku wrócił do Anglii na jednym okręcie "Desire" i z łupami. 
W 1591 roku wyruszył na kolejną wyprawę na Pacyfik na pięciu galeonach. W zimie dotarł do Cieśniny Magellana, gdzie z powodu sztormu jego statek "Leicester" musiał zawrócić i zatonął w pobliżu Wyspy Świętej Heleny. Thomas Cavendish zginął, a wkrótce później wszystkie statki oprócz jednego ("Desire") zatonęły. 

</doc>
<doc id="1290071" url="https://pl.wikipedia.org/wiki?curid=1290071" title="Abalone">
Abalone

Abalone – logiczna gra planszowa dla dwóch graczy, tocząca się na sześciokątnej planszy z wgłębieniami na pionki (bile).
Obaj gracze rozpoczynają rozgrywkę mając do dyspozycji po 14 bil (zwykle kolorów białego i czarnego) na planszy. Gracze na przemian popychają swoje bile tak, aby wypchnąć poza planszę 6 bil przeciwnika. Gracz może poruszyć w jednym ruchu od 1 do 3 swoich bil znajdujących się w jednej linii do przodu, do tyłu lub na boki, przepychając przy tym mniej bil przeciwnika, ile sam obecnie porusza (ruch z 2 bilami pozwala na pchnięcie 1 bili przeciwnika, ruch z 3 bilami pozwala na pchnięcie do 2 bil przeciwnika).
Historia powstania.
Laurent Levi i jego przyjaciel Michael Lalet pracowali w centrum informatycznym, gdzie projektowali gry komputerowe. Często odwiedzał ich syn kolegi, który pewnego dnia poskarżył się im na brak przyjaciół, z którymi mógłby spędzać czas. Laurent i Michael obiecali chłopcu, że specjalnie dla niego wymyślą grę. W nazwie zawarte jest przesłanie gry:
"ab" to łaciński przedrostek oznaczający nigdy, "alone" w języku angielskim znaczy sam.
Pomysł stworzenia gry Abalone zrodził się w 1988 r. Powstała firma Abalone, która pierwszą grę wyprodukowała we wrześniu 1989 r. Zaczęło się od Międzynarodowego Festiwalu Gier w Cannes, gdzie Abalone zyskała miano gry dziesięciolecia. W kolejnych latach Abalone została spopularyzowana na pięciu spośród siedmiu kontynentów – od Austrii, Włoch, Hiszpanii, poprzez Japonię i Koreę, aż po Stany Zjednoczone, Kanadę i Meksyk.

</doc>
<doc id="1290072" url="https://pl.wikipedia.org/wiki?curid=1290072" title="Pietro Antonio Cesti">
Pietro Antonio Cesti

Pietro Antonio Cesti, także Antonio Cesti (ochrz. 5 sierpnia 1623 w Arezzo, zm. 14 października 1669 we Florencji) – włoski kompozytor okresu baroku.
Pierto jest jego właściwym imieniem, otrzymanym na chrzcie. Antonio to imię, które przyjął wstępując do zakonu franciszkanów. Pojawiające się w niektórych publikacjach imię Marc’ Antonio jest błędne.
Należał do najbardziej reprezentatywnych twórców weneckich. Był kapelmistrzem i śpiewakiem kapeli papieskiej w Rzymie.
Działał we Florencji, Innsbrucku i w Wiedniu, tworząc opery solowe i chóralne. Szczególny rozgłos zyskała opera okolicznościowa o charakterze panegirycznym "Il pomo d'oro", skomponowana na cześć zaślubin austriackiego księcia Leopolda z księżniczką hiszpańską Małgorzatą (1667).
Cesti wykorzystał w operze wszelkie dotychczasowe środki wyrazu i niektóre rozwinął:

</doc>
<doc id="1290075" url="https://pl.wikipedia.org/wiki?curid=1290075" title="Wójtostwo (Sanok)">
Wójtostwo (Sanok)

Wójtostwo – dzielnica miasta Sanoka.
Historia.
W przeszłości w myśl przywileju lokacyjnego z XIV wieku władzę w mieście pełnił wójt dziedziczny. Nazwa dzielnicy pochodzi od podmiejskiego obszaru, na którym znajdował się folwark wójtowski. Wójtowie sanoccy czerpali z niego dochody. Na początku XVI wieku uposażenie wójtostwa przeniesiono w skład starostwa sanockiego.
Podczas przejazdu Moskali w drodze na Węgry w 1849 w trakcie tamtejszego powstania najeźdźcy zażądali 100 korców owsa, stawiając groźbę spalenia miasta. Wobec braku w mieście zarówno zboża, jak i pieniędzy, władze miasta odstąpiły podsanockiemu właścicielowi ziemskiemu Janowi Tchorznickiego teren Wójtostwa w zamian za otrzymany od niego owies. W XIX wieku równinna powierzchnia Wójtostwa nie nadawała się do zabudowy ze względu na zagrożenie powodziowe związane z wylewami nieopodal przepływającej rzeki San. W 1879 na Wójtostwie zamieszkiwała Kornelia Tchórznicka. Pod koniec XIX wieku właścicielką tabularną dóbr Wójtostwa była Józefa Rylska. W 1897 na terenie Wójtostwa miasto utworzyło nową targowicę, rzeźnię i place dla wojska. Możliwość budownictwa komunalnego i mieszkaniowego pojawiła się po uregulowaniu rzeki i wykonaniu robót zabezpieczających. Na przełomie XIX i XX wieku właścicielem terenów wójtostwa sanockiego był Aleksander Mniszek-Tchorznicki (posiadał tam m.in. browar i spichlerz).
Przed 1939 przy ulicy Kiczury działała cegielnia parowa Antoniego Wilka.
Od 1959 istniał most wiszący (kładka) na rzece San, łączący Wójtostwo (i cały Sanok) z Białą Górą na prawym brzegu rzeki. Od 1977, a po odbudowie od 1981 istnieje obecny Most Białogórski.
Po 1960 dawne tereny rolne położone w granicach dzielnicy zostały zabudowane blokami mieszkalnymi przez Sanocką Spółdzielnię Mieszkaniową i Zakłady Przemysłu Gumowego "Stomil". Na obszarze dzielnicy w latach 70. trwała budowa bloków mieszkalnych na tzw. osiedlu Traugutta, które wykonywało Sanockie Przedsiębiorstwo Budowlane. W 1989 uchwałą Miejskiej Rady Narodowej w Sanoku przemianowano nazwę dzielnicy os. Traugutta na Wójtostwo, a główną arterię dzielnicy, ulicę Długą na ulicę Jana Pawła II..
W przeszłości w piśmiennictwie pojawiały się formy nazwy dzielnicy „Wójtostwo” oraz „Wójtowstwo”. W późniejszych latach formy „Wójtostwo” używali m.in. Józef Sulisz, historyk Adam Fastnacht i znawca Sanoka Stefan Stefański. W wyniku błędu w uchwale rady miasta z 25 września 1991 nazwa „Wójtostwo” została zastąpiona omyłkową formę „Wójtowstwo” i taki zapis jest stosowany w oficjalnych dokumentach, a także na tabliczkach z nazwami ulic.
Z dniem 1 stycznia 2023 do obszarzu miasta Sanoka w pobliżu dzielnicy Wójtostwo został włączony teren 102 ha z sołectwa Trepcza.
Położenie.
Położona jest w północnej części miasta przy drodze krajowej nr 28. Od strony północno-zachodniej graniczy z wsią Trepcza, od strony wschodniej dzielnicę ogranicza rzeka San. Przy głównej ulicy im. Jana Pawła II prowadzącej centralnie przez dzielnicę położony jest m.in. kościół parafialny pw. Chrystusa Króla i Miejska Komunikacja Samochodowa w Sanoku - spółka Sanockiego Przedsiębiorstwa Gospodarki Komunalnej (SPGK).
Szkoły.
Na obszarze dzielnicy powstały szkoły:
Obiekty.
Ogród jordanowski, w kształcie prostokąta, o powierzchni ok. 2 ha, którego okalają ul. Jana Pawła II (wcześniej ul. Długa), ul. Mariana Langiewicza, ul. Romualda Traugutta i ul. Wiśniowa, tworzony w latach 70., został zagospodarowany przez Spółdzielnię Mieszkaniową „Bieszczady” w Sanoku i oddany do użytku w 1978 (wcześniej był to obszar należący do rodziny Franciszka Lurskiego).

</doc>
<doc id="1290076" url="https://pl.wikipedia.org/wiki?curid=1290076" title="Minimundus">
Minimundus

Minimundus – austriacki park miniatur posiadający zbiór ok. 150 miniaturowych modeli (głównie obiektów architektonicznych) z całego świata, zbudowanych w skali 1:25, który znajduje się w Klagenfurt am Wörthersee (Karyntia).
Od otwarcia w 1958, ponad 15 milionów gości odwiedziło 26 tys. m² parku.
Od 2003 dla gości „Mini Świata” dostępne jest też planetarium. Dochód jest przeznaczony na fundację "Rettet Kind" ("Ratujcie Dziecko"), która działa przy obiekcie.
Pierwotnie Minimundus miał charakter hobbistyczny, jednak później przerodziło się w główna atrakcje w Klagenfurt am Wörthersee. Jednostką odpowiedzialną za tworzenie nowych budynków jest austriacka firma Medienproduktion. Zbiera ona informacje (przeważnie od gości) na temat tego, czego brakuje w muzeum. W 1992 roku najczęściej pojawiało się życzenie, żeby w Minimundusie pojawił się model drezdeńskiego zamku Zwinger, po długich staraniach udało się zebrać wszystkie potrzebne informacje o przebiegu budowy tej barokowej budowli z Niemiec (schematy budowli rozrysowane były w ponad 100 planach). Do budowy zamku wykorzystano między innymi marmur, piaskowiec i kamienie szlachetne.
Wykaz modeli:
W planach jest także budowa miniatury najwyższego budynku świata, Burj Dubai.
Linki zewnętrzne.
Oficjalna strona

</doc>
<doc id="1290077" url="https://pl.wikipedia.org/wiki?curid=1290077" title="Symbat I Męczennik">
Symbat I Męczennik

Symbat I Męczennik (orm. Սմբատ Ա.) – król Armenii z dynastii Bagratydów panujący w latach 890–912. Syn Aszota I i ojciec Aszota II.
Okres jego panowania wypełniają wojny przeciwko Arabom i buntującej się szlachcie ormiańskiej. Walki z kalifatem Symbat prowadził ze zmiennym szczęściem. Do klęski przyczynili się dwaj możnowładcy ormiańscy Gagik Arcruni i Sparapet Aszot, którzy zbuntowali się przeciwko królowi armeńskiemu i ogłosili się niezależnymi książętami na ziemiach będących w ich posiadaniu. Opuszczony przez sojuszników Symbat został zamordowany.

</doc>
<doc id="1290083" url="https://pl.wikipedia.org/wiki?curid=1290083" title="Efekt przechodnia">
Efekt przechodnia



</doc>
<doc id="1290084" url="https://pl.wikipedia.org/wiki?curid=1290084" title="Jak pozbyć się żony">
Jak pozbyć się żony

Jak zamordować własną żonę (tytuł oryginalny "How to Murder Your Wife") – amerykańska komedia z roku 1965 w reżyserii Richarda Quine.
Fabuła.
Stanley Ford (Jack Lemmon) jest autorem popularnych komiksów o przygodach tajnego agenta Basha Brannigana. Na wieczorze kawalerskim swego przyjaciela poznaje włoską modelkę (Virna Lisi), oświadcza się jej po pijanemu, a obecny na przyjęciu, również pijany sędzia (Sidney Blackmer) udziela im ślubu.
Nazajutrz Stanley (zadeklarowany kawaler) próbuje wycofać się ze skutków pochopnej decyzji. Sytuację komplikuje fakt, iż jego małżonka nie zna angielskiego. Pomocy szuka u swojego adwokata i przyjaciela Harolda Lampsona (Eddie Mayehoff). Ten, od dawna namawiający Stanleya do ustatkowania się, nie widzi przesłanek do rozwodu. Żona Harolda Edna (Claire Trevor) nawiązuje, dzięki znajomości włoskiego, kontakt i zaprzyjaźnia się z panią Ford.
Od Stanleya odchodzi jego kamerdyner Charles (Terry-Thomas), pomagający mu w tworzeniu komiksów. Komiksy żonatego Stanleya zmieniają charakter, ich bohater również się żeni i zaczyna pojawiać się w scenach odzwierciedlających sytuacje z życia małżeńskiego państwa Ford.

</doc>
<doc id="1290093" url="https://pl.wikipedia.org/wiki?curid=1290093" title="Wojciech Górecki">
Wojciech Górecki

Wojciech Górecki (ur. 23 stycznia 1970 w Łodzi) – polski historyk, dziennikarz, reporter, analityk, specjalizujący się w tematyce Kaukazu Północnego i Południowego.
Życiorys.
Ukończył dziennikarstwo na Uniwersytecie Warszawskim (1994) oraz studia historyczne na Katolickim Uniwersytecie Lubelskim (1995). Odbył studia doktoranckie w Szkole Nauk Społecznych Instytutu Filozofii i Socjologii Polskiej Akademii Nauk (2000).
W 1986 rozpoczął pracę dziennikarską, debiutując w "Sztandarze Młodych". W kolejnych latach publikował m.in. w tygodniku "Razem", "Gazecie Wyborczej", "Wprost" i "Życiu Warszawy", a od połowy lat 90. współpracował również z "Rzeczpospolitą", "Tygodnikiem Powszechnym", miesięcznikami "Więź" i "Res Publica Nowa" oraz dwumiesięcznikiem "Nowa Europa Wschodnia". Początkowo zajmował się reportażem krajowym, a następnie zagranicznym.
Od 1996 do 2001 wykładał reportaż na Uniwersytecie Warszawskim, w Collegium Civitas i Wyższej Szkole Dziennikarskiej im. Melchiora Wańkowicza. W latach 2002–2007 pełnił funkcję I sekretarza, a następnie radcy Ambasady RP w Baku. Od 1998 do 2002 i ponownie od 2007 jest pracownikiem Ośrodka Studiów Wschodnich w Warszawie, był ekspertem Zespołu Rosyjskiego. Od lipca do sierpnia 2009 był ekspertem i konsultantem Independent International Fact-Finding Mission on the Conflict in Georgia w Genewie, powołanej w celu zbadania okoliczności konfliktu zbrojnego w Gruzji w 2008. Od 2013 do 2016 zasiadał w zarządzie Fundacji Solidarności Międzynarodowej.
Jest autorem szeregu książek i publikacji analitycznych oraz scenariusza filmu dokumentalnego "Boskość J.W. Stalina w świetle najnowszych badań" (1998), poświęconego poszukiwaniu tożsamości przez postradziecką Gruzję.
Należy do Stowarzyszenia Dziennikarzy Polskich i Stowarzyszenia Pisarzy Polskich.

</doc>
<doc id="1290096" url="https://pl.wikipedia.org/wiki?curid=1290096" title="Formuła 1 Sezon 1984">
Formuła 1 Sezon 1984

Sezon 1984 Formuły 1 był 35. sezonem organizowanych przez FIA wyścigów. Rozpoczął się 25 marca 1984, i zakończył 21 października po szesnastu wyścigach.

</doc>
<doc id="1290097" url="https://pl.wikipedia.org/wiki?curid=1290097" title="Robert Lubera">
Robert Lubera

Robert Mieczysław Lubera (ur. 1 stycznia 1965 w Nowej Dębie) – polski muzyk; wokalista, kompozytor, autor tekstów, aranżer, producent, grający m.in. w zespołach Sagittarius, The End, Robert Gawliński, Nie-Bo. Mąż aktorki Marty Bizoń.
Początek działalności to lata osiemdziesiąte, w których był liderem blues-rockowej grupy Sagittarius. Z tym zespołem został laureatem OMPP 84/85 (odpowiednik dzisiejszego „Idola”). Uczestnik festiwalów: Krajowy Festiwal Piosenki Polskiej w Opolu koncert „Debiuty 85”, Blues TOP Sopot, Jesień z Bluesem, Rawa Blues, Jarocin (występ nagrany przez radiową „Trójkę”), a także Muzyczny Camping w Brodnicy.
Utwory „Deszczowy blues” i „Stary jeep” często gościły na antenie krajowych stacji radiowych, a także znalazły się na pierwszym miejscu listy przebojów Uniwersytetu Columbia w USA.
Sagittarius występował na wielu koncertach w kraju i poza jego granicami. Grał między innymi z Tadeuszem Nalepą. W latach dziewięćdziesiątych założył zespół The End. Zespół ten został laureatem pierwszej edycji przeglądu „Marlboro Rock In '93”, a także był uczestnikiem festiwali: Festiwal Piosenki Polskiej Opole ’90 koncert „Premiery”, Jarocin '93. Zespół wydał debiutancki album "The End" i był supportem zespołu Wilki w czasie trasy koncertowej promującej album "Przedmieścia". Nagrał również dwa teledyski do utworów „Zaczynam od nowa” i „Inny świat”.
Jako gitarzysta występował w zespole Róże Europy, a w 1993 rozpoczął współpracę z Robertem Gawlińskim. Z liderem zespołu Wilki nagrał płyty "Solo" oraz "Kwiaty jak relikwie". W trakcie czteroletniej współpracy wiele koncertował między innymi w USA, nagrał dwa koncerty telewizyjne, czterokrotnie występował na Festiwalu Piosenki Polskiej w Opolu.
W 1997 rozpoczął działalność koncertową w solowym projekcie Artura Gadowskiego. Brał udział w licznych koncertach, programach telewizyjnych, a także poprzedzał solowy koncert gitarzysty zespołu Queen, Briana Maya.
W 1999 napisał muzykę do spektaklu pt. "Błysk rekina" w reżyserii Jerzego Fedorowicza rozpoczynając tym samym współpracę z Teatrem Ludowym w Krakowie. Spektakl ten do tej pory oglądało czterdzieści tysięcy widzów. Następnym teatralnym przedsięwzięciem była "Minnesota Blues". To napisana przez legendarnego lidera Oddziału Zamkniętego Krzysztofa Jaryczewskiego autobiografia. Spektakl z muzyką graną na żywo przez nowy zespół Roberta, Nie-Bo, oglądało dwadzieścia tysięcy widzów.
Nagrał piosenkę do filmu "Krugerandy", z Maćkiem Stuhrem w roli głównej.
Ma również na swoim koncie udział w filmach "Anioł w Krakowie" i "Zakochany Anioł".
Do niedawna, jako lider krakowskiej grupy Nie-Bo koncertował u boku m.in. Piotra Nalepy, Macieja Balcara, Eweliny Flinty, Krzysztofa Zalewskiego czy The Liam MacMhurri Band.
W 2011 koncertuje z zespołem Nie-Bo wraz z Maciejem Balcarem promując jego najnowszą płytę "Ogień i woda" oraz w 2012 album "Live Trax 12". 27 grudnia 2011 z okazji 50-lecia nadania praw miejskich zagrał w Nowej Dębie benefisowy koncert zespołów Sagittarius, The End i Nie-Bo. Album z tego koncertu (DVD+CD) został wydany w grudniu 2012.

</doc>
<doc id="1290100" url="https://pl.wikipedia.org/wiki?curid=1290100" title="Krzysztof Nawratek">
Krzysztof Nawratek

Krzysztof Nawratek (ur. w 1970 w Gliwicach) – architekt, urbanista, absolwent Politechniki Śląskiej w Gliwicach, doktor nauk technicznych. Wykłada architekturę w School of Architecture &amp; Design w Plymouth.
Życiorys.
Wykładał geografię społeczną na uniwersytecie w Rydze. Autor alternatywnego planu zagospodarowania przestrzennego Rygi, prezentowanego na wystawie podczas 6. Europejskiego Biennale Miast i Planistów Miejskich w Kopenhadze w 2005 roku. Od 2006 do 2008 roku mieszkał w Irlandii. Pracował tam jako główny urbanista w firmie Colin Buchanan w Dublinie, a następnie jako pracownik naukowy w Instytucie Analiz Przestrzennych i Regionalnych na Uniwersytecie w Maynooth. Obecnie wykładowca architektury na Uniwersytecie w Plymouth w Wielkiej Brytanii.
Autor kilku książek oraz ponad trzydziestu artykułów i esejów m.in. w "Gazecie Wyborczej", "Krytyce Politycznej", "Archivolcie", "Czasie Kultury" i czasopismach łotewskich.
Idee.
W swoich pracach Nawratek analizuje łącznie kryzys miasta (zastępowanego coraz częściej przez „obszar zurbanizowany”) z kryzysem obywatela (którego miejsce zajmuje obywatel-konsument). W epoce nasilonych migracji i kryzysu państwa narodowego szansą odbudowania obywatelskości jest odnowienie miasta jako idei politycznej. Ma to być jednak nowy typ obywatela - obywatel plug-in, związany jednocześnie z kilkoma miastami i będący łącznikiem między nimi. Nawratek propaguje rozwiązania takie jak miasto kompaktowe, budżet partycypacyjny i demokratyzacja planowania przestrzennego (plany zagospodarowania przestrzennego miałyby być przyjmowane w miejskich referendach). Jest krytykiem neoliberalizmu.

</doc>
<doc id="1290110" url="https://pl.wikipedia.org/wiki?curid=1290110" title="Return to Forever">
Return to Forever

Return to Forever – amerykański zespół jazzfusionowy założony i prowadzony przez pianistę Chicka Coreę. Razem z Weather Report i Mahavishnu Orchestra są uważani za promotorów sceny jazz fusion w latach 70.
Zespół reaktywował się w 2008 roku po dwudziestu pięciu latach milczenia.
16 marca 2009 roku zespół wydał płytę "Returns", która stanowi 2-płytową kompilację, zawierającą zapis niektórych fragmentów tournée po Stanach Zjednoczonych z 2008 roku.

</doc>
<doc id="1290112" url="https://pl.wikipedia.org/wiki?curid=1290112" title="Czas zaprzyszły">
Czas zaprzyszły

Czas zaprzyszły ("Futurum Exactum") – czas stosowany dla wyrażenia czynności przyszłej, mającej miejsce przed inną czynnością przyszłą lub przed określonym czasem w przyszłości. W niektórych językach (np. w angielskim i niemieckim) służy także do wyrażania czynności przeszłej, co do której wystąpienia nie ma całkowitej pewności.
Język angielski.
Czas zaprzyszły w języku angielskim ("Future Perfect") jest czasem złożonym i składa się z czasownika posiłkowego "will" ("shall"), czasownika posiłkowego "have" oraz trzeciej formy czasownika głównego. Odmiana czasownika "to do" w czasie "Future Perfect":
W stronie biernej zaś dodaje się po "have" trzecią formę wyrazu "be" czyli "been", np. :
W podobnej funkcji występuje też w języku angielskim czas "Future Perfect Continuous", tworzony za pomocą czasownika posiłkowego "will" ("shall"), czasownika posiłkowego "have", trzeciej formy czasownika "be" (tj. "been") oraz "gerundium" czasownika głównego (z końcówką "-ing"), np.:
"Future Perfect Continuous" różni się od "Future Perfect" wyrażanym aspektem czasownika. Nie występuje w stronie biernej.
Formę przeczącą tworzy się przez dodanie wyrazu "not" po wyrazie "will/shall".
Future Perfect w znaczeniu czasu przeszłego.
W języku angielskim "Future Perfect" może – oprócz swojej podstawowej funkcji wyrażania czynności przyszłej, zakończonej przed danym czasem w przyszłości – wyrażać także czynności przeszłe, co do których mówiący nie ma całkowitej pewności, na przykład:
Język niemiecki.
Czas zaprzyszły w języku niemieckim ("Futur zwei") jest czasem złożonym i składa się z czasownika posiłkowego "werden" w czasie teraźniejszym oraz "haben" lub "sein" w bezokoliczniku i trzeciej formy czasownika głównego na końcu zdania. Odmiana czasowników "machen" i "gehen" w czasie "Futur II":
Formę przeczącą tworzy się przez dodanie "nicht" przed imiesłowem biernym czasownika.
W stronie biernej po imiesłowie biernym czasownika głównego pojawia się "worden sein", np.
Futur II w znaczeniu czasu przeszłego.
W języku niemieckim "Futur II" może – oprócz swojej podstawowej funkcji wyrażania czynności przyszłej, zakończonej przed danym czasem w przyszłości – wyrażać także czynności przeszłe, co do których mówiący nie ma całkowitej pewności, na przykład:
"Er wird schon zurückgekommen sein." = "Zapewne już wrócił."
Język francuski.
Czas zaprzyszły w języku francuskim ("Futur antérieur") jest czasem złożonym składającym się z czasownika posiłkowego "avoir" (lub "être") w czasie przyszłym prostym ("futur simple") oraz trzeciej formy czasownika głównego (imiesłowu przysłówkowego biernego) ("participe passé") na końcu zdania. Odmiana czasowników "parler" i "arriver" w czasie "Futur antérieur":
Formę przeczącą tworzy się dodając "ne" i partykułę przeczącą "pas" – "il n'aura pas parlé".
Futur antérieur w znaczeniu czasu przeszłego.
Oprócz swej podstawowej funkcji wyrażania czynności przyszłej uprzedniej, czas "futur antérieur" może wyrażać proste spekulacje co do przeszłości:
Język serbsko-chorwacki.
Czas zaprzyszły w języku serbsko-chorwackim ("futur drugi" albo "futur egzaktni") czasowników posiłkowych "biti" i "htjeti":

</doc>
<doc id="1290115" url="https://pl.wikipedia.org/wiki?curid=1290115" title="Jerzy Giesche">
Jerzy Giesche



</doc>
<doc id="1290119" url="https://pl.wikipedia.org/wiki?curid=1290119" title="Morgengabe">
Morgengabe

Morgengabe (niem. "dar poranny"), też "Morgengeld" – występujący w społecznościach germańskich zwyczaj polegający na tym, że mężczyzna po spędzeniu nocy poślubnej składał swej żonie podarunek stanowiący dla niej "rekompensatę" za utracone dziewictwo. W przypadku niezadowolenia z nocy poślubnej nie składał go wcale.
Podarunek taki, w wysokości 12 000 dukatów w złocie, otrzymała m.in. cesarzowa austriacka Elżbieta, zw. "Sissi".

</doc>
<doc id="1290120" url="https://pl.wikipedia.org/wiki?curid=1290120" title="Futurum Exactum">
Futurum Exactum



</doc>
<doc id="1290121" url="https://pl.wikipedia.org/wiki?curid=1290121" title="Futur II">
Futur II



</doc>
<doc id="1290122" url="https://pl.wikipedia.org/wiki?curid=1290122" title="Jan Młotkowski">
Jan Młotkowski

Jan Młotkowski (ur. 17 czerwca 1928 Lipszczyzna na Wołyniu, zm. 23 maja 2007 w Poznaniu) – polski biolog, historyk, działacz społeczny.
Urodzony na Wołyniu (wieś Lipszczyzna, okolice Beresteczka), osierocony jako dziecko. Świadek ludobójstwa na Polakach dokonanego przez nacjonalistów ukraińskich.
Mieszkał w Poznaniu, ukończył wyższe studia biologiczne w tym mieście. 
Autor kilku pozycji książkowych, z zakresu medycyny naturalnej pozytywnie zaopiniowanych przez lekarzy. Są to jedne z pierwszych pozycji autorstwa rodzimego wskazujące na problem ziołolecznictwa, a także nadmiernego stosowania środków farmakologicznych na wszelakie dolegliwości. Autor ukazuje w jakim stopniu wadliwa dieta i stres są odpowiedzialne za choroby, i omawia metody walki ze skutkami za pomocą jogi. Prekursor połączenia ćwiczeń jogi w uzyskiwaniu poprawy stanu zdrowia w
połączeniu z wiarą chrześcijańską (z reguły joga należąca do ćwiczeń wschodnich oparta jest i rozumiana jako uzupełnienie wschodnich filozofii). W pozycjach tych m.in. wnioskuje, że podstawą i źródłem wszelkich schorzeń jest wadliwa dieta i stres.
W 1976 roku wyjechał na zaproszenie Polonii Amerykańskiej uczestnicząc w obchodach 200. rocznicy Niepodległości Stanów Zjednoczonych. Tam też, jako Członek Honorowy Stowarzyszenia Pamięci Kapitana Stanisława Młotkowskiego w Wilmington, spotkał się z amerykańskimi naukowcami. 
Reaktywował zlikwidowane wcześniej Towarzystwo Gimnastyczne "Sokół", zarejestrowane w dniu 6 listopada 1989 roku i nawiązując tym samym do Polskiego Towarzystwa Gimnastycznego "Sokół", które odegrało rolę w odzyskiwaniu niepodległości w latach I wojny światowej jako najliczniejsza organizacja niepodległościowa.
Ponadto Jan Młotkowski napisał kilka pozycji książkowych mówiących o mordach nacjonalistów ukraińskich na Polakach w latach 1939-1947 OUN-B ("banderowcy").
 
Niektóre pozycje były wydawane pod pseudonimem Jan Sokół przez Ośrodek Pojednania Polsko-Ukraińskiego w Chicago, a także Polskie Towarzystwo Miłośników Krzemieńca i Ziemi Krzemienieckiej im. Juliusza Słowackiego w Poznaniu (praca zbiorowa pod redakcją Jana Młotkowskiego) - jest to wydanie dwujęzyczne polsko-niemieckie i polsko-angielskie. Pozycja ta opierała się na wystawie rysunków ilustrujących metody tortur nacjonalistów ukraińskich, niektóre reprodukcje zamieszczono z opisami (data dokonania zbrodni, miejsce, rejon) w cytowanej pozycji. Wystawa była eksponowana w różnych miastach Polski. Napisał też katalog do wystawy. W pracy tej znajdują się również teksty Wiktora Poliszczuka – polsko-kanadyjskiego politologa polsko-ukraińskiego pochodzenia. 

</doc>
<doc id="1290123" url="https://pl.wikipedia.org/wiki?curid=1290123" title="Futurum II">
Futurum II



</doc>
<doc id="1290127" url="https://pl.wikipedia.org/wiki?curid=1290127" title="Präteritum">
Präteritum



</doc>
<doc id="1290131" url="https://pl.wikipedia.org/wiki?curid=1290131" title="Plusquamperfekt">
Plusquamperfekt



</doc>
<doc id="1290134" url="https://pl.wikipedia.org/wiki?curid=1290134" title="Jean-Casimir Baluz">
Jean-Casimir Baluz



</doc>
<doc id="1290140" url="https://pl.wikipedia.org/wiki?curid=1290140" title="Wulpia mysi ogon">
Wulpia mysi ogon

Wulpia mysi ogon ("Vulpia myuros" (L.) C.C.Gmel.) – gatunek rośliny z rodziny wiechlinowatych ("Poaceae").
Zasięg geograficzny.
Występuje dziko na kontynentach:
Ponadto gatunek rozprzestrzenił się w południowej Afryce, w Australii, Nowej Zelandii, Stanach Zjednoczonych, Meksyku, na południu Ameryki Południowej, w Melanezji i Polinezji. W Polsce rośnie w południowo-zachodniej części kraju.
Biologia i ekologia.
Roślina jednoroczna lub dwuletnia. Rośnie głównie na przydrożach. Kwitnie od maja do lipca. Gatunek charakterystyczny związku "Vicio lathyroidis-Potentillion argenteae" i zespołu "Filagini-Vulpietum". Liczba chromosomów 2n = 42.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wymarcie (kategoria zagrożenia: V). W wydaniu z 2016 roku otrzymała kategorię NT (bliski zagrożenia).

</doc>
<doc id="1290143" url="https://pl.wikipedia.org/wiki?curid=1290143" title="Piknik (film 1955)">
Piknik (film 1955)

Piknik (ang. "Picnic") – amerykański film na podstawie sztuki Williama Inge, którego akcja toczy się w scenerii małego miasteczka. Przybywa tam młody mężczyzna. Przyjazd ten w czasie corocznego pikniku powoduje zamieszanie.
Nagrody i nominacje.
28. ceremonia wręczenia Oscarów
13. ceremonia wręczenia Złotych Globów
10. ceremonia wręczenia nagród Brytyjskiej Akademii Filmowej

</doc>
<doc id="1290149" url="https://pl.wikipedia.org/wiki?curid=1290149" title="Sergiu Nicolaescu">
Sergiu Nicolaescu

Sergiu Florin Nicolaescu (ur. 13 kwietnia 1930 w Târgu Jiu, zm. 3 stycznia 2013 w Bukareszcie) – rumuński reżyser, scenarzysta i aktor filmowy.
Życiorys.
Z wykształcenia inżynier mechanik, pracę w branży filmowej rozpoczął przez przypadek, gdy przyjaciel załatwił mu pracę w studiu filmowym w Bukareszcie. Choć jeszcze wtedy nie wiązał swej przyszłości ze srebrnym ekranem, jego utrzymana w poetyckim duchu krótkometrażowa produkcja "Memoria trandafirului" (1964) wzięła udział w konkursie filmów krótkometrażowych na 17. MFF w Cannes.
Nicolaescu zapisał się w pamięci widzów jako autor wystawnych widowisk kostiumowych wychwalających dzieje Rumunii, a także kryminałów i filmów przygodowych. Spośród jego około 50 filmów część stanowią koprodukcje z Niemcami, Francją czy USA.
Wyreżyserował dramat historyczny "Waleczni przeciw rzymskim legionom" (1967), który jako pierwszy film rumuński odniósł sukces na Zachodzie i zapewnił mu za granicą pozycję cenionego twórcy filmów historycznych.
Polscy kinomani znają przede wszystkim jego dramat wojenny "Michał Waleczny" (1970), zrealizowany niedługo wcześniej dwuczęściowy dramat kostiumowy "Walka o Rzym" (1968-69) czy western "Unkas, ostatni Mohikanin" (1969).
Po przemianie ustrojowej w Rumunii zaangażował się w politykę. Od 1990 roku do śmierci zasiadał w Senacie z ramienia postkomunistycznych socjaldemokratów.
Mimo ogromnej popularności, jaką cieszył się w kraju, przez niektórych nazywany był propagandzistą reżimu i oskarżany o oczernianie opozycyjnych kolegów przed dyktatorem Nicolae Ceausescu. Reżyser dementował te doniesienia.
Zmarł w Bukareszcie w wieku 82 lat.

</doc>
<doc id="1290155" url="https://pl.wikipedia.org/wiki?curid=1290155" title="Paucituberculata">
Paucituberculata



</doc>
<doc id="1290158" url="https://pl.wikipedia.org/wiki?curid=1290158" title="Tik Tak (film)">
Tik Tak (film)

Tik Tak ("Tic Tac") – szwedzki film obyczajowy przedstawiający problematykę skinów w obliczu zbliżającego się porodu własnego dziecka.

</doc>
<doc id="1290164" url="https://pl.wikipedia.org/wiki?curid=1290164" title="Pokémony trujące">
Pokémony trujące



</doc>
<doc id="1290171" url="https://pl.wikipedia.org/wiki?curid=1290171" title="Maria Jeżowska">
Maria Jeżowska



</doc>
<doc id="1290172" url="https://pl.wikipedia.org/wiki?curid=1290172" title="Don Juan DeMarco">
Don Juan DeMarco

Don Juan DeMarco – film obyczajowy produkcji USA z 1995 roku.
Fabuła.
Dr. Mickler jest zgorzkniałym i wypalonym emocjonalnie psychiatrą udającym się na emeryturę. Jego ostatnim pacjentem zostaje młody mężczyzna przekonany o tym, że jest Don Juanem. Po zawodzie miłosnym zamierzał popełnić samobójstwo. Podczas terapii lekarz zauważa zmiany emocjonalne jakie zachodzą w jego wnętrzu pod wpływem snutych przez pacjenta opowieści.
Nagrody i nominacje.
Oscary za rok 1995
Złote Globy 1995

</doc>
<doc id="1290183" url="https://pl.wikipedia.org/wiki?curid=1290183" title="Dasyuromorphia">
Dasyuromorphia



</doc>
<doc id="1290186" url="https://pl.wikipedia.org/wiki?curid=1290186" title="Defensores de Belgrano Villa Ramallo">
Defensores de Belgrano Villa Ramallo

Club Atlético y Social Defensores de Belgrano - argentyński klub piłkarski z siedzibą w mieście Villa Ramallo leżącym w prowincji Buenos Aires.
Historia.
Klub "Defensores de Belgrano" założony został 1 kwietnia 1946. Udane występny w sezonie 2006/07 w piątej lidze argentyńskiej (Torneo Argentino C) sprawiły, że w sezonie 2007/08 klub znalazł się w czwartej lidze (Torneo Argentino B).

</doc>
<doc id="1290189" url="https://pl.wikipedia.org/wiki?curid=1290189" title="Witold Wójcik">
Witold Wójcik

Witold Wójcik, pseudonim Vito (ur. 1943 w Lublinie) – polski artysta i konserwator malarstwa. Pochodzi z rodziny pieczętującej się herbem Pobóg.
Życiorys.
Studiował na Akademii Sztuk Pięknych we Wrocławiu, gdzie otrzymał dyplom magisterski z malarstwa w 1969. Od 1989 w Los Angeles, obecnie mieszka i tworzy we Wrocławiu i w Hollywood w USA.
W końcu lat 60. uznany za jednego z prekursorów nurtu pop-art w Polsce. Na początku lat 70. współtworzył grupę artystyczną „Ciągle Młodzi Entuzjaści Niedojrzałych Cytryn” we Wrocławiu. W latach 70. i 80. pracował jako konserwator i restaurator Panoramy Racławickiej. Uprawia też plakat i scenografię. Należy do grup artystycznych: „Krak” w Kalifornii oraz „Emocjonaliści” w Nowym Jorku.
Jego syn Igor Wójcik jest polskim artystą i działaczem samorządowym mieszkającym i tworzącym we Wrocławiu.

</doc>
<doc id="1290197" url="https://pl.wikipedia.org/wiki?curid=1290197" title="Sposób na bezsenność">
Sposób na bezsenność

Sposób na bezsenność (ang. "Dream for an Insomniac") – amerykański film obyczajowy. Tematem filmu jest problem bezsenności Frankie po wypadku samochodowym i jej przemiany po spotkaniu z pisarzem Davidem Schraderem.
Zarys fabuły.
Początkująca aktorka o imieniu Francesca, w wypadku samochodowym straciła swoich rodziców gdy miała 6 lat. Po ich śmierci zamieszkała u swego wuja Leo.
Wuj, wraz ze swym synem Robem prowadzi w San Francisco małą kafejkę. Pracuje w niej również Francesca. W przerwach między serwowaniem kawy i podawaniem drinków chodzi ze swą przyjaciółką Allison na castingi marząc o wielkiej karierze filmowej. Allison wprawiając się w aktorskim rzemiośle udaje przed starym Leo dziewczynę Roba, który jest gejem i nie ma odwagi wyznać ojcu prawdy o swojej odmiennej orientacji seksualnej.
Na ogłoszenie o pracy dla barmana, które zostało zamieszczone przez wuja Leo odpowiada David. Jest to przystojny blondyn, w którym Francesca jest zakochana. Życie i świat nabiera dla niej nowych kolorów i szybko znajduje z nim, początkującym pisarzem, wspólny język. I chociaż David nie proponuje jej randki ani nie posuwa się do śmielszych gestów, dziewczyna ma nadzieję, że chłopak odwzajemnia jej miłość. Rob, Allison i kawiarniany "rezydent" Juice utwierdzają ją w tym przekonaniu.
Pewnego dnia pojawia się w kawiarni Molly, studentka prawa. Jak grom z jasnego nieba spada na nich wiadomość, że David ma już dziewczynę. Przynosi ona Davidowi klucze od mieszkania, których w pośpiechu nie zabrał. Na tę wiadomość Francesca jest załamana, przyjaciele zaś na próżno starają się ją pocieszyć.
David czując się wobec niej nie fair wyjaśnia Francesce, że Molly zna od dzieciństwa. Mieszka z nią od trzech lat, kocha ją za jej dobroć i oddanie. Docenia złożone przez Franceskę wyznanie miłości, ale nie ma odwagi by porzucić dla niej Molly. Odrzuca też wspólną przeprowadzkę do Los Angeles.
Nadzieje związane z karierą aktorską pokłada przyjaciółka Allison i ostatecznie obie dziewczyny wyjeżdżają z San Francisco. Tam na miejscu "fabryka snów" nie jest dla nich zbyt łaskawa. Występują tylko w telewizyjnych reklamach. Francesca nie potrafi jednak zapomnieć o Davidzie. Wydzwania więc do kafejki, skąd dowiaduje się o kłótni Davida z Molly. Nie odpowiada jego prywatny telefon, nie ma go w żadnym hotelu. Francesca popada w czarną rozpacz w przekonaniu, że już więcej go nie ujrzy.

</doc>
<doc id="1290201" url="https://pl.wikipedia.org/wiki?curid=1290201" title="Minimoog">
Minimoog

Minimoog – monofoniczny syntezator analogowy wynaleziony przez Davida van Koeveringa i Roberta Mooga. Wypuszczony na rynek w 1970 roku przez Moog Music; był pierwszym szeroko dostępnym, przenośnym i „tanim” syntezatorem.

</doc>
<doc id="1290205" url="https://pl.wikipedia.org/wiki?curid=1290205" title="Misterium zbrodni">
Misterium zbrodni

Misterium zbrodni (ang. "The Reckoning") – dramat historyczny z 2004 roku w reżyserii Paula McGuigana. Film powstał na podstawie powieści "Morality Play" Barry'ego Unswortha, przedstawiającej XIV-wieczną Anglię, gdy kraj był pustoszony przez zarazy i choroby.

</doc>
<doc id="1290207" url="https://pl.wikipedia.org/wiki?curid=1290207" title="Jana Kłoczkowa">
Jana Kłoczkowa

Jana Ołeksandriwna Kłoczkowa, (ur. 7 sierpnia 1982 w Symferopolu) – ukraińska pływaczka, 4-krotna mistrzyni olimpijska w stylu zmiennym.
4 tytuły w stylu zmiennym na igrzyskach olimpijskich w Sydney i Atenach powodują uznanie Kłoczkowej jako najlepszej pływaczki w stylu zmiennym w ostatnich latach. Do tytułów olimpijskich dochodzą jeszcze 4 tytuły mistrzyni świata na długim basenie i 5 na krótkim oraz 10 tytułów mistrzyni Europy na długim basenie i 9 na krótkim.
W 2004 uznano Janę Kłoczkową najlepszą pływaczką świata.

</doc>
<doc id="1290208" url="https://pl.wikipedia.org/wiki?curid=1290208" title="Jazz Big Band ’75">
Jazz Big Band ’75

Jazz Big Band ’75 – orkiestra jazzowa działająca przy Pałacu Młodzieży w Bydgoszczy.
Historia.
Zespół powstał w 1975 r. przy nowo powstałym (1973) Pałacu Młodzieży w Bydgoszczy. Początkowo nosił nazwę Młodzieżowej Orkiestry Dętej i miał charakter marszowy, defiladowy i plenerowy. W ciągu kilku lat (1979) orkiestra przekształciła się stopniowo w jazzowy big band pod kierownictwem Jerzego Rawickiego. Big-bandowy zespół zadebiutował na Bydgoskich Impresjach Muzycznych w 1980 r. W tym samym roku wyjechał do Francji, gdzie na zaproszenie Konserwatorium Muzycznego w Sceaux uczestniczył w międzynarodowym spotkaniu młodzieżowych zespołów muzycznych. W konkursie tym zdobył I miejsce w kategorii zespołów rozrywkowych i zaprezentował się paryskiej publiczności w cyklu ośmiu koncertów w parku Kwiatowym w Vincennes i w wielkim Amfiteatrze Miejskim. W 1983 r. uzyskał I miejsce na XXXI Europejskim Festiwalu Muzyki Młodzieży w Neerpelt (Belgia) zostawiając w pobitym polu 27 rozrywkowych kapel z innych krajów. W kolejnych latach uczestniczył w wielu konkursach muzycznych zdobywając nagrody i wyróżnienia. Na Bydgoskich Impresjach Muzycznych zawsze plasował się w wąskiej czołówce, a w latach 1987 i 1995 zdobył Złote i Srebrne Struny. W latach 1975-1996 orkiestrą kierował Jerzy Rawicki, potem Wiesław Nawrocki, a od 2001 r. Leszek Gozdek.
Charakterystyka.
Zespół złożony jest z młodocianych muzyków, pobierających naukę w sekcjach muzycznych Pałacu Młodzieży pod okiem instruktorów z Filharmonii Pomorskiej i Akademii Muzycznej. W jego składzie grali prawie wszyscy liczący się jazzmani średniego i młodszego pokolenia w Bydgoszczy. W orkiestrze dominują chłopcy, choć zdarzają się też dziewczęta (gitara basowa, klarnet, saksofon). Zespół w najlepszych swoich sezonach liczył 40 osób. 
Zespół składa się z sekcji saksofonów, trąbek, puzonów oraz z sekcji rytmicznej (gitara elektryczna, piano, gitara basowa, zestaw perkusyjny). Na repertuar zespołów składają się aranżacje standardów jazzowych, szeroko pojętej muzyki rozrywkowej, a także muzyki filmowej.
Jazz Big-Band występuje na licznych przeglądach i festiwalach, regularnie koncertuje w bydgoskich klubach np. „Kuźni” i „Eljazzie”. Bierze udział w Zaduszkach Jazzowych i organizowanych przez Pałac Młodzieży – Warsztatach Big-Bandowych. Reprezentował Bydgoszcz na międzynarodowych festiwalach w Niemczech i we Francji, a także uświetnia swoimi występami imprezy okolicznościowe i inne uroczystości.
Osiągnięcia.
Do ważniejszych osiągnięć Jazz Big Bandu'75 zaliczyć można: I Nagrodę na Festiwalu Młodych Artystów w Paryżu (1980), I Nagrodę na Festiwalu Zespołów Muzycznych w Neerpelt (1983), I Nagrodę na Festiwalu Muzyki w Kassel (1985), Złota i Srebrną Strunę podczas Bydgoskich Impresji Muzycznych, trzy razy zdobyty Puchar Marszałka Województwa Kujawsko-Pomorskiego, Wyróżnienie na VIII Big Band Festiwalu w Nowym Tomyślu, udział w II "Bydgoszcz Jazz Festival", podczas którego z JBB'75 wystąpili: A. Zubek (dyrygent), P. Biskupski (instrumenty perkusyjne), Z. Wrombel (bass), M. Sikała (saksofon tenorowy), M. Gawdzis (trąbka), II miejsce (I nie przyznano) na III Bydgoszcz Big-Band Festiwalu (2009), III Miejsce na XV Big-Band Festiwalu w Nowym Tomyślu (2010). Od 2007 JBB ’75 jest gospodarzem Ogólnopolskiego Bydgoszcz Big Band Festiwalu. Prowadzącym Jazz Big Band ’75 od września 2007 jest Piotr Dąbrowski.
Junior Jazz Big Band’75.
W 2004 r. założono „Junior Jazz Big Band’75”, złożony z młodych muzyków pracowni wokalno-instrumentalnej Pałacu Młodzieży w Bydgoszczy. Zespół prowadzony jest przez Piotra Dąbrowskiego. Pierwszy raz wystąpił podczas obchodów 30-lecia "Jazz Big Bandu 75" w 2005 r. Bierze również udział w Bydgoskich Impresjach Muzycznych i innych festiwalach w Polsce (Nowy Tomyśl) i za granicą (Patras – Grecja).

</doc>
<doc id="1290217" url="https://pl.wikipedia.org/wiki?curid=1290217" title="Wściekłość na drodze">
Wściekłość na drodze

Wściekłość na drodze ("Road Rage") – amerykański dreszczowiec. Po stracie swych najbliższych Eddie Madden całą złość postanawia wyładować na autostradzie.

</doc>
<doc id="1290218" url="https://pl.wikipedia.org/wiki?curid=1290218" title="Historia miłosna (film 2007)">
Historia miłosna (film 2007)

Historia miłosna (oryg. "Kya Love Story Hai", , ) – zrealizowany w 2007 roku indyjski komediodramat miłosny. Film wyreżyserował debiutant Lovely Singh, a w rolach głównych wystąpili Ayesha Takia i Tusshar Kapoor. Film był nagrywany w Kapsztadzie w Południowej Afryce. Film porusza problem wyboru między marzeniem a rzeczywistością. Mówi o tym, że w tęsknocie za wymarzonym przez nas ideałem można nie zauważyć rzeczywistej miłości, której miarą jest gotowość poświęcenia własnego szczęścia dla szczęścia ukochanej osoby.
Fabuła.
Kapsztad w Afryce Południowej. Arjun (Tusshar Kapoor) wcześnie stracił rodziców. Odziedziczone po nich bogactwo umożliwia mu życie bez pracy. Spotkanie z Kajal (Ayesha Takia) zmienia go. Skrycie kochana przez niego dziewczyna też straciła kilka lat temu matkę. Codziennie prowadzi rozmowy przed jej zdjęciem. Jednak w przeciwieństwie do Arjuna, Kajal jest bardzo ambitną osobą. Pracując studiuje zarządzanie. Chce osiągnąć jak najwięcej. Jako przyjaciółka Arjuna zarzuca mu brak ambicji i pozycji społecznej. Jak może żyć po śmierci rodziców z ich pieniędzy, a nie z pracy?! Jak może nie wykorzystywać w pracy zdobytego wykształcenia? Nie budzi to w niej szacunku, który w jej oczach jest warunkiem miłości. Boleśnie urażony Arjun nie wyznaje Kajal, że ją kocha. Wyjeżdża do Mumbaju, aby z dala od niej stać się człowiekiem godnym jej miłości. Gdy wraca po roku milczenia jako wzięty architekt, u boku Kajal zastaje Ranveera (Ashmit Patel), silnie związanego z matką biznesmena, który wcześnie straciwszy ojca żyje spełnianiem jego marzeń. Zapatrzony w pracę, silnie skoncentrowany na karierze, ambitny. Arjun wróciwszy z Mumbaju trafia na zaręczyny Kajal z Ranveerem. Zastanawia się, czy w takiej sytuacji jego wyznanie miłości ma jakikolwiek sens.
Muzyka i piosenki.
Muzykę do filmu skomponował Pritam Chakraborty, autor muzyki do "Jab We Met", "Życie w... metropolii", "Woh Lamhe", "Hattrick", "Just Married", "Bas Ek Pal", "Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", czy "Bhagam Bhag". 

</doc>
<doc id="1290221" url="https://pl.wikipedia.org/wiki?curid=1290221" title="Ted Turner (muzyk)">
Ted Turner (muzyk)

Ted Turner (ur. jako David Allen Turner 2 sierpnia 1950 w Yardley w Birmingham) – angielski gitarzysta i wokalista zespołu rockowego Wishbone Ash, w którym sławę zawdzięcza swoim aranżacjom gitarowym, tworzonym wraz z drugim gitarzystą zespołu – Andym Powellem. Grał też na gitarze hawajskiej – np. w utworach „Rock and Roll Widow” na albumie Wishbone Four i „In The Skin” na Nouveau Calls.
Wcześniej grał w zespole King Biscuit z Birmingham, natomiast z Wishbone Ash grał i śpiewał w latach 1969–1973 – wtedy to nagrał z zespołem jego pierwsze cztery albumy: Wishbone Ash, Pilgrimage, Argus i Wishbone Four.
W roku 1971 zagrał na gitarze na albumie Johna Lennona – Imagine.
Kiedy Turner opuścił zespół, jego miejsce zajął Laurie Wisefield, który wcześniej grał w zespole "Home". Turner ponownie zagrał w Wishbone Ash w latach 1987–1994, a po tym okresie pojawiał się gościnnie na koncertach Wishbone Ash i "Martin Turner’s Wishbone Ash".
Jego główną gitarą w latach 70. XX wieku był Fender Stratocaster o klonowym gryfie. Grywał także na modelu Gibson Firebird i na gitarze hawajskiej.

</doc>
<doc id="1290226" url="https://pl.wikipedia.org/wiki?curid=1290226" title="Rozrzutka">
Rozrzutka

Rozrzutka ("Woodsia" R. Br.) – rodzaj roślin z rodziny rozrzutkowatych ("Woodsiaceae"). Obejmuje ok. 30 gatunków (w przypadku wyodrębnienia rodzaju "Physematium" Kaulf.) lub 54 gatunki w przypadku szerokiego ujęcia. Występują głównie w strefie umiarkowanej półkuli północnej oraz na obszarach górskich w strefie międzyzwrotnikowej. Są to w większości paprocie niewielkie, rosnące na skałach. W Polsce rosną trzy gatunki: rozrzutka alpejska "W. alpina", brunatna "W. ilvensis" i nadobna "W. pulchella".
Naukowa nazwa rodzajowa upamiętnia angielskiego botanika Josepha Woodsa.
Systematyka.
W systemie PPG I z 2016 rodzaj klasyfikowany jest do monotypowej w tym ujęciu rodziny rozrzutkowatych "Woodsiaceae". Rodzaj bywa zaliczany także do szeroko ujmowanych zanokcicowatych "Aspleniaceae".
Samo ujęcie rodzaju bywa różne – w szerokim obejmuje ponad 50 gatunków (tak jest klasyfikowany m.in. w systemie PPGI i w bazie "World of Plants online"), albo grupa ok. 20 gatunków wyodrębniana bywa w osobny rodzaj "Physematium" Kaulf.

</doc>
<doc id="1290227" url="https://pl.wikipedia.org/wiki?curid=1290227" title="Czcigodni mordercy">
Czcigodni mordercy

Czcigodni mordercy ("Men of Respect") – amerykański dramat ukazujący mafijne porachunki dla zdobycia władzy. Przedstawienie chciwości i zachłanności po spotkaniu z wróżką.

</doc>
<doc id="1290230" url="https://pl.wikipedia.org/wiki?curid=1290230" title="Zbigniew Wójcik (piłkarz)">
Zbigniew Wójcik (piłkarz)

Zbigniew Wójcik (ur. 4 lutego 1971 roku w Żarowie) - piłkarz, grający na pozycji obrońcy.
Życiorys.
Piłkarz był związany głównie z dolnośląskimi klubami. Karierę rozpoczynał w Kuźni Jawor. Najlepsze lata gry zaliczył w Lechu Poznań, gdzie zdobył Puchar i Superpuchar Polski.
Grał w polskiej pierwszej lidze, gdzie w barwach Lecha, Zagłębia i Amiki rozegrał 84 mecze, strzelając 2 gole. W sezonie 2008/2009 również zagrał w ekstraklasie ze Śląskiem Wrocław, z którym sezon wcześniej wywalczył awans z drugiej ligi.
3 grudnia 2008 wrocławska prokuratura postawiła mu trzy zarzuty korupcyjne. W konsekwencji 4 grudnia klub rozwiązał umowę z zawodnikiem „za porozumieniem stron ze skutkiem natychmiastowym”. Później Zbigniew Wójcik grał w barwach Ślęzy Wrocław. 30 lipca 2010 piłkarz został oskarżony o korupcję i dobrowolnie poddał się karze. Od wiosny 2011 Zbigniew Wójcik występował w swoim macierzystym klubie Kuźnia Jawor. 1 czerwca 2011 zawodnik został skazany przez wrocławski sąd okręgowy. 12 grudnia 2013 Zbigniew Wójcik został ukarany za korupcję przez Komisję Dyscyplinarną PZPN.

</doc>
<doc id="1290233" url="https://pl.wikipedia.org/wiki?curid=1290233" title="François de Baschy">
François de Baschy

François, hrabia de Baschy, de Saint-Estève et du Cayla – francuski dyplomata żyjący w XVIII wieku.
Spowinowacony z rodem Tureniusza.
W latach 1752–1759 ambasador Francji w Lizbonie.

</doc>
<doc id="1290235" url="https://pl.wikipedia.org/wiki?curid=1290235" title="Charles-Louis de Beauchamp">
Charles-Louis de Beauchamp

Charles-Louis de Beauchamp, hrabia de Merle – francuski dyplomata żyjący w XVIII wieku.
Jego ojcem był Charles-Louis Beauchamp (1636–1719), francuski tancerz i choreograf na dworze Ludwika XIV.
W latach 1759–1761 Charles-Louis de Beauchamp, hrabia de Merle był ambasadorem Francji w Lizbonie.

</doc>
<doc id="1290240" url="https://pl.wikipedia.org/wiki?curid=1290240" title="7/G Rainbow Colony">
7/G Rainbow Colony

7/G Rainbow Colony (inne tytuły: "7G Rainbow Colony", wersja w telugu pt. "7/G Brindavan Colony", "7 G Brindavan Colony") to tamilski film zrealizowany w 2005 roku przez Selvaraghavana, autora "Kadhal Konden". Reżyser jest też autorem scenariusza. W rolach głównych wystąpili Ravi Krishna i Sonia Agarwal. Muzykę skomponował Yuvan Shankar Raja, autor muzyki do takich filmów jak "Vallavan", czy "Happy". Film spotkał się z uznaniem krytyki i cieszył się popularnością wśród widzów.
Film opowiada prawdziwą historię miłości chłopca i dziewczyny, pochodzących z bardzo różnych światów, miłości, zwalczanej przez rodziców dziewczyny, miłości, która przemieniła nieudacznika w kogoś, kto znalazł dla siebie miejsce w społeczeństwie.
Powstał też remake tego filmu w języku hindi.
Fabuła.
Rainbow Colony. Dzielnica ubogich. Kathir to obibok. Dni spędza z kumplami. Paląc, popijając, wodząc oczyma za dziewczynami. Od czasu do czasu wdając się w bójki. Gdy kolejny raz zawala egzaminy, ojciec bijąc go, wyrzuca mu rozżalony, że "przepala i przepija jego krwawicę, że ojciec musiałby chyba umrzeć, aby Kathir mógł poczuć, co znaczy ciężar utrzymywania rodziny i odpowiedzialność za swoje życie". Pewnego dnia do mieszkania sąsiadów wprowadza się konserwatywna, zbankrutowana rodzina hinduska. Ich córka Anitha studiuje matematykę. Kathira urzeka dziewczyna. Swoje zainteresowanie okazuje jednak zaczepkami, peszącymi ją uwagami, kpiną. Różni ich bardzo wiele. Ona zawsze z książką, on z butelką piwa. Gdy pewnego dnia Kathir odważa się jednak wyznać jej swoją miłość, Anitha nie zrozumiawszy go, oskarża go o napastowanie. Kathir przeżywa poniżenie podczas przesłuchania na policji. Od tej chwili jego niema miłość do Anithy staje się przedmiotem kpin i żartów ludzi z Colony Rainbow. Wyśmiany, pobity przez ludzi nasłanych przez narzeczonego Anithy Kathir wzbudza w niej najpierw współczucie, a z czasem miłość. Gdy rodzice Anithy dowiadują się o łączącym ich uczuciu, nagle opuszczają Rainbow wywożąc ze sobą Anithę...
Muzyka i piosenki.
Autorem muzyki jest Yuvan Shankar Raja. Film zawiera 7 piosenek.

</doc>
<doc id="1290241" url="https://pl.wikipedia.org/wiki?curid=1290241" title="Tomas Haake">
Tomas Haake

Tomas Haake (ur. 13 lipca 1971 w Örnsköldsvik) – szwedzki perkusista i autor tekstów związany z grupą muzyczną Meshuggah.
Haake gra na perkusji firmy Sonor model Walnut Roots lub Birdseye Amber Designer Series Drums, talerzach perkusyjnych Sabian, naciągach Evans i pałeczkach perkusyjnych Vic Firth. Muzyk używa ponadto osprzętu firm Sonor, Pearl i Axis.
Zestaw perkusyjny Tomasa Haake został wykorzystany przy opracowaniu programu komputerowego Drumkit From Hell Superior. Muzyk osobiście zagrał na instrumencie.
W latach 2011-2014 był żonaty z basistką zespołu Crucified Barbara - Idą Stenbacka.

</doc>
<doc id="1290242" url="https://pl.wikipedia.org/wiki?curid=1290242" title="Rozrzutka alpejska">
Rozrzutka alpejska

Rozrzutka alpejska ("Woodsia alpina" (Bolton) S. F. Gray) – gatunek rośliny z rodziny rozrzutkowatych ("Woodsiaceae").
Morfologia i biologia.
Bylina, hemikryptofit o wysokości do 20 cm. Liście podwójnie pierzaste o okrągłodeltoidalnych odcinkach. Pod liśćmi zarodnie otoczone zawijką podzieloną na włosowate odcinki. Zarodniki dojrzewają w sierpniu. Pod ziemią krótkie kłącze. Rośnie na miejscach nasłonecznionych, w szczelinach skał, zarówno wapiennych, jak i granitowych. Liczba chromosomów 2n = 156.
Rozmieszczenie geograficzne.
Gatunek arktyczno-górski, występujący tylko na terenach arktycznych półkuli północnej i w wyższych partiach gór. W Polsce gatunek ten podany został tylko z pojedynczych stanowisk w Sudetach (w Małym Śnieżnym Kotle w Karkonoszach) i trzech w Tatrach: Koński Żleb (ok. 1100-1200 m n.p.m.), Suchy Wierch (1480 m) i Ceprostrada (1900 m). W słowackich Tatrach podano 12 jej stanowisk.
Zagrożenia i ochrona.
Kategorie zagrożenia gatunku:
Gatunek jest w Polsce zagrożony z racji rzadkości swojego występowania, ponadto stanowisko znajdujące się przy Ceprostradzie jest narażone na zadeptanie. Stanowisko w Końskim Żlebie jest monitorowane.

</doc>
<doc id="1290245" url="https://pl.wikipedia.org/wiki?curid=1290245" title="North Country Blues">
North Country Blues

North Country Blues – piosenka skomponowana przez Boba Dylana, nagrana przez niego w sierpniu 1963 r. i wydana na trzecim studyjnym albumie "The Times They Are a-Changin’" w styczniu 1964 r.
Historia i charakter utworu.
Kompozycja ta najpewniej powstała tuż przed sesjami do albumu, gdyż nigdy wcześniej nie pojawiła się na żadnym występie Dylana, ani nie zarejestrował jej u swojego wydawcy Witmark Music.
Narratorem tej smutnej piosenki jest kobieta, samotna matka trójki dzieci, mieszkająca w miasteczku, z którego już dawno ludzie się wyprowadzili, gdyż wszystko, co dało się wyeksploatować, zostało wyeksploatowane. Tego typu miejscowości nazywane są w USA „miastami duchów” (ang. ghost town).
Utwór ten wywodzi się bezpośrednio z tradycyjnej folkowej piosenki „Dink's Song”, którą Dylan wykonywał we wczesnym etapie swojej kariery i do której powrócił w środkowym etapie jej rozwoju. Była to XIX-wieczna „autobiograficzna” ballada, traktująca o biedzie.
Jednak kompozycja ta także wywodzi się bezpośrednio z własnych przeżyć Dylana z Hibbing, gdzie zetknął się z przykładami krańcowej biedy, gdy zbierał niezapłacone długi od ludzi będących w potrzebie, dla sklepu z urządzeniami domowymi jego ojca.
Od strony muzycznej kompozycja ta wiele zawdzięcza, zwłaszcza jeśli chodzi o stronę wokalną, bluesmanowi Skipowi Jamesowi. Ta wysoka emocjonalność, typowa dla Jamesa, jest szczególnie słyszalna na nagraniu z albumu i z „Carnegie Hall”. Benefisowa wersja z maja 1974 r. utraciła już to zaangażowanie.
Wersje Dylana.
Utwór ten był jednym z najrzadziej wykonywanych przez Dylana na koncertach.
Po raz pierwszy kompozycja ta pojawia się na sesji nagraniowej do albumu "The Times They Are a-Changin’" dnia 6 sierpnia 1963 r. Powstały co najmniej cztery wersje utworu.
Potem kompozycja ta była wykonana na koncertach zaledwie dwukrotnie:

</doc>
<doc id="1290250" url="https://pl.wikipedia.org/wiki?curid=1290250" title="Rozrzutka brunatna">
Rozrzutka brunatna

Rozrzutka brunatna ("Woodsia ilvensis" (L.) R. Br.) – gatunek rośliny z rodziny rozrzutkowatych ("Woodsiaceae").
Zasięg występowania.
Gatunek arktyczno-alpejski. Występuje wokółbiegunowo w Ameryce Południowej, Azji i Europie. W Polsce występuje tylko na jednym stanowisku – na górze Wdżar w paśmie łączącym Lubań z Pieninami. Dawniej podawane dwa stanowiska (w Górach Sowich i na Pomorzu Zachodnim) już nie istnieją.
Biologia i ekologia.
Bylina, hemikryptofit. Roślina reglowa. Rośnie na piargach i w szczelinach skał andezytowych. Zarodnie dojrzewają w lipcu i sierpniu. Gatunek charakterystyczny dla rzędu "Androsacetalia vandelli". Liczba chromosomów 2n=82.
Zagrożenia i ochrona.
Roślina objęta w Polsce ścisłą ochroną gatunkową od 2004 roku.
Kategorie zagrożenia gatunku:

</doc>
<doc id="1290254" url="https://pl.wikipedia.org/wiki?curid=1290254" title="Kodeks Kompluteński I">
Kodeks Kompluteński I

Kodeks Kompluteński I () – rękopis Wulgaty, którego przepisywanie ukończono w 927 roku. Zawiera całą Biblię Starego i Nowego Testamentu. Reprezentuje hiszpańską tradycję tekstualną.
Opis.
Zawiera apokryficzny List do Laodycejczyków następujący po Liście do Hebrajczyków, ale brak Listu do Kolosan. Zawiera apokryficzną księgę ST – 4 Ezdrasza.
Tekst Nowego Testamentu reprezentuje hiszpański typ Wulgaty, jakkolwiek w Dziejach i w Listach posiada pewną liczbę obcych wariantów. W niektórych partiach Starego Testamentu przekazuje tekst starołacińskich przekładów (Księga Rut, Księga Estery, Księga Tobiasza, Księga Judyty oraz 1 i 2 Machabejską).
Kodeks Kompluteński I zawiera tekst Pericope adulterae (J 7,53 - 8,11) oraz Comma Johanneum (frag. 1J 5,7-8).
Historia rękopisu.
Rękopis wykorzystany został przez kardynała Ximenesa (1437–1517) w wydanej przezeń Poliglocie kompluteńskiej. Rękopis badany był przez Bergera i Westcotta. Podczas wojny domowej w Hiszpanii (1936–1939) kodeks został niemal całkowicie zniszczony. Ocalały jedynie szczątki, które przechowywane są dziś w Madrycie (Facultad de Filosofía y Letras, Bibl. Centr. 31). Wykonaną wcześniej fotokopię całego rękopisu posiada benedyktyński klasztor św. Hieronima w Rzymie, dzięki czemu tekst rękopisu jest wciąż dostępny. Została ona wykonana na polecenie Piusa X na początku XX wieku w celu przygotowania Nowej Wulgaty. 
Ocalałe fragmenty rękopisu są przechowywane w bibliotece Faculdad de Filosofia y Letras w Madrycie (Bibl. Univ. Cent. 31).

</doc>
<doc id="1290259" url="https://pl.wikipedia.org/wiki?curid=1290259" title="Korwety rakietowe typu Visby">
Korwety rakietowe typu Visby

Korwety rakietowe typu Visby – szwedzkie korwety o właściwościach stealth, które zaczęły wchodzić do służby w Szwedzkiej Marynarce Wojennej od 2002 roku. Zbudowano 5 okrętów tego typu. 
Historia.
Prace nad nowymi szwedzkimi korwetami rozpoczęły się w 1993 roku. Nowe okręty miały zastąpić w służbie kutry rakietowe typu "Hugin" i "Norrköping". Prace projektowe oparto o doświadczenia wyniesione z eksploatacji eksperymentalnej jednostki „Smyge”, którą zwodowano w 1991 roku. Początkowo planowano budować nowe korwety w układzie poduszkowców bocznościennych, jednak ostatecznie zdecydowano się na okręty jednokadłubowe. Cechą charakterystyczną nowych okrętów było zastosowanie przy ich budowie technologii stealth. Oprócz kształtu jednostki ograniczoną wykrywalność okrętów uzyskano także dzięki wykorzystaniu przy budowie ich kadłuba włókien węglowych.
Początkowo zamierzano zbudować ok. 20 okrętów w dwóch podstawowych wersjach: okrętów przeciwminowych z możliwościami ZOP i okrętów do zwalczania sił nawodnych. Z powodu ograniczeń budżetowych liczbę budowanych jednostek znacznie ograniczono. Do 2008 roku powstało pięć okrętów tego typu („Visby”, „Helsingborg”, „Härnösand”, „Nykoping”, „Karlstad”) – cztery w wersji przeciwminowej i ZOP oraz jedna przeznaczona do zwalczania sił nawodnych. Podczas projektowania planowano wyposażyć jednostki w hangar dla śmigłowców, jednak z powodu braku miejsca zrezygnowano z tej koncepcji. Planuje się powrót do pomysłu wyposażenia okrętów w śmigłowce pokładowe po wprowadzeniu do służby śmigłowców Hkp15B. Ze względów oszczędnościowych zrezygnowano także z wyposażenia w pociski przeciwlotnicze.
Prace nad pierwszą jednostką serii „Visby” rozpoczęły się w stoczni Kockums w Karlskronie w 1996 roku. Wodowanie nastąpiło w 2000 roku, wejście do służby w 2002 roku.

</doc>
<doc id="1290261" url="https://pl.wikipedia.org/wiki?curid=1290261" title="OWKS Lublin">
OWKS Lublin



</doc>
<doc id="1290264" url="https://pl.wikipedia.org/wiki?curid=1290264" title="Pomnik (film)">
Pomnik (film)

Pomnik (tyt. oryg. "Monumenti") – albański film fabularny z roku 1977 w reżyserii Dhimitra Anagnosti, na motywach opowiadania Burhana Kukeliego "Lulishtari plak".
Opis fabuły.
Akcja filmu rozgrywa się w czasie II wojny światowej. Stary ogrodnik Llambi mimo toczącej się wojny próbuje najlepiej jak umie opiekować się kwiatami. Niemcy chcą, aby Llambi wykonał kilka wieńców dla ich kolegów, zabitych przez partyzantów. Llambi wykonuje piękny wieniec, ale ostatecznie kładzie go w miejscu, gdzie spoczywa młody partyzant, poległy w walce. Kiedy przychodzą Niemcy, aby zabrać wieniec dochodzi do walki z partyzantami, w której bierze udział także stary ogrodnik.
Film realizowano w Bilisht, w okręgu Korcza.

</doc>
<doc id="1290265" url="https://pl.wikipedia.org/wiki?curid=1290265" title="Anbe Sivam">
Anbe Sivam

Anbe Sivam ("Love is God") to indyjski dramat w języku tamilskim zrealizowany w 2003 roku przez Sundar C, autora "Rendu". 
Film spotkał się z uznaniem krytyków, ale nie cieszył się dużą popularnością wśród widzów. W 2003 roku był przedstawiany na International Film Festival of India.
Fabuła.
W rolach głównych Kamal Haasan i R. Madhavan. Grają oni dwóch bardzo różnych ludzi, którzy podczas podróży z Bhubaneswaru do Ćennaj spierają się ze sobą dyskutując na najróżniejsze tematy dotyczące dzisiejszego świata i jego problemów. 

</doc>
<doc id="1290268" url="https://pl.wikipedia.org/wiki?curid=1290268" title="Michaił Nowikow">
Michaił Nowikow

Michaił S. Nowikow dyplomata rosyjski żyjący w drugiej połowie XVIII wieku.
Od stycznia do kwietnia 1792 roku Nowikow był rosyjskim "Chargé d’affaires" w Paryżu, gdzie jego przełożonym był ambasador Iwan Simolin. 
W kwietniu 1792 roku zdecydował się opuścić ogarnięty rewolucja kraj. Razem z nim zamierzał wyjechać reprezentant szwedzki Erik Bergstedt. Ostatecznie wyjechał tylko Nowikow. Szwed i Rosjanin ściśle współpracowali ze sobą w tych latach.

</doc>
<doc id="1290270" url="https://pl.wikipedia.org/wiki?curid=1290270" title="OWKS Wrocław">
OWKS Wrocław



</doc>
<doc id="1290272" url="https://pl.wikipedia.org/wiki?curid=1290272" title="Gemini Suite Live">
Gemini Suite Live

Gemini Suite Live jest zapisem jedynego w roku 1970 koncertu klasycznego rocka prezentującego całą linię Mk 2 zespołu Deep Purple. Wykorzystano utwory z ich projektu "Concerto for Group and Orchestra", prezentując pięć części, każdą dla innego członka zespołu, między innymi nadzwyczajną część gitarową Ritchiego Blackmore'a.
Lista utworów.
Wszystkie napisał Jon Lord

</doc>
<doc id="1290273" url="https://pl.wikipedia.org/wiki?curid=1290273" title="Andriej Razumowski">
Andriej Razumowski

Książę Andriej Kiriłłowicz Razumowski (ros. Андрей Кириллович Разумовский; ur. 2 listopada 1752 w Głuchowie, zm. 23 września 1836 w Wiedniu) – dyplomata rosyjski, ambasador rosyjski w Austrii, uczestnik kongresu wiedeńskiego, syn Cyryla Razumowskiego.
Początki kariery.
Andriej Razumowski urodził się w 1752 roku, w ukraińskim Głuchowie, gdzie rezydował wówczas jego ojciec, Cyryl Razumowski, hetman lewobrzeżnej Ukrainy. Jego matką była Jekatierina Naryszkina. W młodości otrzymał wszechstronne wykształcenie, był uczniem m.in. Augusta Ludwiga von Schlözera. Młodość spędził w Petersburgu, a po 1764 roku kontynuował swą edukację poza granicami Imperium Rosyjskiego, studiując na Uniwersytecie w Strasburgu.
W 1769 roku rozpoczął służbę we Marynarce Wojennej Imperium Rosyjskiego, gdzie otrzymał stopień lejtienanta. W czasie wojny rosyjsko-tureckiej (1768–1774) odznaczył się w bitwie morskiej pod Czesmą. W czynnej służbie, podczas której dosłużył się szlifów generalskich, pozostał do 1775 roku, kiedy to wstąpił do służb rosyjskiego korpusu dyplomatycznego. Już kilka lat wcześniej, bo około 1773 roku, zaprzyjaźnił się z Wielkim księciem Pawłem Piotrowiczem, późniejszym cesarzem. Razumowski dowodził okrętem, który przywiózł do Rosji narzeczoną następcy tronu, Wilhelminę Luizę z Hesji-Darmstadt, która po konwersji na prawosławie znana była jako Natalia Aleksiejewna. Wkrótce Razumowski miał wdać się w romans z małżonką przyjaciela. Natalia Aleksiejewna zmarła w 1776 roku przy porodzie, ku rozpaczy zarówno następcy tronu Pawła Piotrowicza, jak i Andrieja Razumowskuego. Ten ostatni, według raportów francuskiego ambasadora, miał być wyraźnie przygnębiony jej śmiercią. Wziął udział w jej pogrzebie oraz płakał nad jej grobem w petersburskiej ławrze Aleksandra Newskiego. Wkrótce Katarzyna II ujawniła kompromitujące listy miłosne, które Razumowski i wielka księżna pisywali do siebie. Wywołało to skandal na dworze petersburskim. Paweł znienawidził młodego Razumowskiego. Nawet w kilka lat później, gdy spotkali się w Neapolu, przyszły cesarz nieomal doprowadził do rozlewu krwi, atakując byłego przyjaciela. Andriej Razumowski popadł w niełaskę i musiał opuścić dwór. Udał się najpierw do Rewla, a następnie do ukraińskich dóbr ojca. W styczniu 1777 roku został mianowany posłem w Królestwie Neapolu. Dzięki jego staraniom flota rosyjska mogła stacjonować na Sycylii. Przyczynił się też do zawartego w 1787 roku, rosyjsko-neapolitańskiego porozumienia handlowego. Wdał się też w romans z królową Marią Karoliną Habsburżanką. W 1784 roku, mimo protestów królowej i ku jej wielkiemu niezadowoleniu, został odwołany ze swego stanowiska i wezwany do Rosji.
Poseł w Kopenhadze i w Sztokholmie.
W 1784 roku Andriej Razumowski został mianowany rosyjskim posłem w Kopenhadze, przy duńskim dworze królewskim. Niewiele wiadomo na temat jego życia w stolicy Danii. W 1786 roku mianowany został posłem w Sztokholmie. Wedle instrukcji otrzymanych z Petersburga, miał on za zadanie wywołać stan napięcia w Szwecji, a wobec innych mocarstw europejskich ukazywać kraj ten jako barbarzyński i gotowy do wojny. Jego dom w stolicy Szwecji stał się więc szybko siedzibą konspiracji przeciw umocnieniu władzy królewskiej, czego dokonać próbował król szwedzki Gustaw III. Dnia 4 stycznia 1788 roku ambasador francuski Jean-Pierre-François de Gaussen meldował do Wersalu i ministra Montmorina:
13 czerwca 1788 roku Razumowski przekazał Gustawowi III notę swojego rządu, w której zawarte było niezręczne sformułowanie o sprzeczności interesów obu państw. Dało to władcy szwedzkiemu pretekst do wystosowaniu 23 czerwca ultimatum, w celu rozpętania wojny rosyjsko-szwedzkiej.
Poseł w Wiedniu.
Ambasadorem w Wiedniu był od 6 grudnia 1790 do 4 grudnia 1799 roku. Sprawował swoje obowiązki do 1806 z przerwą w latach 1799–1801. Odegrał znaczącą rolę w uzgodnieniach dotyczących II i III rozbioru Polski i w okresie wojen napoleońskich. W 1793 został odznaczony Orderem św. Aleksandra Newskiego. Był konserwatystą i wrogiem rewolucji francuskiej, a także zwolennikiem interwencji we Francji w obronie interesów Ludwika XVI.
Podczas pobytu w austriackiej stolicy stał się jednym z najgorętszych miłośników muzyki Ludwiga van Beethovena, który poświęcił mu V i VI symfonię oraz trzy kwartety smyczkowe (Opus 59 nr 1-3). Razumowski był także zaprzyjaźniony z Josephem Haydnem i Wolfgangiem Amadeusem Mozartem.
Aktywnie uczestniczył w obradach Kongresu wiedeńskiego. Cesarz Aleksander I, doceniając jego wkład w prace tego zjazdu monarchów i książąt europejskich, w 1815 roku uroczyście mianował go księciem. Razumowski, w podzięce za otrzymany tytuł, zorganizował w swoim pałacu uroczysty bal. Jego rezydencja pękała w szwach. Część stołów trzeba było ustawić w stajni – i to właśnie tam po raz pierwszy zauważono dym. Wybuchł pożar, który doszczętnie strawił cały pałac. Z pożogi nie uratowało się nic, ani jeden mebel i ani jeden obraz ze słynnej na cały Wiedeń kolekcji. Książę nigdy nie otrząsnął się z tej tragedii – w 1816 roku rozwiązał swój kwartet smyczkowy, a do śmierci pozostawał w stanie obłąkania.
Życie prywatne.
Znany z burzliwego życia miłosnego. Uwodził najpiękniejsze kobiety w Europie, w tym Wilhelminę Luizę z Hesji-Darmstadt i królową Neapolu Marię Karolinę Habsburżankę. Dwukrotnie żonaty. W 1788 roku, w Wiedniu, ożenił się z hrabianką Elżbietą von Thun und Hohenstein (1764-1806). Jego drugą żoną była hrabianka Konstancja Thürheim (1785-1867), pochodząca ze starej szwabskiej szlachty. Pod jej wpływem przeszedł na katolicyzm. W Wiedniu znajduje się ulica jego imienia.

</doc>
<doc id="1290276" url="https://pl.wikipedia.org/wiki?curid=1290276" title="Human’s Dust">
Human’s Dust

Human’s Dust – pierwsze wydawnictwo DVD polskiej grupy muzycznej Decapitated, wydane 9 czerwca 2008 roku w Europie, a 10 czerwca w Stanach Zjednoczonych.
DVD dostępne jest w dwóch wersjach: standardowej oraz specjalnej, wydanej w metalowym opakowaniu w liczbie jedynie 3 tys. egzemplarzy. Zawiera nagrania zarejestrowane podczas koncertu w Krakowie (październik 2002 r.), który był częścią europejskiego tournée z grupą Vader i Krisiun. Dodatkowo na płycie znajduje się występ formacji podczas festiwalu „Ozzfest”, który odbył się w Polsce w 2002 roku oraz materiał z festiwalu "Metalmania" z 2004 roku. Można znaleźć na albumie również teledysk do utworu „Winds of Creation”, galerię zdjęć, profile członków zespołu, tapety na pulpit, a także trzy wywiady.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Zespół Decapitated w składzie

</doc>
<doc id="1290279" url="https://pl.wikipedia.org/wiki?curid=1290279" title="Roland Matthes">
Roland Matthes

Roland Matthes (ur. 17 listopada 1950 w Pößneck zm. 20 grudnia 2019 w Wertheim) – niemiecki pływak, reprezentant NRD, wielokrotny medalista olimpijski.
Specjalizował się w stylu grzbietowym, choć startował także w stylu dowolnym (sztafeta). W igrzyskach brał udział trzykrotnie, startował w Meksyku, Monachium i Montrealu, łącznie zdobył osiem medali. Podczas IO 68 zwyciężył w wyścigach na 100 i 200 metrów grzbietem. Cztery lata później obronił tytuły na obu dystansach. Podczas pierwszych mistrzostw świata w Belgradzie (1973) wywalczył dwa złote medale w swych koronnych konkurencjach, dwa lata później powtórzył sukces na 100 m. Wielokrotnie bił rekordy świata, zdobywał tytuły mistrza Europy.
Karierę zakończył po IO 76. Był żonaty z pływaczką Kornelią Ender.

</doc>
<doc id="1290281" url="https://pl.wikipedia.org/wiki?curid=1290281" title="Zespół Leigha">
Zespół Leigha

Zespół Leigha (podostra martwicza encefalo(mielo)patia, ) – rzadka, heterogenna etiologicznie choroba mitochondrialna związana z zaburzeniem wytwarzania ATP w mitochondriach. Nazwa jednostki chorobowej honoruje brytyjskiego neuropatologa Archibalda D. Leigha, który opisał ją w 1951 roku.
Zespół Leigha może wynikać z mutacji zarówno w mitochondrialnym, jak i jądrowym materiale genetycznym, ponieważ w obu znajdują się sekwencje kodujące białka enzymatyczne biorące udział w metabolizmie mitochondrialnym. Upośledzona może być oksydacyjna dekarboksylacja pirogronianu, transport elektronów w łańcuchu oddechowym lub wytwarzanie ATP przez syntazę ATP. Problem nie został ostatecznie rozwiązany.
Opisano przynajmniej trzy sposoby dziedziczenia choroby, w zależności od typu mutacji: recesywne sprzężone z chromosomem X, mitochondrialne (w linii matczynej) i autosomalne recesywne.
Etiologia.
Istnieje wiele postaci choroby, spowodowanych mutacjami w różnych genach kodujących białka kompleksów mitochondrialnego łańcucha oddechowego:I ("MTND2", "MTND3", "MTND5", "MTND6", "NDUFV1", "NDUFS1", "NDUFS3", "NDUFS4", "NDUFS7" i "NDUFS8"), II ("SDHA"), III ("BCS1L"), IV ("MTCO3", "COX10", "COX15", "SCO2", "SURF1") i w V ("MTATP6"), mutacjami w genach kodujących transportujące RNA (tRNA: dla waliny – "MTTV", dla lizyny – "MTTK", dla tryptofanu – "MTTW" i dla leucyny – "MTTL1"), w białkach kompleksu dehydrogenazy pirogronianowej ("DLD" i "PDHA1") albo w genie "LRPPRC". Niedobór koenzymu Q10 (OMIM#) również może mieć obraz kliniczny zespołu Leigha.
Objawy i przebieg.
Choroba zazwyczaj ujawnia się w wieku 3-24 miesięcy i gwałtownie postępuje. W obrazie klinicznym występują objawy ze strony układu nerwowego, mięśni szkieletowych, serca, wątroby i nerek. Encefalomielopatia może sugerować rozpoznanie zespołu Wernickego. Częsta jest kardiomiopatia przerostowa. W osoczu podwyższone są poziomy mleczanów i pirogronianów, co prowadzi do kwasicy metabolicznej.
Badania neuroobrazowe.
W MRI widać obustronne zajęcie jąder podstawy, najczęściej skorupy i jądra ogoniastego, także gałki bladej, jądra zębatego, istoty czarnej i jądra czerwiennego. Zmiany są hiperdensyjne w obrazach PDW I T2-zależnych. Obserwuje się również zmiany w istocie białej, ale rzadziej. Są to głównie obszary demielinizacji.
Leczenie.
Nie ma możliwości leczenia przyczynowego choroby. Pewną poprawę daje suplementacja tiaminy (witaminy B1). W wyrównywaniu kwasicy mleczanowej stosuje się wodorowęglan sodu lub cytrynian sodu. Pacjentom z niedoborem dehydrogenazy pirogronianowej rekomenduje się dietę bogatotłuszczową, ubogowęglanową.
Wstępne badania kliniczne wskazują na skuteczność leku EPI-743 w leczeniu tego zespołu.
Rokowanie.
Rokowanie jest złe. Prognoza jest gorsza dla pacjentów z rozpoznaną postacią choroby z niedoborem dehydrogenazy pirogronianowej. Rokowanie jest najlepsze dla chorych z częściowymi niedoborami enzymów, jednak mimo to ci pacjenci nie dożywają dorosłości.

</doc>
<doc id="1290285" url="https://pl.wikipedia.org/wiki?curid=1290285" title="Lista odcinków serialu Kości">
Lista odcinków serialu Kości

Poniżej znajduje się lista odcinków serialu telewizyjnego "Kości" emitowanego przez amerykańską stację telewizyjną FOX. Łącznie powstało 12 serii, które składają się z 246 odcinków.
Sezon 1.
Odcinki sezonu 1. były emitowane w innej kolejności niż numery w serii.
Sezon 2.
Odcinki sezonu 2 były emitowane w innej kolejności niż numery w serii. Odcinek #2,19 był emitowany w czasie 3 serii.
Sezon 3.
Odcinki sezonu 3 były emitowane w innej kolejności niż numery w serii. W czasie trwania 3 serii był emitowany odcinek #2,19 drugiej serii. Odcinki #3,16 #3,17 #3,18 #3,19 #3,20 były emitowane w 4 serii.
Sezon 8.
Premierowe odcinki 8 sezonu były emitowane w Polsce na kanale Polsat od 24 lutego 2013 roku.
Sezon 9.
Mija kilka miesięcy od przerażających wydarzeń, które stały się udziałem Jacka i Angeli. Niestety od tamtej pory nie udało się jeszcze znaleźć Christophera Pelanta. Wybitnie inteligentny haker, a jednocześnie seryjny morderca pozostaje nieuchwytny. Brennan, odrzucona przez Bootha, czuje się zawiedziona. Nie wie, że Pelant trzyma w szachu jej partnera, który zrezygnował z małżeństwa, aby chronić ją i córeczkę. Pracujący w waszyngtońskim Instytucie Jeffersona naukowcy, widzą narastającą frustrację pary kochających się ludzi. Rozumieją, że sytuację ich wszystkich poprawić może jedynie śmierć ich prześladowcy. Tymczasem Pelant utrudnia im działanie popełniając kolejne zbrodnie i wciągając ich w coraz bardziej niebezpieczną grę.
Sezon 11.
8 maja 2015 roku, stacja FOX zamówiła 11 sezon serialu, który miał swoją premierę 1 października 2015.

</doc>
<doc id="1290286" url="https://pl.wikipedia.org/wiki?curid=1290286" title="Jon Olsen">
Jon Olsen

Jon C.B. Olsen (ur. 25 kwietnia 1969 w Jonesboro) – amerykański pływak. Wielokrotny medalista olimpijski.
Specjalizował się w stylu dowolnym. W igrzyskach brał udział dwukrotnie, startował w Barcelonie i Atlancie, łącznie zdobył pięć medali. Wszystkie jednak w wyścigach sztafetowych, indywidualnie nie może się poszczycić wielkimi osiągnięciami.

</doc>
<doc id="1290287" url="https://pl.wikipedia.org/wiki?curid=1290287" title="Lont Visco">
Lont Visco

Lont typu Visco jest obecnie jednym z najpowszechniej stosowanych lontów w pirotechnice amatorskiej i profesjonalnej. Ma zazwyczaj zielony kolor oraz różne grubości, w zależności od potrzeby. Najgrubsze lonty typu Visco mogą być używane w armatach.
Budowa.
Jest to sznur z rdzeniem z prochu czarnego. Ma trzy warstwy. Pierwszą warstwą jest cienki sznurek, obwiązany szczelnie naokoło rdzenia. Druga warstwa lontu także składa się z cienkiego sznurka, ale obwiązanego w drugą stronę, by zapobiec rozwijaniu się lontu. Trzecią warstwą jest niskoazotanowy lakier nitrocelulozowy. Wzmacnia on konstrukcję całego lontu oraz zapewnia ochronę przed wilgocią i pewną wodoszczelność.

</doc>
<doc id="1290288" url="https://pl.wikipedia.org/wiki?curid=1290288" title="Kazimiera Jeżewska">
Kazimiera Jeżewska

Kazimiera Jeżewska z domu Zwierzyńska, pseud. "Jerzy Jezierski" (ur. 1 marca 1902 w Łapach, zm. 31 sierpnia 1979 w Warszawie) – polska poetka, tłumaczka literatury starożytnej Grecji oraz literatury polsko-łacińskiej, autorka adaptacji scenicznych baśni. 
Podczas wojny polsko-bolszewickiej pracowała w szpitalu frontowym, później studiowała historię, psychologię i filozofię na Uniwersytecie Warszawskim. Była uczennicą Władysława Witwickiego. Od 1931 roku związana z teatrem Reduta. W 1934 roku wraz z Ewą Kuniną i Marią Dulebą zorganizowała działający przy Reducie teatr dla dzieci, gdzie wystawiono jej sztuki "Piast" i "Żaki krakowskie". Podczas okupacji działała w tajnym nauczaniu.
Po II wojnie światowej sporą popularnością cieszyła się jej sentymentalna opowieść wierszem dla dzieci o cygańskim chłopcu, "Margo włóczęga" (Kraków 1949). W latach 1950–1962 była kierownikiem literackim Teatru Lalki i Aktora „Baj” w Warszawie. Jest autorką utworów scenicznych dla dzieci, m.in. "Podanie o Piaście" (1938), "Stajenka betlejemska" (1938), "Pan Twardowski" (1972), "Chłop i diabeł" (1973). Przygotowała adaptacje sceniczne "Księgi dżungli" R. Kiplinga, baśni Andersena, "Chłopców z Placu Broni" F. Molnára, "Pierścienia i róży" W.M. Thackeraya. Jest autorką przekładu "Iliady" Homera.
W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej.
Pochowana na cmentarzu parafialnym w Skolimowie.

</doc>
<doc id="1290289" url="https://pl.wikipedia.org/wiki?curid=1290289" title="Szwedzi w Warszawie">
Szwedzi w Warszawie

Szwedzi w Warszawie – powieść historyczna Walerego Przyborowskiego wydana w roku 1901. Opisuje ona przygody trzech młodych przyjaciół w okupowanej przez Szwedów w 1656 roku Warszawie.
Walery Przyborowski pisał książkę w czasach zaborów, kiedy to nie mógł mówić wprost o problemach nękających rodaków. Sięgnął więc, jak wielu pisarzy, do dziejów narodu.
W powieści pojawiają się takie postacie jak niejednokrotnie wspominany król polski Jan Kazimierz, król szwedzki Karol X Gustaw i wielki bohater tamtych czasów – Stefan Czarniecki.
Bohaterami powieści są trzej warszawscy chłopcy i rajca miejski, pan Rafałowicz. W postaciach tych zarysowany został profil patriotycznej postawy mieszczańskiej, która przeciwna była kompromisowości szlachty w czasie wielkiego najazdu Szwedów na Rzeczpospolitą. Chłopcy odbywają podróż tajemniczymi podziemiami, które mają prowadzić z warszawskiej Starówki nad Wisłę. Wyprawa ta ma charakter rekonesansu: mają sprawdzić, czy lochami będzie można wprowadzić odsiecz do wnętrza stolicy. Chłopcy przyczyniają się do zwycięstwa nad najeźdźcą.

</doc>
<doc id="1290290" url="https://pl.wikipedia.org/wiki?curid=1290290" title="Jeff Rouse">
Jeff Rouse

Jeffrey ("Jeff") Norman Rouse (ur. 6 lutego 1970 we Fredericksburgu) – amerykański pływak. Wielokrotny medalista olimpijski.
Specjalizował się w stylu grzbietowym. W igrzyskach brał udział dwukrotnie, startował w Barcelonie i Atlancie, łącznie zdobył cztery medale. Największe sukcesy odnosił na dystansie 100 metrów, był rekordzistą globu i zdobywał medale mistrzostw świata: złoty w 1991 oraz srebrny w 1994. Miał niepodważalne miejsce w sztafecie stylem zmiennym. Studiował na Uniwersytecie Stanforda. 

</doc>
<doc id="1290295" url="https://pl.wikipedia.org/wiki?curid=1290295" title="Jenny Thompson">
Jenny Thompson

Jennifer ("Jenny") Beth Thompson (ur. 26 lutego 1973 w Dover, w New Hampshire) – amerykańska pływaczka. Wielokrotna medalistka olimpijska i mistrzostw Świata, rekordzistka Świata.
Startowała w stylu dowolnym i stylu motylkowym. Na igrzyskach debiutowała w Barcelonie w 1992, ostatni raz wystąpiła w Atenach 12 lat później. Za każdym razem, podczas czterech startów, zdobywała medale (łącznie dwanaście). Wywalczyła osiem złotych krążków w wyścigach sztafetowych, nigdy jednak nie udało się jej stanąć na najwyższym stopniu podium w konkurencji indywidualnej. Wielokrotnie była medalistką mistrzostw świata na długim (dwa razy złoto na 100 m motylkiem) i krótkim basenie. Studiowała na Uniwersytecie Stanforda.
W 1987 otrzymała trzy, w tym dwa złote, medale igrzysk panamerykańskich.

</doc>
<doc id="1290302" url="https://pl.wikipedia.org/wiki?curid=1290302" title="Tunel Zion-Mount Carmel">
Tunel Zion-Mount Carmel

Tunel Zion-Mount Carmel – tunel w Parku Narodowym Zion w amerykańskim stanie Utah, na drodze stanowej nr 9. Jego długość wynosi 1,77 km.
Budowa tunelu rozpoczęła się pod koniec lat 20., a zakończyła w 1930 roku. W chwili oficjalnego otwarcia, w Dzień Niepodległości 4 lipca 1930 roku, był najdłuższym tunelem drogowym w Stanach Zjednoczonych. Został wybudowany, aby zapewnić wygodne połączenie komunikacyjne pomiędzy Parkiem Narodowym Zion, a Parkiem Narodowym Bryce Canyon oraz północną częścią Parku Narodowego Wielkiego Kanionu.

</doc>
<doc id="1290310" url="https://pl.wikipedia.org/wiki?curid=1290310" title="Andruty kaliskie">
Andruty kaliskie

Andruty kaliskie – lekko słodkie, cienkie wafle wypiekane od początku XIX wieku w Kaliszu i Kaliskiem; produkt tradycyjny, produkt regionalny.
9 grudnia 2005 andruty zostały wpisane na "Listę produktów tradycyjnych" Ministerstwa Rolnictwa i Rozwoju Wsi. 21 kwietnia 2009 na wniosek Lokalnej Organizacji Turystycznej Ziemi Kaliskiej, andruty zostały wpisane na listę produktów regionalnych o chronionym oznaczeniu geograficznym.

</doc>
<doc id="1290311" url="https://pl.wikipedia.org/wiki?curid=1290311" title="Zamek w Chocimiu">
Zamek w Chocimiu

Zamek w Chocimiu (, ) – budowla obronna w Chocimiu, na Ukrainie, usytuowana na wysokim, skalistym brzegu Dniestru w obwodzie czerniowieckim. 
Dzieje.
Przypuszczalnie pod koniec XI wieku w Chocimiu istniała mała osada. W 1140 roku na przeciwległym, prawym brzegu Dniestru wzniesiona została drewniana forteczka należąca do Księstwa Halickiego, by w 1199 r. razem z resztą księstwa stać się częścią zjednoczonego przez Romana II Księstwa Halicko-Wołyńskiego.
W latach 1250–1264 książę Daniel Halicki i jego syn Lew rozbudowali forteczkę. Wzmocnili palisadę i wykopali głęboką fosę. W północnej części budowli wzniesiono nowe budynki.
W połowie XIV wieku resztka spalonej forteczki przejęta została przez mołdawskiego wojewodę Dragosza, lennika Królestwa Węgier.
Po 1375 roku ziemie te pozostały pod władzą Hospodarstwa Mołdawskiego, jednak dopiero za rządów Stefana III Wielkiego kamienna forteca została znacznie rozbudowana, m.in. wzniesiono kaplicę od strony rzeki i gotycki pałac. Za jego kierunkiem powstały nowe ściany szerokie na 6 metrów i wysokie na 40 metrów, zbudowano także trzy wieże, głębokie sutereny dla żołnierzy, a dziedziniec powiększył się o 10 metrów. Od XIV do XVI wieku zamek służył jako rezydencja hospodarów – książąt mołdawskich.
W 1459 Stefan Wielki przekazał zamek Polsce, jednak wrócił w jego ręce najpóźniej w 1476 roku, gdy dzięki hospodarowi twierdza wytrzymała oblężenie armii sułtana Mehmeda II Zdobywcy. Na początku XVI wieku Mołdawia została podporządkowana Imperium Osmańskiego. Od tego czasu wewnątrz stacjonowali tureccy janczarzy obok oddziałów mołdawskich. Po włączeniu tych ziem do tureckiej strefy wpływów twierdza została ponownie rozbudowana i wzmocniona.
W 1538 roku twierdza została zdobyta przez wojska polskie hetmana Jana Tarnowskiego. Siły Rzeczypospolitej podkopały ściany fortecy i wysadziły trzy wieże od południa i część zachodniej ściany. Po zakończeniu konfliktu Mołdawianie przystąpili do przebudowy obiektu. Dawną część południową wyburzono i wzniesiono o 20-25 metrów dalej na południe pomiędzy 1540 a 1544 rokiem. Wzniesiono też nową bramę z mostem zwodzonym. W 1563 roku Dymitr Wiśniowiecki na czele pięciuset kozaków zaporoskich zdobył fortecę i utrzymywał ją przez jakiś czas. W 1572 bronił się tutaj Mikołaj Mielęcki.
W 1600 Piotr Mohyła, były władca zarówno Mołdawii i Wołoszczyzny, i jego brat Jeremi, z polskim poparciem, schronili się w fortecy przed władcą Mołdawii, Wołoszczyzny i Siedmiogrodu, Michałem Walecznym.
W 1615 polska armia na krótko znów zajęła Chocim, jednak 2 lata później zwrócono go Hospodarstwu na mocy traktatu w Buszy.
Na przełomie września i października 1621 r. armia Rzeczypospolitej Obojga Narodów pod dowództwem hetmana Jana Chodkiewicza w sile 35 tysięcy żołnierzy, wspierana przez 40 tysięcy kozaków pod wodzą Piotra Konaszewicza-Sahajdacznego, Jacka Nerodycza-Borodawki i przy znacznym wsparciu Mołdawian odniosła w bitwie pod Chocimiem zwycięstwo nad armią turecką sułtana Osmana II, liczącą około 150 000 ludzi, przy czym ośrodkiem polskiej obrony był nie zamek chocimski, a otoczony wałami i 8-kilometrowym łukiem szańców ziemnych obóz.
8 października 1621 r. Osman II podpisał traktat pokojowy w Chocimiu, kończąc tym samym dalszą ekspansję Rzeczypospolitej. Oparta na Dniestrze granica pomiędzy Koroną a Hospodarstwem Mołdawskim (wasalem Imperium Osmańskiego) została potwierdzona.
Niedługo potem sojusznik Księstw Mołdawii i Wołoszczyzny, Bohdan Chmielnicki, zajął fortecę chocimską wiosną 1650 roku na kilka miesięcy. W 1653 roku garnizon twierdzy wziął udział w bitwie pod Żwańcem. Żwaniec był położony na lewym brzegu Dniestru, wprost naprzeciw chocimskiego zamku. W listopadzie 1673 roku wojska Jana Sobieskiego zdobyły Chocim, jednak Turcy odbili go już w sierpniu następnego roku.
Sobieski zdobył twierdzę ponownie w 1684 jednak na mocy kończącego wojnę traktatu pokojowego w Karłowicach z 1699 r. twierdza chocimska pozostała pod panowaniem tureckim. W latach 1712 do 1718 z pomocą francuskich inżynierów wzniesiono nowe fortyfikacje. Chocim stał się jedną z największych fortecy w całym Imperium Osmańskim.
Twierdza została zdobyta przez Rosjan w 1739, 1769 i 1788 roku, lecz za każdym razem była zwracana Osmanom. Ostatecznie włączono ją do Imperium Rosyjskiego dopiero w 1812 r. zgodnie z postanowieniami traktatu w Bukareszcie. W czasie I wojny światowej Chocim był okupowany przez państwa centralne. W Międzywojniu miasto należało do Królestwa Rumunii, które utraciło je na rzecz ZSRR w 1940 roku. W czasie II wojny światowej Chocim ponownie znalazł się pod rumuńską kontrolą, lecz ostatecznie w 1944 r. wrócił do ZSRR. Od 1991 r. miasto i zamek znajdują się w granicach niepodległej Ukrainy.
W 2007 roku twierdza chocimska została uznana za jeden z Siedmiu Cudów Ukrainy.

</doc>
<doc id="1290313" url="https://pl.wikipedia.org/wiki?curid=1290313" title="Topol-M">
Topol-M



</doc>
<doc id="1290315" url="https://pl.wikipedia.org/wiki?curid=1290315" title="Porażka pod Yevenes">
Porażka pod Yevenes



</doc>
<doc id="1290317" url="https://pl.wikipedia.org/wiki?curid=1290317" title="Ustawa antytrustowa Shermana">
Ustawa antytrustowa Shermana



</doc>
<doc id="1290318" url="https://pl.wikipedia.org/wiki?curid=1290318" title="Bethlehem Steel">
Bethlehem Steel

Bethlehem Steel Corporation (1857–2003) z siedzibą w Bethlehem w stanie Pensylwania – niegdyś drugie co do wielkości (po U.S. Steel) przedsiębiorstwo produkujące stal w Stanach Zjednoczonych. W wyniku upadku amerykańskiego hutnictwa zbankrutowało w 2001, następnie zostało rozwiązane, a jego aktywa zakupione przez International Steel Group w 2003. W 2005 ISG połączyło się z Mittal Steel, tym samym oddając swoje aktywa w ręce kapitału zagranicznego.
W trakcie istnienia Bethlehem Steel uważano za giganta przemysłu stoczniowego i jeden z symboli amerykańskiego przywództwa w dziedzinie przemysłu. Upadek przedsiębiorstwa jest często podawany jako przykład zasadniczych przemian w amerykańskiej gospodarce, w szczególności jej częściowego odejścia od produkcji przemysłowej z powodu braku możliwości konkurowania w tej dziedzinie z biedniejszymi krajami.
Historia.
Przedsiębiorstwo powstało pod nazwą "The Saucona Iron Company" w 1857, następnie nazwę zmieniono na "The Bethlehem Rolling Mill and Iron Company", a w 1861 na "The Bethlehem Iron Company". Pierwszy piec hutniczy uruchomiono 4 stycznia 1863 r., a we wrześniu 1863 wyprodukowano pierwsze szyny kolejowe. Przez pierwszy okres istnienia głównym produktem były właśnie szyny kolejowe, jak również płyty pancerne dla okrętów US Navy. W 1899 zmieniono nazwę przedsiębiorstwa na "Bethlehem Steel Company", a w 1904 na "Bethlehem Steel Corporation".
Około roku 1900 Bethlehem Steel Corporation było jednym z liderów amerykańskiego przemysłu, stosującym najnowsze technologie, które m.in. przyczyniły się do wzniesienia dużej ilości drapaczy chmur w amerykańskich miastach. Przedsiębiorstwo zainwestowało też swoje zyski w zakup kopalń rudy żelaza i stoczni. W 1913 zakupiło wielką stocznię Fore River w Quincy, dzięki temu stając się jednym z najważniejszych producentów statków i okrętów na świecie.
Podczas II wojny światowej 15 stoczni należących do Bethlehem Steel wyprodukowało łącznie ponad 1,1 tys. okrętów i statków. Podczas wojny przedsiębiorstwo zatrudniało łącznie około 300 tys. pracowników. Szczytowym okresem były lata 50. XX wieku, kiedy produkowało 23 mln ton stali rocznie. W 1956 osiągnęło swoje najwyższe, ósme miejsce w rankingu Fortune 500, szeregującym amerykańskie przedsiębiorstwa według przychodów.
Po wojnie przedsiębiorstwo stopniowo straciło pozycję światowego lidera w swojej branży. Zniszczenia wojenne w Niemczech i Japonii umożliwiły tym krajom odbudowę swojego przemysłu hutniczego z użyciem nowszych technologii. Tymczasem amerykańskie przedsiębiorstwa hutnicze, chronione przez bariery celne, nie inwestowały swoich zysków w unowocześnienie swoich zakładów. Co więcej, przedsiębiorstwa amerykańskie były odpowiedzialne za szereg świadczeń socjalnych dla swoich pracowników, które w innych krajach były pokrywane przez państwo. Ponadto płace amerykańskich robotników były przez wiele lat po wojnie wyższe niż porównywalne pensje w innych uprzemysłowionych krajach. Choć pensje te z czasem wyrównały się, to rozwój przemysłu hutniczego w krajach rozwijających się, ostatecznie spowodował, że produkcja stali w Stanach Zjednoczonych stała się w dużej mierze nieopłacalna.
Otwarcie amerykańskiego rynku i napływ taniej stali z zagranicy w latach 80. XX w. doprowadziły do kryzysu w amerykańskim przemyśle hutniczym, a więc także w Bethlehem Steel. Kryzys finansowy zmusił przedsiębiorstwo do zamknięcia szeregu swoich zakładów w 1982. Na krótko poprawiło to sytuację przedsiębiorstwa, na dłuższą metę przeszkody były jednak nie do przezwyciężenia. Choć przedsiębiorstwo kurczyło się i redukowało zatrudnienie, było dalej odpowiedzialne za emerytury i opiekę zdrowotną swoich byłych pracowników, więc jego sytuacja finansowa stale pogarszała się. Główna huta w Bethlehem została zamknięta w 1995, stopniowo sprzedane też zostały aktywa nie związane z produkcją stali (na przykład kopalnie i stocznie). W swoich schyłkowych latach Bethlehem Steel spadło na 440 pozycję w rankingu Fortune 500. W 2001 przedsiębiorstwo zbankrutowało, a w 2003 jego pozostające aktywa zostały przejęte przez International Steel Group.

</doc>
<doc id="1290319" url="https://pl.wikipedia.org/wiki?curid=1290319" title="Bethlehem Steel Corporation">
Bethlehem Steel Corporation



</doc>
<doc id="1290320" url="https://pl.wikipedia.org/wiki?curid=1290320" title="Bethlehem Shipbuilding Corporation">
Bethlehem Shipbuilding Corporation



</doc>
<doc id="1290321" url="https://pl.wikipedia.org/wiki?curid=1290321" title="Autorament narodowy">
Autorament narodowy



</doc>
<doc id="1290322" url="https://pl.wikipedia.org/wiki?curid=1290322" title="Kodeks majuskułowy (Nowy Testament)">
Kodeks majuskułowy (Nowy Testament)

 
Kodeks majuskułowy (inaczej kodeks uncjalny) – rękopis Nowego Testamentu spisany na pergaminie pismem wielkoliterowym (inaczej majuskułowym, tj. uncjałą lub kapitułą). Zawiera tekst Nowego Testamentu najczęściej w języku greckim lub rzadziej łacińskim. Manuskrypty te powstawały pomiędzy IV a XI wiekiem. Od XVIII wieku cieszą się zainteresowaniem ze strony krytyków tekstu.
Opis.
Pierwotnie głównym materiałem piśmiennym był papirus. Od IV wieku głównym materiałem stał się pergamin. Głównym świadectwem potwierdzającym przejście z papirusu na pergamin jest uwaga Hieronima, że zniszczone papirusowe rękopisy z biblioteki Pamfila w Cezarei zostały zastąpione przez ich kopie na pergaminie.
Pergaminowe karty były zginane w połowie i układane w foliałach (po cztery, sześć, osiem, itp. kart w jednym foliale). Ponieważ ta strona pergaminu, która była zewnętrzną stroną skóry jest ciemniejsza od wewnętrznej, karty w foliałach układano w taki sposób, by po otwarciu kodeksu w dowolnym miejscu zawsze były strony zewnętrzne, bądź wewnętrzne. Zauważył to dopiero C.R. Gregory w końcu XIX wieku. Wewnętrzną stronę skóry umieszczano na zewnątrz foliałów.
Tekst jest zwykle podzielony na dwie lub jedną kolumnę. Znamy tylko jeden przypadek pisania w czterech kolumnach (Kodeks Synajski) i tylko dwa pisania w trzech kolumnach (Kodeks Watykański i Kodeks Watykański 2061). Litery nie były łączone, początkowo nie było odstępów między wyrazami. W wieku V zaczęto stosować stychometrię, a dopiero w IX wieku rozdzielać wszystkie wyrazy, czego przykładem jest Kodeks Boerneriański. 
Najstarsze kodeksy pisane są majuskułą (łac. maior – większy) lub uncjałą (łac. "uncia" – cal, dwunasta część czegoś, pierwotna wielkość liter), tj. wielkimi literami mającymi kształt kwadratowy, lub okrągły. Z czasem większość liter zaokrąglano. Każda litera stawiana jest osobno, nie ma przerw między wyrazami. Przydechy i akcenty są rzadko stosowane, a najczęściej zostały dodane przez późniejszą rękę.
Kodeksy majuskułowe Nowego Testamentu pochodzą z wieków III–X, znamy ich dziś 322. Tylko cztery z nich to tzw. wielkie kodeksy. Spekuluje się, że powstanie wielkich kodeksów może mieć związek z rozporządzeniem Konstantyna Wielkiego, z roku 332, kiedy polecił Euzebiuszowi szybkie sporządzenie pięćdziesięciu egzemplarzy Biblii ("De vita Constantini", IV, 37). Do naszych czasów zachowały się następujące wielkie greckie kodeksy biblijne: 
Rozpowszechniły się kodeksy zawierające którąś z sekcji Nowego Testamentu: (Ewangelie, tzw. "Apostolos" czyli Dzieje Apostolskie i Listy powszechne, Listy Pawła). Skutkowało to omijaniem Apokalipsy. 
Najpierw kształt uncjały był kwadratowy, później stopniowo się wydłużał i zawężał, aż przybrał kształt prostokątny. W wieku IX-X uncjała bizantyjska nieraz była lekko pochylona. W Aleksandrii, od wieku V uncjała nabiera kształtów uncjały koptyjskiej. W Konstantynopolu, w wieku X kształt uncjały przypominał głagolicę. W późnej uncjale litery Η, Μ, Ν, Π miały kształt kwadratowy, natomiast litery Ε, Θ, Ο, Σ, Φ okrągły kształt.
Po roku 800 pojawia się minuskuła, pismo małoliterowe, będące formą kursywy. W wiekach IX-X majuskuła utrzymywała się równolegle z minuskułą, jednak późna majuskuła nosi wiele cech pisma minuskułowego. Zanim została całkowicie wyparta, przez pewien czas pozostała jeszcze w nagłówkach i tytułach. Końcowa uncjała nosiła już cechy minuskuły. "Kodeks Boernerianus" w niektórych przypadkach stosuje minuskułę, litery α, κ, ρ przybierają w nim czasem postać minuskuły, jednak z zachowaniem rozmiarów uncjały. Uncjała Kodeksu Monachijskiego jest pochylona w prawo, a część liter uzyskuje prostokątny kształt.
Kodeks Sangalleński 48 pisany jest już półuncjałą. Kodeks 055 pisany jest pismem pośrednim pomiędzy uncjałą a minuskułą. Gregory a następnie Aland zaklasyfikowali go do kodeksów majuskułowych.
Kodeks minuskułowy 1143 (IX wiek), znany jako "Beratinus 2" w niektórych partiach pisany jest półuncjałą. Kodeks Moskiewski i Kodeks Monachijski stosują uncjałę w tekście biblijnym, a minuskułę w tekstach komentarzy, co dowodzi, że tym alfabetem skryba posługiwał się chętniej. 
Kodeks minuskułowy 2615, powstały około 1500 roku, stosuje często majuskułę. Zazwyczaj są to litery pisane na początku wyrazu, w środku wyrazu majuskuła jest rzadkością.
Klasyfikacja.
Półuncjała – minuskuła.
Kodeks 053 początkowo był klasyfikowany wśród minuskułów pod numerem 429. Gregory widział go w 1887 roku i zaklasyfikował do majuskułów, dając mu siglum Xb. W 1908 roku C.R. Gregory dał mu siglum 053. Kodeksy 0150 i 0151 początkowo były klasyfikowane jako minuskuły (413p i 414p). W 1908 roku Gregory zaliczył je do majuskułów.
Kodeks 075 był klasyfikowany jako minuskuł pod numerem 382p. Kodeks 0121b pisany jest uncjałą zbliżoną do minuskuły i o rozmiarach minuskuły, w XIX wieku bywał określany jako semi-minuskuł i klasyfikowany jako minuskuł, jednak w większości słów litery nie łączą się (łączą się jedynie w niektórych słowach) i wedle opinii czołowych XIX - wiecznych paleografów (Tregelles, Scrivener) nie zasługuje na miano semi-minuskułu i bliższy jest uncjale. Odtąd zaliczany jest do kodeksów majuskułowych. 
Kodeks 056 i 0142 w przeszłości bywał klasyfikowany jako minuskuł. Za takie uznał je F.H.A. Scrivener. Gregory zaliczył je do majuskułów i od tej pory są obecne na liście uncjalnych kodeksów NT. 
Swego czasu minuskuł 76 nazwany został przez Johna Milla (1645–1707) kodeksem uncjalnym.
Zmiana sigli.
Johann Jakob Wettstein (1693–1754) na oznaczenie majuskułów posłużył się dużymi literami alfabetu łacińskiego (A, B, C, D), natomiast na oznaczenie minuskułów użył cyfr arabskich. W XIX wieku odkryto cały szereg nowych kodeksów majuskułowych i wyczerpały się litery alfabetu łacińskiego, więc Konstantin von Tischendorf (1815–1874) i F.H.A. Scrivener (zm. 1891) sięgnęli do alfabetu greckiego (Δ, Γ, Λ, Π, Σ, Ψ, Ω) i hebrajskiego (א ב ג ד). Wkrótce zaczęto stosować takie oznakowania: Oa — Og, I1 — I7. Niektóre z nich mogły wprowadzać w błąd, np. Oc, w którym c sugerować może korektora. Ponieważ liczba kodeksów majuskułowych w dalszym ciągu wzrastała Caspar René Gregory (1846-1917) zaproponował liczby arabskie poprzedzone zerem (01, 02, 03, 04), by odróżnić je od minuskułów (1, 2, 3, 4).

</doc>
<doc id="1290340" url="https://pl.wikipedia.org/wiki?curid=1290340" title="Encyclopedia Titanica">
Encyclopedia Titanica



</doc>
<doc id="1290342" url="https://pl.wikipedia.org/wiki?curid=1290342" title="Sekwencja Robina">
Sekwencja Robina



</doc>
<doc id="1290343" url="https://pl.wikipedia.org/wiki?curid=1290343" title="Carl Icahn">
Carl Icahn

Carl Icahn (ur. 16 lutego 1936) – amerykański inwestor giełdowy, działający w sektorze "private equity".
Jego majątek w 2020 szacowany był przez Forbes na 14 miliardów dolarów, co czyniło go 78 najbogatszym człowiekiem na świecie.
Absolwent Princeton University. 

</doc>
<doc id="1290344" url="https://pl.wikipedia.org/wiki?curid=1290344" title="Przypadkowiak">
Przypadkowiak



</doc>
<doc id="1290346" url="https://pl.wikipedia.org/wiki?curid=1290346" title="ATACSM">
ATACSM



</doc>
<doc id="1290349" url="https://pl.wikipedia.org/wiki?curid=1290349" title="Sean Hannity">
Sean Hannity

Sean Hannity (ur. 30 grudnia 1961) – amerykański konserwatywny komentator polityczny. Znany przede wszystkim jako współprowadzący program telewizyjny "Hannity &amp; Colmes" na stacji telewizyjnej Fox News Channel. Prowadzi również program radiowy "The Sean Hannity Show" na antenie ABC Radio/Citadel Media, który jest drugim pod względem liczby słuchaczy programem radiowym w Stanach Zjednoczonych.
Hannity jest również autorem trzech książek: "Let Freedom Ring: Winning the War of Liberty Against Liberalism," "Deliver Us From Evil: Defeating Terrorism, Despotism, and Liberalism" oraz "Conservative Victory: Defeating Obama's Radical Agenda" które znalazły się na liście bestsellerów gazety "The New York Times".

</doc>
<doc id="1290352" url="https://pl.wikipedia.org/wiki?curid=1290352" title="Gotthard Mauritz von Rehausen">
Gotthard Mauritz von Rehausen

Gotthard Mauritz, baron von Rehausen (ur. wrzesień 1761 - zm. 1822) szwedzki dyplomata. W roku 1789 specjalny wysłannik do Turynu.
Jego matką była hrabianka Henrietta Maria Cronhielm af Flosta.
Gotthard Mauritz von Rehausen od najmłodszych lat służył w gwardii królewskiej, gdzie doszedł do stopnia porucznika.
W styczniu 1788 roku, jako młody dyplomata, Rehausen został "kawalerem legacji" w misji dyplomatycznej szwedzkiej w Kopenhadze. W roku następnym przeniesiony do Hagi, gdzie został sekretarzem placówki dyplomatycznej.
We wrześniu 1789 roku, król szwedzki Gustaw III postanowił dać schronienie w Szwecji Karolowi, hrabiemu d'Artois i księciu Ludwikowi de Condé, którzy w proteście przeciw polityce Ludwika XVI opuścili 17 lipca 1789 roku Francję.
Trzeba ich było szybko odszukać. Na dworze sztokholmskim myślano, że są w Holandii, dlatego Rehausen otrzymał to zadanie. Musiał on jednak przebyć daleką drogę przez Paryż ogarnięty rewolucją do Turynu, gdzie znajdowali się obaj uciekinierzy.
W Paryżu, gdzie musiał spędzić jeden dzień, Rehausen widział ludzi pozwalających się prowadzić bez oporu na latarnie, na wpół rozebraną już Bastylię, pewnego młodego Holendra obnażającego się publicznie, ponieważ chciał udowodnić, że nie jest przebraną księżną i posiedzenie Zgromadzenia Narodowego w Wersalu. Słyszał wystąpienie Mirabeau i "...długie dyskusje nad sprawami godnymi pożałowania, podczas gdy decyzje w sprawach naprawdę ważnych zapadały w milczeniu...".
9 października 1789 dotarł do Turynu. Następnego dnia przyjął go Karolowi, hrabia d'Artois, który wyraził wdzięczność za gest Gustawa III, lecz na razie postanowił pozostać w Turynie.

</doc>
<doc id="1290353" url="https://pl.wikipedia.org/wiki?curid=1290353" title="Sergio González">
Sergio González

Sergio González Soriano (ur. 10 listopada 1976 w L’Hospitalet de Llobregat) – hiszpański piłkarz i trener piłkarski, jako zawodnik występował na pozycji środkowego pomocnika. Obecnie pełni funkcję trenera klubu Cádiz CF. Jest także selekcjonerem reprezentacji Katalonii wspólnie z Gerardem Lópezem.
Kariera klubowa.
Sergio González zawodową karierę rozpoczynał w 1994 roku w zespole CE L’Hospitalet. Występował tam tylko przez jeden sezon, po czym przeniósł się do RCD Espanyol. Przez niemal pierwsze 3 lata grał w rezerwach tej drużyny, natomiast do pierwszego składu został włączony w sezonie 1997/1998. W Primera División zadebiutował 10 kwietnia 1998 roku w zwycięskim 2:0 meczu z CD Tenerife. Dla Espanyolu Sergio rozegrał 110 spotkań w pierwszej lidze, w których 5 razy wpisał się na listę strzelców.
W 2001 roku Hiszpan postanowił zmienić zespół i podpisał kontrakt z Deportivo La Coruña. Tam od razu wywalczył sobie miejsce w podstawowej jedenastce i w pierwszym sezonie gry na boisku pojawił się 38 razy. Wtedy także wywalczył Puchar Króla oraz superpuchar Hiszpanii. Przez trzy sezony z rzędu González wraz ze swoją drużyną kończył ligowe rozgrywki w pierwszej trójce. Razem z Depor dotarł także do półfinału Ligi Mistrzów w sezonie 2003/2004. Dla zespołu z A Corunii Sergio rozegrał ponad 290 ligowych pojedynków.
W 2010 roku Sergio przeszedł do Levante UD z Walencji.
Kariera reprezentacyjna.
W reprezentacji Hiszpanii Sergio González zadebiutował 24 marca 2001 roku w spotkaniu przeciwko Liechtensteinowi. W 2002 roku znalazł się w kadrze José Antonio Camacho na mistrzostwa świata. Na imprezie tej Hiszpanie dotarli do ćwierćfinału, a sam González zagrał tylko w meczu z Republiką Południowej Afryki, w którym w 53. minucie zastąpił Davida Albeldę. Łącznie dla drużyny narodowej Sergio rozegrał 11 meczów.

</doc>
<doc id="1290354" url="https://pl.wikipedia.org/wiki?curid=1290354" title="Sergio Gonzalez">
Sergio Gonzalez



</doc>
<doc id="1290355" url="https://pl.wikipedia.org/wiki?curid=1290355" title="Wilhelm Mommsen">
Wilhelm Mommsen

Wilhelm Mommsen (ur. 25 stycznia 1892 w Berlinie, zm. 1 maja 1966 w Marburgu) – niemiecki historyk. Wnuk znanego niemieckiego historyka, noblisty, Theodora Mommsena, ojciec Wolfganga oraz Hansa Mommsenów.
Absolwent Uniwersytetu Berlińskiego (1922), tytuł pracy magisterskiej: "Richelieu, Elsaß- und Lothringen". Wykładowca na Uniwersytecie w Getyndze, od 1929 profesor na uniwersytecie w Marburgu. W 1940 z przymusu wstąpił do NSDAP. Po upadku Hitlera i odbyciu przymusowej denazyfikacji, powrócił do pracy na uczelni. W jego dorobku znajduje się wiele prac dotyczących XIX-wiecznych ruchów politycznych i społecznych. W Polsce najbardziej znanym jego dziełem jest wydana w 1995 nakładem wydawnictwa „Median” książka "Bismarck" – biografia kanclerza Rzeszy, Ottona von Bismarcka.

</doc>
<doc id="1290356" url="https://pl.wikipedia.org/wiki?curid=1290356" title="Daniel Alfons von Sandoz-Rollin">
Daniel Alfons von Sandoz-Rollin

Daniel Alfons von Sandoz-Rollin (1740-1809) – pruski dyplomata.
W latach 1784-1795 pruski minister pełnomocny w Madrycie. 21 października 1791 oznajmił na dworze hiszpańskim, że skoro cesarz Leopold II Habsburg nie zmierza kwestionować konstytucji, którą we Francji podpisał Ludwik XVI, to rząd berliński czuje się zwolniony ze wszystkich ustaleń w sprawie wydarzeń we Francji.

</doc>
<doc id="1290357" url="https://pl.wikipedia.org/wiki?curid=1290357" title="Posada (Sanok)">
Posada (Sanok)

Posada (dawniej Posada Olchowska) – dzielnica miasta Sanoka.
Jest położona przy drodze krajowej nr 84 w południowo-wschodniej części miasta. Od południa graniczy z wsią Stróże Wielkie, od wschodu z Zahutyniem, od północy przylega do rzeki San.
Historia.
Pierwszy zachowany zapis pochodzi z 1432 jako "Possada" (zob. Głuchoniemcy). W średniowieczu (XVI wiek) wieś służebna należącą do zamku sanockiego, położona na południowy zachód od miasta. Wówczas była określana jako Posada Sanocka lub Posada (później jako Posada Sanocka określano dzisiejszą dzielnicę Zatorze). Nazwa Posada Olchowska pojawiła się pod koniec XVIII wieku. Pierwotnie wieś rozwinęła się przy obecnej ulicy Kołłątaja („stara droga”) i biegnącym wzdłuż Potokiem Stróżowskim (obecna główna arteria dzielnicy i całego miasta, ulica Kazimierza Lipińskiego, przebiega równolegle obok).
Od 1866 istniała jako oddzielna gminna jednostka administracyjna – Posada Olchowska. Na terenie Posady jeszcze w XIX wieku powstała fabryka pn. Pierwsze Galicyjskie Towarzystwo Akcyjne Budowy Wagonów i Maszyn. W 1900 ludność Posady Olchowskiej liczyła 2645 osób (w tym 2531 Polaków). W 1907 po dwóch latach wybudowano dom gminny.
Podczas działań wojennych w 1915 spaleniu uległa część dzielnicy na tzw. Szklanej Górce. W tym samym Rosjanie zdewastowali również Fabrykę Wagonów, poprzez kradzież maszyn i wywóz materiałów do produkcji. 28 lutego 1925 doprowadzono oświetlenie elektryczne dla mieszkańców Posady.
Stanowisko naczelnika gminy Posada Olchowska sprawował Maciej Kluska od 2 marca 1904 do 20 marca 1931. W 1931 gmina Posada Olchowska przestała istnieć jako samodzielna jednostka, gdyż została wcielona do granic miasta Sanoka (starania w tym celu trwały od 1925). W rozmowach poprzedzających wcielenie uczestniczyły osoby powołane w skład komisji, które miały prowadzić rozmowy w Wydziale Powiatowym. Miasto było reprezentowali burmistrz Sanoka, Tadeusz Malawski, jego zastępca Jan Rajchel oraz wybrani radni (m.in. inż. Wilhelm Szomek, dr Salomon Ramer), zaś Posadę naczelnik gminy Maciej Kluska oraz asesorowie (Juliusz Bruna, Stanisław Zoner) i radni. Przyjmuje się, iż przyłączenia dokonano 24 marca 1931. Przyłączenie zatwierdziło rozporządzenie Rady Ministrów RP o rozszerzenie granic miasta Sanoka, które weszło w życie 1 kwietnia 1931 i prawnie zniosła samoistność Posady Olchowskiej.
15 września 1931 biskup Anatol Nowak konsekrował na Posadzie pierwsza świątynię katolicką pw. Najświętszego Serca Jezusowego. Funkcjonowała również bożnica żydowska której przed 1939 przewodzili Osias Barth i Dawid Herzberg. W 1932 Stowarzyszenie Praca i Życie oddało do użytku Dom Robotniczy (później Zakładowy Dom Kultury).
Pisarz Kalman Segal w swojej powieści pt. "Nad dziwną rzeką Sambation", napisanej w 1955 i wydanej w 1957, opisał Posadę określając ją jako "dzielnicę robotników i ubóstwa".
Cechą charakterystyczną i znakiem rozpoznawczym opartym na folklorze dawnej podmiejskiej wsi jest pieśń pt. „Sowa na gaju”. Jej melodia jest odtwarzana trzy razy dziennie z budynku domu gminnego.

</doc>
<doc id="1290358" url="https://pl.wikipedia.org/wiki?curid=1290358" title="Sirsa (Hariana)">
Sirsa (Hariana)

 
Sirsa – miasto w Indiach, w stanie Hariana. W 2001 miasto to zamieszkiwało 160 129 osób.
W mieście rozwinął się przemysł spożywczy, a także rzemiosło tkackie.

</doc>
<doc id="1290365" url="https://pl.wikipedia.org/wiki?curid=1290365" title="Formuła 1 Sezon 1985">
Formuła 1 Sezon 1985

Sezon 1985 Formuły 1 był 36. sezonem organizowanych przez FIA wyścigów. Rozpoczął się 7 kwietnia 1985, i zakończył 3 listopada po szesnastu wyścigach.

</doc>
<doc id="1290373" url="https://pl.wikipedia.org/wiki?curid=1290373" title="Carl Gustaf Schultz von Ascheraden">
Carl Gustaf Schultz von Ascheraden

Baron Carl Gustaf Schultz von Ascheraden (ur. 29 lipca 1743 w Zirkowie (wyspa Rugia), zm. 1798) – szwedzki dyplomata.
Życiorys.
Urodzony w 1743 roku jako syn barona Carla Ludwiga von Ascheraden i baronówny Christiany Ulriki Marschalck.
Od 9 roku życia (sic!) służył w armii. W 1775 doszedł do rangi kapitana. W roku 1781 wystąpił z armii.
Od 1783 roku do 18 czerwca 1787 poseł nadzwyczajny i minister pełnomocny w Hadze. 
W listopadzie 1784 roku rozpoczął z Holendrami rozmowy w sprawie zawiązania ewentualnego sojuszu holendersko-szwedzkiego. W zamian za pomoc militarną, Holandia miała wypłacać Szwedom subsydia. 
W 1787 roku został przeniesiony na placówkę dyplomatyczną w Paryżu, by wspomóc ambasadora Erika Magnusa Staël von Holstein Do stolicy Francji przybył w początkach października 1787 roku. 

</doc>
<doc id="1290374" url="https://pl.wikipedia.org/wiki?curid=1290374" title="R-1 (SS-1A Scunner)">
R-1 (SS-1A Scunner)

R-1 (kod NATO: SS-1A Scunner), zwany też niekiedy niesłusznie SS-1A "Scud" – pierwszy radziecki pocisk balistyczny krótkiego zasięgu (SRBM) napędzany jednym silnikiem na paliwo ciekłe. Pocisk ten de facto stanowił radziecką odmianę niemieckiego pocisku V2 opracowaną z pomocą wziętych do niewoli niemieckich konstruktorów.
Opis.
Pierwsze prace nad zdobycznymi niemieckimi pociskami V2 rozpoczęto w 1945 roku. Prace te doprowadziły do skopiowania wielu rozwiązań niemieckiego pocisku, natomiast pierwszy start pocisku radzieckiego odbył się w 1948 roku. Nowy pocisk, jakkolwiek niemal identyczny względem niemieckiego pierwowzoru, wprowadzał kilka istotnych ulepszeń. Najważniejszym z nich było blisko dziesięciokrotne zwiększenie celności CEP, który w przypadku pocisku radzieckiego wynosił 1500 metrów. Jakkolwiek udźwig pocisku wynosił 1075 kg, waga głowicy wynosiła jedynie 785 kg. Prawdopodobnie było to wynikiem poświęcenia części udźwigu na rzecz masy zastosowanego układu naprowadzania komendowego.

</doc>
<doc id="1290375" url="https://pl.wikipedia.org/wiki?curid=1290375" title="Louis Philippe de Ségur">
Louis Philippe de Ségur

Louis Philippe, hrabia de Ségur (ur. 10 grudnia 1753, zm. 27 sierpnia 1830) był francuskim dyplomatą.
Pochodził z rodziny o tradycjach patriotycznych. Ojciec Philippe-Henri de Ségur, był marszałkiem Francji, brat Joseph-Alexandre de Ségur - marszałkiem polnym i pisarzem, a syn Philippe Paul de Ségur - został generałem brygady i historykiem. 30 kwietnia 1777 ożenił się z Antoinette Élisabeth d'Aguesseau, z którą doczekał się 3 synów i ćórki:
W 1783 podążył wraz z generałem de Rochambeau do USA by wspomóc kolonistów w wojnie z Brytyjczykami. Uzyskał tam stopień pułkownika. W latach 1785-1789 był posłem francuskim w Petersburgu. Zdobył zaufanie cesarzowej Katarzyny II, zaprzyjaźnił się z władczynią, a jako człowiek o uzdolnieniach literackich, napisał kilka komedii, które wystawił teatr cesarzowej. Był rzecznikiem polityki zbliżenia do Rosji. W styczniu 1787 zawarł bardzo korzystny traktat handlowy z Rosją. Do Francji powrócił w 1789.
Jako sympatyk rewolucji, pozostał w służbach dyplomatycznych i w roku 1791 został wysłany w misję do Berlina, gdzie przyjęto go chłodno i wrogo. Po pojedynku, który tam stoczył, musiał opuścić stolicę Prus. Do 1801 roku był na politycznej emeryturze. W roku 1801 Napoleon Bonaparte zaangażował go do prac legislatywy. Był posłem do 1803 roku.
W roku 1813 został senatorem. W 1814 Ségur zagłosował za zesłaniem Napoleona na Elbę i wszedł do Izby Parów, jednak poparł Napoleona w czasie jego Stu Dni, za co został pozbawiony stanowisk, gdy wojska Napoleona zostały rozgromione w 1815 roku. Za Napoleona został hrabią i senatorem, za Restauracji Burbonów parem.

</doc>
<doc id="1290381" url="https://pl.wikipedia.org/wiki?curid=1290381" title="Bobrowiecki Żleb">
Bobrowiecki Żleb

Bobrowiecki Żleb – jedno z wielu odgałęzień Doliny Chochołowskiej w Tatrach Zachodnich. Jest to dolina opadająca spod Bobrowieckiej Przełęczy (1356 m n.p.m.) pomiędzy Grzesiem i Bobrowcem do Polany Chochołowskiej. Porośnięta jest lasem świerkowym. Spływa nią Bobrowiecki Potok będący jednym z dopływów Chochołowskiego Potoku. Około 1820 r. wykonano przez Bobrowiecki Żleb drogę, którą z Bobrowieckiej Przełęczy zwożono rudę żelaza wydobywaną w kopalni „Bobrowiec”. Obecnie odcinkiem tej drogi prowadzi szlak turystyczny. W zimie jest to jedna z tras na obszarze Tatrzańskiego Parku Narodowego udostępnionych do uprawiania narciarstwa.
Szlaki turystyczne.
Tymczasowo oznakowane zostało przejście na Bobrowiecką Przełęcz ze strony polskiej z żółtego szlaku z Polany Chochołowskiej na Grzesia.

</doc>
<doc id="1290383" url="https://pl.wikipedia.org/wiki?curid=1290383" title="Bethlehem Steel Company">
Bethlehem Steel Company



</doc>
<doc id="1290384" url="https://pl.wikipedia.org/wiki?curid=1290384" title="Bethlehem Shipbuilding Company">
Bethlehem Shipbuilding Company



</doc>
<doc id="1290385" url="https://pl.wikipedia.org/wiki?curid=1290385" title="Bethlehem Iron Company">
Bethlehem Iron Company



</doc>
<doc id="1290386" url="https://pl.wikipedia.org/wiki?curid=1290386" title="Bethlehem Steel Co">
Bethlehem Steel Co



</doc>
<doc id="1290387" url="https://pl.wikipedia.org/wiki?curid=1290387" title="Bethlehem Steel Co.">
Bethlehem Steel Co.



</doc>
<doc id="1290388" url="https://pl.wikipedia.org/wiki?curid=1290388" title="Jean-Baptiste Donatien de Vimeur de Rochambeau">
Jean-Baptiste Donatien de Vimeur de Rochambeau



</doc>
<doc id="1290389" url="https://pl.wikipedia.org/wiki?curid=1290389" title="Bethelem Steel">
Bethelem Steel



</doc>
<doc id="1290392" url="https://pl.wikipedia.org/wiki?curid=1290392" title="René Eustache d’Osmond">
René Eustache d’Osmond

René Eustache d’Osmond, 4. markiz d’Osmond (ur. 1751, zm. 1838) – francuski dyplomata i wojskowy.
Jego ojcem był wojskowy francuski Louis Eustache d’Osmond, 3. markiz d’Osmond (1718–1782).
René Eustache został ministrem pełnomocnym ("ministre plénipotentiaire") w Hadze w roku 1789. W roku 1790 mianowany ambasadorem w Petersburgu, by zastąpić hrabiego de Ségur. Zdymisjonowany po próbie ucieczki Ludwika XVI i Marii Antoniny do Varennes. W roku 1792 dołączył do swej rodziny mieszkającej na emigracji w Szwajcarii.
Jego brat biskup zaprzysiężony przez rewolucjonistów Antoine Eustache d’Osmond, spowodował, że skreślono Renégo z listy niebezpiecznych dla Republiki monarchistów-emigrantów i René mógł wrócić do Francji.
Był ambasadorem Francji w Turynie (1814-1815) i Londynie (listopad 1815-styczeń 1819).

</doc>
<doc id="1290395" url="https://pl.wikipedia.org/wiki?curid=1290395" title="Przymiarki (267 m n.p.m.)">
Przymiarki (267 m n.p.m.)



</doc>
<doc id="1290397" url="https://pl.wikipedia.org/wiki?curid=1290397" title="Władysław Szczepański">
Władysław Szczepański



</doc>
<doc id="1290401" url="https://pl.wikipedia.org/wiki?curid=1290401" title="Circello Tommaso di Somma">
Circello Tommaso di Somma

Circello Tommaso, 9. markiz di Somma (1737-1826) był włoskim osiemnastowiecznym dyplomatą w służbie Królestwo Neapolu i Sycylii.
W latach 1786-1793 był ambasadorem w Paryżu.
W grudniu 1791 roku król szwedzki Gustaw III proponował by wszystkie państwa koalicji antyfrancuskiej i antyrewolucyjnej wycofały swoich przedstawicieli z Paryża. Di Stomma pozostał jednak w nim, aż do momentu gdy jakobini rozpętali terror.
W latach 1805-1815 był pierwszym ministrem i MSZ Królestwa Neapolu.
Od 1819 Kawaler Złotego Runa.

</doc>
<doc id="1290402" url="https://pl.wikipedia.org/wiki?curid=1290402" title="Źródło Sowiarka">
Źródło Sowiarka

Źródło Sowiarka – źródło w południowej części Niegoszowic w przysiółku Sowiarka w powiecie krakowskim.
Znajduje się w Rowie Krzeszowickim pod górą Chełm przy drodze krajowej 79. Wypływający ze źródła potok po ok. 100 m wpływa prawobrzeżnie do rzeki Rudawy. W pobliżu źródła istniał kiedyś browar o tej samej nazwie.

</doc>
<doc id="1290408" url="https://pl.wikipedia.org/wiki?curid=1290408" title="Herb gminy Szubin">
Herb gminy Szubin



</doc>
<doc id="1290410" url="https://pl.wikipedia.org/wiki?curid=1290410" title="Mobaye">
Mobaye

Mobaye – miasto w Republice Środkowoafrykańskiej nad rzeką Ubangi, ośrodek administracyjny prefektury Basse-Kotto. Według danych szacunkowych na rok 2008 liczyło 19 673 mieszkańców. Pod koniec lat 90. XX w. zbudowano w mieście tamę na rzece Ubangi. Znajduje się tu także most, łączący kraj z Demokratyczną Republiką Konga.

</doc>
<doc id="1290416" url="https://pl.wikipedia.org/wiki?curid=1290416" title="Źródło Dulany">
Źródło Dulany

Źródło Dulany – źródło w południowo-zachodniej części Nielepic w powiecie krakowskim. Znajduje się w "Pierunkowym Dole" jednej z zachodnich odnóg Doliny Nielepickiej na terenie Tenczyńskiego Parku Krajobrazowego na Garbie Teńczyńskim.
Wypływający ze źródła potok po około 300 m łączy się prawobrzeżnie z potokiem wypływającym z przysiółku "Doły" i płynie południkowo "Doliną Nielepicką", a w przysiółku Rudawy "Werbownii" (koło młyna) przepływa pod drogą krajową 79 i dalej po ok. 250 m wpływa prawobrzeżnie do rzeki Rudawy (w pobliżu połączenia rzek Krzeszówki i Rudawki).

</doc>
<doc id="1290419" url="https://pl.wikipedia.org/wiki?curid=1290419" title="Polder przeciwpowodziowy">
Polder przeciwpowodziowy

Polder przeciwpowodziowy – urządzenie wodne odgrodzone od koryta rzeki, mogące okresowo przetrzymywać nadmiar wód powodziowych, zalewane, a następnie odwadniane przy pomocy urządzeń wlotowych i upustowych, samoczynnie lub w sposób kontrolowany.

</doc>
<doc id="1290436" url="https://pl.wikipedia.org/wiki?curid=1290436" title="Źródło Podborze">
Źródło Podborze

 
Źródło Podborze – źródło w południowo-zachodniej części Rudawy w przysiółku "Werbownia" (ul. Kalwaryjska, działka nr 765), przy drodze do Młynki w części "Podborze".
Znajduje się w Rowie Krzeszowickim na terenie Tenczyńskiego Parku Krajobrazowego (ok. 150 m na południe od drogi krajowej nr 79).

</doc>
<doc id="1290437" url="https://pl.wikipedia.org/wiki?curid=1290437" title="Polder Krzesin-Bytomiec">
Polder Krzesin-Bytomiec



</doc>
<doc id="1290445" url="https://pl.wikipedia.org/wiki?curid=1290445" title="Marnie">
Marnie

Marnie – amerykański dreszczowiec psychologiczny z 1964 w reżyserii Alfreda Hitchcocka, zrealizowany na podstawie powieści Winstona Grahama. W roku premiery film zebrał mieszane recenzje, jednak po latach uznawany jest za jedną z najlepszych produkcji z końcowego etapu kariery reżysera.
Fabuła.
Marnie Edgar (Tippi Hedren) jest złodziejką o pięknej urodzie, okradającą swoich przełożonych na duże sumy. Przypadkowo poznaje biznesmena Marka Rutlanda (Sean Connery), który się w niej zakochuje. Postanawia się z nią ożenić, choć wie o jej słabości. Po ślubie okazuje się, że Marnie ma problemy psychiczne, które wzięły się z traumatycznych przeżyć z dzieciństwa. Mark postanawia pojechać do jej matki, by dowiedzieć się prawdy o przeszłości Marnie.

</doc>
<doc id="1290447" url="https://pl.wikipedia.org/wiki?curid=1290447" title="Termojonizacja">
Termojonizacja



</doc>
<doc id="1290448" url="https://pl.wikipedia.org/wiki?curid=1290448" title="Madinat al-Haras">
Madinat al-Haras



</doc>
<doc id="1290451" url="https://pl.wikipedia.org/wiki?curid=1290451" title="Jonizacja powierzchniowa">
Jonizacja powierzchniowa



</doc>
<doc id="1290453" url="https://pl.wikipedia.org/wiki?curid=1290453" title="Berenice">
Berenice



</doc>
<doc id="1290465" url="https://pl.wikipedia.org/wiki?curid=1290465" title="Koniec przemocy">
Koniec przemocy

Koniec przemocy (ang. "The End of Violence") – amerykańsko-niemiecko-francuski thriller z 1997 roku w reżyserii Wima Wendersa.

</doc>
<doc id="1290466" url="https://pl.wikipedia.org/wiki?curid=1290466" title="360 Kozacki Pułk Grenadierów">
360 Kozacki Pułk Grenadierów

360 Kozacki Pułk Grenadierów (niem. "Kosaken-Grenadier Regiment 360", ros. "360-й казачий гренадерский полк") – kolaboracyjna jednostka wojskowa złożona z Kozaków podczas II wojny światowej
Do jesieni 1942 r. w miejscowości Szepietówka Niemcy sformowali z Kozaków siedem pułków kawalerii. 6 Mieszany Pułk Kozacki i 7 Mieszany Pułk Kozacki były skierowane do walki z partyzantką na tyłach 3 Armii Pancernej. W poł. stycznia 1943 r. I i II dywizjony 6 Mieszanego Pułku Kozackiego zostały przekształcone w 622 Batalion Kozacki i 623 Batalion Kozacki, zaś I i II dywizjony 7 Mieszanego Pułku Kozackiego w 624 Batalion Kozacki i 625 Batalion kozacki. Wszystkie cztery bataliony podporządkowano sztabowi wschodnich wojsk specjalnego przeznaczenia nr 703, a następnie utworzono z nich 750 Wschodni Pułk Specjalnego Przeznaczenia. Jego dowódcą został bałtycki Niemiec i b. oficer armii carskiej mjr Ewald von Renteln.
Bataliony uczestniczyły w operacjach antypartyzanckich w rejonie Dorohobuża i Wiaźmy, zaś od lutego do czerwca 1943 r. w rejonie Witebsk-Połock-Lepel. Jesienią tego roku 750 Pułk przeniesiono do okupowanej Francji, gdzie został rozdzielony na 2 części. 622 i 623 Bataliony Kozackie wraz z 638 Kozacką Kompanią Zmotoryzowaną i dwoma bateriami artylerii pod dowództwem mjr. E. von Rentelna włączono w skład 708 Dywizji Piechoty Wehrmachtu jako 750 Kozacki Pułk Grenadierów. Natomiast 624 i 625 Bataliony Kozackie weszły w skład 344 Dywizji Piechoty jako trzecie bataliony jej pułków.
W kwietniu 1944 r. 750 Pułk został przemianowany na 360 Kozacki Pułk Grenadierów. Jego zadaniem była ochrona umocnień wybrzeża francuskiego w rejonie Bordeaux w ramach Wału Atlantyckiego (pułk był rozmieszczony batalionami), Kozacy zwalczali też francuski ruch oporu. W związku z ofensywą wojsk alianckich pułk w sierpniu i wrześniu 1944 r. wycofywał się w stronę niemieckiej granicy w walce z partyzantami. Od jesieni 1944 r. do stycznia 1945 r. walczył przeciw Amerykanom w górach Schwarzwaldu. Pod koniec stycznia wraz z 5 kozackim pułkiem szkoleniowo-rezerwowym przybył do Austrii nad granicę ze Słowenią. W marcu wszedł w skład nowo formowanej 3 Kozackiej Dywizji Pieszej w ramach XV Kozackiego Korpusu Kawalerii SS.
Część kozackich żołnierzy 360 pułku nosiła na lewym rękawie munduru specjalną odznakę w kształcie srebrnego profilu czołgu z literą "F". Była ona przyznana tym Kozakom, którzy służyli wcześniej w składzie niemieckiej 5 Dywizji Pancernej i zasłużyli się w walkach w rejonie Rżewa.

</doc>
<doc id="1290469" url="https://pl.wikipedia.org/wiki?curid=1290469" title="Berenice Troglodytica">
Berenice Troglodytica



</doc>
<doc id="1290471" url="https://pl.wikipedia.org/wiki?curid=1290471" title="Mina Baranis">
Mina Baranis



</doc>
<doc id="1290473" url="https://pl.wikipedia.org/wiki?curid=1290473" title="Baranis">
Baranis



</doc>
<doc id="1290475" url="https://pl.wikipedia.org/wiki?curid=1290475" title="Oblężenie Kamieńca Podolskiego">
Oblężenie Kamieńca Podolskiego



</doc>
<doc id="1290482" url="https://pl.wikipedia.org/wiki?curid=1290482" title="Bir Szalatajn">
Bir Szalatajn



</doc>
<doc id="1290484" url="https://pl.wikipedia.org/wiki?curid=1290484" title="Era Plancka">
Era Plancka

Era Plancka – pojęcie stosowane w kosmologii dla określenia fazy rozwoju wczesnego Wszechświata. Na podstawie kosmologicznego modelu rozszerzającego się Wszechświata przyjmuje się, że era ta trwała od "t" = 0 do "t" = 10-43 s. Stan Wszechświata w erze Plancka nie może być opisany za pomocą równań klasycznej ogólnej teorii względności, gdyż efekty kwantowe odgrywają wówczas zasadniczą rolę i do poprawnego opisu potrzebna jest teoria grawitacji kwantowej, której obecnie nie ma, choć do jej miana aspiruje kilka teorii, np. pętlowa grawitacja kwantowa, M-teoria, teoria strun.
Era ta wzięła swą nazwę od nazwiska niemieckiego noblisty Maxa Plancka.
Z erą Plancka związanych jest kilka parametrów opisujących stan Wszechświata w jej trakcie:
Po niej nastąpiła era wielkiej unifikacji.

</doc>
<doc id="1290488" url="https://pl.wikipedia.org/wiki?curid=1290488" title="Baghdad">
Baghdad



</doc>
<doc id="1290494" url="https://pl.wikipedia.org/wiki?curid=1290494" title="Długi tydzień w Parkman (film)">
Długi tydzień w Parkman (film)

Długi tydzień w Parkman – amerykański dramat obyczajowy z 1958 roku na podstawie powieści Jamesa Jonesa pod tym samym tytułem.

</doc>
<doc id="1290495" url="https://pl.wikipedia.org/wiki?curid=1290495" title="Baghdad (ujednoznacznienie)">
Baghdad (ujednoznacznienie)



</doc>
<doc id="1290499" url="https://pl.wikipedia.org/wiki?curid=1290499" title="Kościół Świętych Marcina i Mikołaja w Kuflewie">
Kościół Świętych Marcina i Mikołaja w Kuflewie

Kościół Świętych Marcina i Mikołaja – kościół rzymskokatolicki w Kuflewie, w dekanacie siennickim w diecezji warszawsko-praskiej.
Historia.
1 sierpnia 1514 roku kapituła poznańska wydelegowała swoich dwóch przedstawicieli do zbadania zamierzonej przez siebie fundacji nowego kościoła parafialnego w okolicach Latowicza. Nowy kościół miał być zbudowany we wsi Oborskiego "Cziryncze", ale miejscowość o podobnej nazwie nie jest znana. Możliwe, że chodziło tu o wieś "Siernie", jednak zamiast tej wsi wybrano sąsiedni "Stok" (późniejszy Kuflew). Właścicielami Stoku oraz pobliskich majątków (Ruska Wola, Liwiec, Sokół, Guzew, Siernie Wielkie i Małe oraz Huta) byli bracia Marcin, Jan, Wiktoryn i Werner Oborscy (hr. Pierzchała), synowie zmarłego Michała (Oborscy herbu Roch). Bracia Oborscy poprosili 6 stycznia 1515 w Kozłowie biskupa Jana Lubrańskiego o wyłączenie powyższych wsi z parafii Latowicz i założenie nowego kościoła w Stoku.
Dnia 19 stycznia 1515 w Kozłowie biskup wystawił przywilej erekcji kościoła parafialnego w Stoku ku czci Matki Boskiej i św. Anny, a pod wezwaniem Świętych Marcina i Mikołaja. Poddał mu wspomniane wsie, zatwierdził uposażenie plebanii i dodał dziesięciny snopowe ze świeżo osadzonych na terenach wykarczowanych wsi Waliska, Ruska Wola, Łukowiec i Sokołów.
Według wizytacji z 1603 r. kościół wybudowany w 1515 spalił się po pewnym czasie. Został on odbudowany na nowo, w innym miejscu, w 1542 przez Wernera Oborskiego, a poświęcił go biskup poznański Sebastian Branicki. Jak wynika z dokumentów, już w 1528 nazwa parafii brzmiała Kuflew. Proboszczem w tych latach był Maciej Beda, zmarły w 1531, a w wykazie 9 miejscowości kuflewskich nie ma wsi Stok, z czego wynika, że włączono ją do gruntów założonego w 1521 na prawie magdeburskim miasteczka Kuflew. Jak wynika z dokumentów, w 1603 kościół parafialny posiadał cztery ołtarze i dwie kaplice, a jego uposażeniem były, oprócz folwarku w Kuflewie, dziesięciny z Kuflewa, Woli Sufczyńskiej, Sokolnik, Rudki i Pobiela. Kościół ten ok. 1620 był tak zniszczony i spustoszony, że nie można było go naprawić, dlatego wdowa po Janie Oborskim, właścicielka miejsca, postawiła obok niego nowy kościół z sosnowych belek. Była to już trzecia świątynia. 15 grudnia 1629 ówczesny biskup poznański Maciej Łubieński poświęcił go pod wezwaniem Świętych Stanisława, Marcina i Marii Magdaleny.
W roku 1759 wybudowano z fundacji właściciela Kuflewa – Rafała Ludwika Skarbka – oraz proboszcza kuflewskiego – Franciszka Kosowskiego – nowy, czwarty już z kolei, kościół (istniejący do nocy z 7/8 marca 1991, kiedy to spłonął z nieustalonych przyczyn). Kościół ten został na początku XIX wieku gruntownie wyremontowany dzięki staraniom właścicieli Kuflewa – Dąbrowskich – a w 1890 rozbudowany. Kościół z 1759 był drewniany, o konstrukcji zrębowej, zewnątrz oszalowany. W nawie strop był wsparty na profilowanych tragarzach, czyli poziomych belkach. Tragarze dźwigane były przez trzy pary słupów o profilowanych głowicach. Prezbiterium było węższe i zamknięte prosto. Przy nim znajdowała się prostokątna przybudówka, mieszcząca kaplicę, otwartą do wnętrza półkoliście, zamkniętą arkadą (łukiem wspierającym się na dwóch kolumnach czy filarach). Dach kościoła był dwuspadowy (w 1960 został pokryty blachą). Ponad nawą, od wschodu, znajdowała się ośmioboczna blaszana wieżyczka z kopulastym hełmem, czyli zwieńczeniem w formie stożka. Rokokowy, a więc bardzo dekoracyjny i lekki, ołtarz główny pochodził z drugiej połowy XVIII wieku. Składał się ze złoconych figurek świętych Piotra i Pawła, św. Magdaleny, Matki Bożej, aniołków, różnych ozdób oraz ruchomego obrazu św. Józefa. Ważnymi zabytkami z końca XVIII wieku był również wspaniały żyrandol i chrzcielnica z miedzianą misą chrzcielną.
Obecna murowana świątynia została wybudowana w latach 1991-1994 dzięki staraniom księdza Janusza Kuśmierczyka i przy wielkim zaangażowaniu parafian. Budowla została konsekrowana przez biskupa Kazimierza Romaniuka w dniu 29 maja 1994 roku.

</doc>
<doc id="1290511" url="https://pl.wikipedia.org/wiki?curid=1290511" title="Bez złych intencji">
Bez złych intencji

Bez złych intencji – amerykański dramat obyczajowy z 1981 roku.
Fabuła.
Pewnego dnia Michael Gallagher bierze gazetę i znajduje w niej swoje nazwisko na pierwszej stronie. Okazuje się, że przeciwko niemu wysunięto poważne oskarżenia. W jedne chwili całe jego życie wali się w gruzy. Nawiązuje kontakt z autorką artykułu na swój temat Megan Carter, którą przekonuje o swej niewinności. Wkrótce odkrywają prawdę, że oboje padli ofiarami intrygi.
Nagrody i nominacje.
32. MFF w Berlinie
Oscary za rok 1981
Złote Globy 1981

</doc>
<doc id="1290513" url="https://pl.wikipedia.org/wiki?curid=1290513" title="Ludwik XIV Burbon">
Ludwik XIV Burbon



</doc>
<doc id="1290527" url="https://pl.wikipedia.org/wiki?curid=1290527" title="Byki z Durham">
Byki z Durham

Byki z Durham – amerykańska komedia romantyczna z 1988 roku.
Fabuła.
Akcja rozgrywa się w tytułowym Durham, niewielkim miasteczku w Karolinie Północnej, gdzie największą atrakcją są mecze „Byków”, drugoligowej drużyny baseballu. Ich najwierniejszą fanką jest nauczycielka angielskiego Annie Savoy, była cheerleaderka a obecnie maskotka drużyny. Co więcej, Annie co roku oddaje swe wdzięki jednemu z graczy, lecz teraz ma duży dylemat: wybrać doświadczonego Crasha Davisa, czy też może młodego, dobrze się zapowiadającego Nuke'a LaLoosha.
Nagrody i nominacje.
Oscary za rok 1988
Złote Globy 1988

</doc>
<doc id="1290539" url="https://pl.wikipedia.org/wiki?curid=1290539" title="6 Pułk Zmechanizowany (LWP)">
6 Pułk Zmechanizowany (LWP)

6 Warszawski Pułk Zmechanizowany (6 pz) – oddział zmechanizowany Sił Zbrojnych PRL.
Wchodził w skład 2 Warszawskiej Dywizji Zmechanizowanej. Stacjonował w Częstochowie, w koszarach przy ul. Sabinowskiej.
Jako tereny ćwiczeń użytkowany był poligon wojskowy leżący pomiędzy wsiami Nierada i Łaziec, na terenie gminy Poczesna, około 8 km na południe od Częstochowy. Strzelnica w dzielnicy Zacisze i Kawodrza Górna.
Przeformowany w 6 Ośrodek Materiałowo-techniczny (JW 2682). W 1994 rozformowany
Rozformowanie.
W 1989, w związku ze zmianami restrukturyzacyjnymi w Wojsku Polskim 49 Pułk Zmechanizowany z Wałcza przyjął nazwę rozformowywanego 6 Pułku Zmechanizowanego z Częstochowy. Przeformowano również jego strukturę na pułk zunifikowany.

</doc>
<doc id="1290542" url="https://pl.wikipedia.org/wiki?curid=1290542" title="Umowa graniczna pomiędzy Polską a ZSRR z 16 sierpnia 1945 roku">
Umowa graniczna pomiędzy Polską a ZSRR z 16 sierpnia 1945 roku

Umowa pomiędzy Rzecząpospolitą Polską a Związkiem Socjalistycznych Republik Radzieckich na temat przebiegu granicy polsko-radzieckiej została zawarta w Moskwie 16 sierpnia 1945.
Powołując się na ustalenia konferencji jałtańskiej (zwanej też krymską) wyznaczono nową granicę wzdłuż linii Curzona „z odchyleniami od tej linii na rzecz Polski”, co podkreślano w ówczesnej propagandzie komunistycznej wskazując na tekst umowy (chociaż faktycznie było odwrotnie).
W imieniu RP umowę podpisał Edward Osóbka-Morawski, a w imieniu ZSRR Wiaczesław Mołotow. Wymiana ratyfikowanych dokumentów nastąpiła 5 lutego 1946 w Warszawie, i od tego dnia umowa stała się obowiązującą, tzn. od tego dnia "de iure" istnieje w swoim dzisiejszym kształcie polska granica wschodnia (poza mniejszymi późniejszymi zmianami – zob. Umowa o zmianie granic z 15 lutego 1951). Zakończyła się tym samym sowiecka okupacja Kresów Wschodnich (chociaż opór zbrojny i represje wobec ludności trwały do początku lat pięćdziesiątych) oraz w drodze cesji nabył to terytorium Związek Radziecki. W świetle prawa międzynarodowego wszystko, co działo się wcześniej na Kresach Wschodnich w granicach określonych w traktacie ryskim, działo się na terytorium Polski.
Podstawą wytyczenia granicy miała być tzw. linia Curzona. Faktycznie granica wschodnia odchylała się na długości 80 km od styku z granicą litewską ku południowi na niekorzyść Polski, w tym maksymalnie w rejonie Grodna o 22 km (gdzie linia Curzona przebiegała wzdłuż Niemna), chociaż w umowie granicznej z 1945 r. (art. 1) stwierdzano jedynie o odchyleniach na rzecz Polski od tzw. linii Curzona („to Zachód wymyślił tę linię, a my jeszcze od niej odstępujemy na rzecz Polski”). Było to zgodne ze zobowiązaniami podjętymi wobec aliantów zachodnich w Jałcie, według których granicą miała być tzw. „linia Curzona z odchyleniami na rzecz Polski”.
Mieszkańcy miejscowości leżących po wschodniej stronie linii Curzona przez długi czas łudzili się, że administracja radziecka jest jedynie czasowa. Zbierali podpisy, pisali do władz w Warszawie, stawiali bierny i czynny opór sowietyzacji (zob. wypadki w Dorguniu w 1953 r.) albo zagrożeni represjami masowo uciekali na zachód (zob. Odelsk).
Źródła.
Art. 1 Umowy z 16 sierpnia 1945 r.: "Zgodnie z decyzją Konferencji Krymskiej [strony zgodziły się] ustalić granicę państwową między Rzecząpospolitą Polską a Związkiem SRR wzdłuż „linii Curzona” z odchyleniami od niej na rzecz Polski w niektórych rejonach od pięciu do ośmiu kilometrów, zgodnie z załączoną mapą w skali 1:500 000, ustępując Polsce dodatkowo [...]"
Tak podsumowuje „rokowania” polsko-radzieckie w sprawie granicy uczestnik rozmów polski geograf Stanisław Leszczycki:
"W efekcie ostatecznym wszystkie poprawki Polski zostały odrzucone. Wniosek jest taki, że ZSRR przyjął najkorzystniejszą dla siebie interpretację linii Curzona, a w swojej zachłanności przekroczył granicę przyzwoitości – tu przejawił się znów imperializm sowiecki, bezwzględność, brak wielkoduszności i bardzo silna przewaga. Właściwie granica została podyktowana bez rzeczowej dyskusji i bez uwzględniania w najmniejszej mierze potrzeb Polski".

</doc>
<doc id="1290545" url="https://pl.wikipedia.org/wiki?curid=1290545" title="O tempora, o mores!">
O tempora, o mores!

O tempora, o mores! (łac. dosł. „O czasy, o obyczaje!”) – słowa Cycerona z jego pierwszego wystąpienia przeciw Katylinie ("In Catilinam" I 1,77), wyrażające oburzenie wobec ówczesnego zepsucia i rozluźnienia obyczajów.
W mowie tej Cyceron oskarżycielsko zwracał się do Katyliny, będącego jego przeciwnikiem politycznym i wrogiem osobistym, potępiając korupcję i upadek dobrych obyczajów. Cytowana często eksklamacja, która ostatecznie weszła do kanonu sentencji w kulturze europejskiej, wyraża myśl: „niestety, jakże zmieniają się czasy na gorsze”.
Obecnie wyrażenie to – w znaczeniu „co za czasy, co za obyczaje” – stosuje się w podobnych sytuacjach, lecz zazwyczaj żartobliwie lub z odcieniem ironii.

</doc>
<doc id="1290547" url="https://pl.wikipedia.org/wiki?curid=1290547" title="Łutownia">
Łutownia

Łutownia (brus. Лутоўня "Łutoŭnia") – rzeka w województwie podlaskim, o długości 19,19 km. Lewy dopływ Narewki, największe dopływy: Dubinka i Krynica.
Pochodzenie nazwy.
Łutownia. W dawnych źródłach określana była jako Łętownia, Lętownia, Łotownia, Łutownica, Latownica, Lutownia i Szczekotówka. „Łętownia” i „Lętownia”, to polskie określenia tej rzeki, pozostałe pochodzą z różnych dialektów ruskich. „Łętami” (polskie) określano niegdyś słabsze lasy, gaje lipowe, krzaki; po rusku „łut” oznacza lipowe łyko.
Charakterystyka.
Jest to typowa puszczańska rzeka. Przepływ wody zakłócany i hamowany jest przez zarastanie, zlodzenia i piętrzenia wody przez bobry. Dominują tu siedliska lasowe o mieszanym drzewostanie i wielopiętrowej strukturze. Drzewostan charakteryzuje duża produkcyjność biomas i duży zapas grubizny.
Przepływa przez centralną część Puszczy Białowieskiej i jest największym lewostronnym dopływem Narewki. Zlewnia rzeki Łutowni ma powierzchnię 120,44 km² i niemal w całości zajmuje lasy (niemal 91,7%). Stanowi ona 21% powierzchni znajdującej się w granicach Polski Puszczy Białowieskiej. Spadek wód wynosi 0,93‰.
Łutownia wypływa z Bagien Derlicz, stanowionych przez duże połacie kompleksów torfowiskowych, w okolicach wsi Zwodzieckie i Nowosady.
W połowie swego biegu przepływa przez Rezerwat przyrody Szczekotowo, ten odcinek chroniony jest od roku 1979.
W dolnym biegu koryto rzeki osiąga około 1,5 m głębokości, a szerokość doliny dochodzi do 100 m.
Wpada do Narewki po ominięciu uroczyska Stara Białowieża, 5 km poniżej Białowieży.
Stosunki wodne.
W latach 1891-1892 koryto rzeki, w dolnym jej biegu, zostało wyprostowane, na skutek czego ostatnie 8,5 km rzeki stało się spławne. W 1894 roku zbudowano trzy tamy ze śluzami. Ponownej regulacji rzeki dokonano w latach 60. XX stulecia (tym razem dotyczyła ona górnego biegu rzeki). Wykopano 5-kilometrowy kanał odwadniający bagna Derlicz, w efekcie czego Łutownia szybko traciła swoją wodę i późnym latem, w górnym jej biegu, niemal co roku, ukazywało się suche dno. Zmniejszenie zasobów wodnych pogorszyło funkcjonowanie ekosystemów leśnych. Borealne brzeziny bagienne porastające Bagna Derlicz uległy szybkiej degradacji. W roku 1985 pogłębiono niektóre z rowów w północno-zachodniej części zlewiska Łutowni, jednak po roku 1975 wzrosła liczba bobrów, co nieznacznie poprawiło stosunki wodne, kosztem niewielkich ubytków w drzewostanie. W roku 2001 z inicjatywy PTOP dla ratowania sytuacji zbudowano progi kamienne. Mają one na celu spowolnienie i zmniejszenie odpływu wody ze zlewni rzeki.

</doc>
<doc id="1290554" url="https://pl.wikipedia.org/wiki?curid=1290554" title="Hubert Wołąkiewicz">
Hubert Wołąkiewicz

Hubert Wołąkiewicz (ur. 21 października 1985 w Skarżysku-Kamiennej) – polski piłkarz występujący na pozycji obrońcy, reprezentant Polski. 
Kariera klubowa.
Karierę piłkarską rozpoczynał w Tęczy 34 Płońsk. W 2002 roku trafił do Amiki Wronki i do końca sezonu 2002/2003 grał w jej juniorskich zespołach. Następnie występował w rezerwach. 11 kwietnia 2006 roku zadebiutował w Orange Ekstraklasie w przegranym 0:3 spotkaniu z Koroną Kielce. Po połączeniu Amiki z Lechem Poznań Wołąkiewicz pozostał w drużynie z Wronek i grał z nią w sezonie 2006/2007 w trzeciej lidze.
W lipcu 2007 roku Wołąkiewicz przeszedł do drugoligowej Lechii Gdańsk, w której szybko stał się podstawowym obrońcą. W sezonie 2007/2008 awansował ze swoim zespołem do Ekstraklasy. 7 sierpnia 2009 roku strzelił pierwszego gola w najwyższej polskiej klasie rozgrywkowej w wygranym 6:2 spotkaniu z Cracovią.
3 stycznia 2011 Hubert Wołąkiewicz podpisał kontrakt z Lechem Poznań. Zadebiutował 20 lutego 2011 w pucharowym meczu z Polonią Warszawa. W barwach Lecha rozegrał 128 spotkań, w których zdobył 4 bramki. Z poznańskim zespołem wystąpił także w rozgrywkach Ligi Europy UEFA. 
W lutym 2015 trafił do rumuńskiej Astry Giurgiu, skąd odszedł po rozegraniu jednego ligowego meczu. 15 czerwca 2015 podpisał dwuletni kontrakt z Cracovią. Debiutował 17 lipca w wygranym 1:0 meczu Ekstraklasy z Lechią Gdańsk. W barwach "Pasów" rozegrał 64 mecze. W 2017 przeniósł się do występującej w I lidze Chojniczanki Chojnice. Przez trzy sezony rozegrał dla tego klubu 67 meczów i strzelił 7 bramek. Zimą 2020 podpisał półroczny kontrakt z Widzewem Łódź. 1 marca 2020 zadebiutował w zremisowanym 2:2 meczu II ligi z Olimpią Elbląg. 19 lipca 2020 w ligowym meczu z Resovią, wskutek wykorzystanego limitu zmian łódzkiej drużyny i czerwonej kartki Wojciecha Pawłowskiego, zajął jego miejsce w bramce. Była to pierwsza od 2001 roku sytuacja, kiedy to zawodnik z pola zastępował bramkarza w drużynie Widzewa Łódź. 
Kariera reprezentacyjna.
Wołąkiewicz został powołany przez selekcjonera reprezentacji Polski Franciszka Smudę na mecze z USA, Ekwadorem oraz Wybrzeżem Kości Słoniowej. W reprezentacji zadebiutował 12 października 2010 roku w meczu z Ekwadorem.

</doc>
<doc id="1290555" url="https://pl.wikipedia.org/wiki?curid=1290555" title="Niech Bóg będzie prawdziwy">
Niech Bóg będzie prawdziwy

„Niech Bóg będzie prawdziwy” () – publikacja wydana w 1946 roku przez Towarzystwo Strażnica (wydanie polskie: 1950), wyd. zrewidowane w 1952 roku. Tytuł książki jest cytatem fragmentu wersetu biblijnego z Listu do Rzymian 3:4 (w wydaniu polskim w przekładzie Biblii gdańskiej). Publikacja ta została wydana w 54 językach i osiągnęła nakład 19 250 000 egzemplarzy.
Wydanie.
Ogłoszenie wydania książki nastąpiło na kongresie pod hasłem „Weselące się narody” w Cleveland w stanie Ohio w Stany Zjednoczone, który odbył się w dniach od 4 do 11 sierpnia 1946 roku. Wszyscy obecni na kongresie otrzymali egzemplarz tej książki (ok. 80 tys. osób, w tym 302 delegatów z 32 krajów).
Przeznaczenie.
Celem wydania książki było przedstawienie wierzeń Świadków Jehowy. W latach 1946–1968 była ona podstawowym podręcznikiem do prowadzenia przez Świadków Jehowy studiów biblijnych z osobami, które poznawały zasady ich religii. W okresie tym liczba głosicieli wzrosła o około 1 milion. W 1968 roku zastąpił ją nowy podręcznik "Prawda, która prowadzi do życia wiecznego".
Zawartość.
Książka podzielona została na sześć głównych części. Omawia m.in. takie tematy: "Piekło, miejsce spoczynku – nadziei", "Kościół Boży", "Droga do Boga przez modlitwę", "Kto to jest Jehowa?", "Cóż jest człowiek?", "Powrót Chrystusa", "Koniec świata", "Czy istnieje trójca?", "Okup za wielu" i ponad dwadzieścia innych tematów. Zawiera ponumerowane akapity; do każdego z nich zamieszczono jedno lub dwa pytania do omówienia w trakcie studiowania Biblii. Na końcu zamieszczono skorowidz wersetów biblijnych oraz skorowidz przedmiotowy tematów omówionych w tym podręczniku.
Odbiór.
Przez dziesiątki lat od jej wydania książka wymieniana była jako źródło informacji o poglądach Świadków Jehowy; jej zawartość była przedmiotem licznych prac polemicznych.

</doc>
<doc id="1290556" url="https://pl.wikipedia.org/wiki?curid=1290556" title="Sobat (rzeka)">
Sobat (rzeka)

Sobat – rzeka w Sudanie Południowym (stan Nil Górny) i Etiopii o długości 354 km (od połączenia) i powierzchni dorzecza km².
Rzeka Sobat została utworzona z połączenia rzek Baro (swoje źródło ma na Wyżynie Abisyńskiej w zachodniej Etiopii) i Pibor (źródło na południowym wschodzie Sudanu Południowego) – rzeki łączą się na południowy wschód od miasta Nasir na granicy Sudanu Południowego z Etiopią. Uchodzi do Białego Nilu nieopodal miasta Malakal, gdzie jej głębokość sięga nawet 9 metrów przy szerokości wynoszącej około 120 metrów. Rzeka Sobat jest żeglowna od miasta Nasir.
Średni roczny przepływ zmierzony w latach 1905–1983 w Hillet Doleib (około 15 km na południe od Malakal) wynosił 13,5 km³ (około 428 m³/s).
W trakcie pory suchej wody rzeki odsłaniają tereny, które służą mieszkańcom do wypasania bydła. Z kolei w okresie znacznego wzrostu stanu wody i powodzi rzeka niesie białawy osad, od którego Nil Biały miał wziąć swoją nazwę.

</doc>
<doc id="1290558" url="https://pl.wikipedia.org/wiki?curid=1290558" title="Katechizm Holenderski">
Katechizm Holenderski

Katechizm Holenderski, wydany w Utrechcie roku 1966, to pierwszy posoborowy katechizm, uchodzący za katolicki. Został zredagowany i zaaprobowany przez holenderskich biskupów. Jednym z jego głównych autorów był słynny teolog Piet Schoonenberg.
Zamiarem wydania katechizmu było uwspółcześnienie nauki Chrystusa, w oparciu o Sobór watykański II.
Katechizm od roku 1967 był tłumaczony na wiele języków i został sprzedany w milionach egzemplarzy. Jedną z przyczyn popularności katechizmu był fakt, że było to jedyne całościowe opracowanie doktryny "katolickiej" w tamtych latach.
W wielu kręgach katechizm był pozycją kontrowersyjną. Bp Robert F. Joyce z USA wycofał po pewnym czasie swoje imprimatur dla książki. Wielu księży zakazywało korzystania z niego.
Jak pisze Grzegorz Górny: "Wśród herezji zawartych w holenderskim katechizmie znalazły się m.in. takie błędy, jak: brak stwierdzenia, że dusze ludzkie zostały bezpośrednio stworzone przez Boga; nieobecność aniołów; twierdzenie, że grzech pierworodny jest przekazywany nie dziedzicznie, lecz epidemicznie, tzn. jest nabyty przez życie w ludzkiej społeczności; brak potwierdzenia Niepokalanego Poczęcia Maryi; brak stwierdzenia, że Chrystus umarł za grzechy ludzi; brak potwierdzenia rzeczywistej obecności Chrystusa w Eucharystii; podważenie doktrynalnej nieomylności Kościoła itd."
Na prośbę Pawła VI specjalna komisja badała tekst publikacji. Wystosowała do części tekstu zastrzeżenia.
Katechizm Holenderski stracił na ważności po opublikowaniu w 1992 r. Katechizmu Kościoła Katolickiego.

</doc>
<doc id="1290560" url="https://pl.wikipedia.org/wiki?curid=1290560" title="Carlos Aguilera">
Carlos Aguilera

Juan Carlos Aguilera Martín (ur. 22 maja 1969 w Madrycie) – piłkarz hiszpański, grający na pozycji prawego obrońcy.
Kariera klubowa.
Aguilera urodził się w Madrycie, a karierę piłkarską rozpoczął w tamtejszej szkółce piłkarskiej Atlético Madryt. Następnie występował w drużynie B, a w 1987 roku został włączony do kadry pierwszej drużyny. 26 marca 1988 roku zadebiutował w Primera División w przegranym 0:2 wyjazdowym spotkaniu ze Sportingiem Gijón. W swoim pierwszym sezonie zajął z Atlético 3. miejsce w lidze. W sezonie 1988/1989 coraz częściej wybiegał w pierwszym składzie, głównie jako skrzydłowy. Dopiero z czasem został przesunięty na prawą obronę. W 1991 roku zdobył swoje pierwsze trofeum – Puchar Króla. Natomiast w La Liga madrycki klub wywalczył wicemistrzostwo Hiszpanii. W 1992 roku znów został zdobywcą krajowego pucharu, a w lidze Atlético tym razem było trzecie. W zespole „Los Colchoneros” Aguilera występował także w sezonie 1992/1993, ale nie osiągnął w nim sukcesów.
Latem 1993 roku Aguilera przeszedł do innego hiszpańskiego pierwszoligowca, CD Tenerife. W jego barwach swój pierwszy mecz zaliczył 5 września przeciwko UE Lleida, wygrany przez wyspiarzy 1:0. W Tenerife był podstawowym zawodnikiem zespołu, a największy sukces osiągnął w sezonie 1995/1996, gdy zajął z tym klubem 5. miejsce w lidze, gwarantujące start w Pucharze UEFA. W zespole z Estadio de Tenerife był jedną z wiodących postaci obok Juana Antonia Pizziego, Juanele, Czecha Pavla Hapala czy Serba Slavišy Jokanovicia. W Tenerife spędził trzy sezony i zagrał w 88 meczach i zdobył 6 goli.
W 1996 roku Aguilera wrócił do Atlético, będącego wówczas mistrzem Hiszpanii. W tamtym sezonie występował w fazie grupowej Ligi Mistrzów i z zespołem tym dotarł do ćwierćfinału, w którym lepszy okazał się holenderski AFC Ajax. W Atlético przez kolejne lata był podstawowym graczem linii obrony, jednak nie osiągnął takich sukcesów, jak przed odejściem do Tenerife. W 2000 roku zespół zajął przedostatnią 19. pozycję w Primera División i spadł do Segunda División. W drugiej lidze Aguilera grał przez dwa sezony, a w latach 2002–2005 z powrotem grał w pierwszej lidze. W 2005 roku zakończył piłkarską karierę w wieku 36 lat. Wystąpił w 287 meczach dla stołecznego klubu i strzelił 15 goli.
Kariera reprezentacyjna.
W reprezentacji Hiszpanii Aguilera zadebiutował 24 września 1997 roku w wygranym 2:1 wyjazdowym spotkaniu ze Słowacją, rozegranym w ramach eliminacji do Mistrzostw Świata we Francji. Rok później został powołany przez Javiera Clemente do kadry na ten turniej. Tam wystąpił we dwóch spotkaniach: zremisowanym 0:0 z Paragwajem i wygranym 6:1 z Bułgarią. W kadrze narodowej wystąpił łącznie w 7 spotkaniach.

</doc>
<doc id="1290561" url="https://pl.wikipedia.org/wiki?curid=1290561" title="Barcelona (ujednoznacznienie)">
Barcelona (ujednoznacznienie)



</doc>
<doc id="1290565" url="https://pl.wikipedia.org/wiki?curid=1290565" title="Berend Veneberg">
Berend Veneberg

Berend Veneberg (ur. 5 listopada 1963, Den Ham, prowincja Overijssel) – holenderski trójboista siłowy i strongman.
Jeden z najlepszych holenderskich strongmanów w historii tego sportu. Siedmiokrotny w latach 1993, 1995, 1996, 1997, 1999, 2000 i 2002. Mistrz Europy Strongman 2000. Drużynowy Mistrz Świata Par Strongman 1998.
Życiorys.
Berend Veneberg był trenerem Jarno Hamsa, wielokrotnego . Wielokrotnie zdobył tytuł Mistrza Holandii w Trójboju Siłowym.
Wziął udział siedmiokrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
Wziął udział sześciokrotnie w indywidualnych Mistrzostwach Świata Strongman, w latach 1993, 1995, 1996, 1997, 1998 i 1999. Najwyższą lokatę, piąte miejsce, wywalczył na Mistrzostwach Świata Strongman 1993 we Francji. W Mistrzostwach Świata Strongman 1995 i Mistrzostwach Świata Strongman 1996 nie zakwalifikował się do finałów. W Mistrzostwach Świata Strongman 1997 nie zakwalifikował się do finału z powodu kontuzji.
Mieszka w miasteczku Borculo (prowincja Geldria).
Wymiary:

</doc>
<doc id="1290568" url="https://pl.wikipedia.org/wiki?curid=1290568" title="Loc. cit.">
Loc. cit.

Loc. cit. (łac. "loco citato" = „w miejscu cytowanym”) – skrót używany w przypisach lub przypisach końcowych dla odwołania się do już cytowanej strony danej pozycji. "Loc. cit." można stosować w miejsce ibid – jeżeli odwołanie dotyczy cytowanej strony w pozycji bezpośrednio poprzedzającej, lub w miejsce op. cit. – jeżeli dotyczy strony cytowanego dzieła. Wynika stąd, że po "loc. cit." nigdy nie pojawi się numer strony, ani tomu.
Obecnie "loc. cit." wychodzi z użycia.
Przykłady.
Użyte tu "loc. cit." wskazuje na stronę 23 cytowanej książki C. Ciamciary i pełni rolę "op. cit.".
Tym razem "loc. cit." pełni rolę "ibidem" wskazują na stronę 23 cytowanej bezpośrednio przedtem książki C. Ciamciary.

</doc>
<doc id="1290570" url="https://pl.wikipedia.org/wiki?curid=1290570" title="Ronald D. Moore">
Ronald D. Moore

Ronald D. Moore (ur. 5 lipca 1964 w Chowchilli) – amerykański scenarzysta i producent telewizyjny dwukrotnie nominowany do nagrody Emmy.
Życiorys.
Ronald D. Moore już w szkole średniej wykazywał talent pisarski. Studiował politologię na Uniwersytecie Cornell i początkowo otrzymywał stypendium marynarki. Niestety (lub też dla świata show-biznesu – na szczęście) przestał się interesować swoimi studiami. Nie został też przyjęty do marynarki wojennej, z powodu kontuzji kolana, którą odniósł jeszcze w liceum, choć przez kilka miesięcy służył na pokładzie fregaty USS W.S. Sims.
Kariera zawodowa.
Star Trek: Następne pokolenie.
W 1989 roku udało mu się podczas pobytu na planie „” wręczyć swój scenariusz jednemu z asystentów Gene’a Roddenberry’ego. Po siedmiu miesiącach scenariusz przeczytał Michael Piller, który kupił go i tak powstał odcinek „The Bonding”. Moore otrzymał zlecenie napisania drugiego scenariusza i wreszcie otrzymał stanowisko edytora scenariuszy – osoby odpowiedzialnej za wyszukiwanie odpowiednich scenariuszy na potrzeby serialu. Po dwóch latach Moore awansował na stanowisko koproducenta, by wreszcie wyprodukować finałowy sezon serialu.
Doświadczenia na planie TNG.
Na sto siedemdziesiąt osiem odcinków był autorem bądź współautorem scenariuszy do dwudziestu siedmiu z nich. Na planie uważany był za eksperta od historii klingońskich – napisał m.in. „Sins of the father”, „Reunion”, „Redemption”, „Ethics” oraz „Rightful heir”. Był również z Brannonem Bragą współautorem „All good things...”, który to dwuodcinkowy epizod otrzymał nagrodę Hugo „Best dramatic presentation”. Obaj również napisali scenariusz do „” i to Moore był autorem pomysłu śmierci kapitana Kirka.
Star Trek: Stacja kosmiczna.
W 1996 roku Ronald Moore dołączył do ekipy pracującej nad „”. Został producentem serialu. W tym czasie pracował również nad scenariuszem do „”, drugiego pełnometrażowego filmu z postaciami z „Next Generation”. Na „Deep Space 9” pracował nad historiami poruszającymi kontrowersyjne i trudne tematy. M.in. pisał o inżynierii genetycznej w „Doctor Bashir, I presume?”, „Rejoined” w którym doszło do pierwszego homoseksualnego pocałunku w „Star Trek”, „zabił” też popularną postać Vedeka Bareila. W trakcie pracy na planie wielokrotnie wchodził w kontakty z fanami za pomocą internetu, gdzie na forach rozmawiał z nimi o sadze.
Star Trek Voyager.
Kiedy skończono prace nad DS9, Moore przeżył krótki romans ze „”. Niestety doszło między nim a Bragą do licznych spięć, w wyniku których Moore odszedł od Star Trek.
Carnivale i BSG.
Po opuszczeniu „Voyagera” Moore próbował szczęścia w szeregu różnych produkcji telewizyjnych, z których jedne były bardziej popularne inne mniej. Zaliczyć można do nich „”, „Good vs evil”. Miał również dla Warner Bros. napisać pilotażowy odcinek możliwej serii „Dragonriders of Pern” na podstawie prozy Anne McCaffrey, jednakże na skutek różnic w podejściu między nim a wytwórnią do produkcji nigdy nie doszło. W 2002 roku David Eick skontaktował się z Moore’em w sprawie miniserii „Battlestar Galactica”, która miała być rebootem historii z lat 80., zaangażował się również w tworzenie serialu „Carnivale”. Kiedy jednak okazało się, że miniserial spotkał się z ogromnym zainteresowaniem, gromadząc rekordową publiczność przed telewizorami, Moore po pierwszym sezonie „Carnivale” objął stanowisko producenta wykonawczego BSG na pełny etat.
Nagrody.
Nagroda Emmy
Nagroda Hugo
Peabody Award

</doc>
<doc id="1290574" url="https://pl.wikipedia.org/wiki?curid=1290574" title="Ordre de la Concorde">
Ordre de la Concorde

Ordre de la Concorde (niem. "Konkordien-Orden", "Orden der Eintracht", pol. "Order Zgody") – odznaczenie nadawane przez frankońską gałąź pruskich Hohenzollernów, panującą w Bayreuth, nadawane w latach 1660-1712.
Historia.
Piętnastoletni posiadacz tronu (odziedziczył go wieku lat 11) w margrabstwie Bayreuth Chrystian Ernest von Brandenburg-Bayreuth (1644-1712), wysłany przez opiekunów (Wielkiego Elektora Fryderyka Wilhelma Pruskiego i Albrechta, margrabiego Ansbach) w podróż po Europie, znalazł się w roku 1660 w Bordeaux i wziął udział w spotkaniu Ludwika XIV z królem Hiszpanii Filipem IV, przy którym pomyślnie rozstrzygnięto sporne kwestie graniczne i zawarto pokój między obydwoma mocarstwami. Jednocześnie nadeszła wiadomość, że w Rzeszy kurfirstowie zgodzili się obrać Leopolda I cesarzem. Uradowany tyloma pomyślnymi wieściami młodociany książę ustanowił swój "Order Bransolety Zgody", zapewne rodzaj świeckiego zakonu rycerskiego, wkrótce jednak powrócił do swego państewka, ruszył na wojny tureckie, w czasie których się wsławił, i order został zapomniany. Wiele lat później, z okazji ustanowienia przez syna Jerzego Wilhelma orderu De la Sincérité (1705) stary margrabia, który żył w konflikcie z synem z powodu swego trzeciego małżeństwa, przypomniał sobie o istnieniu własnego orderu z czasów młodości i odnowił go, zmieniając jego insygnia. Siedem lat później zmarł i syn zlikwidował order, nadając kawalerom swoje odznaczenie De la Sincérité. W ten sposób "Ordre de La Concorde" stał się jednym z przodków Orderu Czerwonego Orła.
Insygnia.
Insygnium pierwotnego orderu z roku 1660 była wysadzana drogimi kamieniami bransoleta (Chrystian Ernest imitował tu Order Podwiązki) z napisem: "Concordant" ("Żyjmy w zgodzie"). Insygnium z roku 1705 to emaliowany na niebiesko krzyż maltański z czarnymi pruskimi na przemian z czerwonymi brandenburskimi orłami między ramionami, z literami: "CEES" w medalionie środkowym awersu, które były jednocześnie monogramami Chrystiana Ernesta i jego trzeciej żony Elżbiety Zofii Wirtemberskiej i nawiązywały do nowej dewizy orderu: "Constante et eternelle Sincérité" ("Stała i wieczna szczerość") – w ten sposób order ojca "wchłonął" order syna i stał się na siedem lat najznamienitszym orderem domowym frankońskich Hohenzollernów.

</doc>
<doc id="1290580" url="https://pl.wikipedia.org/wiki?curid=1290580" title="Zarządzanie środowiskiem">
Zarządzanie środowiskiem

Zarządzanie środowiskiem – zarządzanie użytkowaniem, ochroną i kształtowaniem środowiska, czyli zarządzanie ochroną środowiska w szerokim tego słowa znaczeniu – w sposób bezpośredni i pośredni, na „końcu rury”, w procesach produkcyjnych oraz w czasie pozaprodukcyjnej aktywności społeczeństwa i pojedynczych osób.
Zarządzanie środowiskiem zintegrowane z ogólnym systemem zarządzania, np. w przedsiębiorstwie lub gminie, nazywa się zarządzaniem środowiskowym lub proekologicznym.

</doc>
<doc id="1290585" url="https://pl.wikipedia.org/wiki?curid=1290585" title="When The Music's Over">
When The Music's Over



</doc>
<doc id="1290586" url="https://pl.wikipedia.org/wiki?curid=1290586" title="Sogamoso">
Sogamoso

 
Sogamoso − miasto w Kolumbii, położone w Andach. W 2005 r. miasto to zamieszkiwało 192 278 osób.
W mieście rozwinął się przemysł spożywczy, włókienniczy oraz cementowy.

</doc>
<doc id="1290595" url="https://pl.wikipedia.org/wiki?curid=1290595" title="Stan ściśnięty">
Stan ściśnięty

Stan ściśnięty – stan oscylatora harmonicznego powstały z intuicyjnie rozumianej deformacji stanu podstawowego lub stanu koherentnego, polegającej na zwężeniu (lub rozszerzeniu) jego funkcji falowej.
Niech operator ściskania skaluje stan własny operatora położenia, tzn.
wtedy stan ściśnięty próżni jest dany przez
Ponieważ stan ściśnięty próżni jest również stanem próżni oscylatora harmonicznego o innej częstości, ogólny ściśnięty stan koherentny będzie więc dany przez
Jak łatwo zauważyć ogólna postać funkcji falowej stanu ściśniętego oscylatora harmonicznego jest więc gaussowską paczką falową cząstki swobodnej, tzn.
Stany te mają szczególne znaczenie w elektrodynamice kwantowej reprezentując światło ściśnięte – światło kwantowe, dla którego nieoznaczoność pędu i położenia jest minimalna, ale nieoznaczoności te są z osobna mniejsze lub większe niż te dla próżni kwantowej.
GEO600 używa od 2010 roku, a LIGO od 2019 roku, stanu ściśniętego światła, aby zwiększyć precyzyjność pomiarów wiązek laserowych, mających wykryć fale grawitacyjne.

</doc>
<doc id="1290597" url="https://pl.wikipedia.org/wiki?curid=1290597" title="Mistrzostwa Europy w Pływaniu 1966">
Mistrzostwa Europy w Pływaniu 1966

11. Mistrzostwa Europy w Pływaniu odbyły się w Utrechcie w Holandii w dniach 20–27 sierpnia 1966 roku, pod patronatem Europejskiej Federacji Pływackiej (LEN – "Ligue Européenne de Natation"). Oprócz zawodów pływackich na basenie 50-metrowym, zawodnicy rywalizowali także w skokach do wody.

</doc>
<doc id="1290598" url="https://pl.wikipedia.org/wiki?curid=1290598" title="Nagrody WTA Tour">
Nagrody WTA Tour



</doc>
<doc id="1290599" url="https://pl.wikipedia.org/wiki?curid=1290599" title="Sōka">
Sōka

 – miasto w Japonii, w prefekturze Saitama, na wyspie Honsiu. Ma powierzchnię 27,46 km2 . W 2020 r. mieszkało w nim 248 037 osób, w 111 912 gospodarstwach domowych (w 2010 r. 244 062 osoby, w 102 400 gospodarstwach domowych).
Położenie.
Miasto leży w południowo-wschodniej części prefektury, graniczy z miastami:
Przemysł.
W mieście rozwinął się przemysł włókienniczy, maszynowy, papierniczy oraz metalowy.

</doc>
<doc id="1290600" url="https://pl.wikipedia.org/wiki?curid=1290600" title="Soka">
Soka



</doc>
<doc id="1290604" url="https://pl.wikipedia.org/wiki?curid=1290604" title="Braňo Golier">
Braňo Golier

Braňo Golier, właściwie Branislav Golier (ur. 7 września 1974 w Mnichovej Lehocie) – słowacki zawodnik armwrestlingu, strongman i kulturysta.
Wielokrotny .
Życiorys.
Braňo Golier rozpoczął treningi siłowe w wieku piętnastu lat.
Mieszka w mieście Bánovce nad Bebravou.
Warunki fizyczne:

</doc>
<doc id="1290607" url="https://pl.wikipedia.org/wiki?curid=1290607" title="Larry Wu-Tai Chin">
Larry Wu-Tai Chin

Larry Wu-tai Chin znany także jako Jin Wudai (; 1923–1986) – Amerykanin chińskiego pochodzenia, analityk CIA, który przez ponad trzydzieści lat prowadził działalność szpiegowską na rzecz ChRL.
Życiorys.
W latach 1948-1952 był pracownikiem misji Armii Amerykańskiej w Szanghaju i Hongkongu, a następnie do przejścia na emeryturę w 1981 w Służbie Informacji o Zagranicznych Programach Radiowych i Telewizyjnych (ang. "Foreign Broadcast Information Service", FBIS), będącej jedną z komórek CIA jako tłumacz i analityk tajnych dokumentów.
Od 1952 roku przekazywał Chinom materiały opatrzone klauzulą tajności, w tym informacje o miejscu przetrzymywania jeńców chińskich w Korei Południowej i rządowe oceny problemów międzynarodowych. Otrzymał łącznie za swoje usługi ok. 180 tys. dolarów.
Został aresztowany w 1985 w Waszyngtonie. W lutym 1986 został uznany za winnego ponad siedemnastu zarzutów oskarżenia o szpiegostwo, udział w spisku i nadużycia podatkowe. 21 lutego popełnił w więzieniu samobójstwo, zawiązując sobie plastikową torbę na głowie.

</doc>
<doc id="1290610" url="https://pl.wikipedia.org/wiki?curid=1290610" title="Pas Zachodni">
Pas Zachodni

Pas Zachodni (kat. "Franja de Ponent", wym. ) – katalońskojęzyczny obszar w formie południkowego pasa wzdłuż wschodniej granicy wspólnoty autonomicznej Aragonii w Hiszpanii. Administracyjnie należy do comarek: Ribagorza (kat. "Ribagorça"), La Litera/La Llitera, Bajo Cinca/Baix Cinca, Bajo Aragón-Caspe/Baix Aragó-Casp, Matarraña/Matarranya i Bajo Aragón (kat. "Baix Aragó").
Pas Zachodni zalicza się do ziem Korony Aragońskiej. W jej ramach podlegał na przemian Aragonii właściwej i Katalonii. Po definitywnym przyłączeniu Królestwa Aragonii do Hiszpanii, w 1833 r. przeprowadzono nowy podział administracyjny zrywający tradycyjne więzi kulturalne i językowe. W wyniku tego Pas Zachodni przyłączono do trzech prowincji aragońskich: Huesca, Saragossa i Teruel.
W zakresie administracji kościelnej, Pas Zachodni do połowy XX w. należał prawie w całości do diecezji Lleida, Tortosa i Urgell, podległych katalońskiej metropolii tarragońskiej. Starania biskupów aragońskich doprowadziły jednak do przyłączenia wszystkich parafii leżących w Aragonii do diecezji Saragossa i Barbastro-Monzón, zwykle przy sprzeciwie wiernych. Zmiany te doprowadziły do trwającego nadal konfliktu o prawo własności zbiorów muzeum diecezjalnego w Lleidzie.
W chwili obecnej nadal ponad 90% mieszkańców tego obszaru deklaruje rozumienie języka katalońskiego, ponad 80% – umiejętność mówienia w tym języku. Z tego powodu Pas Zachodni zalicza się do krajów katalońskich.
Język kataloński nie jest urzędowym w Aragonii, chociaż prawo aragońskie gwarantuje jego ochronę. Katalończycy zwracają uwagę, że podział administracyjny Aragonii temu nie sprzyja (gminy katalońskojęzyczne są połączone w comarki z gminami hiszpańsko- i aragońskojęzycznymi) i postulują jego zmianę. Obecnie 4 comarki są oficjalnie dwujęzyczne i posiadają urzędowe nazwy dwujęzyczne (patrz wyżej). W kortezach Aragonii trwają od wielu lat spory o ustawę o językach, która miałaby nadać katalońskiemu status oficjalnego.

</doc>
<doc id="1290613" url="https://pl.wikipedia.org/wiki?curid=1290613" title="Maciej Rogalski (piłkarz)">
Maciej Rogalski (piłkarz)

Maciej Rogalski (ur. 21 maja 1980 w Olsztynie) – polski piłkarz grający na pozycji pomocnika.
Kariera.
Rozpoczynał piłkarską karierę w MKSie Mława, w którym spędził siedem lat. Ze swoim klubem w sezonie 2003/2004 awansował do drugiej ligi i rozegrał w niej 33 mecze, strzelając 8 goli. Po spadku klubu z zaplecza Ekstraklasy, przeszedł do KSZO Ostrowiec Św., gdzie był podstawowym zawodnikiem. Wykazywał się również dużą skutecznością – przez półtora roku gry zdobył dziewięć goli.
W przerwie zimowej sezonu 2006/2007 Rogalski przeszedł do Lechii Gdańsk. Zadebiutował w niej 11 marca 2007 roku w spotkaniu z Unią Janikowo, w którym strzelił również swojego pierwszego gola dla biało-zielonych. Dość szybko wywalczył sobie miejsce w podstawowym składzie. W sezonie 2007/2008 zdobył w drugiej lidze jedenaście bramek i był najskuteczniejszym zawodnikiem Lechii. Między innymi dzięki jego dobrej postawie klub z Gdańska awansował do Ekstraklasy.
W 2012 roku podpisał kontrakt z klubem z zaplecza Ekstraklasy Olimpią Grudziądz .

</doc>
<doc id="1290617" url="https://pl.wikipedia.org/wiki?curid=1290617" title="Sony Ericsson WTA Tour Awards 2007">
Sony Ericsson WTA Tour Awards 2007

Ceremonia przyznania tenisowych nagród Sony Ericsson WTA Tour Awards za sezon 2007 odbyła się dnia 27 marca 2008 roku podczas turnieju Sony Ericsson Open, rozgrywanego w Miami na Florydzie. Sześć tenisistek zostało nagrodzonych w sześciu kategoriach. Po dwa tytuły otrzymały Serbka Ana Ivanović i Amerykanka Liezel Huber.
Tytuł Player of the Year dla Tenisistki Roku otrzymała Justine Henin. Belgijka wygrała dziesięć z czternastu imprez, w jakich startowała w sezonie 2007, w tym dwa wielkoszlemowe (Roland Garros i US Open) oraz turniej Mistrzyń. Jako pierwsza kobieta w historii zarobiła ponad pięć milionów dolarów. Wyróżnienie odebrała po raz drugi w karierze, ostatnio miało to miejsce w sezonie 2003.
Cara Black i Liezel Huber otrzymały tytuł Najlepszego Debla Roku (Doubles Team of the Year). W roku 2007 wygrały dwa turnieje wielkoszlemowe, Sony Ericsson Championships i sześć innych imprez. Huber na przełomie lipca i sierpnia zmieniła obywatelstwo z południowoafrykańskiego na amerykańskie. Tenisistka ta stała się również posiadaczką tytułu Player Service za działalność charytatywną. Wyróżnienie to przyznają zawodniczki cyklu WTA Tour.
Ana Ivanović została uznana tenisistką, która w sezonie 2007 poczyniła największe postępy (Most Improved Player). Podstawą do przyznania jej tej nagrody stało się uzyskane przez Serbkę wicemistrzostwo Roland Garros i wygranie trzech profesjonalnych turniejów. Zawodniczka z Belgradu dostała również specjalną nagrodę imienia Karen Krantzcke za całokształt sportowy.
W kategorii Comeback Player of the Year nagrodę przyznano Lindsay Davenport. Po urodzeniu dziecka w czerwcu 2007 Amerykanka wznowiła karierę tenisową i wygrała dwa kolejne turnieje w sezonie (Bali i Québec). Rok 2008 rozpoczęła od triumfu w Auckland. Klasyfikowana jest w czołowej pięćdziesiątce rankingu WTA.
Newcomer of the Year przypadł w udziale dziewiętnastoletniej Węgierce Ágnes Szávay. Tenisistka ta wygrała w ostatnim sezonie dwa pierwsze turnieje profesjonalne oraz odnotowała bardzo duży awans w rankingu WTA.

</doc>
<doc id="1290625" url="https://pl.wikipedia.org/wiki?curid=1290625" title="Alberto Rivera">
Alberto Rivera



</doc>
<doc id="1290627" url="https://pl.wikipedia.org/wiki?curid=1290627" title="Juanfran (ur. 1976)">
Juanfran (ur. 1976)

Juanfran, właśc. Juan Francisco García (ur. 15 lipca 1976 w Walencji) – hiszpański piłkarz występujący najczęściej na pozycji lewego obrońcy.
Kariera klubowa.
Juan Francisco García zawodową karierę rozpoczął w 1994 w klubie ze swojego rodzinnego miasta – Levante UD. Miejsce w podstawowej jedenastce tego zespołu wywalczył sobie dopiero w sezonie 1996/1997, w którym rozegrał 33 spotkania. Po zakończeniu rozgrywek, w letnim okienku transferowym Hiszpan podpisał kontrakt z Valencią. W jej barwach 31 sierpnia 1997 w przegranym 1:2 pojedynku z Mallorcą zadebiutował w Primera División. Razem z „Los Ches” zajmował kolejno dziewiątą oraz czwartą pozycję w ligowej tabeli, zanotował także wygraną w Pucharze Króla.
Latem 1999 Juanfran przeniósł się do Celty Vigo. Grał w niej przez 5 sezonów, w trakcie których zdołał rozegrać 126 meczów. W 2000 zwyciężył w rozgrywkach Pucharu Intertoto, a rok później dotarł do finału Copa del Rey. W 2004 hiszpański obrońca zdecydował się opuścić rodzimą ligę i ostatecznie trafił do ligi tureckiej. Tam związał się umową z Beşiktaşem JK, z którym zajął 4. miejsce w Superlidze. Z ekipy „Czarnych Orłów” García w letnim okienku transferowym w 2005 został wypożyczony do występującego w Eredivisie Ajaksu Amsterdam. Tam rywalizował o miejsce w pierwszym składzie z Urbym Emanuelsonem i ostatecznie wziął udział w 16 meczach. Razem z Ajaksem zakończył ligowe rozgrywki na 4. pozycji.
W 2006 piłkarz powrócił do Hiszpanii. Został zatrudniony przez Real Saragossa, w którym od razu zdołał przebić się do podstawowego składu. W pierwszym sezonie gry na La Romareda wystąpił w 34 pojedynkach. Przyczynił się do zajęcia przez swój nowy klub 6. miejsca w lidze i wywalczenia awansu do Pucharu UEFA. 30 lipca 2008 Juanfran podpisał 2-letni kontrakt z greckim AEK–iem Ateny, który zapłacił za niego milion euro.
Podczas sezonu 2009/2010 Juanfran wrócił do swojego pierwszego klubu w karierze – Levante UD.
Kariera reprezentacyjna.
W reprezentacji Hiszpanii Juanfran zadebiutował 29 marca 2000 w wygranym 2:0 meczu przeciwko Włochom. W 2002 znalazł się w kadrze José Antonio Camacho na Mistrzostwa Świata w Korei Południowej i Japonii. Na turnieju tym Hiszpanie dotarli do ćwierćfinału, a sam García wystąpił w 3 spotkaniach. Łącznie dla drużyny narodowej zanotował 11 występów.

</doc>
<doc id="1290628" url="https://pl.wikipedia.org/wiki?curid=1290628" title="Juan Francisco García">
Juan Francisco García



</doc>
<doc id="1290630" url="https://pl.wikipedia.org/wiki?curid=1290630" title="Ettiene Smit">
Ettiene Smit

Ettiene Smit (ur. 15 czerwca 1974 w Johannesburgu) – południowoafrykański rugbysta i strongman.
Obecnie najlepszy południowoafrykański siłacz. Sześciokrotny w latach 2004, 2005, 2006, 2007, 2008 i 2009.
Życiorys.
Ettiene Smit zadebiutował w zawodach siłaczy w wieku dwudziestu sześciu lat. Wziął udział w indywidualnych Mistrzostwach Świata IFSA Strongman 2006, Mistrzostwach Świata IFSA Strongman 2007 i Mistrzostwach Świata Strongman 2009, jednak nigdy nie zakwalifikował się do finałów.
Mieszka w Pretorii.
Wymiary:
Rekordy życiowe:

</doc>
<doc id="1290637" url="https://pl.wikipedia.org/wiki?curid=1290637" title="Śródmieście (Sanok)">
Śródmieście (Sanok)

Dzielnica Śródmieście – najstarsza dzielnica Sanoka, istniejąca od chwili lokacji miasta w 1339 roku. Pierwotnie otoczona murem miejskim fundacji Kazimierza Wielkiego. Położona na wzgórzu, które od strony wschodniej okala rzeka San. 

</doc>
<doc id="1290638" url="https://pl.wikipedia.org/wiki?curid=1290638" title="I liga słowacka w piłce nożnej (1993/1994)">
I liga słowacka w piłce nożnej (1993/1994)

Superliga słowacka w piłce nożnej w sezonie 1993/1994 to pierwsze po rozpadzie Czechosłowacji rozgrywki piłkarskie na Słowacji, mające na celu wyłonienie mistrza Słowacji. W lidze brało udział 12 drużyn. Mistrzem Słowacji został Slovan Bratysława, wicemistrzem Inter Bratysława, a ligę opuściła FC Nitra. Królem strzelców został Pavol Diňa (DAC Dunajska Streda).

</doc>
<doc id="1290640" url="https://pl.wikipedia.org/wiki?curid=1290640" title="Krakowskie Biuro Festiwalowe">
Krakowskie Biuro Festiwalowe

Krakowskie Biuro Festiwalowe – gminna instytucja kultury powstała w styczniu 1997 roku jako "Biuro Festiwalowe Kraków 2000". W dniu 13 stycznia 2005 roku, uchwałą Rady Miasta Krakowa, zmieniono nazwę instytucji na Krakowskie Biuro Festiwalowe.
Zadania Biura.
Biuro zajmuje się realizacją i promocją wydarzeń kulturalnych o zasięgu lokalnym, ogólnopolskim i międzynarodowym, często będących efektem współpracy z instytucjami kulturalnymi, oświatowymi, stowarzyszeniami twórczymi oraz zagranicznymi ośrodkami kultury. Biuro organizuje festiwale muzyczne – "Misteria Paschalia", "Sacrum Profanum", "Opera Rara, Festiwal Muzyki Filmowej", prezentacje z zakresu sztuk wizualnych – "ArtBoom Festival", literatury – "Conrad Festival", teatru – "Boska Komedia", jak również tradycyjne krakowskie imprezy plenerowe, takie jak Wianki czy Sylwester na Rynku Głównym w Krakowie. KBF jest promotorem takich projektów kulturalnych jak: Międzynarodowy Festiwal Kina Niezależnego Off Plus Camera, Burn Selector Festival, czy Coke Live Music Festival. KBF zarządza Krakowską Komisją Filmową, a także prowadzi portal Krakow.travel. Do 31 sierpnia 2022 biuro było operatorem Centrum Kongresowego ICE Kraków. W 2007 roku było zaangażowane w realizację obchodów Jubileuszu 750-lecia Lokacji Miasta Krakowa.
Struktura.
Pod szyldem KBF działa redakcja miesięcznika kulturalno-turystycznego „Karnet”, 
„Karnet” to informator na temat wydarzeń kulturalnych i turystycznych mających miejsce w Krakowie. Miesięcznik rozprowadzany jest bezpłatnie w Krakowie, Warszawie, Poznaniu, Wrocławiu, Gdańsku, Toruniu i Zakopanem, a także w ważnych ośrodkach europejskich, m.in.: Amsterdamie, Berlinie, Budapeszcie, Lwowie, Monachium, Pradze, Wenecji, Wiedniu, Zurychu.
Z inicjatywy Prezydenta Miasta Krakowa Krakowskie Biuro Festiwalowe powołało Krakow Film Comission – nową strukturę, odpowiedzialną za wspieranie produkcji filmowych i telewizyjnych.
Krakowskie Biuro Festiwalowe jest operatorem Centrum Konferencyjnego ICE Kraków – obiektu przystosowanego do organizacji kongresów, konferencji, koncertów, spektakli, wystaw i innych wydarzeń społeczno-kulturalnych.
W strukturach Krakowskiego Biura Festiwalowego do 31 sierpnia 2022 funkcjonowała również sieć punktów informacji miejskiej InfoKraków i Centrum Obsługi Ruchu Turystycznego (CORT). 1 września 2022 przeszły one do struktury spółki miejskiej Kraków5020. Spółka została także nowym zarządcą Pawilonu Wyspiańskiego.

</doc>
<doc id="1290642" url="https://pl.wikipedia.org/wiki?curid=1290642" title="4 Brygada Zmechanizowana">
4 Brygada Zmechanizowana

4 Gorzowska Brygada Zmechanizowana im. gen. Piotra Szembeka – dawna jednostka zmechanizowana Sił Zbrojnych RP okresu transformacji ustrojowej.
Formowanie i zmiany organizacyjne.
Brygada została sformowana w 1995 na bazie 12 Pułku Zmechanizowanego jako jednostka 4 Lubuskiej Dywizji Zmechanizowanej im. Jana Kilińskiego. W wyniku kolejnych zmian restrukturyzacyjnych w Wojsku Polskim w 1999 brygadę rozformowano.
Sztandar przekazany został do Muzeum Wojska Polskiego w Warszawie.
Tradycje.
Decyzją ministra Obrony Narodowej nr 89/MON z 12 czerwca 1996 brygada kultywowała tradycje:
oraz przejęła dziedzictwo tradycji oddziałów piechoty dywizji oznaczonych cyfrą "4":
Patronem brygady został gen. Piotr Szembek.
Struktura organizacyjna.
Główne uzbrojenie: bojowe wozy piechoty BWP-1, czołgi T-55AM Merida, armatohaubice samobieżne 2S1 Goździk, armaty przeciwlotnicze ZU-23-2, opancerzone samochody rozpoznawcze BRDM-2.

</doc>
<doc id="1290649" url="https://pl.wikipedia.org/wiki?curid=1290649" title="Agustín Aranzábal">
Agustín Aranzábal

Agustín Aranzábal Alkorta (ur. 15 marca 1973 w San Sebastián) – hiszpański piłkarz występujący najczęściej na pozycji lewego obrońcy.
Kariera klubowa.
Agustín Aranzábal zawodową karierę rozpoczynał w 1992 roku w Realu Sociedad. W pierwszym sezonie spędzonym na Estadio Anoeta występował w drugiej drużynie Realu, jednak w kolejnych rozgrywkach znalazł się już w podstawowej kadrze drużyny. Miejsce w pierwszej jedenastce Sociedad Aranzábal wywalczył sobie w sezonie 1994/1995, w którym na boisku pojawił się 33 razy. W kolejnych latach Agustín wciąż w dużym stopniu stanowił o sile defensywy swojego klubu. W sezonie 1997/1998 razem z drużyną niespodziewanie zajął trzecie miejsce w rozgrywkach Primera División. Łącznie dla Realu Sociedad Aranzábal rozegrał 321 ligowych pojedynków, w których 5 razy wpisał się na listę strzelców.
Latem 2004 roku Aranzábal podpisał kontrakt z Realem Saragossa, gdzie w pierwszym sezonie gry wystąpił w 21 pojedynkach. W kolejnych rozgrywkach hiszpański obrońca zajmował już miejsce na ławce rezerwowych „Blanquillos”, a po zakończeniu sezonu 2006/2007 odszedł z klubu. W 2007 roku Hiszpan przeniósł się do amatorskiej drużyny CD Vera, a w 2008 roku zakończył karierę.
Kariera reprezentacyjna.
W reprezentacji Hiszpanii Aranzábal zadebiutował 7 czerwca 1995 roku w spotkaniu przeciwko Armenii. W 1996 roku brał udział w Igrzyskach Olimpijskich. W 1998 roku znalazł się w kadrze Javiera Clemente na mistrzostwa świata. Na imprezie tej Hiszpanie nie wyszli ze swojej grupy, a sam Agustín nie zagrał w żadnym z pojedynków. W 2000 roku José Antonio Camacho powołał Aranzábala na mistrzostwa Europy. Na Euro Hiszpanie musieli w ćwierćfinale uznać wyższość późniejszych triumfatorów całej imprezy – Francuzów, a wychowanek Realu Sociedad wystąpił w trzech meczach w pełnym wymiarze czasowym. Łącznie dla drużyny narodowej rozegrał 28 spotkań.

</doc>
<doc id="1290650" url="https://pl.wikipedia.org/wiki?curid=1290650" title="Agustin Aranzabal">
Agustin Aranzabal



</doc>
<doc id="1290651" url="https://pl.wikipedia.org/wiki?curid=1290651" title="Sofizmaty">
Sofizmaty



</doc>
<doc id="1290652" url="https://pl.wikipedia.org/wiki?curid=1290652" title="5 Brygada Zmechanizowana">
5 Brygada Zmechanizowana

5 Kresowa Brygada Zmechanizowana im. Króla Bolesława Chrobrego (5 BZ) – były związek taktyczny Sił Zbrojnych RP
Formowanie i zmiany organizacyjne.
Brygadę sformowano w 1998 na bazie dowództwa 5 Kresowej Dywizji Zmechanizowanej oraz 73 Pułku Zmechanizowanego. Brygada wchodziła w skład 4 Lubuskiej Dywizji Zmechanizowanej im. Jana Kilińskiego.
14 września 2001 roku podczas apelu na placu obok ruin fary, a związanego z likwidacją garnizonu Gubin jego dowódca płk Zbigniew Smok złożył gen. Kwiatkowskiemu meldunek o rozformowaniu 5 Kresowej Brygady Zmechanizowanej i 5 Kresowego Pułku Przeciwlotniczego. Tym samym polski garnizon, który powstał w 1952 roku, przestał istnieć.
Żołnierze.
Dowódcy:
Struktura organizacyjna.
Uzbrojenie: bojowe wozy piechoty BWP-1, czołgi podstawowe T-72, haubice samobieżne 2S1 Goździk, armaty przeciwlotnicze ZU-23-2, opancerzone samochody rozpoznawcze BRDM-2
Symbole brygady.
Sztandar
21 sierpnia 2000 roku prezydent Aleksander Kwaśniewski nadał 5 BZ sztandar.
15 września 2000 roku wręczono brygadzie sztandar ufundowany przez Społeczny Komitet Fundacji Sztandaru kierowany przez burmistrza Gubina Lecha Kiertyczaka. Sztandar wręczył w imieniu prezydenta RP płk Marek Dukaczewski.
Sztandar brygady przekazany został do Muzeum Wojska Polskiego w Warszawie.
Opis sztandaru
Na głównej stronie płata sztandaru znajduje się krzyż kawalerski wykonany z czerwonej tkaniny. Pośrodku krzyża kawalerskiego w czerwonym kręgu znajdują się dwie gałązki wawrzynu ułożone w kształcie wieńca otwartego w górnej części haftowane złotym szychem. Pośrodku wieńca umieszczony jest wizerunek orła białego z głową zwróconą do drzewca, haftowany srebrnym szychem; korona, dziób i szpony orła haftowane złotym szychem.
Na odwrotnej stronie sztandaru znajduje się krzyż kawalerski pośrodku którego w czerwonym kręgu znajdują się dwie gałązki wawrzynu, ułożone w kształcie wieńca otwartego w górnej części, haftowane złotym szychem. Pośrodku wieńca umieszczony jest w trzech wierszach napis: BÓG – HONOR – OJCZYZNA, haftowany złotym szychem. Pomiędzy ramionami krzyża w rogach płata są umieszczone wieńce wawrzynu, a w nich herb miasta Lubska, herb Gubina, odznaka 5 Kresowej Dywizji Zmechanizowanej i Krzyż Jerozolimski.
Wykaz gwoździ honorowych
Ciekawostki.
27 sierpnia 1999 roku odsłonięta została tablica pamiątkowa Pułku Ułanów Karpackich przed rejonem zakwaterowania 1 bcz.
28 sierpnia 1999 roku wręczono 1 bcz dowodzonemu przez mjr. Jana Rokosika sztandar ufundowany przez st. wachm. Czesława Jakubika ze Stanów Zjednoczonych.
15 września 1999 roku brygada podczas uroczystości przejęła replikę sztandaru 5 Kresowej Dywizji Piechoty, nazwy wyróżniającej „Kresowa” i tradycji 5 Dywizji Wojska Polskiego.
Przekształcenia.
19 Dywizja Zmechanizowana → 19 Dywizja Pancerna → 5 Saska Dywizja Pancerna → 5 Kresowa Dywizja Zmechanizowana → 5 Kresowa Brygada Zmechanizowana

</doc>
<doc id="1290653" url="https://pl.wikipedia.org/wiki?curid=1290653" title="Formuła 1 Sezon 1986">
Formuła 1 Sezon 1986

Sezon 1986 Formuły 1 był 37. sezonem organizowanych przez FIA wyścigów. Rozpoczął się 23 marca 1986, i zakończył 26 października po szesnastu wyścigach.

</doc>
<doc id="1290655" url="https://pl.wikipedia.org/wiki?curid=1290655" title="Obadiasz">
Obadiasz

Obadiasz, Abdiasz – według Biblii zarządca pałacu króla Achaba (1Krl 18).
Podczas zarządzonego przez królową Izebel prześladowania proroków Jahwe, Obadiasz ukrył stu z nich w grocie i nosił im chleb oraz wodę. Na prośbę Eliasza ujawnił miejsce jego pobytu królowi Achabowi, aranżując spotkanie proroka z władcą.
W tradycji judaistycznej identyfikowany z prorokiem Abdiaszem.

</doc>
<doc id="1290660" url="https://pl.wikipedia.org/wiki?curid=1290660" title="Wspaniały świat braci Grimm">
Wspaniały świat braci Grimm

Wspaniały świat braci Grimm – baśń filmowa z 1962 roku oparta na opowiadaniach braci Grimm oraz ich biografii autorstwa dra Hermanna Gerstnera.

</doc>
<doc id="1290662" url="https://pl.wikipedia.org/wiki?curid=1290662" title="Ustrój administracyjno-wojskowy Hetmanatu">
Ustrój administracyjno-wojskowy Hetmanatu

Ustrój administracyjno-wojskowy Hetmanatu w XVII i XVIII wieku (ustrój pułkowy).
Historia.
Powstanie systemu pułkowego było skutkiem podpisania ugody kurukowskiej 27 września 1625, która została zawarta przez hetmana Koniecpolskiego i kozacką delegację Wojska Zaporoskiego na czele z Mychajłem Doroszenką podczas powstania Marka Żmajły. Według umowy kozackie wojsko rejestrowe zostało podzielone na 6 pułków:
Organizacja.
Podczas powstania Chmielnickiego oprócz istniejących pułków powstało szereg nowych, które stały się jednocześnie jednostkami podziału administracyjno-terytorialnego.
Każdym pułkiem kierował i dowodził pułkownik przy pomocy rady pułkowej, która go wybierała. Pułkowa rada za pośrednictwem Kozaków zarządzała całą ludnością zamieszkującą obszar pułku. Pułki dzieliły się na sotnie, których było od 7 do 20.
Każdy pułk i sotnia posiadały swój sztandar, na którym umieszczone były podobizny Jezusa Chrystusa, świętych, symbole heraldyczne lub kozak z muszkietem. Drzewce sztandaru zakończone było krzyżem lub kulą.
W Hetmańszczyźnie funkcjonowały również kozackie oddziały wolnonajemne (np. pułk kompanijski, pułk serdiucki i inne), ale nie były one jednostkami administracyjnymi państwa.
Wielkość pułków nie była jednakowa – w 1723 w średniej wielkości pułku wynosiła 5 tysięcy kozaków, a w pułku nieżyńskim – blisko 10 tysięcy kozaków. W 1782 skład średniego pułku wzrósł do 10-20 tysięcy, a pułku nieżyńskiego do 40 tysięcy.
Podział w 1648 r..
W 1648 Hetmańszczyzna był podzielona na 23 pułki:
pułk białocerkiewski, pułk borżniański, pułk bracławski, pułk hadiacki, pułk irklijewski, pułk iczniański, pułk kalnicki, pułk kaniowski, pułk kijowski, pułk korsuński, pułk łubieński, pułk mirhorodzki, pułk mohylewski, pułk nieżyński, pułk pawołocki, pułk perejasławski, pułk połtawski, pułk pryłucki, pułk sośnicki, pułk humański, pułk czerkaski, pułk czernihowski, pułk czehryński.
Podział w 1650 r..
W 1650 liczba pułków uległa zmniejszeniu. W tym czasie funkcjonowały pułki:
pułk białocerkiewski, pułk bracławski, pułk kalnicki (po 1653 – pułk winnicki, w latach 60. połączony z bracławskim), pułk kaniowski, pułk kijowski, pułk korsuński, pułk kropiwniański (w 1658 wszedł w skład pułku łubieńskiego i perejasławskiego), pułk mirhorodzki, pułk nieżyński, pułk pawołocki, pułk perejasławski, pułk połtawski, pułk pryłucki, pułk humański, pułk czerkaski, pułk czernihowski, pułk czehryński.
Przez krótki okres funkcjonowały również pułki mohylewski, turowopiński i białoruski (czauski, bychowski).
Pułki Prawobrzeża.
Po zawarciu pokoju andruszowskiego i podziale ziem ukraińskich pomiędzy Rosję i Rzeczpospolitą, kozackie pułki na Prawobrzeżnej Ukrainie (należącej do Rzeczypospolitej) były w latach 1670–1680 stopniowo likwidowane, wśród nich pułki: białocerkiewski, bracławski, winnicki, korsuński, kaniowski, mohylowski, pawołocki, humański, czerkaski i czehryński.
Jednak w latach 1684–1685 pod dowództwem Semena Palija odnowiono pułk fastowski i bohusławski, a potem korsuński i bracławski. W 1704 utworzono ponownie pułki: czehryński, humański i mohylewski. Centrum kozactwa była w tym czasie Biała Cerkiew.
Pułki Lewobrzeża.
W latach 1712–1714, wskutek umowy pomiędzy Polską a Rosją, część kozackich pułków przeniesiono na Lewobrzeże, a resztę zlikwidowano. Funkcjonowały tam w owym czasie pułki: hadziacki, kijowski, łubieński, mirhorodzki, nieżyński, perejasławski, połtawski, pryłucki, starodubowski i czernihowski.
Pułki Słobodzkiej Ukrainy.
W latach 50. XVII wieku z ukraińskiej ludności Ukrainy Słobodzkiej, za zgodą cara, utworzono 4 pułki kozackie:
Pułki te istniały do 1765, kiedy zostały przeformowane w normalne rosyjskie pułki wojskowe.
Likwidacja pułków kozackich.
Pułki kozackie były stopniowo likwidowane ukazem cara od 1764. Zlikwidowano samorząd kozacki i rozpoczęto formowanie normalnych rosyjskich pułków wojskowych, początkowo w latach 60. XVIII wieku – pikinierskich, a od lat 80. – strzeleckich.

</doc>
<doc id="1290664" url="https://pl.wikipedia.org/wiki?curid=1290664" title="8 Brygada Zmechanizowana">
8 Brygada Zmechanizowana

8 Kołobrzeska Brygada Zmechanizowana (8 BZ) – były związek taktyczny wojsk zmechanizowanych Sił Zbrojnych RP.
Formowanie i zmiany organizacyjne.
8 Brygada Zmechanizowana została sformowana w 1994 roku na bazie rozwiązanego 32 Pułku Zmechanizowanego. Wchodziła w skład 8 Dywizji Obrony Wybrzeża.
17 marca 1995 roku Prezydent RP Lech Wałęsa nadał Brygadzie sztandar ufundowany przez Społeczeństwo Kołobrzegu.
W grudniu 1998 roku, w wyniku restrukturyzacji 8 Dywizji Obrony Wybrzeża, brygada została rozformowana. Sztandar brygady przekazano do Muzeum Wojska Polskiego w Warszawie.
Tradycje.
18 marca 1995 roku brygada otrzymała nazwę wyróżniającą „Kołobrzeska” oraz przyjęła dziedzictwo tradycji:
Struktura organizacyjna.
Główne uzbrojenie: bojowe wozy piechoty BWP-1, czołgi T-55AM Merida, haubice samobieżne 2S1 Goździk, armaty przeciwlotnicze ZU-23-2, opancerzone samochody rozpoznawcze BRDM-2.
Żołnierze Brygady.
Dowódcy brygady
Oficerowie

</doc>
<doc id="1290672" url="https://pl.wikipedia.org/wiki?curid=1290672" title="Rogów (stacja kolejowa)">
Rogów (stacja kolejowa)

Rogów – stacja kolejowa w Rogowie, w województwie łódzkim, w Polsce. Według klasyfikacji PKP ma kategorię dworca aglomeracyjnego. Znajduje się tu 1 peron.
W roku 2017 stacja obsługiwała 300–499 pasażerów na dobę.
Na przełomie stycznia i lutego 2019 PKP podpisały z konsorcjum firm Helifactor i MERX umowę na budowę tzw. innowacyjnego dworca systemowego w formie klimatyzowanej poczekalni wraz pomieszczenia kas biletowych i przestrzenią dla punktów handlowo-usługowych. Nowy dworzec udostępniono dla podróżnych w sierpniu 2022 roku.

</doc>
<doc id="1290673" url="https://pl.wikipedia.org/wiki?curid=1290673" title="To wspaniałe życie">
To wspaniałe życie

To wspaniałe życie () – amerykański film fantasy i dramat filmowy z 1946 roku na podstawie opowiadania "The Greatest Gift" Philipa Van Doren Sterna.
Akcja filmu toczy się w fikcyjnym amerykańskim miasteczku Bedford Falls, krótko po II wojnie światowej. George Bailey (James Stewart) próbuje popełnić samobójstwo w Wigilię Bożego Narodzenia. Zwraca tym na siebie uwagę swojego anioła stróża – Clarence’a Odbody'ego, który zostaje wysłany, by mu pomóc. W retrospekcji, przedstawiającej aniołowi postać George’a, poznajemy historię jego życia, którą opowiadają dwaj aniołowie, Franklin i Józef. Poprzez te wydarzenia zarysowuje się portret głównego bohatera i wszystkich osób, na które miał wpływ.
"To wspaniałe życie" jest przykładem filmu kultowego, który uznanie zdobył dopiero po latach. W chwili premiery okazał się porażką – z powodu wysokich kosztów produkcji (ponad 3 mln dolarów), słabych wyników w box offisie oraz chłodnego przyjęcia krytyków. Film zdobył 5 nominacji do Oscara, nie zdobywając ani jednej statuetki. Jego popularność wzrastała jednak z roku na rok, wraz z cyklicznymi powtórkami telewizyjnymi emitowanymi w okolicach Świąt Bożego Narodzenia. Po latach film został doceniony przez Amerykański Instytut Filmowy poprzez umieszczenie na liście 100 najlepszych amerykańskich filmów oraz poprzez zajęcie pierwszego miejsca na liście najbardziej inspirujących. Obecnie uważany za jeden z największych amerykańskich klasyków świątecznych. Krytycy często odnoszą się do niego, określając jako „jeden z niewielu filmów, które naprawdę warto oglądać co roku”.
Fabuła.
W Wigilię Bożego Narodzenia George Bailey (James Stewart) zamierza popełnić samobójstwo. Modlitwy jego rodziny zostają usłyszane przez aniołów. Clarence Odbody (Henry Travers) (Anioł Drugiej Kategorii) dostaje zadanie uratowania mu życia, za co ma otrzymać skrzydła. Józef – główny anioł opowiada historię życia George’a Clarence'owi.
Dwunastoletni George (Bobby Anderson) ratuje życie swojemu młodszemu bratu Harry’emu (Todd Karns), który wpadł do zamarzniętego jeziora. Podczas tego czynu nabawia się infekcji usznej, co w rezultacie powoduje utratę słuchu w lewym uchu. Nieco później, pracując jako pomocnik w aptece, nie dopuszcza do podania niewłaściwych leków pacjentowi, przez co ratuje życie jemu oraz farmaceucie, Panu Gowerowi, który przez omyłkę włożył truciznę do leku.
Największym marzeniem George’a było zwiedzanie świata, projektowanie mostów i drapaczy chmur, od zawsze jednak poświęcał swoje marzenia dla dobra innych. Zaczął pracę w rodzinnej firmie udzielającej kredytów budowlanych dopóki Harry nie skończy liceum. W dniu ukończenia szkoły przez Harry’ego George opowiada o swoich planach i przyszłości. Mary Hatch (Donna Reed), która jest w nim zakochana od kiedy była małą dziewczynką. Wujek Billy (Thomas Mitchell) i Harry przerywają tę pogawędkę wiadomością o udarze ojca. Pan Potter, bezduszny bogacz, próbuje przekonać wspólników firmy do zaprzestania prowadzenia działalności udzielania kredytów budowlanych dla biednych mieszkańców Bedford Falls. George’owi udaje się wyperswadować ten pomysł radzie nadzorczej, ale zgadzają się na dalszą działalność firmy tylko jeśli poprowadzi ją on sam. Zgadza się pozostać w miasteczku, a odłożone pieniądze na dalszą naukę przekazuje swojemu młodszemu bratu.
Harry idzie na studia. Kiedy wraca, przywozi ze sobą swoją świeżo poślubioną żonę. Teść zaoferował Harry’emu dobrą pracę w swojej firmie. George nadal pozostaje w Bedford Falls.
George i Mary pobierają się. W drodze w podróż poślubną stają się świadkami paniki bankowej w ich firmie. Potter oferuje ich klientom „50 centów za dolara”, ale nowożeńcom udaje się powstrzymać panikę rozdając 2000 dolarów, które udało im się odłożyć na miesiąc miodowy.
Firma George’a rozpoczyna budowę osiedla "Bailey Park". Nowi mieszkańcy tego osiedla stają się właścicielami swoich domów i nie muszą już płacić wysokich czynszów panu Potterowi.
Rodzina George’a i Mary powiększa się. Kiedy wybucha II wojna światowa George, jako niezdolny do służby wojskowej z powodu niesprawnego ucha, pozostaje w Bedford Falls, gdzie udziela się w obronie cywilnej. Harry zostaje pilotem wojskowym i w nagrodę za zestrzelenie 15 jednostek nieprzyjaciela zostaje nagrodzony Medalem Honoru.
W Wigilię Bożego Narodzenia duma rozpiera wujka Billy’ego na wieść o artykule dotyczącym dekoracji medalem Harry’ego przez prezydenta. Poprzez roztargnienie gubi 8000 dolarów, które miał wpłacić jako depozyt do banku na konto firmy Baileyów. Potter znajduje pieniądze, ale ich nie oddaje. Tego samego dnia zjawia się inspektor bankowy, który ma przejrzeć księgi firmy. Kiedy George’owi nie udaje się znaleźć tych pieniędzy, w akcie desperacji udaje się do Pottera po pożyczkę, ale ten mu odmawia.
Wracając do domu, George podczas śnieżycy rozbija samochód o drzewo. Porzuca auto i przechodząc przez most próbuje popełnić samobójstwo, czując iż jest więcej wart martwy niż żywy, z powodu swojej wartej 15 000 dolarów polisy na życie. Zanim George skoczył z mostu, skoczył przed nim Clarence, George go ratuje. Clarence wyjawia mu, że jest jego aniołem stróżem i wiedział, że George uratuje mu życie, tym samym nie popełniając samobójstwa.
George wypowiada słowa, że lepiej byłoby, gdyby się nigdy nie urodził. Clarence, słysząc te słowa, pokazuje mu alternatywną rzeczywistość, w której jego słowa stają się prawdą. W rzeczywistości tej Bedford Falls nazywa się Pottersville. Na głównej ulicy dominują sklepy z bronią i podejrzane bary. "Bailey Park" nie zostało nigdy wybudowane. Pan Gower został oskarżony o otrucie dziecka i spędził 20 lat w więzieniu, powracając do miasta jako alkoholik. Martini nie jest właścicielem baru. Violet (Gloria Grahame) jest tancerką, która zostaje aresztowana za kradzież. Wujek Billy został umieszczony w szpitalu psychiatrycznym, a Harry zginął w wypadku na zamarzniętym jeziorze. W konsekwencji zginęli też wszyscy żołnierze, których Harry uratował w czasie wojny. Matka George’a jest samotną, zgorzkniałą wdową, utrzymującą się z wynajmowania pokoi w swoim domu. Mary pozostała starą panną i pracuje jako bibliotekarka.
George błaga Clarence’a oraz Boga, aby pozwolili mu żyć. Jego modlitwy zostają wysłuchane i powraca do momentu, gdy poznał Clarence’a na moście. George biegnie do domu pełen wdzięczności za to, co udało mu się osiągnąć. Spotyka swoją rodzinę i przyjaciół, którzy zebrali dla niego ogromną sumę pieniędzy, aby pomóc uratować mu jego firmę. Do domu George’a przybywa także jego brat, który wznosi toast za swojego brata jako „najbogatszego człowieka w mieście”. Widząc, na losy ilu ludzi jego czyny miały wpływ oraz to, co zrobił dla mieszkańców Bedford Falls (a także pomagając Clarence'owi zdobyć skrzydła), George Bailey zdaje sobie sprawę, że pomimo swoich problemów ma naprawdę wspaniałe życie.
Produkcja.
Opowiadanie "The Greatest Gift" zostało napisane w listopadzie 1939 roku, autorowi nie udało się jednak znaleźć wydawcy. Postanowił przerobić je na rozbudowaną kartkę świąteczną i 200 kopii wysłał do swojej rodziny i przyjaciół przed Świętami Bożego Narodzenia 1943 roku. Przykuło to uwagę producenta Davida Hempsteada, który pokazał kartkę agentowi Cary’ego Granta. Prawa zakupiła wytwórnia RKO, wówczas jedna z największych w Hollywood za 10 tys. dolarów, licząc na udział Cary Granta – po odrzuceniu trzech wersji scenariusza postanowił on jednak zagrać w "Żonie biskupa".
Na polecenie szefa RKO scenariusz przeczytał Frank Capra. Od razu zauważył jego potencjał i w 1945 roku kupił prawa do ekranizacji za 10 tysięcy dolarów. RKO dorzuciło trzy poprzednio odrzucone scenariusze za darmo. Reżyser twierdzi, że cena była pięciokrotnie wyższa. Frank Capra, razem z zaprzyjaźnionymi scenarzystami Francesem Goodrichem i Albertem Hackettem, zabrali się za kolejne przeróbki.
Miasto Seneca Falls w stanie Nowy Jork twierdzi, że Frank Capra odwiedził je w 1945 roku i że jest ono pierwowzorem Bedford Falls. Co roku, w grudniu, odbywa się tam festiwal "Wspaniałego Życia". W 2009 roku otwarto Hotel Clarence, nazwany tak od imienia anioła ze "Wspaniałego Życia".
Często pojawia się stwierdzenie, że James Stewart był jedynym wyborem reżysera, jednak do roli przymierzany był także Cary Grant. Do roli Mary przed Donną Reed przymierzane były m.in. Jean Arthur, Ann Dvorak, Ginger Rogers, Martha Scott i Olivia de Havilland. Do roli Henry’ego Pottera potrzebowano aktora charakterystycznego, o cechach zbliżonych do skąpca Ebenezera Scrooge'a z "Opowieści wigilijnej". Wybór padł na Lionela Barrymore, brata dziadka współczesnej aktorki, Drew Barrymore. W wielu innych filmach Franka Capry zagrał także pies wujka Billy’ego Baileya, Jimmy the Raven.
Miasteczko „Bedford Falls” odtworzono na rancho w Encino w Kalifornii. Plan składał się z trzech części, zawierających blisko 300-metrową główną ulicę ze 75 sklepami i budynkami, a także park z 20 dojrzałymi dębami. Kilka miesięcy trwało zadomawianie ptaków, kotów i psów, które miały nadać miastu charakter bardziej „żywego”. Na potrzeby stworzenia „alternatywnego świata”, kręcenia zdjęć o różnych porach roku i aby uniknąć potrzeby późniejszego dubbingu, RKO stworzyło „chemiczny śnieg” zrobiony z pokruszonych płatków śniadaniowych. Do kręcenia scen użyto także studia RKO w Culver City w Kalifornii. Film powstał w zaplanowane 90 dni, od 15 kwietnia do 27 czerwca 1946 roku.
Rancho w Encino zostało w dużej mierze zniszczone w latach 50. Przetrwały jedynie basen, który pojawia się podczas sceny tańca George’a i Mary, z którego korzysta obecnie Bevery Hills High School oraz dom Martiniego, znajdujący się w La Cañada Flintridge w Kalifornii.
Wiadomo, że Frank Capra nakręcił także alternatywne zakończenie, w którym Wujek Billy przypomina sobie, co stało się z pieniędzmi i nakrywa na występku Pottera. Rozważano wiele innych zakończeń, m.in. o zabarwieniu religijnym, uznano jednak, że wątek religijny nie byłby w stanie wystarczająco wzruszyć publiczności.
Przyjęcie.
Światowa premiera filmu odbyła się 20 grudnia 1946 w Nowym Jorku. Film spotkał się z różnymi reakcjami. Do szerokiej dystrybucji trafił 7 stycznia 1947 roku. W zestawieniu najchętniej oglądanych filmów w 1947 roku zajął dość odległe, 26. miejsce. Na 27. miejscu znalazł się inny film o tematyce świątecznej, "Cud na 34. ulicy".
W 1990 roku Biblioteka Kongresu Stanów Zjednoczonych wpisała "To wspaniałe życie" na listę National Film Registry jako film „kulturalnie, historycznie lub estetycznie znaczący”. W ankiecie brytyjskiego Channel 4 film został uznany za 7. najlepszy film w historii kina. W 2008 roku "To wspaniałe życie" zostało uznane za trzeci najlepszy film fantasy według Amerykańskiego Instytutu Filmowego. Znajduje się także na 45. miejscu prestiżowej listy najlepszych filmów They Shoot Pictures, Don't They?. Film cieszy się także uznaniem w Polsce, należy jednak zauważyć, że jest notorycznie pomijany przy okazji układania świątecznych ramówek. W roku 1995, z okazji stulecia narodzin kina, film znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Nagrody.
"To wspaniałe życie" otrzymało pięć nominacji do Oscarów:
Nagrody Amerykańskiego Instytutu Filmowego

</doc>
<doc id="1290674" url="https://pl.wikipedia.org/wiki?curid=1290674" title="Geoff Capes">
Geoff Capes

Geoff Capes, właściwie Geoffrey Lewis Capes (ur. 23 sierpnia 1949, Holbeach, hrabstwo Lincolnshire) – angielski kulomiot, strongman i zawodnik Highland games.
Najlepszy brytyjski strongman w historii tego sportu. w latach 1979, 1981 i 1983. Mistrz Europy Strongman w latach 1980, 1982 i 1984. Mistrz Świata Strongman w latach 1983 i 1985. Drużynowy Mistrz Świata Par Strongman w roku 1987.
Życiorys.
Geoff Capes był jednym z dziewięciorga rodzeństwa. Dorastał w miasteczku Holbeach, w środkowo-wschodniej Anglii, gdzie był członkiem klubu lekkiej atletyki. Po zajęciach szkolnych pracował jako górnik i robotnik rolny. W 1970 wstąpił do policji i przez dziesięć lat pracował w hrabstwie Cambridgeshire. Jako kulomiot reprezentował Wielką Brytanię na wielu zawodach, w tym na letnich igrzyskach olimpijskich, w 1972, 1976 i 1980 r.
Uczestniczył czterokrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
Obecnie zajmuje się hodowlą papużek falistych.
Mieszka w Chesterfield.
Wymiary:
Mistrzostwa Świata Strongman.
Wziął udział siedmiokrotnie w indywidualnych Mistrzostwach Świata Strongman, w latach 1980, 1981, 1982, 1983, 1984, 1985 i 1986. W swoim czwartym występie na tych mistrzostwach, w 1983 r. zdobył dla Wielkiej Brytanii pierwszy w historii tytuł Mistrza Świata Strongman, a drugi tytuł dla Wielkiej Brytanii w 1985 r.
Klasyfikacja w indywidualnych Mistrzostwach Świata Strongman:

</doc>
<doc id="1290676" url="https://pl.wikipedia.org/wiki?curid=1290676" title="7 Brygada Zmechanizowana">
7 Brygada Zmechanizowana

7 Pomorska Brygada Zmechanizowana im. gen. Stanisława Grzmot-Skotnickiego (7 BZ) – dawny związek taktyczny wojsk zmechanizowanych Sił Zbrojnych RP.
Formowanie i zmiany organizacyjne.
Brygadę sformowano w maju 1994 na bazie 16 pułku zmechanizowanego Ułanów Wielkopolskich im. gen. Gustawa Orlicz–Dreszera oraz 34 batalionu Obrony Wybrzeża. W skład brygady wszedł również 1 batalion zmechanizowany z 36 pułku zmechanizowanego. Rozformowywany 16 pułk zmechanizowany przekazał nowo formującej się 3 Brygadzie Pancernej z Trzebiatowa swój batalion czołgów.
Brygada wchodziła w skład 8 Dywizji Obrony Wybrzeża.
W wyniku zmian restrukturyzacyjnych w Wojsku Polskim w 2001 brygadę przemianowano na 7 Brygadę Obrony Wybrzeża.
Tradycje.
Dla zachowania w pamięci bohaterskich czynów żołnierzy Pomorskiej Brygady Kawalerii oraz upamiętnienia bojowych zasług żołnierzy dywizji i brygad piechoty oznaczonych cyfrą 7, na „podstawie art. 2 ust. 1 ustawy z 30 lipca 1992 o ustanowieniu Święta Wojska Polskiego oraz postanowień rozkazu Ministra Obrony Narodowej Nr 1/MON z 2 stycznia 1991 w sprawie dziedziczenia i kultywowania tradycji oręża polskiego z dniem 26 lipca 1994”. 7 Brygada Zmechanizowana przyjęła nazwę wyróżniającą „Pomorska” oraz imię gen. bryg. Stanisława Grzmot-Skotnickiego.
Doroczne święto obchodziła 26 lipca.
Struktura organizacyjna.
Uzbrojenie: bojowe wozy piechoty BWP-1, czołgi podstawowe T-55AM Merida, haubice samobieżne 2S1 Goździk, armaty przeciwlotnicze ZU-23-2, opancerzone samochody rozpoznawcze BRDM-2

</doc>
<doc id="1290678" url="https://pl.wikipedia.org/wiki?curid=1290678" title="Villa Ramallo">
Villa Ramallo

Villa Ramallo − miasto w Argentynie, drugie co do wielkości w Partido Ramallo (powiecie Ramallo), leżącym w prowincji Buenos Aires.
Miasto założono 1 lutego 1886 roku. Według spisu z 2001 roku mieszkało 10 052 ludzi. W porównaniu ze spisem z 1991 roku, kiedy to stwierdzono 9840 ludzi, wzrost zaludnienia wyniósł w tym czasie 21.5‰.
Miasto jest siedzibą klubu Club Atlético y Social Defensores de Belgrano.

</doc>
<doc id="1290679" url="https://pl.wikipedia.org/wiki?curid=1290679" title="Port lotniczy Aszchabad">
Port lotniczy Aszchabad

Port lotniczy Aszchabad (IATA: ASB, ICAO: UTAA) – międzynarodowy port lotniczy i zarazem największy w Turkmenistanie położony 10 km na północny zachód od centrum Aszchabadu.

</doc>
<doc id="1290687" url="https://pl.wikipedia.org/wiki?curid=1290687" title="Bardawil">
Bardawil

Bardawil ( "Buhajrat al-Bardawil" lub "Sabchat al-Bardawil") – słonowodne jezioro o powierzchni około 629 km² w północno-wschodnim Egipcie, w muhafazie Synaj Północny. W czasach rzymskich nosiło nazwę "Lac Sirbonis".
Jezioro ma około 85 km długości, natomiast jego maksymalna szerokość w kierunku z północy na południe wynosi 20,5 km. Jest bardzo płytkie – średnia głębokość wody wynosi 1,5 m, a maksymalna 7,5 m. Istnieje tu około 50 wysp, które zajmują około 2,1% obszaru laguny.
Od Morza Śródziemnego jezioro oddziela długa i wąska mierzeja. Jej szerokość zwykle waha się od 300 do 1000 metrów. Ma ona kilka metrów wysokości, choć w niektórych miejscach wznosi się na kilkadziesiąt metrów. Najwyższym wzniesieniem jest piaszczysta wydma o nazwie "El-Qals" (lub po łacinie "Casius Mont") o wysokości 56 m n.p.m., znajdująca się mniej więcej w połowie długości mierzei.
W dwóch miejscach na mierzei w 1953 roku przekopano kanały ("Boghaz I" i "Boghaz II"), co miało na celu zapewnienie stałego połączenia z Morzem Śródziemnym, zmniejszenie zasolenia jeziora i umożliwienie naturalnej migracji ryb do jeziora. Ponadto wody jeziora z Morzem Śródziemnym łączą dużo węższe i płytsze naturalne cieśniny, których liczba jest zmienna – w 2011 roku na podstawie zdjęć satelitarnych doliczono się trzech, choć jeszcze w 1999 roku znano tylko jedną. Z kolei stare mapy (np. z 1935 roku) pokazują cztery cieśniny. Mimo istnienia tych połączeń, zasolenie wody w jeziorze nadal jest dużo wyższe niż w przylegających wodach Morza Śródziemnego.
We wschodniej części jeziora Bardawil znajduje się Rezerwat Zaranik, który daje schronienie m.in. flamingom i białym pelikanom; ptaki te przebywają tu przelotem.
W okolicach jeziora znajdują się m.in. miejscowości Al-Mazar i Bir al-Abd.

</doc>
<doc id="1290691" url="https://pl.wikipedia.org/wiki?curid=1290691" title="Air Deccan">
Air Deccan

Air Deccan – indyjska tania linia lotnicza z siedzibą w Bengaluru. Głównym węzłem był port lotniczy Bangalore.

</doc>
<doc id="1290692" url="https://pl.wikipedia.org/wiki?curid=1290692" title="Kilometraż rzeki">
Kilometraż rzeki

Kilometraż rzeki – liczona zazwyczaj od ujścia w górę rzeki, mierzona w kilometrach, długość rzeki.
W miejscu ujścia znajduje się kilometr zero rzeki.

</doc>
<doc id="1290696" url="https://pl.wikipedia.org/wiki?curid=1290696" title="Club Atlético y Social Defensores de Belgrano">
Club Atlético y Social Defensores de Belgrano



</doc>
<doc id="1290697" url="https://pl.wikipedia.org/wiki?curid=1290697" title="Koligacja procesorów">
Koligacja procesorów

Koligacja procesorów – modyfikacja natywnego algorytmu szeregującego procesy. Każde zadanie (proces lub wątek) znajdujące się w kolejce ma swój własny identyfikator oznaczający preferowany procesor. Przydział czasu procesora następuje poprzez przypisanie zadania do preferowanej jednostki przetwarzającej. Innymi słowy koligacja to zmiana przyporządkowanego procesora (lub rdzenia w procesorach wielordzeniowych) konkretnego procesu lub wątku.

</doc>
<doc id="1290698" url="https://pl.wikipedia.org/wiki?curid=1290698" title="Edward Halifax">
Edward Halifax



</doc>
<doc id="1290702" url="https://pl.wikipedia.org/wiki?curid=1290702" title="Bismarckstraße (stacja metra)">
Bismarckstraße (stacja metra)

Bismarckstraße – stacja metra w Berlinie, w dzielnicy Charlottenburg, w okręgu administracyjnym Charlottenburg-Wilmersdorf na linii U2 i U7. Stacja została otwarta w 1978.

</doc>
<doc id="1290703" url="https://pl.wikipedia.org/wiki?curid=1290703" title="Stanisław Bielecki (chemik)">
Stanisław Bielecki (chemik)

Stanisław Marek Bielecki (ur. 9 listopada 1946 w Sandomierzu) – polski chemik, specjalizujący się w biochemii technicznej, biotechnologii i enzymologii, rektor Politechniki Łódzkiej w kadencjach 2008–2012 i 2012–2016.
Życiorys.
W 1965 zdał egzamin maturalny w Technikum Przetwórstwa Owocowo-Warzywnego. Od czasów studiów związany z Wydziałem Chemii Spożywczej (następnie Wydziałem Chemii Spożywczej i Biotechnologii) Politechniki Łódzkiej. W 1970 ukończył studia magisterskie, doktoryzował się w 1978. W 1990 na podstawie rozprawy zatytułowanej "Biosynteza i charakterystyka 1,3-beta-glukanaz kompleksu litycznego Streptomyces s.,1228 oraz ich aktywność w procesie zymolizy drożdży" uzyskał stopień doktora habilitowanego nauk rolniczych w zakresie technologii żywności i żywienia. W 1999 otrzymał tytuł profesora nauk technicznych.
Pracę naukową rozpoczął w 1970. W 1993 został profesorem nadzwyczajnym, a w 2002 profesorem zwyczajnym w Instytucie Biochemii Technicznej. W 1993 objął stanowisko prodziekana Wydziału Chemii Spożywczej i Biotechnologii, zaś w latach 1996–2002 pełnił funkcję dziekana tej jednostki. Od 2002 do 2008 był prorektorem ds. nauki i rozwoju. W 2008 powołany na rektora Politechniki Łódzkiej na czteroletnią kadencję, a w 2012 wybrany na drugą kadencję do 2016.
Jest członkiem Akademii Inżynierskiej w Polsce. Jest autorem i współautorem ponad 180 publikacji, 4 patentów i ponad 20 zgłoszeń patentowych.
Odznaczenia.
Odznaczony Złotym Krzyżem Zasługi (2003), Krzyżem Oficerskim Orderu Odrodzenia Polski (2011) oraz Orderem Palm Akademickich I klasy (2017). W 2007 otrzymał Nagrodę Miasta Łodzi.

</doc>
<doc id="1290705" url="https://pl.wikipedia.org/wiki?curid=1290705" title="Andrzej Radzimiński">
Andrzej Radzimiński

Andrzej Radzimiński (ur. 4 kwietnia 1958 w Lubawie) – polski historyk, specjalizujący się w historii średniowiecza i naukach pomocniczych historii, profesor nauk humanistycznych, profesor zwyczajny, a w latach 2008–2012 rektor Uniwersytetu Mikołaja Kopernika w Toruniu, od 2015 prezes Towarzystwa Naukowego w Toruniu.
Życiorys.
W 1977 ukończył liceum ogólnokształcące w Lubawie i podjął studia na Wydziale Nauk Historycznych UMK w Toruniu. Po ich ukończeniu w 1981 podjął pracę nauczyciela historii w szkole podstawowej w Papowie Biskupim. Pracował tam do 1985, potem (w latach 1985–1988) był zatrudniony w Archiwum Państwowym w Toruniu. W 1987 uzyskał stopień doktora nauk humanistycznych. Tematem jego rozprawy była "Kapituła katedralna płocka w XIV i I połowie XV wieku", a promotorem Janusz Bieniak. W 1988 został zatrudniony na stanowisku adiunkta w Zakładzie Nauk Pomocniczych Instytutu Historii i Archiwistyki UMK.
Stopień doktora habilitowanego nauk humanistycznych w zakresie historii uzyskał w 1996 na podstawie rozprawy pt. "Duchowieństwo kapituł katedralnych w Polsce XIV–XV wieku". Tytuł profesora nauk humanistycznych otrzymał w 1999.
Zawodowo związany z UMK, na którym doszedł do stanowiska profesora zwyczajnego. W latach 1995–1997 był zastępcą dyrektora Instytutu Historii i Archiwistyki UMK, od 1998 do 1999 – dyrektorem tej jednostki. W latach 1999–2002 pełnił funkcję dziekana Wydziału Nauk Historycznych, a od 2002 do 2008 prorektora UMK ds. dydaktyki (2002–2005) i ds. kształcenia i kadr (2005–2008). 28 marca 2008 został wybrany na rektora uniwersytetu. Zakończył urzędowanie z dniem 1 września 2012, kiedy to na tym stanowisku zastąpił go Andrzej Tretyn.
Zajmuje się historią Kościoła katolickiego w Polsce średniowiecznej, a także dziejami duchowieństwa w Zakonie Krzyżackim. Prowadził badania między innymi w Wiedniu i Berlinie. Współpracował z Instytutem Maxa Plancka w Getyndze. Trzykrotnie (1994, 1996 i 1999) był powoływany na członka Komisji Historii Porównawczej Kościołów przy Polskiej Akademii Nauk. W 2015 objął funkcję prezesa Towarzystwa Naukowego w Toruniu. Autor około 300 prac naukowych, w tym kilkunastu książek i ponad dwudziestu tomów studiów.
W 2014 przeciwko Andrzejowi Radzimińskiemu pojawiły się publiczne zarzuty o naruszenia praw autorskich kilku innych osób przez niewłaściwe stosowanie zapożyczeń w jego książce "Kobieta w średniowiecznej Europie" z 2012. W maju 2015 został formalnie w tej sprawie upomniany przez rektora Andrzeja Tretyna.
Odznaczenia.
W 2011, "za wybitne zasługi w pracy naukowo-badawczej, dydaktycznej i społecznej, za popularyzowanie nauki w Polsce i na świecie", odznaczony został Krzyżem Kawalerskim Orderu Odrodzenia Polski.

</doc>
<doc id="1290706" url="https://pl.wikipedia.org/wiki?curid=1290706" title="Sophie-Charlotte-Platz (stacja metra)">
Sophie-Charlotte-Platz (stacja metra)

Sophie-Charlotte-Platz - stacja metra w Berlinie, w dzielnicy Charlottenburg, w okręgu administracyjnym Charlottenburg-Wilmersdorf na linii U2. Stacja została otwarta w 1908.

</doc>
<doc id="1290707" url="https://pl.wikipedia.org/wiki?curid=1290707" title="Johnny Perry">
Johnny Perry

Johnny Perry, właściwie Johnny Wade Perry Jr. (ur. 24 października 1972, zm. 21 listopada 2002) – amerykański wrestler i strongman.
W latach 2000, 2001 i 2002 wziął udział w indywidualnych Mistrzostwach Świata Strongman.
Osiągnięcia strongman.
2001
2002

</doc>
<doc id="1290714" url="https://pl.wikipedia.org/wiki?curid=1290714" title="Alberto Belsúe">
Alberto Belsúe

Alberto Belsúe Arias (ur. 2 marca 1968 w Saragossie) – piłkarz hiszpański, grający na pozycji prawego obrońcy.
Kariera klubowa.
Belsúe wychował się w klubie San Roque Casablanca, następnie w 1986 trafił do Endesa CF z aragońskiego miasta Andorra. W 1988 roku został piłkarzem pierwszoligowego Realu Saragossa. W jego barwach zadebiutował 19 lutego 1989 w wygranym 2:1 wyjazdowym spotkaniu ze Sportingiem Gijón i od czasu debiutu stał się podstawowym zawodnikiem w składzie Realu. 25 czerwca w ostatniej kolejce ligowej zdobył swojego pierwszego gola, a Real pokonał 3:1 zespół Elche CF. W lidze zajął z klubem z Saragossy 6. miejsce, ale w kolejnych dwóch sezonach zespół grał słabiej i m.in. w sezonie 1990/1991 bronił się przed spadkiem do Segunda División. W 1992 roku znów zajął 6. pozycję, a w 1993 roku awansował do finału Pucharu Hiszpanii, jednak przegrał w nim 0:2 z Realem Madryt. W 1994 roku Alberto wraz z partnerami z boiska zdobył ten puchar (wygrana po serii rzutów karnych z Celtą Vigo), a w La Liga zajął wysokie 3. miejsce. W sezonie 1994/1995 osiągnął z Saragossą największy sukces w historii klubu. Jego zespół pokonał w kolejnych rundach rumuńską Glorię Bystrzyca, słowacki Tatran Preszów, holenderski Feyenoord oraz angielską Chelsea F.C. W finale natomiast spotkał się z innym zespołem z Anglii, Arsenalem i wygrał 2:1 po dogrywce, zdobywając zwycięskiego gola w 120. minucie meczu. Od tamtego czasu Real nie osiągnął większych sukcesów, a Belsúe występował w nim do końca 1998 roku. Dla Saragossy zagrał 276 razy i strzelił 7 goli.
Po rozegraniu jednego meczu w rundzie jesiennej sezonu 1998/1999, na wiosnę Belsúe przeszedł do zespołu Deportivo Alavés, dla którego swój pierwszy mecz rozegrał 10 stycznia, a Deportivo zremisowało w nim 1:1 z Espanyolem. W zespole Alavés Alberto grał w pierwszym składzie i pomógł w utrzymaniu w lidze. W kolejnym sezonie grał w drużynie CD Numancia (debiut: 19 września 1999 w zremisowanym 1:1 meczu z Athletic Bilbao) i także uniknął degradacji do Segunda División. W 2000 roku został piłkarzem greckiego Iraklisu Saloniki, ale po rozegraniu 7 spotkań w lidze greckiej zakończył karierę.
Kariera reprezentacyjna.
W reprezentacji Hiszpanii Belsúe zadebiutował 16 listopada 1994 roku w wygranym 3:0 domowym spotkaniu z Danią, rozegranym w ramach eliminacji do Mistrzostw Europy w Anglii. W 1996 roku został powołany przez Javiera Clemente do kadry na ten turniej. Tam wystąpił we dwóch spotkaniach: grupowym zremisowanym 1:1 z Bułgarią i w ćwierćfinałowym z Anglią (0:0, karne 2:4). W kadrze narodowej wystąpił łącznie w 17 spotkaniach (grał do 1996).

</doc>
<doc id="1290716" url="https://pl.wikipedia.org/wiki?curid=1290716" title="Alberto Belsue">
Alberto Belsue



</doc>
<doc id="1290717" url="https://pl.wikipedia.org/wiki?curid=1290717" title="Wicked World">
Wicked World



</doc>
<doc id="1290720" url="https://pl.wikipedia.org/wiki?curid=1290720" title="Australian Open 2005 (gra pojedyncza mężczyzn)">
Australian Open 2005 (gra pojedyncza mężczyzn)

Linki zewnętrzne.
Drabinka na stronie ITF 

</doc>
<doc id="1290721" url="https://pl.wikipedia.org/wiki?curid=1290721" title="You (singel Ayumi Hamasaki)">
You (singel Ayumi Hamasaki)

YOU – drugi singel Ayumi Hamasaki. Został wydany 10 czerwca 1998 oraz wydany ponownie 28 lutego 2001.

</doc>
<doc id="1290727" url="https://pl.wikipedia.org/wiki?curid=1290727" title="Teichiku Records">
Teichiku Records

Teichiku Records – japońska wytwórnia muzyczna powstała w 1934 roku pod nazwą Teikoku Chikuonki (帝国蓄音機株式会社) z siedzibą w miejscowości Nara. W 1953 roku nazwa firmy została zmieniona na Teichiku Inc. (テイチク株式会社). W 1999 roku nazwa firmy została ponownie zmieniona na Teichiku Entertainment Inc. (株式会社テイチクエンタテインメント). Obecnie centrala firmy mieści się w stolicy Japonii, Tokio. Wytwórnia specjalizuje się w tradycyjnej muzyce japońskiej enka i kayōkyoku.

</doc>
<doc id="1290728" url="https://pl.wikipedia.org/wiki?curid=1290728" title="Rezerwat Zaranik">
Rezerwat Zaranik

Rezerwat Przyrody Zaranik – rezerwat znajdujący się we wschodniej części słonowodnego Jeziora Bardawil na śródziemnomorskim wybrzeżu Półwyspu Synaj w muhafazie Synaj Północny w północno-wschodnim Egipcie.
Rezerwat powstał w 1985 roku, a jego głównym zadaniem jest ochrona ptaków wędrownych (jest to tzw. ostoja ptaków IBA). Ma powierzchnię ok. 250 km², z czego 68% to tereny wodne, a 32% wydmy piaszczyste. Rezerwat leży od 0 do 30 m n.p.m.
Całą strefą ochronną objęte są nadmorskie tereny podmokłe. Odnotowano tu 244 gatunki ptaków. Setki tysięcy ptaków wędrownych pojawiają się tu w czasie jesiennej migracji. Są to m.in. flamingi, pelikany, czaplowate, cyranki, szablodzioby, rybitwy białoczelne. Wiosną odnotowano 24 gatunki ptaków drapieżnych takie jak kania czarna, sęp płowy, gadożer zwyczajny, myszołów zwyczajny, orzeł stepowy. W rezerwacie żyje też 18 gatunków gadów, w tym zagrożone wyginięciem żółwie zielone i żółwie karetta.

</doc>
<doc id="1290736" url="https://pl.wikipedia.org/wiki?curid=1290736" title="Gelsenkirchen-Buer Nord">
Gelsenkirchen-Buer Nord

Gelsenkirchen-Buer Nord – przystanek kolejowy w Gelsenkirchen, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1290743" url="https://pl.wikipedia.org/wiki?curid=1290743" title="Order Sztandaru Pracy (NRD)">
Order Sztandaru Pracy (NRD)

Order Sztandaru Pracy (niem.: "Orden "Banner der Arbeit"") – odznaczenie, nadawane w NRD od 1954 do 1990 roku. 
Historia.
Order został ustanowiony 4 sierpnia 1954 roku przez Radę Państwa NRD na wzór analogicznych orderów, istniejących w systemach odznaczeń pozostałych krajów "demokracji ludowej". Nadawany był początkowo w jednej klasie przodownikom pracy. W roku 1974 zmieniono statut orderu, dzieląc go na trzy stopnie, nadawane osobom fizycznym jak i kolektywom, zaś I stopień dodatkowo zakładom pracy, kombinatom, instytucjom i związkom. Liczba nadań w ciągu roku była ograniczona: 250 - I stopnia, 500 - II stopnia i 1000 - III stopnia. Osoby fizyczne odznaczone orderem I stopnia otrzymywały premię w wys. 1000 marek, orderem II stopnia - 750 marek, zaś III stopnia - 500 marek. Każdy stopień mógł być nadany wielokrotnie tej samej osobie fizycznej lub prawnej.
Oznaka.
Awers orderu stanowi złoty (bez względu na stopień) medalion z godłem NRD, z liśćmi dębu poniżej, częściowo przesłonięty w górnej części czerwoną flagą z napisem BANNER DER ARBEIT. Rewers jest gładki, w pierwszych latach po ustanowieniu odznaczenia umieszczano tam numer nadania. Order był noszony pięciokątnej blaszce z czarno-czerwono-złotą wstążką i nałożoną nań drugą wstążką w kolorze czerwonym. Zawieszkę wieńczy podłużne złote okucie w formie klamry z dębowymi liśćmi po bokach. Od roku 1974 na klamrze umieszczano stopień orderu rzymską cyfrą. Baretka do roku 1974 była czerwona z czarno-czerwono-złotym paskiem pośrodku, zaś od roku 1974 - jednolicie czerwona, z okuciem jak to, wieńczące zawieszkę.

</doc>
<doc id="1290746" url="https://pl.wikipedia.org/wiki?curid=1290746" title="Czerwony Wierch">
Czerwony Wierch



</doc>
<doc id="1290748" url="https://pl.wikipedia.org/wiki?curid=1290748" title="Bezpieczne przejście">
Bezpieczne przejście

Bezpieczne przejście – amerykański film obyczajowy z 1994 roku na podstawie powieści Ellyn Bache.

</doc>
<doc id="1290751" url="https://pl.wikipedia.org/wiki?curid=1290751" title="Luleå (stacja kolejowa)">
Luleå (stacja kolejowa)

Luleå ("Luleå Centralstation") – stacja kolejowa w Luleå, w regionie Norrbotten, w Szwecji. Znajdują się tu 3 perony.
Stacja znajduje się na linii Stambanan genom övre Norrland (główna linia przez górny Norrland). Obsługuje połączenia kolejowe m.in. z Kiruną przez linię Malmbanan, Narwikiem przez linię Ofotbanen, Umeå oraz Sztokholmem.
Luleå ma być stacją końcową planowanej linii Norrbotniabanan, która ma prowadzić na południe do Umeå i w ten sposób, łącząc się z nowo otwartą Botniabanan, umożliwiać szybkie połączenia ze Sztokholmem, Robertsfors, Skellefteå czy Piteå.

</doc>
<doc id="1290752" url="https://pl.wikipedia.org/wiki?curid=1290752" title="Elżbieta Łaniewska-Łukaszczyk">
Elżbieta Łaniewska-Łukaszczyk

Elżbieta Łaniewska-Łukaszczyk, ps. „Czarna Elka” (ur. 13 kwietnia 1930 w Warszawie, zm. 14 października 2016 w Skrzypnem koło Zakopanego) – harcerka, powstaniec warszawski, doktor medycyny.
Od 1942 działała w Szarych Szeregach. W 1944 uczestniczyła w powstaniu warszawskim jako łączniczka i fotograf w drużynie Szarych Szeregów w obwodzie „Żywiciel” na Żoliborzu. Większość jej zdjęć nie przetrwała powstania.
Po 1956 pracowała na obozach harcerskich jako lekarz i instruktor medyczny. Od chwili powstania Światowego Związku Żołnierzy Armii Krajowej w Zakopanem działała w tej organizacji, pełniąc m.in. funkcję prezesa Koła. Była doktorem medycyny różnych specjalizacji, między innymi pediatrii, anestezjologii, intensywnej terapii. Prowadziła Przychodnię Pomocy Socjalno-Medycznej dla Kombatantów. Odznaczona szeregiem odznaczeń związanych z działalnością polityczną. Po wojnie mieszkała w Zakopanem.
Pochowana została na cmentarzu na Pęksowym Brzysku (sektor L, rząd III, grób 21b).
Paweł Beręsewicz napisał na podstawie jej wspomnień książkę pt. ,Czy wojna jest dla dziewczyn?", ilustrowaną przez Olgę Rzeszelską.

</doc>
<doc id="1290757" url="https://pl.wikipedia.org/wiki?curid=1290757" title="Babka z zakalcem">
Babka z zakalcem

Babka z zakalcem () – amerykańska komedia z 1991 roku.
Nagrody i nominacje.
Złote Globy 1991

</doc>
<doc id="1290758" url="https://pl.wikipedia.org/wiki?curid=1290758" title="Bordż-e Milad">
Bordż-e Milad

Bordż-e Milad () – najwyższa wieża w Iranie i na Środkowym Wschodzie, 3. w Azji i 6. co do wysokości na świecie. Położona jest w Teheranie i ma 435 m wysokości. Posiada 12 pięter, a jej budowę ukończono w 2007 roku.

</doc>
<doc id="1290760" url="https://pl.wikipedia.org/wiki?curid=1290760" title="Skończenie generowana grupa przemienna">
Skończenie generowana grupa przemienna

Skończenie generowana grupa przemienna – grupa przemienna (abelowa), której zbiór generatorów jest skończony. W szczególności, każda skończona grupa abelowa jest skończenie generowana.
Skończenie generowane grupy mają prostą strukturę i mogą być całkowicie sklasyfikowane, jak wyjaśniono niżej.
Definicja.
Niech formula_1 będzie przemienna. Grupę tę nazywa się skończenie generowaną, jeżeli istnieje skończenie wiele takich elementów formula_2 że każdy formula_3 może być zapisany jako
gdzie formula_5 są całkowite. Wtedy mówi się, że zbiór formula_6 jest "zbiorem generującym (generatorów)" formula_7 lub że formula_8 "generują" formula_9
Przykłady.
Powyższa lista wyczerpuje przykłady podgrup skończenie generowanych.
Klasyfikacja.
Twierdzenie o klasyfikacji skończenie generowanych grup abelowych (Frobenius i Stickelberger, 1878), będące szczególnym przypadkiem twierdzenia strukturalnego dla skończenie generowanych modułów nad dziedziną ideałów głównych (twierdzenia Frobeniusa o równoważności macierzy nad pierścieniem liczb całkowitych), może być wyrażone na dwa niżej wymienione sposoby (podobnie jak dla d.i.g.). Jego szczególnym przypadkiem jest twierdzenie o klasyfikacji skończonych grup przemiennych. Wynik ten ma zastosowanie praktyczne w informatyce: obliczenia w poszczególnych grupach rozkładu mogą być wykonywane równolegle (tzn. niezależnie od siebie).
Rozkład na czynniki pierwsze.
Sformułowanie rozkładu na czynniki pierwsze mówi, że każda skończenie generowana grupa abelowa formula_7 jest izomorficzna z sumą prostą cyklicznych grup o rzędach będącymi potęgami liczb pierwszych oraz nieskończonych grup cyklicznych. To jest, każda taka grupa jest izomorficzna z grupą postaci
gdzie formula_20 a liczby formula_21 są (niekoniecznie różnymi) potęgami liczb pierwszych. W szczególności formula_7 jest skończona wtedy i tylko wtedy, gdy formula_23 Wartości formula_24 są wyznaczone jednoznacznie (co do porządku) przez formula_9
Rozkład na czynniki niezmiennicze.
Dowolna skończenie generowana grupa przemienna formula_7 może być zapisana także jako iloczyn prosty postaci
gdzie formula_28 dzieli formula_29 które dzieli formula_30 i tak dalej, aż do formula_31 Znowu, liczby formula_32 są jednoznacznie wyznaczone przez formula_7 (tutaj wraz z jednoznacznym porządkiem) i są nazywane czynnikami niezmienniczymi, tzn. dwie skończenie generowane grupy abelowe są izomorficzne wtedy i tylko wtedy, gdy mają jednakowe ciągi czynników niezmienniczych; liczba formula_34 jest równa randze grupy abelowej.
Równoważność.
Powyższe stwierdzenia są równoważne na mocy chińskiego twierdzenia o resztach, które mówi w tym wypadku, że formula_35 jest izomorficzna z iloczynem prostym formula_36 przez formula_37 wtedy i tylko wtedy, gdy formula_38 oraz formula_39 są względnie pierwsze i formula_40
Wnioski.
Wyrażone inaczej twierdzenie o klasyfikacji mówi, że skończenie generowana grupa przemienna jest sumą prostą grupy abelowej wolnej skończonej rangi i skończonej grupy przemiennej, z których każda jest wyznaczona jednoznacznie co do izomorfizmu. Skończona grupa abelowa jest podgrupą torsyjną formula_9 Ranga formula_7 jest określona jako ranga beztorsyjnej części formula_43 tzn. jest to liczba formula_34 w powyższych wzorach.
Wnioskiem płynącym z twierdzenia o klasyfikacji jest, że każda skończenie generowana beztorsyjna grupa przemienna jest wolną grupą abelową. Warunek skończonego generowania jest tu kluczowy: formula_45 jest beztorsyjna, ale nie jest wolna grupą abelową.
Każda podgrupa i grupa ilorazowa skończenie generowanej grupy abelowej jest znowu skończenie generowaną grupą abelową. Skończenie generowane grupy przemienne, wraz z homomorfizmami grupowymi stanowią kategorię przemienną, będącą podkategorią Serre’a kategorii grup abelowych.
Nieskończenie generowane grupy przemienne.
Należy mieć na uwadze, że nie każda grupa przemienna skończonej rangi jest skończenie generowana; grupa pierwszej rangi formula_45 jest jednym z przykładów, kolejnym jest grupa rangi zerowej będąca sumą prostą przeliczalnie wielu egzemplarzy formula_47

</doc>
<doc id="1290761" url="https://pl.wikipedia.org/wiki?curid=1290761" title="Mistrzostwa Świata w Narciarstwie Alpejskim 1934">
Mistrzostwa Świata w Narciarstwie Alpejskim 1934

4. Mistrzostwa Świata w Narciarstwie Alpejskim odbywały się w dniach 15 – 17 lutego 1934 w szwajcarskiej miejscowości Sankt Moritz. Były to drugie w historii zawody tego cyklu rozgrywane w Szwajcarii (poprzednio kraj ten zorganizował MŚ 1931). Rozgrywano trzy konkurencje zjazd, slalom i kombinację, zarówno kobiet jak i mężczyzn. W klasyfikacji medalowej zwyciężyła reprezentacja III Rzeszy, która zdobyła 9 medali, w tym 3 złote, 5 srebrnych i 1 brązowy.

</doc>
<doc id="1290762" url="https://pl.wikipedia.org/wiki?curid=1290762" title="Skończenie generowana grupa abelowa">
Skończenie generowana grupa abelowa



</doc>
<doc id="1290763" url="https://pl.wikipedia.org/wiki?curid=1290763" title="Twierdzenie o klasyfikacji skończenie generowanych grup abelowych">
Twierdzenie o klasyfikacji skończenie generowanych grup abelowych



</doc>
<doc id="1290765" url="https://pl.wikipedia.org/wiki?curid=1290765" title="Twierdzenie o klasyfikacji skończenie generowanych grup przemiennych">
Twierdzenie o klasyfikacji skończenie generowanych grup przemiennych



</doc>
<doc id="1290767" url="https://pl.wikipedia.org/wiki?curid=1290767" title="Diablica (film 1989)">
Diablica (film 1989)

Diablica (ang. "She-Devil") – amerykańska komedia z 1989 roku na podstawie powieści Fay Weldon pt. "Diablica" ("The Life and Lovers of She-Devil").
Treść.
Ruth jest niezbyt atrakcyjną, szczęśliwą mężatką z dwójką dzieci. Pewnego dnia dowiaduje się, że jej przystojny mąż zdradził ją z piękną i bogatą pisarką Mary Fisher. Postanawia zemścić się na nim i zrujnować jego karierę i życie...

</doc>
<doc id="1290768" url="https://pl.wikipedia.org/wiki?curid=1290768" title="Fiorenzuola">
Fiorenzuola

Fiorenzuola (wł: "Stazione di Fiorenzuola") – stacja kolejowa w Fiorenzuoli d’Arda, w regionie Emilia-Romania, we Włoszech. Znajdują się tu 2 perony.
Stacja posiada trzy tory nadające się do obsługi pasażerów.
Perony są połączone przejściem podziemnym. 
Ponieważ liczba torów jest wystarczająca do zarządzania dużym natężeniem ruchu linii kolejowej, stacja jest bardzo aktywna w ruchu kolejowym. Na stacji Fiorenzuola zatrzymują się wszystkie pociągi: regionalne (w tym te, które są międzyregionalne), jak również niektóre pociągi Intercity.

</doc>
<doc id="1290769" url="https://pl.wikipedia.org/wiki?curid=1290769" title="Twierdzenie o klasyfikacji skończonych grup przemiennych">
Twierdzenie o klasyfikacji skończonych grup przemiennych



</doc>
<doc id="1290770" url="https://pl.wikipedia.org/wiki?curid=1290770" title="Astigmatic (album)">
Astigmatic (album)

Astigmatic – czwarty album studyjny Krzysztofa Komedy-Trzcińskiego, wydany w 1966 roku. Przez wielu recenzentów, krytyków i słuchaczy uważany jest za jedno z największych dokonań muzycznych zarówno Komedy, jak i całej polskiej szkoły jazzowej.
Produkcja.
Zbigniew Namysłowski tak opisał okres tworzenia płyty:
Teksty i inspiracje.
Album to trzy rozbudowane utwory autorstwa samego Komedy. „Kattorna” oparta została na motywie z filmu Henninga Carlsena pod tym samym tytułem (pol. "Kocice"), zaś „Svantetic” poświęcony jest szwedzkiemu poecie i przyjacielowi Komedy Svante Foersterowi.
Odbiór.
W Polsce.
Ówczesna władza nie tolerowała zarówno muzyki Komedy, jak i całej muzyki jazzowej, uważając ją za przejaw zepsucia Zachodu. Kiedy artysta starał się o przyjęcie do ZKP, wraz z podaniem złożył swoje nagrania, m.in. z "Astigmatic". Nie został jednak przyjęty, a jego nagrania uznano za „zbyt powierzchowne”.
Sława i uznanie przyszły dopiero po latach. Płyta zdobyła tytuł „najlepszego albumu polskiego jazzu wszech czasów” według czytelników magazynu "Jazz Forum". "Astigmatic" został doceniony też przez słuchaczy radiowej Dwójki: zajął 2. miejsce w plebiscycie „Najlepsze płyty jazzowe wszech czasów” oraz 1. miejsce wśród „Najlepszych nagrań w historii polskiego jazzu”.
Poza Polską.
Richard Cook i Brian Morton w ogromnym przewodniku płytowym "The Penguin Guide to Jazz on CD" wśród kilku najważniejszych płyt w historii jazzu wymienili właśnie "Astigmatic" (innym polskim albumem w tym gronie jest "Leosia" Tomasza Stańki), zaś założyciel wytwórni płytowej ECM, Manfred Eicher uznał tę płytę za kamień milowy w historii jazzu. Krytyk Stuart Nicholson określił płytę „znaczącym odejściem od dominującego amerykańskiego podejścia [do jazzu] i jednocześnie powstaniem konkretnej europejskiej estetyki.”. W lutym 2008 roku Hans J. Wulff. podczas kilońskich wykładów dotyczących badania muzyki filmowej, na których przybliżał sylwetkę Krzysztofa Komedy, zaznaczył, że w podobnym tonie o płycie wypowiadali się ówcześni eksperci sceny jazzowej.
Lista utworów.
Źródło: KPPG.
Skład.
Źródło: KPPG.
Komeda Quintet w składzie:

</doc>
<doc id="1290771" url="https://pl.wikipedia.org/wiki?curid=1290771" title="Twierdzenie o klasyfikacji skończonych grup abelowych">
Twierdzenie o klasyfikacji skończonych grup abelowych



</doc>
<doc id="1290772" url="https://pl.wikipedia.org/wiki?curid=1290772" title="Menara Kuala Lumpur">
Menara Kuala Lumpur

Menara Kuala Lumpur – wieża telewizyjna w Kuala Lumpur w Malezji. Ma 15 pięter i wysokość 421 m. Jest jedną z najwyższych wież oraz wolno stojących budowli na świecie. Budowę ukończono w roku 1995, otwarcie miało miejsce 1 października 1996 roku.

</doc>
<doc id="1290774" url="https://pl.wikipedia.org/wiki?curid=1290774" title="Jennifer Jones (curlerka)">
Jennifer Jones (curlerka)

Jennifer Jones (ur. 7 lipca 1974 w Winnipeg, Manitoba) – kanadyjska curlerka, mistrzyni olimpijska z 2014, mistrzyni świata z 2008, wielokrotna mistrzyni kraju. Reprezentuje St. Vital Curling Club z Winnipeg. Z zawodu jest adwokatem.
Pierwszy raz Jones pojawiła się na arenie curlingowej podczas mistrzostw Kanady juniorów 1993, który zakończyła z bilansem 8-4. Rok później wywalczyła już mistrzostwo Kanady juniorów, co oznaczało, że będzie reprezentować Kanadę na Mistrzostwach Świata Juniorów 1995. Jednak zmiana w orzeczeniu zmusiła jej drużynę do gry ze zwycięzcami rywalizacji 1995 (Kelly Mackenzie), którą przegrała. W 2002 Jones wygrała mistrzostwa Manitoby, co umożliwiło jej występ w Tournament of Hearts 2002. Turniej ten zakończyła bilansem 8-4, dało jej to 4. miejsce w Kanadzie.
Jones powróciła do Tournament of Hearts 2005, gdzie po rundzie każdy z każdym była na pierwszym miejscu z 9 wygranymi i 2 porażkami. W play-off drużyna Manitoby pokonała Kolumbię Brytyjską (Kelly Scott) 8:7 i w finale zmierzyła się zespołem Ontario (Jenn Hanna). Przed 10. endem Jones przegrywała 2 kamieniami, miała jednak przywilej ostatniego kamienia. Kończące zagranie było niezmiernie trudne, kamień Manitoby musiał odbić się od narożnego strażnika przeciwników by skierować się na kamień znajdujący się na guziku. Założone zagranie wyszło w 100% i partię wygrała 4 kamieniami – wynik finału 8:6. Wyczyn Jones został uszanowany przez kanadyjskie media i fanów, zagraniu temu został nadany tytuł "The Shot". Wielu curlerów próbowało powtórzyć takie zagranie. Tytuł mistrza Kanady był przepustką do gry w mistrzostwach świata 2005 w Paisley.
Świat curlingowy był rozczarowany wynikami Kanadyjek, pomimo że w Round-Roibn wygrały 8 z 11 meczów a stan przygotowania lodu pozostawiał wiele do życzenia. Jones przegrała w meczu play-off 3-4 z reprezentacją Norwegii (Dordi Nordby) 5:12 (w ostatnich 3 endach Norweżki przejęły 7 kamieni) i zakończyła rywalizację na 4. miejscu.
Drużynę zasiliła na pozycji otwierającej Georgina Wheatcroft (brązowa medalistka Zimowych Igrzysk Olimpijskich 2002), która miała podnieść szanse Jones na wygraną w turnieju kwalifikacyjnym do igrzysk 2006. Jednak występ w grudniowym turnieju zakończyła w fazie play-off.
Ponieważ Jones wygrała Scott Tournament of Hearts 2005 miała zapewnione miejsce w Scott Tournament of Hearts 2006 jako "Team Canada". W tym roku jej drużyna również zdołała dostać się do rundy play-off, pokonała tam w meczu 3-4 Quebec (Ève Bélisle) 10:4 następnie z takim samym wynikiem Nową Szkocję (Colleen Jones) w półfinale. Drużyna Kanady przegrała jednak w finale z Kolumbią Brytyjską (Kelly Scott) 6:8.
W 2006 Wheatcroft powróciła do swojej ojczystej Kolumbii Brytyjskiej, do wcześniejszej drużyny Kelley Law. Została zastąpiona przez Danę Allerton. Jednakże w trakcie sezonu, tuż przed mistrzostwami prowincji miejsce Allerton przejęła Janet Arnott. Jones została skrytykowana za ten ruch.
Jones wygrała mistrzostwa Manitoby w 2007 co zapewniło jej miejsce w Scotties Tournament of Hearts 2007. Zakwalifikowała się do play-offów jednak przegrała z drużyną Kanady (Kelly Scott) w półfinale 5:7.
W tym samym roku Jones znów zmieniła zawodniczki na pozycji otwierającej, tym razem do drużyny dołączyła Dawn McEwen, z Ottawy, z drużyny Jenn Hanny. 17 marca 2007 Jones po raz pierwszy wygrała Canada Cup of Curling.
W sezonie 2007/2008 wygrała kilka turniejów włączając Autumn Gold Curling Classic 2007 zaliczany do Wielkiego Szlema oraz mistrzostwa Manitoby 2008.
Jennifer Jones uczestniczyła w Scotties Tournament of Hearts 2008 w Reginie jako reprezentantka Manitoby. Na początku drużyna miała zbliżony bilans wygranych i przegranych meczów jednak w 4 ostatnich meczach Jones zwyciężała przeciwniczki. Do fazy play-off zakwalifikowała się po dogrywce z Nową Fundlandią i Labradorem (Heather Strong) 6:3.
Awansowała do półfinału wygrywając w meczu 3-4 z Quebeckiem (Marie-France Larouche) 6:5, w półfinale zmierzyła się z Ontario (Sherry Middaugh). Doprowadziła tam do dogrywki gdzie przejęła 1 punkt i mecz wygrała 9:8. W finale Mantioba spotkała się z Albertą (Shannon Kleibrink).
W 10. endzie Jones prowadziła 5:4 bez przywileju ostatniego kamienia, Kleibrink prowadziła ofensywną taktykę i zapełniała dom kamieniami. Jednak Jones wykonała dobre draw za strażnika, przez co Kleibrink musiała zagrać odsunięcie kamienia Manitoby, by ten całkowicie wyjechał z pola gry. Zagrywany kamień zatrzymał się na poprzednim i go nie wybił – Manitoba przejęła ostatni end i wygrała 6:4. W fazie play-off Jones rywalizowała z drużynami, z którymi przegrała w Round-Robin.
Występ na mistrzostwach świata 2008 należy do jej największych sukcesów. W Round-Robin przegrała jeden mecz z rewelacją zawodów – Chinkami (Wang Bingyu) 9:7, fazę tę Jones zakończyła na 1. miejscu. W Page play-off spotkała się z Chinkami i ponownie przegrała (5:7). Wygrała bardzo wyrównany półfinał z Japonkami (Moe Meguro), doprowadzając do dogrywki i przejmując w niej jeden punkt – 9:8. W finale jeszcze raz spotkała się z reprezentacją Chin tym razem rewanżując się za dwie wcześniejsze porażki, wygrała 7:4.
Drużyna Jones była automatycznie zakwalifikowana na Scotties Tournament of Hearts 2009, po Round Robin zespół zajmował 4. miejsce, ale o wejście do fazy play-off musiał wygrać w tie-breaker z Wyspą Księcia Edwarda 5:4. Jones obroniła tytuł mistrza Kanady wygrywając kolejno w meczu 3/4 ze Saskatchewan 8:6, w półfinale z Quebecem 12:8 i ostatecznie w finale zwyciężyła Kolumbię Brytyjską 8:5. Na MŚ po RR reprezentacja Kanady zajmowała 3. miejsce (z bilansem 9-2), w play-off Kanadyjki spotkały się z drużynami, z którymi przegrały w fazie grupowej. W meczu 3/4 przegrała ze Szwedkami 4:5 i następnie w grze o brązowy medal z Dunkami 6:7.
Zespół dzięki wygranym w turniejach Wielkiego Szlema, Mistrzostwie Kanady i Świata 2008 zakwalifikował się na 1. miejscu do Canadian Olympic Curling Trials 2009. Z bilansem 2-5 Jones zajęła 6. miejsce. Drużyna Jones lepiej grała w Scotties Tournament of Hearts 2010, w fazie pucharowej dwukrotnie pokonała Wyspę Księcia Edwarda (Kathy O'Rourke) 8:5 (mecz 1-2) i 8:7 (finał). Na MŚ 2010 drużyna Kanady przez długi czas była jedyną niepokonaną ekipą, w Round Robin Jones uległa jedynie Niemkom (Andrea Schöpp), z którą zmierzyła się ponownie w meczu play-off. W fazie pucharowej ponownie przegrała z Niemkami (3:6), w półfinale uległa Szkotkom (Eve Muirhead) 4:10, ostatecznie zdobyła brązowy medal po wygranej nad Szwedkami (Cecilia Östlund) 9:6.
Po zakończeniu sezonu 2009/2010 Jones wraz z Oficer i McEwen postanowiły wykluczyć z drużyny Cathy Overton-Clapham, jej miejsce od następnego sezonu zajęła Kaitlyn Lawes. Na kolejnych mistrzostwach kraju ekipa Jones ponownie należała do czołówki, z drugiego miejsca awansowała do fazy finałowej. W górnym meczu Page play-off po extra-endzie pokonała Saskatchewan (Amber Holland) 10:9, w finale ponownie zmierzyły się te dwa zespoły. W 10. partii był remis po 7. i "Team Canada" posiadał ostatni kamień. W swoim ostatnim zagraniu Holland ustawiła kamień na guziku, który był bardzo dobrze chroniony przez strażnika, Jones postanowiła wybić kamień ze środka próbując przebicia przez dwa kamienie. Jennifer wybiła kamień ustawiony wcześniej przez Holland jednak jej własny odtoczył się zbyt bardzo i Saskatchewan przejął partię.
W 2012 Jones ponownie wygrała turniej prowincjonalny, w Scotties Tournament of Hearts 2012 wygrała Round Robin. Fazę finałową rozpoczęła od porażki przeciwko Kolumbii Brytyjskiej (Kelly Scott), przegrała również półfinał z Albertą (Heather Nedohin). Manitoba zdobyła brązowe medale wygrywając 8:6 nad Quebekiem (Marie-France Larouche). 
Jones z powodu ciąży nie grała w pierwszej połowie sezonu 2012/2013, dodatkowo w czerwcu przeszła operację kolana. Do rywalizacji powróciła w bardzo dobrym stylu wygrywając Mistrzostwa Manitoby 2013. Rundę grupową Scotties Tournament of Hearts 2013 ekipa Jones zakończyła bez porażki, w górnym meczu Page play-off przegrała jednak z Ontario (Rachel Homan). Po wygraniu półfinału przeciwko Kolumbii Brytyjskiej (Kelly Scott) walczyła ponownie z Homan. Reprezentantki Manitoby zdobyły srebrne medale przegrywając ostatnie spotkanie 6:9.
Wygrywając Canada Cup 2011 drużyna Jones zapewniła sobie awans do Canadian Olympic Curling Trials 2013. Jones była zaliczana do faworytek do zwycięstwa. W rundzie grupowej wygrała 6 meczów i bezpośrednio znalazła się w finale. W ostatnim meczu zawodów Jones zwyciężyła 8:4 nad Sherry Middaugh i reprezentowała Kanadę na Zimowych Igrzyskach Olimpijskich 2014.
Kanadyjki w rundzie grupowej Zimowych Igrzyskach Olimpijskich 2014 były bezkonkurencyjne, nie odniosły porażki i z pierwszego miejsca awansowały do półfinału. W kolejnym spotkaniu pokonały 6:4 zawodniczki z Wielkiej Brytanii (Eve Muirhead). Zespół Jennifer Jones sięgnął po złote medale triumfując w finale 6:3 nad Szwedkami (Margaretha Sigfridsson). Po roku przerwy zespół Jennifer Jones bez większych problemów zdobył tytuł mistrzyń prowincji. Ekipa z Manitoby w rundzie grupowej Scotties Tournament of Hearts 2015 zajęła 1. miejsce. Po dwóch wygranych meczach przeciwko Albercie (Valerie Sweeting) Jones piąty raz wywalczyła złote medale mistrzostw Kanady. Podczas Mistrzostw Świata Kanadyjki awansowały do rundy finałowej, w pierwszym meczu uległy 4:6 Szwajcarkom (Alina Pätz). Jednak po wygranym 7:4 półfinale przeciwko Rosjankom (Anna Sidorowa) zespół Jennifer Jones znalazł się w finale zawodów. Reprezentantki Kanady zdobyły srebrne medale, przegrywając ponownie z zespołem Aliny Pätz, tym razem 3:5. W Scotties Tournament of Hearts 2016 obrończynie tytułów mistrzowskich awansowały do fazy finałowej, jednakże po porażkach z Albertą (Chelsea Carey) i Northern Ontario (Krista McCarville) zawodniczki z Winnipeg mogły zagrać tylko w małym finale. Ostatecznie drużyna Jones zdobyła brązowe medale, pokonując 8:7 Kerri Einarson z Manitoby.
CTRS.
Pozycje drużyn Jennifer Jones w rankingu CTRS:
Życie prywatne.
Związana jest z Brentem Laingiem, curlerem grającym na co dzień w ekipie Glenna Howarda. W połowie grudnia 2012 parze urodziło się dziecko.

</doc>
<doc id="1290775" url="https://pl.wikipedia.org/wiki?curid=1290775" title="Carche">
Carche

El Carche [] (kat. "el Carxe" []) – obszar w północnej części wspólnoty autonomicznej Murcji przy granicy ze Wspólnotą Walencką, obejmujący część gmin Yecla (kat. "Iecla"), Jumilla (kat. "Jumella") i Abanilla (kat. "Favanella"). Nazwa pochodzi od leżącego w nim masywu górskiego Sierra del Carche (kat. "Serra del Carxe").
Cechą wyróżniającą Carche jest duży odsetek ludności katalońskojęzycznej (posługującej się dialektem walenckim). Z tego powodu zaliczany jest niekiedy do krajów katalońskich, a w każdym razie do terytoriów katalońskojęzycznych. Ludność katalońskojęzyczna nie jest autochtoniczna, są to osadnicy z XIX w. pochodzący z Walencji. Od średniowiecza większość ludności stanowili Moryskowie, wygnani przez Hiszpanów w XVII w., co doprowadziło do czasowego wyludnienia regionu.
Od połowy XX w., w następstwie kryzysu rolnictwa, obszar ponownie się wyludnia. W końcu XX w. zamieszkiwało go kilkaset osób.

</doc>
<doc id="1290778" url="https://pl.wikipedia.org/wiki?curid=1290778" title="Zamach na World Trade Center w 1993">
Zamach na World Trade Center w 1993

Zamach na World Trade Center – atak terrorystyczny, który został przeprowadzony 26 lutego 1993 roku w Nowym Jorku. Pod Północną Wieżą kompleksu World Trade Center eksplodowała ciężarówka wypełniona ok. 700 kg materiału wybuchowego, którym (według FBI) był azotan amonu. W zamachu zginęło 6 osób, a ponad tysiąc odniosło obrażenia. Przywódca zamachowców Ramzi Yousef został skazany na karę dożywocia oraz dodatkowo na 240 lat pozbawienia wolności.
Bomba eksplodowała około godziny 12:17 czasu lokalnego. Zamachowcy planowali, aby eksplodująca bomba rozerwała podziemną konstrukcję nośną wież i spowodowała zawalenie budynków. Wieże jak olbrzymie kominy wessały dym do góry szybami wentylacyjnymi. Pracowników wyższych pięter ewakuowano z powodu zanieczyszczenia powietrza.
Po ataku zaostrzono przepisy dotyczące bezpieczeństwa: w wieżach World Trade Center wprowadzono sztab kryzysowy, specjalny oddział wyposażony w szkolone psy mające rozpoznać obecność ładunków wybuchowych, zainstalowano dodatkowe gaśnice oraz czujniki dymu wraz z alarmem. Także regularnie przeprowadzane próbne ewakuacje (co 6 miesięcy) pracowników miały na celu poprawić bezpieczeństwo.

</doc>
<doc id="1290779" url="https://pl.wikipedia.org/wiki?curid=1290779" title="Zamach na World Trade Center w 1993 roku">
Zamach na World Trade Center w 1993 roku



</doc>
<doc id="1290780" url="https://pl.wikipedia.org/wiki?curid=1290780" title="Ravensburg (stacja kolejowa)">
Ravensburg (stacja kolejowa)

Ravensburg - stacja kolejowa w Ravensburgu, w kraju związkowym Badenia-Wirtembergia, w Niemczech na trasie Ulm – Friedrichshafen. Znajdują się tu 2 perony. Kursują pociągi Deutsche Bahn i Bodensee-Oberschwaben-Bahn.

</doc>
<doc id="1290782" url="https://pl.wikipedia.org/wiki?curid=1290782" title="Javier Manjarín">
Javier Manjarín

Javier Manjarín Pereda (ur. 31 grudnia 1969 w Gijón) – piłkarz hiszpański, grający na pozycji napastnika.
Kariera klubowa.
Manjarín pochodzi z Asturii, z miasta Gijón i tam też rozpoczął karierę piłkarską w klubie Sporting Gijón. Początkowo grał w drużynach młodzieżowych, a następnie w zespole B, by w 1989 roku trafić do kadry pierwszego zespołu. 10 sierpnia zadebiutował w Primera División w przegranym 0:1 domowym spotkaniu z Athletic Bilbao. Od czasu debiutu stał się podstawowym zawodnikiem Sportingu, a w październiku 1989 w spotkaniu z CA Osasuna (1:0) strzelił swojego pierwszego gola w profesjonalnym futbolu. W sezonie 1990/1991 partnerował w ataku Słowakowi Milanowi Luhovemu oraz Luisowi Enrique, a zespół zajął wysokie 5. miejsce w lidze. W sezonie 1991/1992 Sporting wystąpił w Pucharze UEFA, ale odpadł w drugiej rundzie po meczach ze Steauą Bukareszt (2:2, 0:1). W Gijón Javier grał do lipca 1993 roku.
Latem 1993 Manjarín przeszedł do jednego z czołowych klubów w kraju, Deportivo La Coruña i stworzył atak z Brazylijczykiem Bebeto. W sezonie 1993/1994 był bliski zdobycia mistrzostwa Hiszpanii, jednak zespół z La Coruñi zremisował w ostatniej kolejce z Valencią i stracił pewny triumf na rzecz Barcelony. Rok później Javier wraz z partnerami znów został wicemistrzem Hiszpanii, a także zdobył dwa trofea: Puchar Hiszpanii oraz Superpuchar Hiszpanii. Natomiast w 1997 roku zajął 3. miejsce w La Liga. Przez kolejne dwa lata Javier był tylko rezerwowym w "Depor" i przegrywał rywalizację o miejsce w składze z Marokańczykiem Salaheddine Bassirem, Portugalczykiem Pauletą oraz Argentyńczykiem Turu Floresem.
W 1999 roku Manjarín został piłkarzem Racingu Santander. W 2001 roku spadł z nim do Segunda División i latem odszedł do meksykańskiego Atlético Celaya. Natomiast sezon później przeniósł się do Santos Laguna Torreón, a w 2003 roku zakończył piłkarską karierę.
Kariera reprezentacyjna.
W reprezentacji Hiszpanii Manjarín zadebiutował 6 września 1995 roku w wygranym 6:0 domowym spotkaniu z Cyprem, rozegranym w ramach eliminacji do Mistrzostw Europy w Anglii. W 1996 roku został powołany przez Javiera Clemente do kadry na ten turniej. Tam wystąpił w trzech spotkaniach: dwóch grupowych zremisowanym 1:1 z Francją i wygranym 2:1 z Rumunią (w 11. minucie strzelił pierwszego gola dla Hiszpanów) oraz w ćwierćfinałowym z Anglią (0:0, karne 2:4). Karierę reprezentacyjną zakończył w 1997 roku. W kadrze narodowej wystąpił łącznie w 13 spotkaniach i zdobył 2 gole.
W 1992 roku Manjarín był członkiem kadry olimpijskiej Hiszpanii na Igrzyska Olimpijskie w Barcelonie. Na tym turnieju był rezerwowym i nie wystąpił w żadnym spotkaniu, ale zdobył złoty medal.

</doc>
<doc id="1290783" url="https://pl.wikipedia.org/wiki?curid=1290783" title="Javier Manjarin">
Javier Manjarin



</doc>
<doc id="1290786" url="https://pl.wikipedia.org/wiki?curid=1290786" title="Aleksandr Bogomołow (siatkarz)">
Aleksandr Bogomołow (siatkarz)

Aleksandr Bogomołow (ros. Александр Богомолов; ur. 1 lutego 1976 w Swierdłowsku) – rosyjski siatkarz, były reprezentant Rosji. Obecnie występuje w rosyjskiej Superlidze, w drużynie Iksry Odincowo. Gra na pozycji środkowego bloku.
Sukcesy.
Klubowe.
2009, 2010)

</doc>
<doc id="1290791" url="https://pl.wikipedia.org/wiki?curid=1290791" title="Montale-Agliana">
Montale-Agliana

Montale-Agliana (włoski: "Stazione di Montale-Agliana") – stacja kolejowa położona pomiędzy Montale i Agliana, w regionie Toskania, we Włoszech. Znajdują się tu 2 perony.

</doc>
<doc id="1290795" url="https://pl.wikipedia.org/wiki?curid=1290795" title="Formuła 1 Sezon 1987">
Formuła 1 Sezon 1987

Sezon 1987 Formuły 1 był 38-ym sezonem organizowanych przez FIA wyścigów. Rozpoczął się 12 kwietnia 1987, i zakończył 15 listopada po szesnastu wyścigach.
1987 Klasyfikacja końcowa konstruktorów.
Nagroda Colina Chapmana.
"(dla najlepszego konstruktora nie używającego turbodoładowania)"
1987 Klasyfikacja końcowa kierowców.
Trofeum Jima Clarka.
"(dla kierowcy startującego bolidem bez turbodoładowania)"

</doc>
<doc id="1290802" url="https://pl.wikipedia.org/wiki?curid=1290802" title="Kazimierz Błahij">
Kazimierz Błahij

Kazimierz Błahij (ur. 9 października 1924, zm. 7 marca 1990 w Warszawie) – polski dziennikarz, publicysta, reportażysta, pisarz.
Od 1947 r. w Szczecinie, m.in. kierownik działu kulturalnego „Głosu Szczecińskiego”, był też, po usunięciu Marii Bonieckiej, redaktorem naczelnym pisma „Ziemia i Morze”. Następnie mieszkał i pracował w Warszawie.

</doc>
<doc id="1290804" url="https://pl.wikipedia.org/wiki?curid=1290804" title="Mistrzostwa Świata w Narciarstwie Alpejskim 1935">
Mistrzostwa Świata w Narciarstwie Alpejskim 1935

5. Mistrzostwa Świata w Narciarstwie Alpejskim odbywały się w dniach 22 – 25 lutego 1935 w szwajcarskiej miejscowości Mürren. Były to trzecie w historii zawody tego cyklu rozgrywane w Szwajcarii (poprzednio kraj ten zorganizował MŚ 1931 i MŚ 1934). Rozgrywano trzy konkurencje zjazd, slalom i kombinację, zarówno kobiet jak i mężczyzn. W klasyfikacji medalowej zwyciężyła reprezentacja Austrii, która zdobyła 4 medali, w tym 3 złote i 1 brązowy.

</doc>
<doc id="1290809" url="https://pl.wikipedia.org/wiki?curid=1290809" title="Czerwony Wierch Chochołowski">
Czerwony Wierch Chochołowski

Czerwony Wierch – wzniesienie (1766 m) w bocznym, opadającym od wierzchołka do Doliny Chochołowskiej ramieniu Łopaty (1958 m) w Tatrach Zachodnich. Ramię to oddziela Dolinę Jarząbczą od Doliny Chochołowskiej Wyżniej. Grzbiet i górna część zboczy Czerwonego Wierchu jest trawiasta i zarasta kosówką. Północne zbocza zwane Hotarzem porasta naturalny las. We wschodnich i północnych zboczach (od strony Doliny Jarząbczej) żleby: Trojaki, Dwojaki, Skrajny Żleb, Pośredni Żleb i Mokrzyniec.

</doc>
<doc id="1290813" url="https://pl.wikipedia.org/wiki?curid=1290813" title="Warszawa (album)">
Warszawa (album)

Warszawa (znany także jako Transmission 2.1) – album koncertowy brytyjskiej grupy rockowej Porcupine Tree wydany w lutym 2004. Zarejestrowany został 6 kwietnia 2001 w Studiu Trójki im. Agnieszki Osieckiej w Warszawie. Zespół został zapowiedziany przez Piotra Kaczkowskiego.

</doc>
<doc id="1290823" url="https://pl.wikipedia.org/wiki?curid=1290823" title="Warta Śrem">
Warta Śrem

Warta Śrem – polski klub piłkarski z siedzibą w Śremie, założony 2 lutego 1921 roku pod nazwą KS Błyskawica. W 1924 klub zmienił nazwę na Śremski Klub Sportowy. Aktualnie występuje w Poznańskiej Klasie Okręgowej.
Historia klubu.
Wybuch wojny przerwał prawie na sześć lat działalność sportową w Śremie
Cztery sezony w III lidze (międzywojewódzkiej)
przedwojenni prezesi klubu.
Stadion.
Warta rozgrywa swoje mecze na Stadionie Miejskim w Śremie. Stadion posiada następujące parametry:

</doc>
<doc id="1290824" url="https://pl.wikipedia.org/wiki?curid=1290824" title="Piotrówka (Radom)">
Piotrówka (Radom)

Grodzisko „Piotrówka” – średniowieczne grodzisko na terenie dzisiejszego Radomia. Obiekt jest częścią szlaku turystycznego "Zabytki Radomia".
Grodzisko powstało w 2 połowie X wieku w celu strzeżenia brodu na rzece Mlecznej na skrzyżowaniu szlaków handlowych wiodących z Małopolski na Mazowsze i przez Lublin na Ruś. Radom był wówczas ważnym ośrodkiem osadniczym, znajdującym się pod władzą możnowładczego władyki, a potem siedzibą kasztelanii, która strzegła państwa przed najeźdźcami ze wschodu i północnego wschodu (Jaćwingowie, Litwini, Tatarzy).
Kształt grodu.
Według dawniejszych poglądów pierwotny gród był mały i miał ok. 80-85 m średnicy. Był on systematycznie rozbudowywany (XI w.). Otrzymał nowy pierścień umocnień i osiągnął powierzchnię 1,4 ha. Miał kształt zbliżony do koła, otoczony był fosą zasilaną wodą ze źródeł, której brzegi umocnione zostały konstrukcjami skrzyń wypełnionych gliną, a wał pierścienia obronnego miał 11 m szerokości u podstawy oraz około 8–9 m wysokości i wzmocniony był okładziną z kamieni polnych. Do grodu prowadziła droga przez bagnisko, wymoszczona balami dębowymi.
Według najnowszych badań archeologicznych, prowadzonych przez naukowców z Instytutu Archeologii i Etnologii PAN, wały wzniesiono na tzw. surowym korzeniu w jednym czasie i zamykały one od razu obszar ok. 1,5 ha. Grodzisko Piotrówka ma formę płaskiego wzniesienia o wysokości 5-7 metrów i wymiarach 146 x 136 metrów. W 2 poł. X wieku wzniesiono wały, obniżając przy tym teren między linią wałów a centralną częścią grodu (faza I). W wieku XI w strefie przywałowej pojawiła się zabudowa drewniana (faza II). W okresie od schyłku XI do końca XII wieku (faza III) przebudowano fortyfikacje, podniesiono poziom gruntu przy wałach, wzniesiono budynki mieszkalne w odległości 15-20 m od nich. W XIII wieku wyrównano wewnętrzną część grodziska, ponownie zaczęto wykorzystywać strefę w sąsiedztwie wału.
Na terenie grodziska przez kilkaset lat istniał kościół św. Piotra, od którego pochodzi nazwa grodziska.
Historia.
Gród radomski stanowił ważny ośrodek administracyjny i handlowy na pograniczu Małopolski i Mazowsza, będący siedzibą kasztelanii, obejmującej tereny nad Radomką oraz Iłżanką. Analiza monet znalezionych podczas prac archeologicznych wskazuje, że gród był związany z południową czyli małopolską strefą ekonomiczną.
Gród w Radomiu powstał z inicjatywy władców pierwszego państwa piastowskiego jako ośrodek administracji i kontroli nowych terenów.
Pierwsza wzmianka o Radomiu pochodzi z roku 1155, gdy w bulli papieża Hadriana (tzw. "Bulli wrocławskiej"), w przywileju rocznym dla biskupstwa wrocławskiego wymieniono wieś Sławno leżącą w pobliżu Radomia. W źródłach z XIII w. pojawiają się wzmianki z imionami czterech kasztelanów radomskich. W 1222 roku istniejący na grodzisku kościół pw. św. Piotra, od którego grodzisko wzięło swą nazwę, został nadany przez biskupa Iwo Odrowąża benedyktynom sieciechowskim. Kościół istniał już zapewne w wieku XI. W roku 1252 odnotowano powrót grodów w Sandomierzu i Radomiu ("castrum de Radom") w prawowite ręce księcia Leszka Białego. Przed rokiem 1350 nadano prawa miejskie osadzie na stanowisku 3, lokując ją na prawie średzkim. Być może stało się to równocześnie z budową kościoła św. Wacława na przełomie XIII/XIV wieku. W drugiej 1364 roku Kazimierz Wielki dokonał ponownej lokacji miasta na prawie magdeburskim. W 1370 roku rozpoczęto na terenie obecnego Starego Miasta budowę zamku – nowej siedziby kasztelana i centrum administracyjnego, które przejęło funkcje grodu, co spowodowało utratę przez niego dotychczasowej roli. Gród porzucono ok. poł. XIV w. w związku z lokacją miasta i przeniesieniem siedziby władzy. W XV i XVI wieku na grodzisku istniała zabudowa mieszkalna i gospodarcza, wiążąca się być może z sejmami koronnymi i pobytami rodziny królewskiej. W latach 1790–1812 na Piotrówce funkcjonował cmentarz.
Osady związane z grodem.
W dolinie Mlecznej istniały jeszcze co najmniej trzy osady: rolnicza, produkcyjna (wytop żelaza) i handlowa (Plac Staromiejski wokół kościoła św. Wacława). Po powodzi osada rolnicza przeniesiona została w inne miejsce (czasowy zanik śladów osadnictwa nad Mleczną pod kilkudziecięciocentymetrową warstwą osadów rzecznych i jednoczesne pojawienie się osady w rejonie ul. Przechodniej i Limanowskiego). Mało znane są ślady osadnictwa wczesnośredniowiecznego, zniszczone zabudową ulic Wacława i ul. Piotrówka. Śmiało można mówić o wczesnośredniowiecznym kompleksie osadniczym Radomia poprzedzającym nową lokacją miasta Kazimierzowskiego (zbudowanego w XIV wieku na surowym korzeniu około 700 m od grodu).
Badania archeologiczne.
Grodzisko i przylegające do niego tereny były badane archeologicznie podczas 10-letniej misji PAN na przełomie lat 50. i 60., oraz podczas szeregu badań ratunkowych do końca lat 70. XX wieku. Kolejny etap badań trwał od r. 2009 do 27.08.2013 roku. W tym roku wygasa umowa między Urzędem Miasta a PAN, dotycząca współpracy przy badaniach archeologicznych. Toczą się rozmowy na temat jej kontynuacji.

</doc>
<doc id="1290827" url="https://pl.wikipedia.org/wiki?curid=1290827" title="Rogowa (Tatry)">
Rogowa (Tatry)

Rogowa (słow. "Rogová") – reglowy grzbiet górski w słowackich Tatrach Bielskich, stanowiący zakończenie północno-zachodniej grani odchodzącej od Murania – krańcowego odcinka grani głównej Tatr Bielskich. Porośnięty lasami, stromo opada ku Jaworzynie Tatrzańskiej. Najwyższe wyniesienie stanowi Czerwona Skałka Murańska (1268 m n.p.m.), która obok niewielkich ścianek stanowi jedyny element skalny wzgórza. Na wschód od wierzchołka znajduje się zalesiona przełęcz Siodło za Rogową (ok. 1245 m), oddzielająca Rogową od Małego Murania.
Rogowa stanowi zachodnie zakończenie Tatr Bielskich, oddziela dolną partię Doliny Jaworowej, do której opada stromym zalesionym zboczem, od Doliny Międzyściennej. Dawniej na stromym i trawiastym północnym zboczu odbywały się zawody narciarskie, obecnie cały ten rejon jest zamkniętym dla turystów obszarem ochrony ścisłej.
Porastające Rogową lasy to w dużym stopniu pierwotne lasy bukowo-jodłowe z domieszką jaworów. W górnej części grzbietu duża część lasów została powalona przez wichury. Teren wiatrołomów został na nowo zalesiony. Oprócz Czerwonej Murańskiej Skałki wśród drzew zdarza się zobaczyć mniejsze skałki. 

</doc>
<doc id="1290833" url="https://pl.wikipedia.org/wiki?curid=1290833" title="Ołtarz Siedmiu Sakramentów">
Ołtarz Siedmiu Sakramentów

Ołtarz Siedmiu Sakramentów () – przykład późnogotyckiego malarstwa tablicowego w Niderlandach, dzieło jednego z głównych reprezentantów gotyckiego realizmu – Rogiera van der Weyden. Obecnie znajduje się w zbiorach Królewskiego Muzeum Sztuk Pięknych ("Koninklijk Museum voor Schone Kunsten") w Antwerpii.
Tryptyk został wykonany w latach 1445–1450 na zlecenie biskupa Tournai Jeana Chevrota, którego Rogier van der Weyden sportretował na lewym skrzydle jako biskupa udzielającego sakramentu bierzmowania. Formy architektoniczne wnętrza świątyni, o cechach typowych dla niderlandzkiego gotyku, wykazują podobieństwo do architektury katedry św. Michała i św. Guduli w Brukseli.
Wygląd.
Obraz jest tryptykiem. Namalowany został techniką olejną na desce dębowej Wymiary: 200 × 97 cm (tablica środkowa), 119 × 63 cm (skrzydła boczne).
Kompozycja została wpisana w przestrzeń gotyckiego kościoła, który odznacza się realistycznym opracowaniem architektury. Wyostrzone zostały zarówno elementy na pierwszym planie, jak i w głębi. Perspektywa zbieżna buduje przestrzeń kościoła, wzbogaconego sztafażem, który tworzą pojedyncze osoby rozproszone w całym wnętrzu. Na środkowej tablicy przedstawiona została na pierwszym planie Grupa Ukrzyżowania. Jezus wisi wysoko na krzyżu. Zamknięte oczy sugerują jego śmierć. Ciało Chrystusa jest mocno wyprężone, niemal wpisane w ramionach krzyża, którego wysokość obejmuje niemal całkowicie wymiar nawy. U stóp po prawicy Chrystusa stoi Jan Ewangelista o którego opiera się omdlewająca i poruszona cierpieniem Maria. Po lewicy klęczą Maria Kleofasowa i, zwrócona tyłem do widza, ogarnięta płaczem Maria Magdalena. W głębi przy ołtarzu znajdującego się przy przegroda chórowa ze złoconym rzeźbionym retabulum, przedstawiono akt sakramentu Eucharystii (łac. "Eucharistia"). Kapłan dokonuje sakramentalnego aktu podniesienia Ciała Chrystusa, przy którym klęczy wierny. Zestawienie aktu przeistoczenia z Ukrzyżowanym wiąże się z ofiarą Chrystusa na krzyżu, która wiąże się z odkupieniem ludzkości.
W skrzydłach bocznych przedstawiono wnętrza naw bocznych i przylegających do nich kaplic tworzących scenerię dla kolejnych wątków tematycznych. Po lewej stronie w kaplicach przedstawiono sakramenty chrztu (łac. "baptismum"), bierzmowania (s. zstąpienia Ducha Świętego) ("confirmatio") oraz w głębi pokuta (spowiedź, sakrament pojednania) ("paenitentia").
W kaplicach prawej nawy bocznej umieszczono sakramenty namaszczenia chorych ("unctio infirmorum"), małżeństwa ("matrimonium"), oraz kapłaństwa ("sacri ordines"). U góry każdą ze scen uzupełnia anioł trzymający banderolę z tekstem pisanym gotycką minuskułą. Poszczególne postaci cechuje silnie zaznaczony indywidualizm i realizm. Artysta nie waha się ukazać brzydoty, wszelka idealizacja została tutaj zaniechana. Szare tonacje wnętrza katedry zostały skontrastowane barwną kolorystyką szat postaci i aniołów; każdy z nich ma szaty w innym kolorze, ciemnym szatom aniołów na lewym skrzydle odpowiadają intensywne barwy po przeciwnej stronie dzieła.
Analiza i interpretacja.
Treścią tryptyku jest siedem sakramentów – według Katechizmu Kościoła Katolickiego „Sakramenty są skutecznymi znakami łaski, ustanowionymi przez Chrystusa i powierzonymi Kościołowi. Przez te znaki jest nam udzielane życie Boże. Obrzędy widzialne, w których celebruje się sakramenty, oznaczają i urzeczywistniają łaski właściwe każdemu sakramentowi. Przynoszą one owoc w tych, którzy je przyjmują z odpowiednią dyspozycją” (KKK 1131).
Dobór kolorów szat aniołów nie jest przypadkowy, bowiem barwy te zawierają wymiar symboliczny którym odpowiada dany sakrament.

</doc>
<doc id="1290835" url="https://pl.wikipedia.org/wiki?curid=1290835" title="Mürren">
Mürren

Mürren – miejscowość w Szwajcarii, w dystrykcie Interlaken-Oberhasli, w kantonie Berno. Mürren należy do gminy Lauterbrunnen. Według ostatniego spisu ludności (grudzień 2009) miejscowość tę zamieszkuje 418 osób. Mürren leży na wysokości 1650 m n.p.m. u stóp takich szczytów Alp Berneńskich jak Schilthorn, Jungfrau, Mönch czy Gspaltenhorn. Mürren ma też połączenie kolejowe z Lauterbrunnen dzięki Bergbahn Lauterbrunnen–Mürren.
W tej miejscowości odbyły się Mistrzostwa Świata w Narciarstwie Alpejskim 1931 oraz Mistrzostwa Świata w Narciarstwie Alpejskim 1935.

</doc>
<doc id="1290837" url="https://pl.wikipedia.org/wiki?curid=1290837" title="Murren">
Murren



</doc>
<doc id="1290840" url="https://pl.wikipedia.org/wiki?curid=1290840" title="Leeds United A.F.C. w europejskich pucharach">
Leeds United A.F.C. w europejskich pucharach

Występy w europejskich pucharach angielskiego klubu piłkarskiego Leeds United.
Statystyki.
"Aktualizacja : 20.11.2022"

</doc>
<doc id="1290843" url="https://pl.wikipedia.org/wiki?curid=1290843" title="Leeds United w europejskich pucharach">
Leeds United w europejskich pucharach



</doc>
<doc id="1290844" url="https://pl.wikipedia.org/wiki?curid=1290844" title="Feed the Streets Part 3">
Feed the Streets Part 3

Feed the Streets – mixtape amerykańskiego rapera Memphisa Bleeka. Wydany w 2008.

</doc>
<doc id="1290847" url="https://pl.wikipedia.org/wiki?curid=1290847" title="Linia kolejowa Ulm – Friedrichshafen">
Linia kolejowa Ulm – Friedrichshafen



</doc>
<doc id="1290848" url="https://pl.wikipedia.org/wiki?curid=1290848" title="Dyskografia The Police">
Dyskografia The Police

Dyskografia zespołu The Police, sporządzona na podstawie oficjalnych wydawnictw.

</doc>
<doc id="1290849" url="https://pl.wikipedia.org/wiki?curid=1290849" title="Jaminka">
Jaminka



</doc>
<doc id="1290851" url="https://pl.wikipedia.org/wiki?curid=1290851" title="Marowijne">
Marowijne

Marowijne – dystrykt w północno-wschodnim Surinamie, przy granicy z Gujaną Francuską. Ośrodkiem administracyjnym dystryktu jest Albina. W 2012 roku liczba ludności dystryktu wynosiła 18 294 mieszkańców, a powierzchnia 4627 km².
Na przełomie XIX/XX wieku na terenie Marowijne odkryto złoża boksytów, co doprowadziło do rozwoju górnictwa. Ważną gałęzią lokalnej gospodarki jest też turystyka.
Okręgi.
Marowijne podzielone jest na sześć okręgów ("ressorten"):

</doc>
<doc id="1290854" url="https://pl.wikipedia.org/wiki?curid=1290854" title="Dyskografia Kelly Clarkson">
Dyskografia Kelly Clarkson

Artykuł przedstawia całkowitą dyskografię amerykańskiej wokalistki pop-rockowej Kelly Clarkson. Artystka w sumie wydała osiem albumów studyjnych, trzydzieści trzy single oraz trzydzieści teledysków.
W roku 2002, po zwycięstwie w programie "American Idol" Clarkson podpisała kontrakt płytowy z wytwórnią "RCA Records" pozwalający jej nagrać dwa albumy; sama umowa warta była milion dolarów. W tym samym czasie wydała swój debiutancki singel „A Moment Like This”, który zadebiutował na pierwszym miejscu amerykańskiego notowania "Billboard Hot 100" sprzedając się w nakładzie 260 000 egzemplarzy w pierwszym tygodniu i ostatecznie zdobywając certyfikat złotej płyty. Rok później ukazał się debiutancki album wokalistki "Thankful", który zadebiutował na szczycie notowania "Billboard 200". Krążek został odznaczony certyfikatem podwójnej platynowej płyty w Stanach Zjednoczonych oraz platynowej płyty w Kanadzie. Singel promujący album „Miss Independent” dotarł do pierwszej dziesiątki oficjalnych notowań w Stanach Zjednoczonych, Wielkiej Brytanii, Australii i Holandii. W roku 2004 na światowych rynkach muzycznych ukazało się drugie wydawnictwo nagrane przez artystkę zatytułowane "Breakaway". Album ten jest do tej pory najlepiej sprzedającym się krążkiem wydanym przez piosenkarkę. W sumie krążek sprzedał się w ponad czternastu milionach kopii na całym świecie, zaś w rodzimym kraju piosenkarki w ponad sześciu milionach kopii zyskując certyfikat sześciokrotnej platyny. Album przyniósł piosenkarce nagrodę Grammy w kategorii "Najlepszy popowy album". Wszystkie single promujące album „Breakaway”, „Since U Been Gone”, „Behind These Hazel Eyes” i „Because of You” znalazły się w Top 15 amerykańskiego notowania "Billboard Hot 100" i odniosły międzynarodowy sukces.
W roku 2005 Clarkson przedłużyła kontrakt z wytwórnią RCA Records, by mieć możliwość na nagranie sześciu kolejnych wydawnictw muzycznych. Trzeci album studyjny, "My December" został wydany w 2007 roku. Przy okazji pracy nad płytą artystka popadła w wewnętrzny konflikt z władzami wytwórni płytowej, jednak został on zażegnany jeszcze tego samego roku. Samo wydawnictwo nie zdołało powtórzyć komercyjnego sukcesu poprzednika. Jedynie singel promujący album „Never Again” dotarł do ósmego miejsca notowania "Billboard Hot 100". Dwa lata później wydany został krążek "All I Ever Wanted". Album zadebiutował na pierwszym miejscu notowania "Billboard 200" sprzedając się w nakładzie 255,000 egzemplarzy w pierwszym tygodniu premiery. Singel promujący płytę „My Life Would Suck Without You” również dotarł do pierwszego miejsca listy "Billboard Hot 100" sprzedając się w nakładzie 280 tys. kopii i zapisał się w historii notowania Billboard jako singel o największym awansie na tej liście. Kolejne single z albumu „I Do Not Hook Up” oraz „Already Gone” znalazły się w Top 20 listy Billboardu.
W październiku 2011 roku na rynkach muzycznych ukazał się album "Stronger", który przyniósł wokalistce kolejną nagrodę Grammy za "Najlepszy popowy album". W Stanach Zjednoczonych, Australii i Kanadzie album pokrył się platynową płytą. Pierwszy singel promujący płytę „Mr. Know It All” oraz kolejny „Stronger (What Doesn’t Kill You)” stały się międzynarodowymi przebojami. Singel „Stronger (What Doesn’t Kill You)” dotarł do pierwszego miejsca listy Billboard Hot 100 i odniósł największy sukces komercyjny w jej karierze sprzedając się w ilości pięciu milionów egzemplarzy. W 2012 roku Clarkson wydała swoją pierwszą kompilację zawierającą największe przeboje, "Greatest Hits – Chapter One". Kompilacja zawierała także trzy premierowe nagrania „Catch My Breath”, „Don't Rush” i „People Like Us”. Wszystkie trzy zostały wydane jako single.
25 października 2013 roku piosenkarka wydała swoją pierwszą świąteczną płytę "Wrapped in Red". Album promowany był singlem „Underneath the Tree”. Płyta szybko zdobyła status platynowej płyty w Stanach Zjednoczonych i była najlepiej sprzedającym się świątecznym krążkiem w tym kraju w roku 2013. Rok później Clarkson wydała kolejny singel z albumu „Wrapped in Red”. 3 marca 2015 roku Clarkson wydała siódmy album studyjny "Piece by Piece", który zadebiutował na pierwszym miejscu listy "Billboard 200" stając się trzecim albumem artystki (obok "Thankful" i "All I Ever Wanted"), który dotarł do szczytu tego notowania. Album promowany był singlem „Heartbeat Song”, który został odznaczony platynową płytą w Stanach Zjednoczonych. Sam album pokrył się złotem.
W czerwcu 2016 roku Clarkson zmieniła wytwórnię płytową na Atlantic Records. 27 października piosenkarka wydała ósmy album studyjny "Meaning of Life". Płyta zadebiutowała na 2. miejscu notowania "Billboard 200", sprzedając się w nakładzie 68,000 egzemplarzy w pierwszym tygodniu sprzedaży. Clarkson w przeciągu swojej kariery muzycznej sprzedała 25 milionów kopii swoich albumów na całym świecie oraz 36 milionów kopii swoich singli, co sprawia, iż jest ona najlepiej sprzedającym się uczestnikiem programu "American Idol".

</doc>
<doc id="1290856" url="https://pl.wikipedia.org/wiki?curid=1290856" title="Ostbahn">
Ostbahn

niem. Ostbahn, pol. Kolej Wschodnia

</doc>
<doc id="1290858" url="https://pl.wikipedia.org/wiki?curid=1290858" title="Belene (miasto)">
Belene (miasto)

Belene – miasto w północnej Bułgarii. Leży w pobliżu wyspy Belene na Dunaju, 70 km na południowy zachód od Ruse. Ludność miasta to 8905 mieszkańców.
Ma tu zostać wybudowana elektrownia jądrowa o mocy 2000 megawatów.

</doc>
<doc id="1290862" url="https://pl.wikipedia.org/wiki?curid=1290862" title="Uncle Murda">
Uncle Murda

Uncle Murda, właściwie Leonard Grant (ur. 25 lipca 1980 w Nowym Jorku) – amerykański raper.
Życiorys.
Dzieciństwo.
Uncle Murda dorastał w dzielnicy Brooklynu zwanej Pink Houses Projects, ale jak sam podkreśla już jako nastolatek miał na tym osiedlu sporo konfliktów, tak zwanych beefów (które, jak rymuje w wielu piosenkach, rozwiązywał za pomocą przemocy). W wyniku tych incydentów przeniósł się do dzielnicy Cypress Hills Houses, również na Brooklynie, i od tamtej pory ową okolicę reprezentuje w swoich utworach.
Kariera.
Przydomek „Murda”, według samego rapera, zawsze był w stosunku do niego używany, najpierw w formie L-Murda (od imienia Leonard), zaś „Uncle” zostało dodane przez dzieci z jego sąsiedztwa, którym od czasu do czasu dawał pieniądze. 
Uncle Murda twierdzi, że hip hopem interesował się od zawsze, jednak na poważnie zajął się nim w wieku około 20 lat. Na początku swojej kariery należał do grupy Ruff Ryders, ale ponoć był dla nich zbyt uliczny, dlatego też rozstali się (podobno w pokojowym nastroju). Niedługo później raper został zauważony przez DJa Cutmaster C, razem z nim nagrał dwa mixtape'y – "The Murder Capitol" oraz "Once Upon a Time in Brooklyn". Materiał okazał się na tyle interesujący, że sprawą zainteresował się inny znany DJ – DJ Green Lantern, który stworzył z Uncle Murda dwa kolejne mixtape'y, najpierw "Respect the Shooter", potem "Say Uncle 2 Hard for Hip Hop". Dzięki znajomościom Green Lanterna i udanego materiału, pod koniec 2007 roku Uncle Murda podpisał kontrakt z wytwórnią Roc-A-Fella. Z tej okazji, w połowie marca 2008 roku zostały wydany kolejny mixtape pt. "Hard to Kill", nad którymi pracowali obydwai DJ'e – Cutmaster C i Green Lantern, oraz sam Uncle Murda.
W swoich tekstach Uncle Murda opisuje głównie uliczny styl życia i wszystko co z nim związane - narkotyki, przemoc, konflikty, strzelaniny. Posługuje się zazwyczaj stylem hip hopowym znanym jako storytelling. Można też zauważyć głęboką nienawiść do policji ze strony rapera, uważa, że robią więcej złego niż dobrego w stosunku do czarnej społeczności. Uncle Murda twierdzi również, że brał udział w strzelaninach przeciwko policji oraz że sam zabił 9 ludzi i jako dealer narkotyków miał 3 bloki klientów. Według gazety "Daily News" z Nowego Jorku, rejestr karny rapera sięga do 1997 roku, zawiera między innymi areszt za próbę zabicia policjanta, a także zarzuty w sprawie narkotyków.
Jako swoje największe inspiracje muzyczne Uncle Murda wymienia przede wszystkim Notorious'a B.I.G. oraz 2Paca.
Rywalizacje.
Papoose.
Podczas imprezy z okazji wydania albumu T-Paina, według obozu Papoose'a, Uncle Murda został przez nich napadnięty i uderzony w twarz. Powodem miał być tekst jednego z utworów Uncle Murda, który uznano za skierowany przeciw Papoose’owi. Jest to jednak tylko jedna wersja wydarzeń. Wkrótce po trafieniu informacji o tych wydarzeniach do Internetu, Uncle Murda przyznał, że zdissował Papoose'a, ale nikt go nie napadł, a cała sytuacja wyglądała zupełnie inaczej. Niedługo potem do internetu, na krótką chwilę, trafił filmik ukazujący Papoose'a uderzonego w głowę od tyłu, według pewnych źródeł zrobił to ktoś z ludzi Uncle Murda lub sam raper.
Cavlar i Big Truck.
Znany jest także beef z innymi, podziemnymi raperami powiązanymi z Papoosem - Cavlarem oraz Big Truckiem. Cavlar miał problemy z jednym z ludzi Uncle Murda o pseudonimie Manhood, konflikt rozwinął się dosyć szybko. Raper Cavlar zdążył nagrać dwa utwory dissujące samego Uncle Murda - "Catch a buck 50" oraz "Mouth as a weapon". Do tych piosenek powstały także niskobudżetowe teledyski. Podobnie wyglądała sytuacja z Big Truckiem, bliskim znajomym Cavlara, nagrał on jeden diss, nazwany po prostu "Uncle Murda Diss".
22 stycznia 2008 roku, w nocy, siedząc w samochodzie Uncle Murda został postrzelony w głowę, jednak okazało się, że rana była powierzchowna. Jak sam raper twierdził, nawet nie odczuł, że został trafiony i musiała to być tania kula. Według niego nie miało to też żadnego związku z hip hopowym beefem. Kilka dni po tym incydencie Papoose nagrał utwory "Who shot ya 2008" oraz "Ambulance" sugerując, że miał on coś wspólnego z owym zajściem. Niedługo potem wyznał, że był to tak zwany publicity stunt (skok pod publikę).
Uncle odpowiedział wszystkim swoim hip hopowym rywalom na mixtejpie „Hard to kill” utworami takimi jak "Hard to kill", "I ain't dead" czy "Record deal", w których między innymi wyśmiewa napastników, którzy go postrzelili, oraz drwi, że raperzy Cavlar i Big Truck nie są w stanie dostać kontraktu z żadną wytwórnią.
25 marca 2008 roku, raper Cavlar został zastrzelony na Brooklynie wychodząc ze sklepu. Oddano jeden strzał. Zmarł w drodze do szpitala.
Uncle Murda w swoich piosenkach bardzo często nawiązuje do wszelakich beefów, w których brał udział. Jednak stanowczo powtarza, że beef hip hopowy a uliczny to dwie, zupełnie różne rzeczy.

</doc>
<doc id="1290868" url="https://pl.wikipedia.org/wiki?curid=1290868" title="Bodensee">
Bodensee

Niemcy:
Inne:
Zobacz też:

</doc>
<doc id="1290875" url="https://pl.wikipedia.org/wiki?curid=1290875" title="Jędrna rodzina rozkładów prawdopodobieństwa">
Jędrna rodzina rozkładów prawdopodobieństwa



</doc>
<doc id="1290879" url="https://pl.wikipedia.org/wiki?curid=1290879" title="Ciasność miar">
Ciasność miar



</doc>
<doc id="1290889" url="https://pl.wikipedia.org/wiki?curid=1290889" title="DMAX">
DMAX

DMAX – kanał telewizyjny poświęcony stylom życia. Kanał, mimo iż należy do Discovery Communications, nadaje w Niemczech i w Wielkiej Brytanii; Discovery Networks Europe ma w planach inne wersje językowe tego kanału.
DMAX pierwotnie nadawał pod nazwą "XXP" i był prywatnym kanałem niemieckim nadającym filmy dokumentalne. 1 stycznia 2006 został zakupiony przez spółkę Discovery i przemianowany na DMAX. Rozpoczął nadawanie już 9 miesięcy później (1 września 2006). 8 stycznia 2008 powstała brytyjska wersja kanału. Kanał mógł się pojawić w Polsce w ramach drugiego konkursu na miejsce na pierwszym multipleksie cyfrowym, jednakże przegrał walkę o to miejsce z Fokus TV. Nadawca zgłosił więc zapotrzebowanie na kolejną częstotliwość w nowym multipleksie, na którym chciałby nadawać, ale na razie nie został wyłoniony jego realizator ani wybrane kanały do emisji. 
DMAX skupia się na męskim hobby, lista tematów jest urozmaicona: motoryzacja, technologie, nauka, podróże i przygody.

</doc>
<doc id="1290890" url="https://pl.wikipedia.org/wiki?curid=1290890" title="Zespół Pieśni i Tańca „Legnica”">
Zespół Pieśni i Tańca „Legnica”

Zespół Pieśni i Tańca "Legnica" powstał w 1975 roku przy Wojewódzkim Domu Kultury, z inicjatywy Wiktora Ringa, który był zarazem pierwszym choreografem zespołu. W momencie utworzenia zespół składał się z trzech sekcji: baletu, chóru i orkiestry, której role pełniła Legnicka Orkiestra Symfoniczna. Jej - szef Eugeniusz Wiśniewski objął funkcję kierownika artystycznego o muzycznego zespołu. W 1976 roku pracę z grupą baletową rozpoczęli Maria Chrzanowska i Waldemar Branicki, specjaliści od tańca ludowego. Stronę wokalną zespołu opracował Ryszard Rydz.
Od roku 1990 opiekunem zespołu "Legnica" zostały Polskie Koleje Państwowe Oddział w Legnicy, a od maja 1994 r. Mecenat nad zespołem przejęło miasto Legnica, umiejscawiając zespół w Legnickim Centrum Kultury, w którym działa do dnia dzisiejszego. 
Z grupą dziecięca i młodzieżowa przez 34 lata pracowała pani Maria Chrzanowskiej.Grupę najstarszą stanowiącą osoby pracujące i studiujące prowadził Krzysztof Kobylak.
Od grudnia 2011 zespół prowadzony jest przez choreografów Elżbietę Andrusieczko-Tor, Annę Ziembę oraz muzycznie i wokalnie Kamil Zemła. W jej skład zespołu wchodzą uczniowie szkół podstawowych, gimnazjów, szkół średnich i studenci z Legnicy i okolic.
Zespół Pieśni i Tańca "Legnica" wraz z dziesięcioosobową kapelą muzyczną liczy 100 osób.Na repertuar zespołu składają się głównie regionalne suity : górnośląska, wielkopolska zach., lubelska, Góralu od Żywca, rzeszowska, kurpiowska, tańce z okolic Legnicy, oraz tańce narodowe: mazur, krakowiak, polonez, oberek. 
Występy zespołu.
Zespół Pieśni i Tańca "Legnica" występował m.in. we Francji, Holandii, Danii, Bułgarii, Niemczech, Rumunii, Izraela, ZSRR, Czechosłowacji, Czechach, Turcji, Gruzji, Kurdystanie. W 2014 roku zespół zdobył certyfikat CIOFF Polska
W ciągu minionych lat zespół dał ok. 800 koncertów, a poza granice kraju wyjeżdżał ok. 40 razy.

</doc>
<doc id="1290891" url="https://pl.wikipedia.org/wiki?curid=1290891" title="Brecon">
Brecon

Brecon (wal. "Aberhonddu") – miasto w środkowej Walii, w hrabstwie Powys, położone nad rzeką Usk, na północnym skraju parku narodowego Brecon Beacons. 
30 listopada 1945 roku urodził się tu Roger Glover, kompozytor, basista grupy Deep Purple.

</doc>
<doc id="1290892" url="https://pl.wikipedia.org/wiki?curid=1290892" title="Pokémony ogniste">
Pokémony ogniste



</doc>
<doc id="1290896" url="https://pl.wikipedia.org/wiki?curid=1290896" title="Joshua Morrow">
Joshua Morrow

Joshua Jacob Morrow (ur. 8 lutego 1974 w Juneau) – amerykański aktor telewizyjny.
Życiorys.
Urodził się i dorastał w Juneau, w stanie Alaska jako syn Kema Morrow. Jego ojciec był na stanowisku w Straży Wybrzeżnej. Kiedy w 1977 jego rodzice rozwiedli się, wraz z ojcem i siostrą Jamie przeniósł się do stanu Oklahoma. Następnie przeprowadził się do Alamogordo w stanie Nowy Meksyk i osiedlił się w stanie Kalifornii Południowej. W szkole średniej grał w drużynie piłkarskiej, koszykarskiej, baseballowej, lekkoatletycznej i tenisowej.
Zadebiutował na scenie w lokalnym teatrze The Young Artists Ensemble w Thousand Oaks w stanie Kalifornia w sztuce "Zwykli ludzie" ("Ordinary People"). Po ukończeniu Moorpark College, wystąpił w przedstawieniach: "Zaklinacz deszczu" ("The Rainmaker"), "Długa droga do ruiny" ("Road to Ruin") i "Występowanie w roli głównej nad przepaścią" ("Staring into the Abyss"). Po raz pierwszy znalazł się na małym ekranie w dramacie telewizyjnym "Podstępna miłość" ("My Stepson, My Lover", 1997) u boku Rachel Ward i Terry’ego O’Quinna. Następnie pojawił się w telefilmie "3deep" (1999) z Eddie Cibrianem. W 1994 przyjął rolę Nicholasa Newmana w operze mydlanej CBS "Żar młodości" ("The Young and the Restless"), za którą otrzymał dwukrotnie nagrodę Soap Opera Digest i był pięciokrotnie nominowany do nagrody Emmy.
4 sierpnia 2001 poślubił swoją przyjaciółkę Tobe Keeney. Mają trzech synów: Coopera Jacoba (ur. 27 września 2002), Crew Jamesa (ur. 27 maja 2005) i Casha Joshuę (ur. 21 kwietnia 2008) oraz córkę Charlie Jo (ur. 30 października 2012).

</doc>
<doc id="1290899" url="https://pl.wikipedia.org/wiki?curid=1290899" title="Istanbul Agop">
Istanbul Agop

Istanbul Agop – turecka firma wytwarzająca talerze perkusyjne, z siedzibą w Stambule. Firma wytwarza talerze, głównie ręcznie, z brązu B20, a także tańsze serie z brązu B8 i mosiądzu.
Historia.
W 1980 roku Mehmet Tamdeğer i Agop Tomurcuk założyli firmę Zilciler Kollektif Şti (pol. Kolektyw ludwisarzy), po ponad 30 letniej praktyce w produkcji talerzy perkusyjnych w zakładach produkcyjnych firmy Zildjian. W 1982 roku firma zmienia nazwę na Istanbul Cymbals i zaczyna eksportować swoje wyroby do USA. W 1996 roku zmarł Agop Tomorcuk, co doprowadziło do rozłamu w firmie. Z przedsiębiorstwa odeszli dwaj synowie Agopa, którzy otworzyli w 1997 roku własną działalność o nazwie Zilciler Company. Niedługo potem firma przyjęła nazwę Istanbul Agop. W 1998 roku firma zaprezentowała nową serię talerzy Alchemy, przeznaczoną głównie do muzyki rockowej i heavymetalowej – ze szklistym, ostrym brzmieniem, odróżniającym się od dotychczasowego charakteru produktów firmy. W roku 2004 firma otworzyła pierwsze biuro w USA w Los Angeles, w stanie Kalifornia.

</doc>
<doc id="1290907" url="https://pl.wikipedia.org/wiki?curid=1290907" title="Przewodniczący Senatu (Francja)">
Przewodniczący Senatu (Francja)

Przewodniczący Senatu jest najwyższym przedstawicielem Senatu francuskiego, izby wyższej francuskiego parlamentu. Jest trzecią osobą w państwie w kolejności pierwszeństwa, po Prezydencie Republiki i Premierze, a przed Prezydentem Zgromadzenia Narodowego. W Senacie przewodniczy sesjom plenarnym i może wpływać na procedurę ustawodawczą. Przewodniczący gabinetowi Senatu i Konferencji Przewodniczących, odpowiedzialny jest za organizację prac legislacyjnych. Obecnym przewodniczącym Senatu jest Gérard Larcher.
Wybór przewodniczącego.
Przewodniczący Senatu jest wybierany przez wszystkich senatorów po częściowym odnowieniu składu izby, co trzy lata, spośród członków tego zgromadzenia. Sesji przewodniczy dziekan senatorów do czasu wyboru nowego przewodniczącego, który natychmiast obejmuje urząd, a zatem przewodniczy pozostałej części sesji. W trakcie swojej kadencji wspomaga go 25 senatorów, mianowanych bezpośrednio po wyborze przewodniczącego. Tworzą oni Biuro Senatu.

</doc>
<doc id="1290908" url="https://pl.wikipedia.org/wiki?curid=1290908" title="BOSS">
BOSS



</doc>
<doc id="1290912" url="https://pl.wikipedia.org/wiki?curid=1290912" title="Sałacie (okręg uciański)">
Sałacie (okręg uciański)

Sałacie (lit. "Saločiai") – wieś na Litwie, w okręgu uciańskim, w rejonie jezioroskim, w starostwie Turmont.
Inne nazwy miejscowości to Sałaty lub Zasałacie.
Historia.
Miejsce stoczenia bitwy w czasie insurekcji kościuszkowskiej między siłami litewskimi Romualda Giedroycia a rosyjskimi księcia Golicyna. Ówcześnie miejscowość nosiła nazwę Sałaty.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Smołwy.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. 
Miejscowość należała do parafii rzymskokatolickiej w Smołwach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Turmont.

</doc>
<doc id="1290924" url="https://pl.wikipedia.org/wiki?curid=1290924" title="Liquica">
Liquica



</doc>
<doc id="1290926" url="https://pl.wikipedia.org/wiki?curid=1290926" title="Dystrykt Liquica">
Dystrykt Liquica



</doc>
<doc id="1290931" url="https://pl.wikipedia.org/wiki?curid=1290931" title="Niewachlów II">
Niewachlów II

Niewachlów II – część Kielc. To, podobnie jak Niewachlów I, przyłączona do Kielc miejscowość, która należała do gminy Miedziana Góra. Z Niewachlowem I łączy się przez ulicę Miedzianą. Niewachlów II składa się głównie z ulicy Zbigniewa Kruszelnickiego „Wilka”, dominują domy jednorodzinne.

</doc>
<doc id="1290933" url="https://pl.wikipedia.org/wiki?curid=1290933" title="Monique Adamczak">
Monique Adamczak

Monique Adamczak (ur. 21 stycznia 1983 w Kensington) – australijska tenisistka pochodzenia polskiego.
Kariera tenisowa.
Adamczak gra profesjonalnie w tenisa od 1998 roku. Mając 15 lat zagrała w niewielkim rangą turnieju ITF w Lyneham, gdzie osiągnęła ćwierćfinał. Przegrała w nim z Alicią Molik.
Pierwszy wygrany turniej ITF Australijka zanotowała w listopadzie 1999 roku, gdzie w finale w Jaipur pokonała faworytkę gospodarzy Manishę Malhotrę wynikiem 6:2, 2:6, 6:3. Pierwszy turniej deblowy wygrała razem ze swoją partnerką Jennifer Schmidt.

</doc>
<doc id="1290936" url="https://pl.wikipedia.org/wiki?curid=1290936" title="Ultraprzesącz">
Ultraprzesącz



</doc>
<doc id="1290937" url="https://pl.wikipedia.org/wiki?curid=1290937" title="Pramocz">
Pramocz



</doc>
<doc id="1290939" url="https://pl.wikipedia.org/wiki?curid=1290939" title="Przystań (film)">
Przystań (film)



</doc>
<doc id="1290945" url="https://pl.wikipedia.org/wiki?curid=1290945" title="Ampeg">
Ampeg

Ampeg - amerykański producent wzmacniaczy do gitar basowych i elektrycznych z siedzibą w Woodinville w USA. Firma powstała w latach 60. XX wieku.

</doc>
<doc id="1290957" url="https://pl.wikipedia.org/wiki?curid=1290957" title="Zamętnicowate">
Zamętnicowate

Zamętnicowate ("Zannichelliaceae" Dumort.) – rodzina roślin wyróżniana w niektórych systemach klasyfikacyjnych. Współcześnie raczej zaliczane tu rośliny włączane są do rodziny rdestnicowatych "Potamogetonaceae".
Systematyka.
Takson nie wyróżniony. Rodzaje wcześniej tu zaliczane włączane są do rodziny rdestnicowatych "Potamogetonaceae" w obrębie kladu okrytonasienne, kladu jednoliścienne ("monocots"), rzędu żabieńcowce ("Alismatales"). 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa żabieńcowe ("Alismatidae" Takht.), nadrząd "Alismatanae" Takht., rząd rdestnicowce ("Potamogetonales" Dumort.), podrząd "Potamogetonineae" Engl., rodzina zamętnicowate ("Zannichelliaceae" Dumort.)

</doc>
<doc id="1290963" url="https://pl.wikipedia.org/wiki?curid=1290963" title="Patty Pravo">
Patty Pravo

Patty Pravo (właśc. Nicoletta Strambelli) – włoska piosenkarka pop, urodzona w Wenecji w 1948 roku. Czas największej popularności wokalistki przypada na drugą połowę lat 60. i lata 70. XX wieku. Do jej największych przebojów zalicza się utwory "La bambola" (1968), "Pazza idea" (1973), "Pensiero stupendo" (1978) oraz "...E dimmi che non vuoi morire" (1997). Uczestniczyła w konkursie Festiwalu Piosenki Włoskiej w San Remo 10 razy, zdobywając na nim do tej pory 3 nagrody krytyków. Pravo jest w czołówce włoskich artystów, którzy sprzedali najwięcej płyt - łączną sprzedaż jej nagrań szacuje się na 110 milionów egzemplarzy.
Życiorys.
Uczęszczała do szkoły muzycznej im. Benedetto Marcellego w Wenecji. Mając 15 lat opuściła rodzinny dom i wyjechała na krótko do Londynu, a następnie przeprowadziła się do Rzymu. Tam zaczęła pracować jako piosenkarka w klubie nocnym o nazwie Piper Club. W 1966 roku nagrała pierwszy utwór, włoski cover "But You're Mine" z repertuaru Sonny &amp; Cher o tytule "Ragazzo triste" ("Smutny chłopak"), który spotkał się z popularnością. W 1968 nagrała jeden ze swoich największych przebojów, "La bambola" ("Lalka"), który utrzymywał się na miejscu 1. we Włoszech przez 6 tygodni i trafił na zestawienia w kilku innych europejskich krajach. Debiutancka płyta Patty ukazała się w tym samym roku i także odniosła duży sukces, docierając do 1. miejsca na liście sprzedaży we Włoszech. Ten sam rok przyniósł kolejne przebojowe single, m.in. "Gli occhi dell'amore" ("Oczy miłości") oraz "Tripoli 1969", a w kolejnych latach wylansowała "Il paradiso" ("Raj", 1969) i "La spada nel cuore" ("Miecz w sercu", 1970). Z tą ostatnią piosenką wystąpiła na Festiwalu w San Remo w duecie z Little Tonym, zajmując 5. miejsce. Nagrała kolejne albumy, w tym "Concerto per Patty" (1969), "Patty Pravo" (1970), "Di vero in fondo" (1971), które uplasowały się w top 10 we Włoszech. Jej płyta "Bravo Pravo" zawierała następny duży przebój "Tutt'al più".
W roku 1973 wydała jeden ze swoich największych przebojów, "Pazza idea" ("Szalony pomysł"), który był numerem 1 we Włoszech przez 9 tygodni i wszedł na listy także w Belgii i Holandii. Kolejne albumy, "Pazza idea" (1973) i "Mai una signora" (1974) także dotarły do miejsca 1. Współpracowała z greckim muzykiem Vangelisem nad swoją płytą "Tanto" (1976), a następnie wylansowała kolejny duży hit "Tutto il mondo è casa mia" ("Cały świat to mój dom"). W 1978 roku wystąpiła w kontrowersyjnym włoskim programie "Stryx" u boku Amandy Lear i Grace Jones. Wykonywała tam piosenki z albumu "Miss Italia", który zawierał jeden z jej największych przebojów, "Pensiero stupendo" ("Wspaniała myśl", #2 we Włoszech).
Na początku lat 80. Pravo wyjechała do USA, a w 1982 roku wyszła za mąż. W roku 1984 występowała we włoskim programie rozrywkowym, "Premiatissima", i zdobyła swoją pierwszą nagrodę krytyków na Festiwalu w San Remo za utwór "Per una bambola" ("Dla lalki"). Kolejna próba udziału w tym festiwalu, w 1987 roku, jednak zakończyła się dla niej skandalem, kiedy to utwór "Pigramente signora" ("Leniwa pani") został uznany za plagiat. W latach 80. nastąpił spadek zainteresowania artystką i żaden z wydanych przez nią wówczas albumów nie podbił list przebojów, choć płyta "Oltre l'Eden..." ("Więcej niż Eden...") z 1989 roku spotkała się z pozytywnymi opiniami krytyków.
W 1992 roku została aresztowana za posiadanie haszyszu. Dwa lata później wyjechała do Chin, gdzie nagrała swój kolejny album "Ideogrammi" (1994), inspirowany chińską muzyką i kulturą. W 1995 roku ponownie wystąpiła na festiwalu w San Remo, jednak proponowana przez nią piosenka "I giorni dell'armonia" ("Dni harmonii") nie spotkała się z sukcesem. Już 2 lata później powróciła do San Remo z utworem "...E dimmi che non vuoi morire" ("...I powiedz mi, że nie chcesz umierać"), który zajął 8. miejsce w konkursie i zdobył nagrodę krytyków. Piosenka okazała się też sukcesem komercyjnym i jednym z największych hitów w karierze, docierając do 2. miejsca listy przebojów we Włoszech, a koncertowy album "Bye Bye Patty" z 1997 roku był jej pierwszym od niemal dwudziestu lat, który trafił do pierwszej dziesiątki włoskiej listy sprzedaży. Następna płyta studyjna "Notti, guai e libertà" ("Noce, kłopoty i wolność") z 1998 roku również dotarła do top 10 listy sprzedaży we Włoszech i uznawana jest za jedną z najlepszych w dorobku Patty.
W roku 2000 artystka wydała album "Una donna da sognare" ("Kobieta marzeń"), który dotarł do miejsca 6. we Włoszech i zawierał hit o tym samym tytule. Płyta "Radio Station" (2002) również cieszyła się sukcesem komercyjnym i zawierała utwór "L'immenso" zgłoszony na San Remo. W 2004 roku Pravo wydała awangardowy w brzmieniu album "Nic-Unic", z przebojem "Che uomo sei" ("Jaki z ciebie człowiek"), a w 2007 roku ukazała się płyta "Spero che ti piaccia... Pour toi" ("Mam nadzieję, że ci się podoba... Dla ciebie"), będąca hołdem dla Dalidy. Następnie opublikowała swoją pierwszą biografię o tytule "Bla, bla, bla..." i nagrała nową wersję piosenki "La bambola" z okazji jej 40-lecia.
W 2009 i 2011 roku znów brała udział w festiwalu w San Remo, z piosenkami "E io verrò un giorno là" ("Będę tam pewnego dnia") oraz "Il vento e le rose" ("Wiatr i róże"), jednak bez powodzenia. W 2012 roku nagrała piosenkę "Com'è bello far l'amore" ("Jak pięknie jest się kochać") do filmu pod tym samym tytułem, która zdobyła włoskiego Złotego Globa (Globo d'oro). W 2016 roku wystąpiła na festiwalu w San Remo z utworem "Cieli immensi" ("Ogromne nieba"), który okazał się jednym z jej największych triumfów na festiwalu, plasując się na 6. miejscu i wygrywając nagrodę krytyków. Piosenka okazała się także hitem na listach przebojów, a nowy album "Eccomi" ("Oto ja") zadebiutował w pierwszej dziesiątce listy sprzedaży.
W 2019 roku Pravo po raz 10. wzięła udział w konkursie na San Remo, z utworem "Un po' come la vita" ("Trochę tak jak życie"), w którym towarzyszył jej piosenkarz Briga. Para zajęła jednak zaledwie 21. miejsce. Piosenka promowała nowy album Patty, zatytułowany "Red".

</doc>
<doc id="1290965" url="https://pl.wikipedia.org/wiki?curid=1290965" title="Planty (Kalisz)">
Planty (Kalisz)

Planty Miejskie w Kaliszu – planty w Kaliszu, w Śródmieściu, na północno-zachodnim krańcu kaliskiej starówki, pomiędzy ul. Babiną i Parczewskiego. Mają około 700 metrów długości i 30-60 m szerokości. 
Planty powstały po zasypaniu na początku lat 40. XX wieku kanału Babinka. Dokonali tego okupanci hitlerowscy poprzez wsypanie do niego gruzu z domów dzielnicy żydowskiej jak i zatopienie w nim tysięcy książek pochodzących z polskich i żydowskich bibliotek publicznych. Na pamiątkę tego wydarzenia 11 maja 1978 postawiono tutaj według projektu Władysława Kościelniaka rzadko spotykany w Polsce monument poziomy - pomnik Książki.

</doc>
<doc id="1290967" url="https://pl.wikipedia.org/wiki?curid=1290967" title="Osiedle Sienkiewicza (Lublin)">
Osiedle Sienkiewicza (Lublin)

Osiedle im. Henryka Sienkiewicza w Lublinie jest jednym z osiedli Lubelskiej Spółdzielni Mieszkaniowej. Zaprojektował je arch. Janusz Link. Składa się z piętnastu budynków mieszkalnych, oraz półkoliście poprowadzonych ulic wykorzystujących konfigurację terenu, co pozwoliło uniknąć wielkopłytowej formy osiedla blokowiska. Ulice osiedlowe noszą imiona sienkiewiczowskich bohaterów (Pana Wołodyjowskiego, Skrzetuskiego i Juranda). W pobliżu znajduje się park "Rury" z ogródkami działkowymi. Przy ulicy Pana Wołodyjowskiego znajduje się Szkoła Podstawowa nr 38. Osiedle także ma przychodnię zdrowia, aptekę, sieć sklepów, pocztę, place zabaw dla dzieci. Osiedle liczy ok. 3.900 mieszkańców.

</doc>
<doc id="1290968" url="https://pl.wikipedia.org/wiki?curid=1290968" title="Big Brovaz">
Big Brovaz

Big Brovaz to brytyjski zespół, wykonujący muzykę będącą mieszanką R&amp;B i hip-hopu.
Członkowie zespołu poznali się dzięki dwójce producentów z południa Londynu, znanych jako Fingaz i Skillz. Niewielki projekt muzyczny, jakim na początku było Big Brovaz, stał się dzięki bezkonfliktowej współpracy muzyków i producentów regularnym zespołem.
W 2002 roku zespół podpisał kontrakt z wytwórnią Epic i zabrał się za nagrywanie debiutanckiego albumu. Efektem pracy stała się płyta "Nu Flow", która ukazała się w marcu 2003 roku.
W czerwcu 2006 roku dwie członkinie zespołu Cherise Roberts oraz Nadia Shepherd stworzyły własny zespół Booty Luv.

</doc>
<doc id="1290969" url="https://pl.wikipedia.org/wiki?curid=1290969" title="Hugh Dallas">
Hugh Dallas

Hugh Dallas (ur. 26 października 1957 w Lanark) - były szkocki sędzia piłkarski, z zawodu dyrektor. Uczestnik Mistrzostw Świata oraz Mistrzostw Europy. Licencję FIFA uzyskał w 1993 roku. 
Kariera.
Hugh Dallas zawodową karierę rozpoczynał w 1981 roku. Możliwość sędziowania w pierwszej lidze zdobył w 1991 roku. Rok później był arbitrem w finałach Mistrzostw Europy do lat 18. Następnie wystąpił na Letnich Igrzyskach Olimpijskich 1996, Mistrzostwach Świata 1998, Euro 2000 oraz Mistrzostwach Świata 2002. Na tym turnieju był m.in. arbitrem podczas spotkania Portugalii z Polską. Na mundialu tym Szkot wzbudził sporo kontrowersji, nie dyktując rzutu karnego dla Stanów Zjednoczonych w meczu z Niemcami, kiedy to Torsten Frings odbił ręką lecący do bramki strzał Gregga Berhaltera. Sędziowską karierę Dallas zakończył w 2005 roku. Podczas niej sędziował również między innymi spotkania Ligi Mistrzów, Pucharu UEFA oraz Scottish Premier League. 

</doc>
<doc id="1290979" url="https://pl.wikipedia.org/wiki?curid=1290979" title="Music Man">
Music Man

Music Man – amerykańska manufaktura wytwarzająca gitary elektryczne i basowe oraz wzmacniacze.
Firma została założona w 1971 roku przez Forresta White i Toma Walkera, przy pomocy Leo Fendera, do którego zwrócił się Tom Walker, współpracujący z Leo już od 1954 roku. Leo Fender nie został oficjalnym partnerem, z powodu umowy z firmą CBS Broadcasting System, która odkupiła od niego firmę "Fender Musical instruments" w 1965 roku. Umowa miała działać na zasadzie przeciwdziałania konkurencji. Leo Fender nie mógł na podstawie tej umowy ani założyć nowej firmy produkującej gitary, ani współpracować z inną firmą w tym kierunku. Music Man od 7 marca 1984 r. jest częścią koncernu Ernie Ball/Music Man. Firma wytwarza m.in. instrumenty sygnowane przez gitarzystę Johna Petrucciego gitary sześcio i siedmiostrunowe.
Wśród użytkowników gitar elektrycznych Music Man znajdują się m.in. James Valentine, Albert Lee, Blues Saraceno, Joe Bonamassa, Stephen Egerton, Steve Lukather, Benji Madden, John Petrucci, Kim Mitchell, Vinnie Moore, Steve Morse, Keith Richards, Ron Wood, Eddie Van Halen, Randy Owen, Jeff Cook czy John Fogerty. Z kolei z gitarach basowych korzystali m.in.: Nick Beggs, Simon Gallup, John Bentley, Joe Lally, Steve Kmak, Cliff Hugo, Rex Brown, Roger Manganelli, Dave Bronze, Paul D’Amour, Justin Chancellor, Greg Christian, Tim Commerford, Nathan East, Mike Herrera, Mark Hoppus, Johnny Christ, John Deacon, Marcin „Novy” Nowak czy Tomasz „Reyash” Rejek.

</doc>
<doc id="1290991" url="https://pl.wikipedia.org/wiki?curid=1290991" title="Lewiatan w wystroju malarskim synagog">
Lewiatan w wystroju malarskim synagog

Lewiatan w wystroju malarskim synagog - jeden z wielu motywów wystroju malarskiego synagogi, symbolizujący nadejście czasów mesjańskich.
W Polsce popularnie stosowane od XVII wieku, głównie w bożnicach drewnianych. Najstarszy wariant to okolony Lewiatanem widok miasta - wyobrażenie mesjańskiej Jerozolimy. Taki rodzaj przedstawienia nie zachował się. Najpopularniejszym wariantem jest długa ryba zwinięta w okrąg, ukazana na tle wody. Lewiatan był tradycyjnie umieszczany na sklepieniu bimy lub na suficie sali modlitewnej, rzadziej na ścianach.

</doc>
<doc id="1290997" url="https://pl.wikipedia.org/wiki?curid=1290997" title="Vaux-le-Vicomte">
Vaux-le-Vicomte

Vaux-le-Vicomte (fr. "Château de Vaux-le-Vicomte") – zespół pałacowo-ogrodowy, położony we Francji, w departamencie Sekwana i Marna, w miejscowości Maincy.
Pałac wzniesiony został w latach 1656-61 dla Nicolasa Fouqueta przez Charles'a Le Bruna, Louis Le Vau i André Le Nôtre'a w stylu klasycyzującego baroku, zwanego stylem Ludwika XIV. Uważany jest za pierwsze dzieło w tym stylu. Stanowi przykład założenia w typie „entre cour et jardin”. Obok Wersalu jest najwybitniejszym XVII-wiecznym zespołem parkowo-pałacowym we Francji.
Historia.
Zespół pałacowo-ogrodowy Vaux-le-Vicomte powstał w XVII wieku dla Nicolasa Fouqueta, wysokiego urzędnika państwowego, od 1653 roku nadintendenta finansów króla Ludwika XIV. W 1641 roku Fouquet nabył wioskę Vaux-le-Vicomte, na terenie której w 1656 roku rozpoczął budowę swojej nowej posiadłości. Prace prowadziło trzech artystów, którzy tutaj po raz pierwszy pracowali razem, a później wspólnie przebudowywali Wersal dla Ludwika XIV; byli to: Louis Le Vau – architekt, Charles Le Brun – odpowiedzialny za wystrój i André Le Nôtre – twórca ogrodu. Choć ci wszyscy trzej artyści mieli już za sobą spore doświadczenie, to właśnie dzięki Vaux-le-Vicomte ich kariera osiągnęła szczyt. Oprócz nich Fouquet zatrudnił całą rzeszę najlepszych malarzy, dekoratorów, sztukatorów, stolarzy i rzeźbiarzy, takich jak Michel Anguier, François Girardon i Thibaut Poissant, którzy później również pracowali w Wersalu. 
Pracami kierował Le Vau. Były one prowadzone niezwykle szybko (już w rok po rozpoczęciu prac budowla była zasadniczo wzniesiona, trwały prace przy dachach) i przez dużą liczbę robotników (współcześni badacze nie są zgodni co do ich ilości; podawane są liczby 900, 5 000 czy nawet 18 000). Ich bardzo wysoki koszt okazał się jeszcze wyższy, niż pierwotnie zakładano. 
W 1659 roku pałac odwiedził kardynał Mazarin, co rozpoczęło całą serię wizyt, jakie miały tu miejsce. Miesiąc później gościem był Ludwik XIV. Ponowna wizyta króla miała miejsce w 1660 roku, gdy powracał do Paryża ze świeżo poślubioną Marią Teresą. W 1661 roku w Vaux-le-Vicomte bawiła królowa Anglii Henrietta Maria Burbon, wdowa po Karolu I Stuarcie i jej córka Henrietta Anna z mężem, księciem Orleanu; to wówczas w pałacu swoją nową sztukę "Szkoła mężów" wystawiał Molier.
17 sierpnia 1661, gdy pałac był niemal ukończony, odbyło się przyjęcie, w którym brał udział Ludwik XIV, jego matka Anna Austriaczka oraz cały dwór, który na tę okazję opuścił Fontainebleau i przyjechał do Vaux-le-Vicomte. Na gości czekały liczne atrakcje: zwiedzania nowej posiadłości Fouqueta, wykwintne posiłki, muzyka wykonywana przez skrzypków, nowa sztuka-balet Moliera pt. "Natręty", sztuczne ognie. Uroczystość swoim przepychem olśniła gości i okazała się sukcesem; odtąd kolejne przyjęcia w Wersalu nie mogły obyć się bez podobnych rozrywek. Jednak najprawdopodobniej już wówczas Ludwik XIV zadecydował o zgubie Fouqueta, który ośmielił się budować wspanialsze pałace niż król i wydawać świetniejsze niż on przyjęcia i co więcej, robił to za pieniądze o nie do końca jasnym pochodzeniu. 20 dni później Fouquet został zaaresztowany. Pałac opuścili wszyscy mieszkańcy, po czym został zapieczętowany. Do końca budowy brakowało jedynie drobnych prac.
W 1673 roku posiadłość przekazano w ręce żony Fouqueta. Nicolas Fouquet zmarł w 1680 roku, skazany na dożywotnie więzienie. 25 lat później zmarł bezpotomnie jego syn i Vaux-le-Vicomte sprzedała wdowa po Nicolasie marszałkowi Louis Hectorowi Villars. Król posiadłości nadał tytuł księstwa (duché) Vaux-Villars. Za czasów marszałka w Vaux-le-Vicomte bywali wyśmienici goście, w tym Ludwik XV i Maria Leszczyńska, jednak nie organizowano aż tak okazałych przyjęć, jakie wystawiał Fouquet. 
W 1764 roku syn marszałka Villard sprzedał posiadłość księciu Choiseul-Praslin, która odtąd nazywana była, zamiast Vaux-le-Vicomte i Vaux-Villard, księstwem Vaux-Praslin. W zamku doszło do pewnych zmian, zwłaszcza na pierwszym piętrze, na którym zmieniono układ pomieszczeń. W 1875 roku pałac z ogrodem przeszedł na własność rodziny Sommier, która podjęła pracę odnowienia budynku. Ponieważ oryginalne meble i wyposażenie wnętrz nie przetrwało, nowi właściciele zakupili inne meble z czasów Ludwika XIV. Także w ogrodzie podjęli niezbędne prace, by uratować założenie Le Nôtre'a. Dziś pałac znajduje się w rękach potomków Sommiera i udostępniany jest turystom.
W nocy 19 na 20 września 2019 r. pałac został okradziony z kosztowności. Złodzieje zabrali z sejfu pieniądze, biżuterię oraz obrazy, wszystko o wartości 2 mln euro, ale nie ukradli żadnego przedmiotu ze zbiorów udostępnianym turystom.
Założenie i pałac.
Założenie Vaux-le-Vicomte składa się z głównego budynku (pałacu) i dwóch bocznych oficyn, usytuowanych na terenie rozległego ogrodu, otoczonego ze wszystkich stron lasami. Ogród ma kształt zbliżony do prostokąta i oparty jest na centralnej osi, biegnącej przez cały teren oraz prostopadłych do niej alej. Ogród składa się z trzech wyraźnych części. Pierwszą tworzy obszar leśny z główną aleją oraz dwoma dodatkowymi, promieniście do niej usytuowanymi i zbiegającymi się na jednym placu. Drugą część stanowi zespół zamkowy, składający się z dwóch oficyn, rozmieszczonych po bokach osi głównej i pałacu, usytuowanego na osi. Oficyny mają kształt podkowiasty i dziedzińcami zwrócone są ku głównej alei. Pozostałą część tej partii ogrodu zajmują tzw. partery ogrodowe, boskiety, baseny wodne i trawniki. Część tę zamyka grota z kaskadą, znajdująca się na przecięciu osi głównej całego założenia i osi kanału poprzecznego. Kanał ten, o długości ok. kilometra i szerokości 40 m, wyznacza trzecią część, podobnie jak pierwsza mającą charakter leśny. Układ alej jest także zbliżony do układu z części pierwszej.
Najważniejszą budowlą na terenie posiadłości jest wspomniany już wolnostojący pałac, otoczony fosą i usytuowany na wysokim tarasie. Wzniesiony jest na planie prostokąta z dostawionymi do niego dwoma skrzydłami bocznymi, wysuniętymi nieco przed korpus budynku i tworzącymi od jednej strony niewielki dziedziniec. Środkowy ryzalit od strony ogrodowej jest zaokrąglony i zwieńczony kopułą. Pałac nakryty jest stromymi i wysokimi dachami, nad alkierzami w kształcie piramidalnym. Część centralną parteru zajmuje prostokątny westybul z klatkami schodowymi oraz owalny salon, przechodzący także przez wyższe kondygnacje. Po obu stronach rozmieszczone są symetrycznie mniejsze, prostokątne pomieszczenia, tworzące dwa trzypokojowe apartamenty w amfiladzie. Przylegają do nich dodatkowe pokoje. 
Dekoracja pomieszczeń jest bogata, łącząca malarstwo, rzeźbę i elementy architektoniczne. Westybul zdobiony jest dwunastoma kolumnami doryckimi i marmurowymi rzeźbami. Owalny salon zwieńczony kopułą ma ściany w dolnej kondygnacji przeprute oknami i otworami wejściowymi, między które wstawione są pilastry korynckie, wspierające belkowanie. Ponad nim hermy i atlanci dźwigają kosze, na których opiera się drugie belkowanie. Pokoje usytuowane po bokach salonu mają ściany wykładane boazerią i malowane plafony zdobione stiukami i złoconymi rzeźbami.

</doc>
<doc id="1291002" url="https://pl.wikipedia.org/wiki?curid=1291002" title="Ernie Ball">
Ernie Ball

Ernie Ball, właśc. Sherwood Roland Ball (ur. 1930 w Santa Monica, zm. 9 września 2004 w San Luis Obispo) – amerykański muzyk, wynalazca i lutnik.
Ball na początku lat 60. XX wieku założył firmę wytwarzającą struny gitarowe obecnie funkcjonującą pod nazwą Ernie Ball Company. Na początku lat 80. firma kupiła manufakturę wytwarzającą wzmacniacze, gitary basowe i elektryczne Music Man, której właścicielem jest do dziś.
Obecnie najpopularniejszy model strun Ernie Ball to Slinkys na których grają m.in. Eric Clapton, Jimmy Page, Slash, Steve Vai, John Petrucci, Jeff Beck, Albert Lee, Buddy Guy, Angus Young, The Edge, Synyster Gates, John Mayer, James Valentine, James Hetfield, Kirk Hammett, Brad Paisley, John Fogerty, Dave Navarro i Joe Bonamassa.

</doc>
<doc id="1291004" url="https://pl.wikipedia.org/wiki?curid=1291004" title="NK Domżale">
NK Domżale



</doc>
<doc id="1291005" url="https://pl.wikipedia.org/wiki?curid=1291005" title="Vaux le Vicomte">
Vaux le Vicomte



</doc>
<doc id="1291007" url="https://pl.wikipedia.org/wiki?curid=1291007" title="NK Domzale">
NK Domzale



</doc>
<doc id="1291010" url="https://pl.wikipedia.org/wiki?curid=1291010" title="Kościół św. Franciszka Ksawerego w Krasnymstawie">
Kościół św. Franciszka Ksawerego w Krasnymstawie

Kościół św. Franciszka Ksawerego – zabytkowy kościół projektu Jana Delamarsa wzniesiony na przełomie XVII i XVIII wieku w Krasnymstawie, znajdujący się przy ul. marsz. Józefa Piłsudskiego 3.
Historia.
Zbudowany został w latach 1695-1717 jako świątynia zakonu jezuitów (fundatorką była Krystyna z Lubomirskich Potocka, zmarła w 1699 i pochowana w budowanej wówczas świątyni). W 1774 po kasacie zakonu kościół stał się katedrą diecezji chełmskiej. Funkcję tę pełnił do 1805, kiedy siedzibę diecezji przeniesiono do Lublina.
Jest to typowa budowla jezuicka. Kościół na planie krzyża, trójnawowy, z transeptem i zamkniętym półkoliście prezbiterium. Wnętrze urządzone z przepychem i bogactwem dekoracji sztukatorskiej i malarskiej. W prezbiterium znajduje się ołtarz główny pochodzący z XVIII wieku. W ramionach transeptu znajdują się dwa duże ołtarze boczne: Matki Boskiej Różańcowej i św. Antoniego, również pochodzące z XVIII wieku. Na chórze znajdują się 26-głosowe organy pochodzące z 1912, wbudowane w XVII-wieczny prospekt; remontowane w 1950 i 1991. Sklepienie pokrywa polichromia autorstwa zakonnika Adama Swacha pochodząca z 1721 ze scenami z życia św. Franciszka Ksawerego.

</doc>
<doc id="1291015" url="https://pl.wikipedia.org/wiki?curid=1291015" title="Krasiłów">
Krasiłów

Krasiłów (ukr. Красилів) – miasto w obwodzie chmielnickim Ukrainy, siedziba władz rejonu krasiłowskiego.
Historia.
Pierwsza wzmianka o miejscowości pochodzi z 1444.
Prywatne miasto szlacheckie, położone w województwie wołyńskim, w 1739 roku należało do klucza Krasiłów Lubomirskich. Niegdyś własność rodu Sapiehów herbu Lis, linii różańskiej: wojewody smoleńskiego Franciszka Ksawerego, a następnie po jego śmierci w 1808 - jego syna Mikołaja - polskiego ziemianina i wojskowego.
Od 1842 mieściła się tu .
Status miasta posiada od 1964.
Demografia.
W 1959 liczyło 10 522 mieszkańców.
W 1971 liczyło 13,5 tys. mieszkańców.
W 1989 liczyło 21 196 mieszkańców.
W 2013 liczyło 19 743 mieszkańców.

</doc>
<doc id="1291045" url="https://pl.wikipedia.org/wiki?curid=1291045" title="Adobe Flex">
Adobe Flex

Adobe Flex – zestaw technologii stworzonych przez Adobe Systems służących do tworzenia oprogramowania typu Rich Internet Application bazującego na Adobe Flash.
Pierwsza wersja została stworzona przez Macromedia. Do tworzenia aplikacji można użyć bezpłatnego, otwartego Adobe Flex SDK lub płatnego narzędzia Flash Builder (wcześniej Flex Builder, IDE oparte na Eclipse).
Flex wykorzystuje: MXML (bazujący na XML-u język opisujący interfejs użytkownika i jego zachowanie) oraz ActionScript (język programowania bazujący na ECMAScript służący do tworzenia logiki i interakcji w aplikacji). Komunikacja i wymiana danych odbywa się za pomocą HTTP GET lub POST, SOAP – usługi sieciowe czy AMF – RTMP.
Flex bywa przyrównywany do podobnych technologii: OpenLaszlo, AJAX, XUL, JavaFX, Silverlight.

</doc>
<doc id="1291046" url="https://pl.wikipedia.org/wiki?curid=1291046" title="Marcin Grocholski">
Marcin Grocholski

Marcin Grocholski herbu Syrokomla (ur. w 1727 roku zm. 28 października 1807 roku we Lwowie) – chorąży bracławski od 1772, winnicki od 1762, dyneburski od 1760, kasztelan bracławski od 1774. Kawaler Orderu Orła Białego (1777) i Świętego Stanisława (1776). Wojewoda bracławski od 1790.
Życiorys.
W 1766 roku był posłem na Sejm Czaplica z województwa bracławskiego. Członek konfederacji Andrzeja Mokronowskiego w 1776 roku. Był członkiem konfederacji Sejmu Czteroletniego. Członek Komisji Wojskowej Obojga Narodów w 1788 roku. Był komisarzem z Senatu w tej komisji w 1792 roku.

</doc>
<doc id="1291067" url="https://pl.wikipedia.org/wiki?curid=1291067" title="Jan Rapacz">
Jan Rapacz

Jan Rapacz (ur. 1928, zm. 5 maja 2013 r. w Lubniu) – polski profesor immunogenetyki. Specjalista genetyk, biolog molekularny.
Życiorys.
Absolwent Wydziału Rolnego Uniwersytetu Jagiellońskiego, gdzie otrzymał także tytuł doktora w dziedzinie immunogenetyki. Wykładowca Uniwersytetu Wisconsin–Madison.
Jan Rapacz kierował programem hodowli unikatowej rasy świń z genetyczną predyspozycją do chorób miażdżycowych, przeznaczonych do eksperymentalnych badań miażdżycy, arteriosklerozy i choroby wieńcowej serca. Badania na nich umożliwiły opracowanie nowych leków antycholesterolowych i technik angioplastycznych. 
Był członkiem Narodowej Rady do Badań Miażdżycy oraz Amerykańskiego Związku Genetycznego. W 1991 roku otrzymał tytuł doktora honoris causa Akademii Rolniczej w Krakowie. Autor ponad 90 artykułów w czasopismach naukowych oraz ponad 100 referatów na konferencjach i kongresach naukowych.
Linki zewnętrzne.
Strona domowa 

</doc>
<doc id="1291071" url="https://pl.wikipedia.org/wiki?curid=1291071" title="Karl Giessrigl">
Karl Giessrigl

Karl Giessrigl (ur. 27 lutego 1904, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Obywatel austriacki. Z zawodu ślusarz, członek NSDAP i Waffen-SS (od 16 listopada 1939). Od 1 lutego 1940 pełnił służbę w kompleksie obozowym Mauthausen-Gusen. Początkowo Giessrigl był strażnikiem w pierwszej kompanii wartowniczej. Następnie od stycznia 1941 do maja 1943 był kierownikiem komanda więźniarskiego. Później przez cztery i pół miesiąca przebywał w wiedeńskim szpitalu w związku z różnego rodzaju dolegliwościami. W październiku 1943 Giessrigl powrócił do Mauthausen i pełnił tam służbę jako blokowy ("Blockführer"). Następnie był jeszcze członkiem wydziału zajmującego się pracą przymusową więźniów i oficerem raportowym ("Rapportführer"). Mauthausen opuścił 4 maja 1945. 
Brał aktywny udział w zbrodniach popełnianych w obozie, między innymi w gazowaniu więźniów. Na początku stycznia 1945, po nieudanej próbie ucieczki ok. 400 więźniów radzieckich, Giessrigl znęcał się nad nimi w okrutny sposób. Oprócz tego szczególnie maltretował alianckich jeńców wojennych. Giessrigl został osądzony w proces załogi Mauthausen-Gusen (US vs. Peter Bärens i inni) przed amerykańskim Trybunałem Wojskowym w Dachau. Skazano go na dożywotnie pozbawienie wolności. 
Bibliografia.
 

</doc>
<doc id="1291075" url="https://pl.wikipedia.org/wiki?curid=1291075" title="Patryk Klofik">
Patryk Klofik

Patryk Klofik (ur. 15 maja 1986 w Pile) – polski piłkarz występujący na pozycji środkowego lub bocznego pomocnika.
Karierę zaczynał w klubach miejscowych Polonia Piła i MKP 1999 Piła. Później grał głównie w wielkopolskich klubach - Sokół Pniewy, MSP Szamotuły, ponownie Sokół, Mieszko Gniezno, kolejny raz Sokół, Tur Turek i Kania Gostyń. Po bardzo dobrym sezonie klubu z Gostyni, gdy Kania nieoczekiwanie wywalczyła awans, przeszedł do Zagłębia Lubin. Jednakże w lubińskim klubie rzadko występował; został wypożyczony, a kierunkiem wypożyczenia utalentowanego gracza został Śląsk Wrocław. Po dobrej rundzie jesiennej sezonu 2007/2008 we wrocławskim klubie, działacze Śląska postanowili go wykupić. Ostatecznie jednak do transferu nie doszło; w czerwcu 2008 okres wypożyczenia do Śląska się skończył i zawodnik powrócił do zespołu z Lubina. W styczniu 2009 na mocy transferu definitywnego Klofik dołączył do zespołu Śląska Wrocław. Od sezonu 2010/2011 do sezonu 2011/2012 piłkarz Zawiszy Bydgoszcz. W latach 2012-2013 był zawodnikiem Calisii Kalisz.

</doc>
<doc id="1291076" url="https://pl.wikipedia.org/wiki?curid=1291076" title="Maria Feliksa Kozłowska">
Maria Feliksa Kozłowska

Maria Feliksa Stanisława Kozłowska, z domu Amouraux (ur. 26 maja 1906 w Książu Wielkim, powiat miechowski, zm. 3 września 1980) – uczona polska, specjalistka nauk rolniczych, docent w Wyższej Szkole Rolniczej w Krakowie.
Życiorys.
Była córką leśnika Józefa Amouraux i Marii z domu Wójcik. Otrzymała staranne wykształcenie w domu rodzinnym, wynosząc z niego m.in. znajomość kilku języków obcych; w 1925 roku zdała maturę w gimnazjum realnym sióstr urszulanek w Krakowie. Od tegoż roku studiowała na Uniwersytecie Jagiellońskim, przez rok na Wydziale Rolniczym, a następnie na Wydziale Filozoficznym, w 1929 roku uzyskując magisterium filozofii w zakresie botaniki. Odbyła ponadto dwuletnie studia przyrodnicze na Kursach Ogrodniczych przy Wydziale Rolniczym Uniwersytetu Jagiellońskiego pod kierunkiem Piotra Józefa Brzezińskiego (1931–1933). Na początku lat 30. zaliczyła praktykę nauczycielską w krakowskim gimnazjum sióstr urszulanek i w 1933 roku uzyskała państwowe uprawnienia do nauczania w szkole biologii.
Od października 1934 roku była zatrudniona jako asystentka w Katedrze Gleboznawstwa na Wydziale Rolniczym Uniwersytetu Jagiellońskiego. Kończyła w tym okresie przygotowania do obrony rozprawy doktorskiej pod kierunkiem Władysława Szafera; praca, na podstawie której w styczniu 1935 roku uzyskała stopień doktora filozofii, nosiła tytuł "Historia kilku torfowisk podlaskich w świetle analizy pyłkowej". W 1937 roku Maria Amouraux przeszła do pracy w Katedrze Uprawy i Hodowli Warzyw Szkoły Głównej Gospodarstwa Wiejskiego w Warszawie, gdzie była kolejno asystentem i adiunktem. Już po wybuchu II wojny światowej, w październiku 1939 roku wyszła za mąż za ziemianina Jana Kozłowskiego, wraz z którym osiadła w majątku rodziców Luborzyca w ziemi miechowskiej. Oboje małżonkowie współpracowali z ruchem oporu, a także udzielali pomocy profesorom krakowskiego uniwersytetu, dostarczając im do domów żywność. W maju 1944 roku Jan Kozłowski zginął z rąk gestapo, rozstrzelany przy ulicy Botanicznej w Krakowie.
Po przejęciu Luborzycy (obecnie Baranówka) przez władze komunistyczne w 1945 roku Maria Kozłowska z dwójką dzieci przeniosła się ponownie do Krakowa i od lutego tegoż roku wykładała na Uniwersytecie Jagiellońskim, a z początkiem stycznia 1946 roku została starszym asystentem w uniwersyteckim Ogrodzie Botanicznym. Od września 1946 roku była adiunktem w Ogrodzie Owocowo-Warzywnym Wydziału Rolniczego. Poza pracą zawodową realizowała obowiązki zarządcy majątku pozostałego po mężu i stanowiącego własność nieletnich dzieci. W 1953 roku z odłączonego od uniwersytetu Wydziału Rolniczego powstała Wyższa Szkoła Rolnicza, w skład której wszedł również Ogród Owocowo-Warzywny; Maria Kozłowska została adiunktem w Katedrze Ogrodnictwa Wydziału Rolniczego nowej uczelni i w ramach tego stanowiska prowadziła zajęcia dydaktyczne z zakresu warzywnictwa. W Katedrze Ogrodnictwa współpracowała z kolejnymi jej kierownikami — profesorami Franciszkiem Zabłockim, Stefanem Ziobrowskim i Marią Łucką.
Maria Kozłowska prowadziła badania nad przydatnością odmian większości gatunków warzyw. Zajmowała się w tym aspekcie opracowaniami rejonizacyjnymi dla Polski południowej, prowadziła też pionierskie w Polsce badania nad zastosowaniem folii w warzywnictwie w celu przyspieszenia plonowania. Była projektantem oraz opiekunem naukowym baz surowcowych w Zakładach Przetwórstwa Owocowo-Warzywnego, m.in. w Jaśle, Rzeszowie, Tarnowie i Nowym Sączu. Działała również jako doradczyni naukowa w Centralnym Ośrodku Badania Odmian Roślin Uprawnych oraz była kierownikiem badań odmianoznawczych Rejestru Odmian. Szczególnym zainteresowaniem obdarzyła czosnek. Ogłosiła łącznie 65 publikacji, w tym osiem podręczników. Pod jej kierunkiem dyplomy magisterskie zdobyło 65 osób, jedna obroniła doktorat (dwie prace doktorskie były na ukończeniu w chwili usunięcia Kozłowskiej z uczelni).
W lipcu 1965 roku, po przedstawieniu rozprawy "Badania nad czosnkiem uprawnym Polski Południowej", otrzymała stopień doktora habilitowanego nauk rolniczych i została docentem w Katedrze Ogrodnictwa. Na nowo powstałym Wydziale Ogrodniczym Wyższej Szkoły Rolniczej objęła 1 lipca 1968 roku kierownictwo Zakładu Warzywnictwa Szczegółowego, w ramach którego prowadzono zajęcia z uprawy polowej, odmianoznawstwa, biologii warzyw. Była członkiem Zespołu Oceny Odmian Roślin Warzywnych przy Ministerstwie Rolnictwa, Zespołu Rzeczoznawców Stowarzyszenia Inżynierów i Techników Ogrodnictwa, Miejskiej Komisji Planowania Gospodarczego w Krakowie. Należała także do towarzystw i organizacji naukowych, m.in. International Society for Horticultural Science, Polskiego Towarzystwa Botanicznego, Krakowskiego Towarzystwa Ogrodniczego.
Utraciła pracę w efekcie represji politycznych. Jej syn Maciej skazany został w lutym 1970 roku w tzw. procesie taterników na trzy lata więzienia za dostarczanie do Polski paryskiej „Kultury”. Wobec Marii Kozłowskiej prokuratura wszczęła postępowanie karne z oskarżeniem o udzielanie pomocy osobom zaangażowanym we wspomnianą działalność; poddana została dozorowi milicyjnemu, w lipcu 1969 roku rektor Wyższej Szkoły Rolniczej zawiesił ją w czynnościach pracowniczych, a w grudniu tegoż roku minister oświaty i szkolnictwa wyższego zwolnił ją z pracy. W maju 1970 roku prokuratura zmieniła postawione Kozłowskiej zarzuty i wobec prawdopodobieństwa objęcia ich amnestią, wnioskowała o umorzenie postępowania. Przez cały okres prowadzonego postępowania Kozłowska była inwigilowana: telefon domowy był na podsłuchu, dom poddawano obserwacjom, osoby odwiedzające przesłuchiwano. W chwili zwolnienia z pracy została bez środków utrzymania, później przyznano jej niską emeryturę; utrzymywała się częściowo z uprawy kwiatów w przydomowym ogrodzie oraz drobnych prac redakcyjnych lub recenzenckich w Dziale Wydawnictw Wyższej Szkoły Rolniczej (od 1971 Akademii Rolniczej) i innych wydawnictwach.
Zmarła po długiej chorobie 3 września 1980 roku, pochowana została na Cmentarzu Salwatorskim w Krakowie. Z małżeństwa z Janem Kozłowskim miała dwoje dzieci — córkę Barbarę (ur. 3 grudnia 1940) i syna Macieja (ur. 12 stycznia 1943).
4 października 1990 roku Senat Akademii Rolniczej w Krakowie przyjął uchwałę, w której przywrócił oskarżonej uczonej dobre imię. W uchwale stwierdzono, że decyzja z lipca 1969 roku o zawieszeniu Marii Kozłowskiej miała charakter zniesławiający, oparta bowiem była na domniemaniach i niewiarygodnych, niezweryfikowanych nigdy zarzutach.

</doc>
<doc id="1291079" url="https://pl.wikipedia.org/wiki?curid=1291079" title="Adam Kotas">
Adam Kotas

Adam Kotas (ur. 3 maja 1931 w Puńcowie, zm. 8 lutego 2007 w Sosnowcu) – polski geolog, specjalista geologii złóż węgli kamiennych, a zwłaszcza stratygrafii, tektoniki oraz paleontologii karbonu.
Życiorys.
Rodzice posiadali dobrze prosperujące gospodarstwo rolne, które po wojnie zostało rozparcelowane i zniszczone. W 1949 ukończył Państwowe Gimnazjum i Liceum Koedukacyjne im. A. Osuchowskiego w Cieszynie.
Po zdaniu matury wybrał studia chemiczne na Politechnice Wrocławskiej. „Kułackie” pochodzenie uniemożliwiło mu rozpoczęcie studiów. Podjął więc pracę w Instytucie Metalurgii w Gliwicach jako laborant chemik. W 1950 prof. Marian Książkiewicz przyjął go na studia geologiczne na Uniwersytecie Jagiellońskim. Ukończył je w 1955 na Wydziale Geologiczno-Poszukiwawczym Akademii Górniczo-Hutniczej uzyskując dyplom magistra geologii za pracę z kartografii powierzchniowej okolic Puńcowa, wykonaną pod kierunkiem prof. Mariana Książkiewicza. Jeszcze na piątym roku studiów został asystentem prof. Walerego Goetla.
Po ukończeniu studiów dostał nakaz pracy w Biurze Dokumentacji Geologicznej Przemysłu Węglowego w Katowicach. Wkrótce po rozpoczęciu pracy otrzymał propozycję pracy w Albanii. Wyjechał tam na początku 1957. Był zatrudniony przy pracach kartograficznych oraz przy poszukiwaniu złóż węgla brunatnego i boksytów oraz rud żelaza i niklu.
Po powrocie do kraju w 1961 został zatrudniony w Zakładzie Złóż Węgli Kamiennych Górnośląskiej Stacji Terenowej Instytutu Geologicznego. Stacja, kierowana przez Zdzisława Dembowskiego, była właśnie przenoszona z Czeladzi do Sosnowca. W Stacji tej, zamienionej później na Oddział Górnośląski, pozostał do końca swojej pracy w Instytucie.
Prace jego dotyczyły głównie geologii Górnośląskiego Zagłębia Węglowego, a później także obszarów otaczających Zagłębie. Już w pierwszych latach uczestniczył wraz z Wiesławem Malczykiem i Zdzisławem Dembowskim w pionierskim opracowaniu korelacji paralicznych utworów karbonu Zagłębia. Praca oparta była na danych z setek otworów wiertniczych. Została opublikowana jako poufna i jest stosunkowo mało znana.
Następnie uczestniczył w zaprojektowaniu, nadzorze geologicznym i opracowaniu wyników dwóch głębokich wierceń: Sosnowiec IG-1 i Goczałkowice IG-1, do dzisiaj podstawowych dla znajomości podłoża węglonośnych utworów karbonu w Zagłębiu. Projekty tych otworów oparte były o mapę geologiczną Górnośląskiego Zagłębia Węglowego, opracowaną przez A. Kotasa, także nigdy nie opublikowaną. W oparciu o tę mapę przygotował "Projekt badań głębokich poziomów karbonu produktywnego GZW", na podstawie którego odwiercono około 20 głębokich otworów wiertniczych, których wyniki dały podstawę do nowej oceny potencjału złożowego Zagłębia.
W 1977, zaproszony przez Macieja Podemskiego, wyjechał na trzyletni kontrakt do Zambii, do Mineral Exploration Department, Zambia Industrial and Mining Corporation Limited (ZIMCO Ltd) w Lusace. Podczas pobytu dokumentował złoże węgla kamiennego w dolinie Zambezi, poszukiwał i rozpoznawał wystąpienia szmaragdów w Prowincji Copperbelt i poszukiwał rud molibdenu w Prowincji Wschodniej. Kontrakt w Zambii zakończył w 1980 i powrócił do Oddziału Górnośląskiego IG.
W tym samym roku przystąpił do NSZZ Solidarność i pełnił w nim funkcję wiceprzewodniczącego komórki związku Oddziału Górnośląskiego IG. W późniejszym okresie przez dwie kadencje był członkiem Rady Naukowej Państwowego Instytutu Geologicznego, został kierownikiem Zakładu Złóż Węgli Kamiennych oraz zastępcą kierownika Oddziału Górnośląskiego PIG. Był także koordynatorem badań geologicznych i poszukiwań złóż rud metali nieżelaznych na północno-wschodnim obrzeżeniu GZW. W 1989 zajął się problemem występowania metanu w pokładach węgla w Polsce dla potrzeb koncesji badawczych i wydobywczych.
Uczestniczył w licznych krajowych konferencjach i sympozjach, a także w kongresach i seminariach zagranicznych (Madryt, Moskwa, Tbilisi, Indie, Tallin, Jugosławia i Waszyngton). Brał też udział w pracach Komisji Węglowej RWPG.
W 1991, w wieku 60 lat, przeszedł na wcześniejszą emeryturę. Założył firmę konsultingową wykonując w latach 1991–1998 prace dla firm amerykańskich (m.in. "Amoco" i "Texaco") zajmujących się w Polsce problemami wydobywania metanu z pokładów węgla oraz budowy podziemnych magazynów gazu. Uczestniczył także w przygotowywaniu XIII Międzynarodowego Kongresu Karbonu i Permu w Krakowie (1995).
W 1998 zakończył działalność zawodową, chociaż brał jeszcze udział w krajowych i zagranicznych konferencjach naukowych, m.in. w 4 Europejskiej Konferencji Węglowej w Ustroniu w 2000, oraz w XV Międzynarodowym Kongresie Stratygrafii Karbonu i Permu w Utrechcie w 2003. Prezentował wówczas swój dorobek z zakresu dojrzałości termicznej osadów karbońskich oraz modelowania basenów sedymentacyjnych.
Publikacje.
Dorobek Adama Kotasa liczy kilkadziesiąt publikacji, w tym monografii i atlasów geologicznych, oraz ponad sto opracowań archiwalnych.
Odznaczenia.
Przyznano mu wiele odznaczeń instytutowych i branżowych oraz odznaczenie państwowe: Srebrny Krzyż Zasługi.

</doc>
<doc id="1291089" url="https://pl.wikipedia.org/wiki?curid=1291089" title="John Gorton">
John Gorton

John Gorton (ur. 9 września 1911 w Melbourne, zm. 19 maja 2002 w Sydney) – australijski polityk, w latach 1968–1971 lider Liberalnej Partii Australii i zarazem premier federalny.
Życiorys.
Młodość.
Urodził się jako owoc nieformalnego związku. Jego ojciec był z pochodzenia Anglikiem i trudnił się uprawą pomarańczy. Matka przyszłego premiera zmarła, gdy ten miał dziewięć lat. Resztę dzieciństwa spędził z ojcem i przyrodnią siostrą. Wyjechał na studia do Anglii, gdzie ukończył politologię, historię i ekonomię na University of Oxford. W chwilach wolnych od nauki zdołał także uzyskać licencję pilota samolotu. Tam też poznał amerykańską studentkę, która w 1935 została jego żoną i osiadła wraz z nim na farmie jego ojca w stanie Wiktoria. Jak wielu ludzi związanych z australijskim rolnictwem, Gorton działał wówczas w Partii Wiejskiej.
Kariera polityczna.
Poseł i minister.
Podczas II wojny światowej Gorton zgłosił się na ochotnika do lotnictwa i służył podczas walk w Azji Południowo-Wschodniej. Po powrocie do cywila związał się z nowo powstałą Liberalną Partią Australii (LPA). W 1949 został z jej ramienia wybrany do Senatu. Zasiadał w gabinetach Roberta Menziesa i Harolda Holta, kierując m.in. resortami marynarki wojennej, robót publicznych, spraw wewnętrznych i edukacji.
Premier.
19 grudnia 1967 premier Holt został uznany za zmarłego po tym, jak dwa dni wcześniej zaginął (najpewniej utonął, choć nigdy nie odnaleziono ciała), pływając w oceanie. Naturalnym kandydatem na nowego szefa rządu był dotychczasowy wicelider LPA, William McMahon. Współpracy z nim odmówił jednak szef koalicyjnej Partii Agrarnej, tymczasowo sprawujący funkcję premiera John McEwen. W tej sytuacji partia musiała szukać nowego przywódcy. 9 stycznia 1968 wybory na lidera wygrał Gorton, a dzień później został zaprzysiężony jako premier Australii. W lutym 1968 wygrał wyboru uzupełniające do Izby Reprezentantów w okręgu wyborczym zaginionego Holta. Tym samym dopełnił tradycji konstytucyjnej mówiącej, by szef rządu zasiadał w izbie niższej parlamentu.
Początkowo opinia publiczna bardzo ciepło przyjęła nowego premiera, który starał się kreować na zwykłego faceta, który lubi po pracy posiedzieć przy piwie. Z czasem tego typu wizerunek stał się jednak jego przekleństwem – prasa zaczęła spekulować na temat jego rzekomego alkoholizmu i słabości do kobiet. Choć starał się prowadzić bardziej niezależną politykę zagraniczną od poprzedników, utrzymał obecność australijskich wojsk w Wietnamie, co po wydarzeniach roku 1968 było bardzo niepopularne. W polityce wewnętrznej dążył do umocnienia władz federalnych kosztem stanów, co w naturalny sposób antagonizowało przeciw niemu, często bardzo wpływowych i popularnych na swoim terenie, premierów stanowych. W dodatku nie dorównywał medialnością przywódcy opozycji labourzystowskiej, którym był wówczas Gough Whitlam.
W 1969 kierowana przez niego partia nie najlepiej wypadła w wyborach – utrzymała wprawdzie władzę, ale notując ciężkie straty w Izbie Reprezentantów (przewaga koalicji nad opozycją stopniała z 45. do 7. mandatów). Później było tylko gorzej – kolejne sondaże pokazywały systematyczny spadek jej poparcia. W styczniu 1971 na emeryturę przeszedł McEwen, będący największym sojusznikiem Gortona w rządzie. Dwa miesiące później w wyniku wewnątrzpartyjnego buntu na fotelu lidera LPA i premiera zastąpił go McMahon. Gorton zdołał wywalczyć dla siebie teki wicelidera i ministra obrony, ale po kilku miesiącach premier pozbył się go z rządu.
Późniejsze życie.
Nowy lider nie zdołał zapobiec wyborczej porażce LPA w 1972. Przez kolejne dwa lata Gorton zasiadał w gabinecie cieni. Gdy w 1975 liderem liberałów został Malcolm Fraser, przywódca buntu, który cztery lata wcześniej pozbawił Gortona władzy, były premier odszedł z partii i próbował swoich sił w wyborach jako kandydat niezależny, ale bez powodzenia. Mając 69 lat, przeszedł na emeryturę. Wrócił do partii, ale pozostawał na jej uboczu. Pod koniec życia zaczął odzyskiwać uznanie w kręgach LPA – honorowym gościem jego 90. urodzin był ówczesny lider liberałów i premier Australii, John Howard. Zmarł niespełna rok później.

</doc>
<doc id="1291097" url="https://pl.wikipedia.org/wiki?curid=1291097" title="MGM-140 ATACMS">
MGM-140 ATACMS

MGM-140 ATACMS – zaliczany do broni precyzyjnego rażenia amerykański mobilny, taktyczny system rakietowy ziemia-ziemia armii, opierający się na napędzanych paliwem stałym pociskach balistycznych bardzo krótkiego zasięgu ("Battlefield Short-range Ballistic Missile" - BSRBM).
Opis.
System ATACMS ("Army Tactical Missile System") opracowany został w celu zastąpienia przestarzałego systemu balistycznego krótkiego zasięgu MGM-52 Lance, służącego do zapewnienia taktycznego wsparcia wojsk lądowych. Przypominające nieco pociski Lance pociski ATACMS, umieszczone są w zmodyfikowanej mobilnej wyrzutni M270 MLRS ("Multiple Launch Rocket System") lub M142 HIMARS. Początkowo planowano pięć wariantów tego systemu: "Block 1", "Block 1A" o przedłużonym zasięgu, przeciwpancerny "Block 2", wersję "Block 1A" przeciwko celom utwardzonym oraz wariant wyposażony w głowicę nuklearną, z którego jednak zrezygnowano.
ATACMS Block 1 jest podstawowym systemem ATACMS, o wysokiej efektywności przeciwko krytycznym celom jak lotniska, baterie obrony przeciwlotniczej, wyrzutnie pocisków balistycznych, strefy zaopatrzenia czy też centra łączności bądź dowodzenia.

</doc>
<doc id="1291098" url="https://pl.wikipedia.org/wiki?curid=1291098" title="Ignacy Siwicki">
Ignacy Siwicki

Ignacy Siwicki – strażnik trocki, poseł na Sejm Czteroletni z województwa trockiego w 1790 roku, konsyliarz województwa trockiego w konfederacji generalnej Wielkiego Księstwa Litewskiego konfederacji targowickiej, komisarz edukacyjny.
Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja.
Był członkiem Komisji Edukacyjnej Wielkiego Księstwa Litewskiego z nominacji konfederacji targowickiej w 1793 roku. 
Wysunął projekt zakazu sprowadzania z zagranicy książek i gazet bez cenzury, pod karą 200 dukatów i 12 niedziel wieży. W czasie obrad sejmu grodzieńskiego podejrzewany przez posła rosyjskiego Jakoba Sieversa o pisanie przemówień patriotycznych dla posłów opuścił Grodno.

</doc>
<doc id="1291099" url="https://pl.wikipedia.org/wiki?curid=1291099" title="ATACMS">
ATACMS



</doc>
<doc id="1291101" url="https://pl.wikipedia.org/wiki?curid=1291101" title="Składniki pokarmowe">
Składniki pokarmowe



</doc>
<doc id="1291102" url="https://pl.wikipedia.org/wiki?curid=1291102" title="Regazyfikacja">
Regazyfikacja

Regazyfikacja - proces przemysłowy polegający na zamianie gazu ziemnego LNG w postaci skroplonej na postać gazową poprzez ogrzewanie skroplonej substancji.

</doc>
<doc id="1291104" url="https://pl.wikipedia.org/wiki?curid=1291104" title="Borišov">
Borišov

Borišov (1510 m) – jeden z najwyższych szczytów w grupie górskiej Wielkiej Fatry w Karpatach Zachodnich na Słowacji 
Topografia.
Borišov leży w centralnej części grupy górskiej. Jego masyw należy już do zachodniej, tzw. "turczańskiej" gałęzi Wielkiej Fatry: jest pierwszym (licząc od zwornikowego szczytu Ploská) i najwyższym szczytem w tej gałęzi, a zarazem jedynym, którego wysokość przekracza 1500 m n.p.m. Sam szczyt Borišova nie leży w głównym grzbiecie gałęzi "turczańskiej", lecz już w drugorzędnym, bocznym (chociaż długim i potężnym) grzbiecie, biegnącym na północny zachód i rozdzielającym doliny: Belianska dolina na północnym wschodzie i Necpalská dolina na południowym zachodzie.
Borišov leży na terenie Parku Narodowego Wielka Fatra. Zaliczany jest w skład najwyższej i najbardziej reprezentatywnej dla tych gór jednostki, tzw. Halnej Fatry (słow. "Hôľna Fatra"). 
W południowo-zachodnie, opadające do Necpalskiej doliny stoki Borišova wcinają się dwie żlebowate dolinki: Ondrejkova dolina i Dolnoborišovská dolina. W stokach północnych, opadających do Belianskej doliny znajduje się dolinka Horny Borišov. 
Geologia i morfologia.
Masyw Borišova zbudowany jest z grubych warstw margli dolnej i środkowej kredy, należących do tzw. płaszczowiny kriżniańskiej. Stosunkowo niska odporność skał budujących szczyt zadecydowała z jednej strony o jego łagodnych kształtach, zaś z drugiej – o dosyć urozmaiconej rzeźbie stoków, będących przykładem działania różnych form erozji.
Południowy stok Boryszowa, równy i wyraźnie zaklęśnięty, opadający ku Hornoborišowskiej dolinie ("Hornoborišovská dolina"), jest jednym z najbardziej zagrożonych lawinami śnieżnymi miejsc w Wielkiej Fatrze.
Przyroda ożywiona.
Kopuła szczytowa Borišova nie jest zalesiona, dzięki czemu jest dobrym punktem widokowym. Pokrywają ją dość ubogie w gatunki łąki, na których wczesną wiosną zakwita obficie szafran spiski. Latem kwitnie tu goryczuszka gorzkawa, goryczuszka orzęsiona, wyniosły ostrożeń głowacz, a na niskich murawach naskalnych różeniec górski. Niemniej izolowane grupy drzew na szczycie świadczą o tym, że kiedyś las sięgał aż po wierzchołek tej góry (najwyżej w całej Wielkiej Fatrze). Na północnych stokach występują górnoreglowe świerczyny ze znacznym udziałem jaworu. W buczynach poniżej schroniska kwitnie śnieżyczka przebiśnieg i cebulica dwulistna, a wzdłuż drobnych cieków wodnych złoć żółta.
Północne stoki Borišova aż po dno Doliny Bialskiej na wysokości ok. 740 m n.p.m. obejmuje rezerwat przyrody Borišov. 
Turystyka.
Pod Borišovem na wysokości 1366 m n.p.m., na grzbiecie w odległości ok. 600 m na wschód od szczytu, znajduje się jedyne z prawdziwego zdarzenia schronisko turystyczne w Wielkiej Fatrze – Chata pod Borišovom. Jego wznoszenie rozpoczął w 1937 r. Oddział Klubu Czechosłowackich Turystów (KČST) w Martinie, ale budowę (ze względu na trudności z dowozem materiałów) ukończono dopiero w 1942 r. W czasie słowackiego powstania narodowego było obsadzone przez oddziały powstańcze i tylko wyjątkowym zbiegiem okoliczności uniknęło zniszczenia przez Niemców. Już od maja 1945 r. ochotnicy z Klubu Słowackich Turystów i Narciarzy (KSTL) z Martina zaczęli je remontować. Zostało oddane do użytku w 1949 r. Później było jeszcze kilkakrotnie remontowane (m.in. doprowadzono bieżącą wodę, którą pierwotnie trzeba było donosić z ujęć położonych poniżej budynku). Jest 20 miejsc noclegowych, ale w razie potrzeby może schronisko przyjąć jednorazowo 30-40 turystów.
Na szczyt Borišova spod chaty wiedzie żółty szlak turystyczny. Węzeł szlaków turystycznych znajduje się tuż poniżej schroniska.

</doc>
<doc id="1291106" url="https://pl.wikipedia.org/wiki?curid=1291106" title="Wanhatti">
Wanhatti

Wanhatti – miasto w Surinamie, w dystrykcie Marowijne, nad rzeką Cottica.

</doc>
<doc id="1291107" url="https://pl.wikipedia.org/wiki?curid=1291107" title="Beatlesi">
Beatlesi



</doc>
<doc id="1291108" url="https://pl.wikipedia.org/wiki?curid=1291108" title="Jonosonda">
Jonosonda

Jonosonda – aparatura do badania („sondowania”) jonosfery. Kierunkowa, skierowana pionowo w górę antena, wysyła impulsy radiowe w zakresie 1–20 MHz, które po odbiciu od jonosfery powracają do odbiornika. Czas nadejścia echa (przy założeniu prędkości fali równej prędkości światła) jest miarą wysokości warstwy odbijającej. Zmieniając częstotliwość wysyłanych fal radiowych można określić strukturę poszczególnych warstw jonosfery. Wykres zależności wysokości odbicia od częstotliwości nazywa się jonogramem.

</doc>
<doc id="1291113" url="https://pl.wikipedia.org/wiki?curid=1291113" title="John Silkin">
John Silkin

John Ernest Silkin (ur. 18 marca 1923, zm. 26 kwietnia 1987 w Londynie), brytyjski arystokrata i polityk, młodszy syn Lewisa Silkina, 1. barona Silkin, młodszy brat Samuela, lorda Silkin of Dulwich. Minister w rządach Harolda Wilsona i Jamesa Callaghana, członek Partii Pracy.
Wykształcenie odebrał w Dulwich College, na Uniwersytecie Walii oraz w Trinity Hall na Uniwersytecie Cambridge. W latach 1942–1946 służył w Royal Navy. W 1943 r. został podporucznikiem Ochotniczej Rezerwy Royal Navy i rozpoczął służbę we Flocie Indii Wschodnich. Następnie służył we Flocie Wschodniej i w Brytyjskiej Flocie Pacyfiku. Służył na pokładach okrętów HMS "George V" i HMS "Formidable". Został awansowany na porucznika Ochotniczej Rezerwy. Został zdemobilizowany w 1946 r. i powrócił do Cambridge. W 1950 r. został solicitorem i rozpoczął pan w firmie prawniczej swojego ojca w Londynie.
W 1950 r. wystartował w wyborach parlamentarnych w okręgu St Marylebone, ale bez powodzenia. Również bez powodzenia próbował uzyskać mandat parlamentarny w wyborach w 1951 r. w okręgu Woolwich West oraz w 1959 r. w okręgu Nottingham South. W latach 1962–1963 zasiadał w radzie okręgu miejskiego St Marylebone. Do Izby Gmin dostał się w 1963 r. wygrywając wybory uzupełniające w okręgu Deptford. Od 1974 r. reprezentował okręg wyborczy Lewisham Deptford.
Od 1966 r. był członkiem Tajnej Rady. W tym samym roku został głównym whipem rządowym i skarbnikiem Dworu Królewskiego. W latach 1968–1969 był zastępcą przewodniczącego Izby Gmin, pozostając jednocześnie na poprzednim stanowisku. W latach 1969–1970 został ministrem prac publicznych. W latach 1974–1976 był ministrem planowania i samorządu lokalnego w departamencie środowiska. W 1976 r. został ministrem rolnictwa, rybołówstwa i żywności. Pozostawał na tym stanowisku do wyborczej porażki laburzystów w 1979 r.
Jako polityk Opozycji był mówcą ds. przemysłu w latach 1979–1980, przewodniczącym Izby Gmin w gabinecie cieni Michaela Foota w latach 1980–1983 oraz mówcą ds. obrony i rozbrojenia w latach 1981–1983. W 1980 r. bez powodzenia startował w wyborach na lidera laburzystów. Zmarł w 1987 r.
Od 1950 r. był żonaty z aktorką Rosamund John. W 1954 r. urodził im się syn, Rory.

</doc>
<doc id="1291117" url="https://pl.wikipedia.org/wiki?curid=1291117" title="Ministerstwo Spraw Wewnętrznych Francji">
Ministerstwo Spraw Wewnętrznych Francji

Ministère de l’Intérieur (Ministerstwo Spraw Wewnętrznych Republiki Francuskiej) jest jednym z najważniejszych ministerstw we Francji, które jest odpowiedzialne za:
Bezpieczeństwo wewnętrzne kraju, ochronę przed przestępczością oraz pomoc w razie kataklizmu.
Ministerstwu Spraw Wewnętrznych RF podlegają następujące służby:
Innymi obowiązkami Ministère de l’Intérieur są:
Ministerstwu Spraw Wewnętrznych Republiki Francuskiej podlega Police natonale, Direction Générale de la Sécurité Intérieure, policja kryminalna podlega Ministerstwu Sprawiedliwości RF, natomiast Gendarmerie nationale żandarmeria Ministerstwu Obrony RF i MSW RF.

</doc>
<doc id="1291119" url="https://pl.wikipedia.org/wiki?curid=1291119" title="Uranit">
Uranit



</doc>
<doc id="1291127" url="https://pl.wikipedia.org/wiki?curid=1291127" title="Okręg wyborczy Deptford">
Okręg wyborczy Deptford

Okręg wyborczy Deptford powstał w 1885 r. i wysyłał do brytyjskiej Izby Gmin jednego deputowanego. Okręg obejmował dystrykt Deptford w południowym Londynie. Okręg został zniesiony w 1974 r.

</doc>
<doc id="1291132" url="https://pl.wikipedia.org/wiki?curid=1291132" title="Okręg wyborczy Lewisham Deptford">
Okręg wyborczy Lewisham Deptford

Okręg wyborczy Lewisham Deptford powstał w 1974 i wysyła do brytyjskiej Izby Gmin jednego deputowanego. Okręg położony jest w południowym Londynie, obejmując części dwóch dzielnic: Lewisham i Bromley.

</doc>
<doc id="1291136" url="https://pl.wikipedia.org/wiki?curid=1291136" title="Dudowe Stawki">
Dudowe Stawki

Dudowe Stawki – 5 małych stawów w górnej części Doliny Starorobociańskiej w Tatrach Zachodnich. Znajdują się w jej zachodnich zboczach poniżej szczytu Kończystego Wierchu, na górnym jej piętrze, w polodowcowej Dudowej Kotlinie. Stawki wypełniają zagłębienia pomiędzy morenami. Cztery blisko siebie położone stawki znajdują się na wysokości ok. 1675 m, piąty nieco dalej, w południowo-zachodnim kierunku i wyżej (ok. 1690 m). Jest on też największy, ma długość ok. 12 m. Przy wysokim stanie wody niektóre stawki łączą się z sobą, w lecie często ulegają wyschnięciu. Stawki badał w 1935 r. Jerzy Młodziejowski (autor opracowania "Stawy w krajobrazie Tatr").
Dudowa Kotlina podcięta jest stromym progiem Dudowych Turni. Woda ze stawków spływa efektowną siklawą żlebem Wielkiej Szczerby i wsiąka w piarżyska u podnóża żlebu (przy Starorobociańskiej Równi).
Nazwy Dudowych Stawków i sąsiednich obiektów pochodzą od góralskiego nazwiska Duda.

</doc>
<doc id="1291137" url="https://pl.wikipedia.org/wiki?curid=1291137" title="Noc Nenufarów">
Noc Nenufarów

Noc Nenurafów – w pierwszej dekadzie XXI wieku była to największa impreza Gminy Lubrza, odbywająca się w miejscowości Lubrza. Począwszy od 1997 r. Noc Nenufarów odbywa się cyklicznie w trzecią sobotę lipca. Przed 1997 r. impreza miała charakter okazjonalny – organizowana była co kilka lat.
Nazwa Noc Nenufarów wzięła się od grzybienia białego potocznie zwanego właśnie "„Nenufarem”", który masowo kwitnie na pobliskich jeziorach Goszcza oraz Lubie.
Koncerty.
Noc Nenufarów jest to połączenie festynu i widowiska nad brzegiem jeziora Goszcza (w latach 2009–2010 impreza odbywała się nad jeziorem Lubie) – opisującego legendę "Lubrzany i Sławoja" o powstaniu Lubrzy, pokazów pirotechnicznych oraz występu gwiazdy krajowego formatu. W ostatnich latach imprezę uświetniły koncerty m.in.:
Na początku XXI wieku corocznie w dniu imprezy, do Lubrzy zjeżdżało około 10 000 osób (przy nieco ponad tysiącu mieszkańców miejscowości) z całego województwa lubuskiego, z tego względu „Noc Nenufarów” jest często określana mianem turystycznej wizytówki Lubrzy.

</doc>
<doc id="1291145" url="https://pl.wikipedia.org/wiki?curid=1291145" title=".mf">
.mf

.mf – domena internetowa przypisana do Saint-Martin. 
Domenę przydzielono 21 września 2007 w związku ze zmianą statusu politycznego Saint-Martin.
Obecnie nie jest jeszcze w użyciu.

</doc>
<doc id="1291147" url="https://pl.wikipedia.org/wiki?curid=1291147" title="Stirling Gardens">
Stirling Gardens

Stirling Gardens - nazwany tak dla upamiętnienia postaci Jamesa Stirlinga, pierwszego gubernatora Zachodniej Australii i założyciela miasta (znany początkowo wśród mieszkańców jako "Government Gardens", współcześnie jako "Supreme Court Gardens"), znajduje się sto metrów od oficjalnej rezydencji gubernatora Australii Zachoodniej, na rogu St. Georges Terrace, Perth i Barrack Street. Park od chwili powstania był miejscem organizowania happeningów i wystaw kulturalnych. Na jego terenie znajduje się kilka rzeźb miejscowych artystów. Pierwszą rzeźbą był postawiony w 1903 roku pomnik Alexandera Forresta, australijskiego podróżnika i odkrywcy Zachodniej Australii. Jego autorem był Pietro Porcelli. Drugą rzeźbą, odsłoniętą w 1971 roku, jest pomnik Ore Obelisque, australijskiego biznesmena. 
Do najnowszych rzeźb należy siedem wykonanych w brązie kangurów, stojących obok ozdobnego jeziorka i źródełka. Znajdują się one przy głównej ulicy miasta St. George's Tce naprzeciwko Florence Hummerston Park. Autorami rzeźb są Joan Walsh-Smith i Charles Smith. Dzieła zostały odsłonięte w 1998 roku. Posągi kangurów mają symbolizować ich wszędobylską obecność w Zachodniej Australii, w kulturze i w życiu codziennym.

</doc>
<doc id="1291160" url="https://pl.wikipedia.org/wiki?curid=1291160" title=".bl">
.bl

.bl – domena internetowa przypisana do Saint-Barthélemy. 
Domenę przydzielono 21 września 2007 w związku ze zmianą statusu politycznego Saint-Barthélemy.
Obecnie nie jest jeszcze w użyciu.

</doc>
<doc id="1291172" url="https://pl.wikipedia.org/wiki?curid=1291172" title="Spyker Peking-To-Paris">
Spyker Peking-To-Paris

Na salonie w Genewie w 2006 roku Spyker Cars zaprezentował nietypowy projekt, będący połączeniem stylistyki sportowych C8 i C12 i samochodu terenowego nazwany D12 Peking-To-Paris. Samochód miał wejść do produkcji pod koniec 2007 roku, jednak producent rozpoczął ją w 2008 r. z silnikiem 6.2L V8 i pod nazwą D8 Peking-To-Paris. Spyker "Peking-To-Paris" to sportowy samochód terenowy, którego producent określił jako "super-sportowy pojazd użytkowy" (SSUV – Super Sport Utility Vehicle). Aluminiowe, czterodrzwiowe nadwozie (z tylnymi, mniejszymi drzwiami otwieranymi do tyłu) wyraźnie wskazuje na sportowy styl, choćby patrząc na tylną jego część, która przypomina raczej tzw. czterodrzwiowe coupe, aniżeli typowy samochód terenowy (podobną, choć mniej wyraźną koncepcję zastosowała marka BMW w produkowanym od 2008 roku modelu X6). Głównymi elementami wnętrza są polerowane aluminium i skóra. Zaprezentowany w Genewie model D12 wyposażony był w silnik Audi W12 o mocy 500 KM (ten sam, który Spyker Cars stosuje w modelach C12. Silnik ten pozwalał na osiągnięcie 100 km/h w 5 sekund i jedną z najwyższych prędkości maksymalnych dla samochodu terenowego – 295 km/h. Wprowadzona do produkcji w 2008 roku wersja D8 wyposażona została w nowy silnik 6.2L V8, który pomimo mocy 550 KM ograniczał osiągnięcie maksymalnej prędkości do 270 km/h, a pierwsze 100 km/h D8 Peking-To-Paris przekraczała po czasie 5.5 sekundy.

</doc>
<doc id="1291178" url="https://pl.wikipedia.org/wiki?curid=1291178" title="Spyker D12 Peking-To-Paris">
Spyker D12 Peking-To-Paris



</doc>
<doc id="1291179" url="https://pl.wikipedia.org/wiki?curid=1291179" title="Andrzej Grzelak">
Andrzej Grzelak

Andrzej Jan Grzelak (ur. 6 maja 1939 w Bydgoszczy, zm. 27 kwietnia 2020 w Warszawie) – polski prawnik, nauczyciel i urzędnik państwowy, sędzia, radca prawny, podsekretarz stanu (2001, 2005–2006) i sekretarz stanu (2004–2005) w Ministerstwie Sprawiedliwości.
Życiorys.
Syn Wiktora i Felicji. Ukończył studia prawnicze na Uniwersytecie Mikołaja Kopernika w Toruniu. Został później nauczycielem podstaw prawa w Technikum Ekonomicznym w Wałbrzychu, następnie przez 12 lat pracował w lokalnej administracji tego miasta. Przez 10 lat praktykował jako radca prawny. W 1986 powołany na stanowisko sędziego Naczelnego Sądu Administracyjnego. Był prezesem ośrodka zamiejscowego NSA we Wrocławiu. Orzekał też w tym Wojewódzkim Sądzie Administracyjnym we Wrocławiu. W latach 1998–2001 wykładał także na podyplomowym studium podatkowym na Uniwersytecie Wrocławskim. Od 16 lipca 2001 do 22 października 2001 pełnił po raz pierwszy funkcję podsekretarza stanu w Ministerstwie Sprawiedliwości. 1 września 2004 został sekretarzem stanu w tym resorcie. 4 listopada 2005 ponownie objął stanowisko podsekretarza stanu, zajmując je do 23 maja 2006. Powrócił do orzekania jako sędzia, przechodząc w 2009 w stan spoczynku.
W 2012 prezydent Bronisław Komorowski odznaczył go Krzyżem Komandorskim Orderu Odrodzenia Polski.
Był wdowcem, miał córkę.

</doc>
<doc id="1291182" url="https://pl.wikipedia.org/wiki?curid=1291182" title="Saint Albans">
Saint Albans



</doc>
<doc id="1291184" url="https://pl.wikipedia.org/wiki?curid=1291184" title="Tadeusz Szulc">
Tadeusz Szulc

Tadeusz Szulc (ur. 2 stycznia 1942 we Włodzimierzu) – polski zootechnik, specjalizujący się w genetycznych i środowiskowym uwarunkowaniu produkcji i jakości technologicznej mleka, hodowli bydła; profesor nauk rolniczych, nauczyciel akademicki związany z Uniwersytetem Przyrodniczym we Wrocław i rektor Akademii Rolniczej we Wrocławiu w latach 1996–2002; były wiceminister edukacji.
Życiorys.
Szkołę średnią ukończył w 1961 w Bujnach koło Piotrkowa Trybunalskiego. W tym samym roku podjął studia na kierunku zootechnika w Wyższej Szkole Rolniczej we Wrocławiu, które ukończył w 1966. Bezpośrednio potem rozpoczął pracę na swojej macierzystej uczelni. W 1973 uzyskał stopień naukowy doktora nauk rolniczych na podstawie pracy pt. "Poszukiwanie metod wczesnej selekcji bydła na podstawie niektórych wskaźników krwi". W 1979 otrzymał stopień doktora habilitowanego na podstawie rozprawy zatytułowanej "Efektywność opasu buhajków rasy ncb i nczb do mas ciała 150, 300, 450 i 600 kg przy różnych systemach żywienia". W 1980 został powołany na stanowisko docenta, w 1990 objął stanowisko profesora nadzwyczajnego, a pięć lat później na stanowisko profesora zwyczajnego. Również w 1990 otrzymał tytuł profesora nauk rolniczych.
Zawodowo związany z Instytutem Hodowli Zwierząt Wydziału Biologii i Hodowli Zwierząt Akademii Rolniczej we Wrocławiu, przekształconej następnie w Uniwersytet Przyrodniczy. Od 1980 pełnił funkcję prodziekana Wydziału Zootechnicznego, a od 1983 do 1986 jego dziekana. Następnie przez trzy lata był prorektorem do spraw studenckich. W latach 1996–2002 zajmował stanowisko rektora Akademii Rolniczej we Wrocławiu. W tym okresie był m.in. wiceprzewodniczącym Konferencji Rektorów Polskich Uczelni Rolniczych. W 2002 objął kierownictwo Instytutu Hodowli Zwierząt. Został także członkiem Instytutu Genetyki i Hodowli Zwierząt Polskiej Akademii Nauk, wiceprzewodniczącym Centralnej Komisji do Spraw Stopni i Tytułów oraz rady naukowej Instytutu Zootechniki.
Tadeusz Szulc jest współautorem kilku publikacji książkowych, a także skryptów dla studentów. Łącznie opublikował około 200 opracowań, w tym około 80 oryginalnych prac twórczych i około 50 komunikatów na konferencjach krajowych i zagranicznych. Przyczynił się do rozbudowy Wydziału Zootechnicznego, a także m.in. do utworzenia nowoczesnej fermy krów mlecznych oraz do modernizacji rolniczych stacji i zakładów doświadczalnych.
Od lipca 2003 do listopada 2005 był wiceministrem najpierw w Ministerstwie Edukacji Narodowej i Sportu i następnie w Ministerstwie Edukacji Narodowej, początkowo jako podsekretarz stanu, a od maja 2004 w randze sekretarza stanu.
Odznaczenia i wyróżnienia.
Był wyróżniany nagrodami uczelnianymi, resortowymi, odznaczany przez organizacje studenckie, spółdzielcze i samorządowe. Odznaczony Brązowym i Złotym Krzyżem Zasługi, a także Krzyżem Kawalerskim (1995) i Krzyżem Oficerskim (2000) Orderu Odrodzenia Polski. W 2011 otrzymał tytułu doktora honoris causa Uniwersytetu Rolniczego w Krakowie, a w 2006 tytuł doktora honoris causa nadała mu jego macierzysta uczelnia.

</doc>
<doc id="1291185" url="https://pl.wikipedia.org/wiki?curid=1291185" title="Lance Bass">
Lance Bass

Lance Bass, właśc. James Lance Bass (ur. 4 maja 1979 w Laurel) – amerykański piosenkarz, aktor, producent filmowy i telewizyjny. Były członek boysbandu *NSYNC.
Życiorys.
Urodził się w Laurel w stanie Missisipi jako syn Diane i Jima Bassów. Dorastał z siostrą Stacy w stanie Missisipi i uczęszczał do Clinton High School. Marzył o podjęciu wykonywania zawodu astronauty, jednak jego plany pokrzyżował nagły sukces popowego zespołu 'N Sync, który skłonił go także do pojawienia się jako aktor w telewizji i kinie. Wkrótce Lance zaczął eksperymentować z pracą producenta filmowego.
W roku 2000 powstała autorska wytwórnia płytowa artysty Free Lance Entertainment; nie utrzymała się jednak długo w branży i po wydaniu debiutanckiego albumu szkolnej przyjaciółki Bassa Meredith Edwards, zatytułowanego "Reach", zaprzestała działalności.
W 2001 roku wystąpił obok Emmanuelle Chriqui i byłego członka 'N Sync Joeya Fatone’a w komedii romantycznej "Przystanek miłość" ("On the Line"). Prócz sukcesów związanych z dokonaniami muzycznymi 'N Sync, Bass zaliczył także solową karierę.
W 2008 brał udział w siódmej edycji amerykańskiej wersji programu "Taniec z gwiazdami", gdzie jego taneczną partnerką była Lacey Schwimmer. Ostatecznie 28 listopada 2008 roku uplasował się w nim na trzeciej pozycji.
Napisał autobiografię zatytułowaną "Out of Sync".
W 2014 nagrał wraz z m.in. Snoop Doggiem piosenkę „Walking On Air”.
Życie prywatne.
Lance jest otwartym gejem. 26 lipca 2006 roku artysta został publicznie wyoutowany na łamach magazynu „People”. Wcześniej, 12 lipca tegoż roku, Bass został sfotografowany przez paparazzich w gejowskim klubie wraz ze swoim ówczesnym partnerem Reichenem Lehmkuhlem. W grudniu 2014 poślubił malarza Michaela Turchina, ceremonię ślubną wyemitowano w telewizji kablowej, w programie "Lance Loves Michael: The Lance Bass Wedding".
Aktywnie bierze udział w wydarzeniach LGBT, nazywając siebie „adwokatem gejów”.

</doc>
<doc id="1291186" url="https://pl.wikipedia.org/wiki?curid=1291186" title="Posen (Illinois)">
Posen (Illinois)

Posen - wieś w stanie Illinois, leżąca na obszarze hrabstwa Cook. 
Blisko połowa mieszkańców deklarujących nieamerykańskie pochodzenie to Polacy i Niemcy (Posen jest niemieckim odpowiednikiem nazwy Poznań).

</doc>
<doc id="1291192" url="https://pl.wikipedia.org/wiki?curid=1291192" title="Andrzej Mizgajski">
Andrzej Mizgajski

Andrzej Jan Mizgajski (ur. 5 kwietnia 1950 w Inowrocławiu) – polski geograf, nauczyciel akademicki, były wiceminister środowiska.
Życiorys.
W 1975 ukończył studia z zakresu geografii. W 1982 obronił doktorat, a w 1990 habilitację. W 2009 otrzymał tytuł profesora nauk o Ziemi.
W 1999 objął stanowisko profesora na Uniwersytecie im. Adama Mickiewicza w Poznaniu. Był kierownikiem Centrum Edukacyjnego Ochrony Środowiska i Zrównoważonego Rozwoju na tej uczelni. Specjalizuje się w zakresie geografii fizycznej, opublikował około 100 prac naukowych.
W latach 90. był dyrektorem Wydziału Ochrony Środowiska w Urzędzie Wojewódzkim w Poznaniu. Zajmował też szereg stanowisk w organach doradczych i radach nadzorczych (m.in. Wojewódzkiego Funduszu Ochrony Środowiska i Gospodarki Wodnej). Zasiadał w Sekcji Ochrony Środowiska Przyrodniczego w Komitecie Badań Naukowych (2000–2002). Pełnił też funkcję wiceprzewodniczącego rady naukowej Zakładu Badań Środowiska Rolniczego i Leśnego PAN (2002–2004).
Od kwietnia 2004 do maja 2005 zajmował stanowisko podsekretarza stanu w Ministerstwie Środowiska, następnie do marca 2006 był sekretarzem stanu w tym resorcie.

</doc>
<doc id="1291196" url="https://pl.wikipedia.org/wiki?curid=1291196" title="Zamętnica">
Zamętnica

Zamętnica ("Zannichellia" L.) – rodzaj roślin z rodziny rdestnicowatych, czasem wyłączany w monotypową rodzinę zamętnicowatych ("Zannichelliaceae"), obejmujący 6 gatunków występujących na całym świecie z wyjątkiem Antarktyki. Gatunkiem rodzimym flory Polski jest zamętnica błotna.
Morfologia i biologia.
Rośliny wodne, zanurzone, zasiedlające wody słodkie lub brachiczne. Kłącze płożące, przeważnie smukłe, rozgałęzione, ukorzeniające się w węzłach. Pędy wydłużone, smukłe, bardzo rozgałęzione. Liście zanurzone, siedzące, naprzemianległe, niemal naprzeciwległe lub stłoczone w węzłach, równowąskie, całobrzegie, z wyraźną żyłką główną. Rośliny jednopienne. Kwiaty bardzo drobne, jednopłciowe, wyrastające pachwinowo pojedynczo lub zebrane w wierzchotkę. Kwiaty męskie pojedyncze, szypułkowe, pozbawione okwiatu, 1- lub 2-pręcikowe. Pręciki o smukłych nitkach, z 2-pylnikowymi główkami. Kwiaty żeńskie z filiżankowatym okwiatem, siedzące, 1–9-słupkowe, wolne. Szyjki słupków proste, smukłe, wydłużone, zakończone skośno tarczowatymi znamionami. Owoce niełupko- lub orzeszkokształtne, lekko spłaszczone. Nasiona bez bielma.
Systematyka.
Rodzaj m.in. w systemie Cronquista z 1981 i Takhtajana z 2009 wyłączany był w rodzinę zamętnicowatych "Zannichelliaceae".
Klad okrytonasienne, klad jednoliścienne ("monocots"), rząd żabieńcowce ("Alismatales"), rodzina rdestnicowate ("Potamogetonaceae"). 

</doc>
<doc id="1291201" url="https://pl.wikipedia.org/wiki?curid=1291201" title="Winds Of Creation">
Winds Of Creation



</doc>
<doc id="1291205" url="https://pl.wikipedia.org/wiki?curid=1291205" title="Kvarken Północny">
Kvarken Północny

Kvarken Północny (szw. "Norra Kvarken", fin. "Merenkurkku") – cieśnina o szerokości 75 km na Morzu Bałtyckim, w środkowej części Zatoki Botnickiej.
W 2000 roku region został wpisany na listę Światowego Dziedzictwa Kulturowego i Przyrodniczego Ludzkości organizacji UNESCO.

</doc>
<doc id="1291206" url="https://pl.wikipedia.org/wiki?curid=1291206" title="Bootleg Versions">
Bootleg Versions

Refugee Camp: Bootleg Versions – album zespołu Fugees z roku 1996, wydany przez Sony BMG Music Entertainment, zawierający jej 8 największych przebojów.

</doc>
<doc id="1291207" url="https://pl.wikipedia.org/wiki?curid=1291207" title="Filip Müller (więzień Auschwitz)">
Filip Müller (więzień Auschwitz)

Filip Müller (ur. 3 stycznia 1922 w Sereď, zm. 9 listopada 2013) – słowacki Żyd, jeden z kilku członków Sonderkommando, który przeżył obóz w Auschwitz. Był świadkiem eksterminacji i zagazowania setek tysięcy Żydów. W 1979 opublikował książkę "Eyewitness Auschwitz – Three Years in the Gas Chambers", która była relacją z pierwszej ręki dotyczącą wydarzeń w Auschwitz.
W kwietniu 1942 Filip Müller został przywieziony do niemieckiego obozu koncentracyjnego Auschwitz i otrzymał numer obozowy 29236. Został wyznaczony do budowy krematorium i komór gazowych. Później jego zadaniem było rozbieranie zagazowanych ludzi z ubrań, które były dezynfekowane. Wszystkie wartościowe przedmioty były przekazywane SS-manom. Następnie pracował przy paleniu zwłok.
Chcąc popełnić samobójstwo dołączył do grupy czeskich więźniów idących do komory gazowej, jednak jedna z kobiet powstrzymała go, mówiąc: „Więc chcesz umrzeć? To jest bez sensu. Twoja śmierć nie zwróci nam życia. To nie jest rozwiązanie. Musisz wyjść stąd żywy, musisz świadczyć o cierpieniu i krzywdzie, które mam wyrządzono”.
Müller do stycznia 1945 pracował w Sonderkommando. Po marszu śmierci do Niemiec został wyzwolony z podobozu Mauthausen w Gunskirchen w maju 1945. Od 1969 mieszkał w Europie Zachodniej. Był świadkiem w procesie oświęcimskim w Krakowie w 1947 i w kolejnym procesie oświęcimskim we Frankfurcie nad Menem w 1964. Jego zeznanie zostało opublikowane jako rozdział "The Death Factory" – dokumentacji Holocaustu opublikowanej w 1966.

</doc>
<doc id="1291210" url="https://pl.wikipedia.org/wiki?curid=1291210" title="Filip Müller">
Filip Müller



</doc>
<doc id="1291216" url="https://pl.wikipedia.org/wiki?curid=1291216" title="Józef Priestley">
Józef Priestley



</doc>
<doc id="1291217" url="https://pl.wikipedia.org/wiki?curid=1291217" title="Henryk Cavendish">
Henryk Cavendish



</doc>
<doc id="1291218" url="https://pl.wikipedia.org/wiki?curid=1291218" title="Greatest Hits (album Fugees)">
Greatest Hits (album Fugees)

Greatest Hits – album stanowiący kompilację utworów zespołu Fugees, wydany przez Columbia Records w roku 2003.

</doc>
<doc id="1291219" url="https://pl.wikipedia.org/wiki?curid=1291219" title="Festiwal Muzyki Celtyckiej Zamek">
Festiwal Muzyki Celtyckiej Zamek

Festiwal Muzyki Celtyckiej Zamek w Będzinie (ang. Celtic Music Festival ZAMEK) odbywa się corocznie w ostatni weekend wakacji od 2003 roku. Organizatorami od początku są będziński Urząd Miasta oraz Zespół Muzyki Celtyckiej Beltaine z Katowic. Jest to jedno z najbardziej oryginalnych wydarzeń na kulturalnej mapie Polski, jedna z największych i najważniejszych celtyckich imprez w Europie Środkowej. Każdego roku na będzińskie wzgórze zamkowe zjeżdża ponad setka wykonawców i kilkutysięczny tłum miłośników kultury celtyckiej. Pomysł festiwalu narodził się podczas jednego z koncertów Zespołu Muzyki Celtyckiej Beltaine, którego świadkiem był Rafał Grzybek – ówczesny dyrektor będzińskiego Ośrodka Kultury. Kilkuletnie, wspólne działania zespołu z Grzegorzem Chudym na czele (organizator i konferansjer) oraz władz i instytucji kulturalnych Będzina (Ośrodek Kultury, Muzeum Zagłębia), zaowocowały imprezą dla miłośników celtyckich klimatów o międzynarodowym zasięgu.
Historia.
Początki - 2003 r..
I Festiwal Muzyki Celtyckiej „Zamek” organizowany został przez będziński Urząd Miasta oraz Zespół Muzyki Celtyckiej Beltaine z Katowic. Początkowo był małym, dwudniowym przeglądem zespołów polskich grających muzykę Irlandii, Szkocji i Bretanii. Wystąpili m.in. Anam na Éireann (Sandomierz), Banana Boat (Sosnowiec), Stonehenge, JRM Band (Poznań), Rimead (Warszawa), Zespół Muzyki Celtyckiej Beltaine (Katowice), The Reelium oraz dwa zespoły taneczne: Beltaine (Toruń) i Claddagh (Gliwice).
Edycja II. 3 - 4 września 2004.
II Festiwal Muzyki Celtyckiej Zamek 2004 przedłużono do 3 dni. Wystąpiły zespoły: Carrantouhill i Open Folk, które zaszczepiły muzykę celtycką na grunt polski; zespół Beltaine 
4 września miał premierę swojej debiutanckiej płyty „Rockhill”.
Kolejno wystąpiły następujące zespoły muzyczne:
3 września: Gesh (Trójmiasto), Open Folk (Warszawa);
4 września: Forann (Kraków), Sąsiedzi, (Gliwice), Beltaine (Katowice), Carrantouhill (Żory);
5 września: The Reelium (Trójmiasto), Banana Boat (Sosnowiec), Rimead (Warszawa).
Imprezę poszerzono o imprezy towarzyszące: warsztaty muzyczne, warsztaty tańców irlandzkich i bretońskich, kabaret celtycki, spektakl uliczny, nocne spotkania muzyków na dziedzińcu zamkowym.
Edycja III. 1 - 4 września 2005.
III Festiwal Muzyki Celtyckiej Zamek 2005 odbywa się także w innych miastach (Chorzów, Kraków, Tychy, Pyskowice). Wystąpiło kilkanaście zespołów muzycznych oraz 5 formacji tanecznych (łącznie ponad 100 wykonawców). Po raz pierwszy pojawili się goście z zagranicy (zespół MARW z Pragi).
Na podzamczu kolejno wystąpiły zespoły:
piątek - w Teatrze Dzieci Zagłębia (wstęp płatny): Częstochowa Pipes &amp; Drums, zespół tańca irlandzkiego i szkockiego Comhlan z Krakowa, Danar z Poznania, The Reelium, Len oraz na dziedzińcu zamkowym Ula Kapała z Wrocławia;
sobota - Częstochowa Pipes &amp; Drums, Duan, Open Folk, MARW (Czechy), ZMC Beltaine, Bal Kuzest ze Zgorzelca; tańczyły: Comhlan, grupa tańca irlandzkiego Elphin z Gdańska, Zespół Form Tanecznych Salake z Gliwic; na dziedzińcu zamkowym odbył się koncert Forann z Krakowa, bretońskie Fest Noz oraz celtyckie jam session;
niedziela - The Irish Connection (Warszawa), Greenwood z Wolina (zamiast zespołu Dudu Juliana), Sushee (premiera płyty „Irish Groove”), Shannon; pokazy tańca: Comhlan z Krakowa, Beltaine z Torunia i Zespołu Tańca Irlandzkiego Glendalough z Katowic.
Grand Prix publiczności dla najlepszego zespołu muzycznego otrzymało Częstochowa Pipes &amp; Drums, a dla najlepszej grupy tanecznej - Salake.
Edycja IV. 1 - 3 września 2006.
Na IV Festiwalu Muzyki Celtyckiej Zamek 2006 wystąpiła ścisła czołówka polskich wykonawców muzyki celtyckiej, m.in. Carrantouhill oraz coraz bardziej zauważany poza granicami kraju Shannon z Olsztyna. Po raz pierwszy odbyła się bretońska zabawa taneczna „Fest Noz” (1 września) oraz warsztaty rzemiosła celtyckiego na dziedzińcu zamkowym. W Ośrodku Kultury odbyły się warsztaty instrumentalne oraz tańców irlandzkich i bretońskich.
Kolejno wystąpiły zespoły:
1 września: trio Manikut, Bal Kuzest ze Zgorzelca; odbył się bretoński Fest Noz oraz celtyckie jam session;
2 września: Częstochowa Pipes &amp; Drums, Dullahan, Duan z Gliwic, Carrantouhill; tańczyła grupa Ellorien.
3 września: Częstochowa Pipes &amp; Drums, Banshee, Danar, Beltaine, Shannon; grupy taneczne: Glendalough, Salake, Setanta (Warszawa), Glendalough, Celtic Senses (Dorota Czajkowska z Bartoszyc i Michał Piotrowski z Tychów - jedyny w Polsce duet tańca irlandzkiego).
Edycja V. 31 sierpnia - 2 września 2007.
V Festiwal Muzyki Celtyckiej Zamek 2007 nabiera rozmachu. Formuła festiwalu została znacznie rozszerzona i była jeszcze bardziej atrakcyjna. Impreza przybrała charakter międzynarodowy. Na koncertach furorę zrobili zagraniczni wykonawcy - Hiszpanie z zespołu Dealan z Barcelony oraz czwórka nastoletnich Walijczyków z One String Loose. 
31 sierpnia (piątek) (Ośrodek Kultury) – wernisaż wystawy plastycznej grupy Składowisko Sztuki „Z Polski na wyspy zielone”, taniec w wykonaniu zespołu Galway z Będzina, koncert walijskiego zespołu One String Loose, bretońskie fest-noz (Tomek Kowalczyk), nocne celtyckie jam session.
1 września (sobota) – dziedziniec zamku - warsztaty instrumentalne; Ośrodek Kultury w Będzinie - warsztaty tańców szkockich - Scottish Heritage Association (Szkocja) i celtyckie jam session; podzamcze - koncerty zespołów: Pchnąć w tę łódź jeża z Chorzowa, Greenwood (Muzyka Zielonej Wyspy) z Wolina, Beltaine (premiera płyty „KoncenTrad”), Dealan (Hiszpania); pokazy tańca: Zespół Tańca Irlandzkiego Glendalough z Katowic, Slievemore z Zielonej Góry.
2 września (niedziela) – dziedziniec zamku - Warsztaty instrumentalne; Ośrodek Kultury - warsztaty tańców irlandzkich i bretońskich; podzamcze - koncerty: The Reel Jigs (debiut wielkosceniczny), Danar, 
Banshee, ponownie One String Loose z Walia; pokazy tańca: zespół tańca irlandzkiego i szkockiego Comhlan z Krakowa, Zespół Tańca Irlandzkiego Ellorien z Wrocławia oraz Galway z Będzina.
dycja VI. 29 - 31 sierpnia 2008.
Na VI Festiwalu Muzyki Celtyckiej Zamek 2008 z zagranicy z zaprezentowali się: Kasir z Danii oraz Mabon z Walii (jeden z najbardziej energetycznych koncertów w dotychczasowej historii imprezy). Ponadto wystąpiła czołówka polskiej sceny muzyki celtyckiej: Shannon, Beltaine, Danar, Duan i Dullahan.
Kilkutysięczna publiczność brała udział w koncertach, warsztatach tanecznych i instrumentalnych (Ośrodek Kultury), poznając tradycje i kulturę Szkocji, Bretanii i Irlandii. Warsztaty prowadzili m.in.: Pia Walker - instruktor tańca w International Branch of the Royal Scottish Country Dancing Society (RSCDS) oraz Robert James Robertson McArthur - członek SCOSHA (South Coast Scottish Heritage Association) oraz International Branch of the RSCDS.
Kolejno wystąpiły zespoły:
piątek (dziedziniec Ośrodka Kultury - mała scena): Danar, Galway (taniec); bretońskie fest-noz prowadził Tomek Kowalczyk;
sobota (podzamcze - duża scena): Galway (taniec), Duan, Comhlan (taniec), Beltaine, Glendalough (taniec), Shannon;
niedziela: Dullahan, Glendalough (taniec), Kasir (Dania), Comhlan (taniec), Mabon (Walia).
dycja VII. 28 - 30 sierpnia 2009.
Na VII Festiwalu Muzyki Celtyckiej Zamek 2009 wystąpiły zespoły:
piątek: The Reel Jigs oraz Gwerenn (+ nocne fest-noz);
sobota: Filids z Łodzi, Tim O’Connor Band (W. Brytania), Jochen Vogel (Niemcy), Beltaine (Katowice), Startijenn (Francja); taniec: Glendalough (Katowice), Beltaine (Toruń);
niedziela: St. Patrick's Day, Greenwood, Danar, One String Loose (Walia); zespoły tańca irlandzkiego: Ellorien z Wrocławia, Eriu z Krakowa i Galway z Będzina.
Imprezy towarzyszące: spektakl w teatru V LO z Katowic „Legendy celtyckie (Teatr Dzieci Zagłębia, sobota), wystawa akwareli i wystawa fotograficzna „Z Polski na Wyspy Zielone”, warsztaty instrumentalne (Jochen Vogel), lutnicze i taneczne (Sophie Rickebusch, Tomasz Kowalczyk, Eriu, Ellorien).
Edycja VIII 27 - 29 sierpnia 2010.
Podczas VIII Festiwal Muzyki Celtyckiej Zamek 2010 wystąpiły zespoły
piątek: Wersja Robocza, 4 Non Brets + Tomek Kowalczyk, Hidden Lake
sobota: Gwerenn, Duan, Hidden Lake, Beltaine, Tunnagan (Austria); taniec: Tuatha De Danaan
niedziela; Strays, Monn Turonn (Austria/Węgry/Włochy), KV Express (Belgia), Shannon; taniec: Keeran, Galway
Edycja IX 26 - 28 sierpnia 2011.
Podczas IX Festiwalu Muzyki Celtyckiej Zamek 2011 wystąpiły zespoły:
piątek: Strays, Shandon Bells
sobota: Esquisse (Francja), Duan, 4 Non Brets, Irish Rose (Słowacja); taniec: Comhlan, Glendalough
niedziela: Parsec (Irlandia), Strays, Beltaine JRM Band; taniec: Eibleann, Galway
Edycja X 24 - 26 sierpnia 2012.
Podczas X Festiwalu Muzyki Celtyckiej Zamek 2012 wystąpiły zespoły
piątek: Malish &amp; Irish, Grygier/Biela Duo
sobota: Balzinga (taniec: Comhlan), Fonn Foireann (taniec: Galway), Beltaine + Giridhar Ghatam Udupa (Indie) (taniec: Comhlan), Shannon
niedziela: Lia Fáil (taniec: Glendalough), Gwerenn (taniec: Galway), Bran (Czechy) (taniec: Glendalough), Flook (Wielka Brytania)
Odbył się również wystawy akwareli „Z Polski na Wyspy Zielone”, fest-noz oraz warsztaty muzyczne i taneczne.
Edycja XI 23 - 24 sierpnia 2013.
XI Festiwal Muzyki Celtyckiej Zamek 2013 z powodu problemów finansowych miał skromniejszą niż dotychczas formę, trwał dwa dni zamiast zwyczajowych trzech. Wystąpiły zespoły:
piątek: Ula Kapała i Flash Creep, Strays, Gwerenn; taniec: Galway, Tuatha De Danaan
sobota: Ceili, Danar, Beltaine, Carrantuohill; taniec: Galway, Glendalough, Treblers
W sobotę odbyły się warsztaty tańców bretońskich oraz irlandzkich, warsztaty akwarelowe oraz muzyczne: fletowe, skrzypcowe i gitarowe.

</doc>
<doc id="1291221" url="https://pl.wikipedia.org/wiki?curid=1291221" title="Adolf Baeyer">
Adolf Baeyer



</doc>
<doc id="1291222" url="https://pl.wikipedia.org/wiki?curid=1291222" title="Ewa Junczyk-Ziomecka">
Ewa Junczyk-Ziomecka

Ewa Junczyk-Ziomecka (ur. 19 maja 1949 w Raszynie) – polska polityczka, dziennikarka i dyplomatka. Podsekretarz stanu (2006–2008) a następnie sekretarz stanu (2008–2010) w Kancelarii Prezydenta RP Lecha Kaczyńskiego, Konsul Generalna RP w Nowym Jorku (2010–2014). Od 19 stycznia 2015 Prezes zarządu Fundacji Edukacyjnej Jana Karskiego.
Życiorys.
Ewa Junczyk ukończyła studia prawnicze oraz podyplomowe studia dziennikarskie na Uniwersytecie Warszawskim. Pracowała jako dziennikarka. W stanie wojennym otrzymała zakaz wykonywania zawodu dziennikarza, wyjechała następnie do Stanów Zjednoczonych. W latach 80. była redaktorką naczelną „Dziennika Polskiego”. Zaangażowana na rzecz współpracy między środowiskami polonijnymi, żydowskimi i ukraińskimi w Stanach Zjednoczonych. Do Polski wróciła w 1993.
Działała na rzecz powstania Muzeum Historii Żydów Polskich. Od 2001 przez pięć lat pełniła funkcję dyrektorki do spraw rozwoju oraz wicedyrektorki tej powstającej placówki.
19 stycznia 2006 została podsekretarzem stanu, a 23 kwietnia 2008 sekretarzem stanu w Kancelarii Prezydenta RP Lecha Kaczyńskiego. Nadzorowała Biuro Inicjatyw Społecznych oraz Biuro Listów i Opinii Obywatelskich Kancelarii Prezydenta RP. 24 lutego 2010 została odwołana. 1 marca 2010 objęła stanowisko konsul generalnej w Nowym Jorku. Funkcję pełniła do 2014.
Za jej kadencji zainaugurowano w Stanach Zjednoczonych program "Karski", utworzono polsko-amerykańską grupę Jan Karski Centennial Campaign, dzięki której Jan Karski został pośmiertnie uhonorowany najwyższym odznaczeniem cywilnym Stanów Zjednoczonych, Prezydenckim Medalem Wolności. 
W 2012 w roku Konsulacie Generalnym zainaugurowano także doroczną nagrodę Jan Karski Spirit Award, przyznawaną przez Fundację Edukacyjną Jana Karskiego.
Ewa Junczyk-Ziomecka została pierwszą laureatką tej nagrody, a kolejnymi wybitni amerykańscy politycy: ambasador przy ONZ, Samantha Power (2013) i senator John McCain (2014).
Dzięki działalności konsularnej mającej na celu popularyzację wiedzy na temat postaci Jana Karskiego, w marcu 2013 roku Georgetown University Press opublikowało w USA - w 69 lat od pierwszego wydania -  książkę Jana Karskiego "Tajne państwo".
W czasie kadencji Ewy Junczyk-Ziomeckiej Konsulat Generalny RP w Nowym Jorku był również miejscem intensywnych szkoleń nauczycieli polonijnych i amerykańskich, których celem było promowanie wiedzy na temat postaci i dziedzictwa Jana Karskiego.
19 stycznia 2015 została prezeską zarządu Fundacji Edukacyjnej Jana Karskiego.
Członkini Stowarzyszenia Otwarta Rzeczpospolita, Stowarzyszenia Żydowski Instytut Historyczny oraz Stowarzyszenia Dziennikarzy Polskich. Autorka kilku książek, m.in. o „Solidarności” i o Janie Pawle II.
Życie prywatne.
Jest byłą żoną Mariusza Ziomeckiego, ma dwójkę dzieci: córkę Zuzannę oraz syna Stanisława.
Junczyk-Ziomecka była bliską przyjaciółką Ryszarda Kapuścińskiego.

</doc>
<doc id="1291223" url="https://pl.wikipedia.org/wiki?curid=1291223" title="Komora dekompresyjna">
Komora dekompresyjna

Komora dekompresyjna – urządzenie składające się ze szczelnego pomieszczenia, odpornego na różnice ciśnienia między wnętrzem i otoczeniem, oraz pomp, zbiorników sprężonego gazu i przyrządów pomiarowo-kontrolnych.
Komory dekompresyjne stosuje się do stworzenia i utrzymania atmosfery o potrzebnym ciśnieniu (ewentualnie również o potrzebnym składzie).
Budowa.
Komory do badań naukowo technicznych mogą mieć różne rozwiązania w zależności od celów, do jakich służą.
Komory przeznaczone do dekompresji ludzi mają z reguły kształt poziomo leżącego walca, z zaokrąglonymi dnami. Są wyposażone najczęściej w jedno (rzadko więcej) wejście, hermetycznie zamykane za pomocą odpowiedniego systemu śrub i klinów. Z reguły wejście jest wyposażone w śluzę, pozwalającą na wchodzenie/wychodzenie bez zmiany ciśnienia wewnątrz komory. Jeżeli wejście jest bez śluzy, powinna być zainstalowana mała śluza, pozwalająca na przekazanie posiłków, lekarstw czy sprzętu. 
Wewnątrz komory, w zależności od wielkości, instalowane są prycze, miejsca do siedzenia, ubikacja. Wnętrze powinno być oświetlone i ogrzewane. 
Komory zainstalowane na statkach przeznaczonych do wspierania działań nurków są umiejscowione tak, że możliwe jest bezpośrednie połączenie z dzwonem nurkowym (o ile statek jest weń wyposażony) i ze specjalną szalupą, w której zamontowana jest mała komora dekompresyjna. Pozwala to na szybkie podniesienie nurka z głębokości, na której pracował i przeprowadzenie dekompresji na pokładzie statku, w miarę potrzeby z udziałem lekarza i z możliwością użycia dowolnych mieszanek gazowych. W razie konieczności opuszczenia statku, nurek może przejść do komory dekompresyjnej w szalupie. Największe komory dekompresyjne zainstalowane w szalupie, budowane aktualnie na świecie, pozwalają pomieścić 24 nurków. 
Oprócz komór na statkach, są one instalowane na lądzie w ośrodkach zajmujących się leczeniem i ratowaniem nurków lub lotników. Są też w użyciu wersje mobilne, na samochodach ciężarowych oraz przystosowane do transportu lotniczego.
Inne zastosowania.
Komór dekompresyjnych używa się także do leczenia przewlekłej choroby dekompresyjnej (kilkukrotne sesje o czasie i ciśnieniu dobranym przez lekarza) oraz do ratowania osób zatrutych tlenkiem węgla, zwanym czadem. Chorego umieszcza się w atmosferze o zwiększonym udziale tlenu i pod zwiększonym ciśnieniem. Proces ten nazywa się hiperbarią tlenową.

</doc>
<doc id="1291225" url="https://pl.wikipedia.org/wiki?curid=1291225" title="Małgorzata Bochenek">
Małgorzata Bochenek

Małgorzata Bochenek z domu Krawiec (ur. 16 kwietnia 1962 w Kołobrzegu) – polska polityk, urzędnik państwowy i samorządowy, minister w Kancelarii Prezydenta Lecha Kaczyńskiego.
Życiorys.
Ukończyła filologię polską na Uniwersytecie Jagiellońskim. W latach 90. była redaktorką w „Gazecie Krakowskiej”. W 1993 została urzędniczką w Ministerstwie Obrony Narodowej, następnie zatrudniona w Telewizji Polskiej (m.in. przy realizacji programu publicystycznego "Pytania o Polskę"). Jednocześnie publikowała artykuły poświęcone polityce zagranicznej w „Tygodniku Powszechnym”, „Życiu Warszawy” i innych pismach krajowych. Od 1999 do 2001 pełniła funkcję doradcy w Kancelarii Prezesa Rady Ministrów, była też dyrektorem departamentu w Państwowej Agencji Inwestycji Zagranicznych i doradcą Lecha Kaczyńskiego w urzędzie m.st. Warszawy. Ten ostatni 16 stycznia 2006 powierzył jej funkcję podsekretarza stanu w Kancelarii Prezydenta RP. Od 4 grudnia 2007 zajmowała stanowisko sekretarza stanu w tym urzędzie. 6 lipca 2010 została odwołana z tej funkcji.
Autorka tekstów poświęconych turystyce, w 2003 wydała przewodnik po Mazowszu. Od 2013 prowadzi stronę internetową Podróżniczy Dom Kultury (pedeka.pl).
Jej mąż Marcin Bochenek był wiceprezesem zarządu Telewizji Polskiej. Mają jednego syna. Jej brat Jacek Krawiec był prezesem zarządu PKN Orlen.

</doc>
<doc id="1291227" url="https://pl.wikipedia.org/wiki?curid=1291227" title="Beau">
Beau

Beau (właściwie Christopher John Trevor Midgley), ur. maj 1946 w Leeds, Wielka Brytania – brytyjski muzyk folkowy specjalizujący się w grze na dwunastostrunowej gitarze. Pseudonim Beau wym. "bou") w jęz. pol. oznacza „eleganta”.
Beau rozgłos zdobył pod koniec 1960 roku po nagraniach dla prezentera Johna Peela. Nagrał dla należącej do Peela wytwórni Dandelion Records: dwa albumy "Beau" (1969) i "Creation" (1971) z udziałem Jima Milne’a i Steve’a Claytona z brytyjskiego zespołu Tractor jako muzyków wspierających w kilku utworach. Prócz albumów wydał singel „1917 Revolution”, który odniósł większy sukces poza granicami Wielkiej Brytanii. Singel ten stanowił prawdopodobnie inspirację do powstania przeboju „A Horse with No Name” amerykańskiej grupy America.
Najbardziej znaną piosenką Beau jest „The Roses of Eyam” (napisana pod pseudonimem John Trevor), wykonywana przez folkowego muzyka Roya Mura i wydana na jego albumie "Hard Times LP" w 1985 roku. Wersja ta została później zamieszczona również na innym albumie tego samego artysty pt. "Bailey's Past Masters CD" w 1998 roku. Sam Beau nagrał utwór o wiele później, został on zamieszczony w 2007 roku w albumie pt. "Cherry Red" jako dodatkowy.
Beau nagrał kilkaset piosenek, nagrywał również pod pseudonimami John Trevor i Trevor Midgley.

</doc>
<doc id="1291229" url="https://pl.wikipedia.org/wiki?curid=1291229" title="Praworządność formalna">
Praworządność formalna



</doc>
<doc id="1291233" url="https://pl.wikipedia.org/wiki?curid=1291233" title="Aleksander Ginsberg">
Aleksander Ginsberg

Aleksander Ginsberg (ur. 1871 w Sosnowcu, zm. 13 lipca 1911 w Warszawie) – polski konstruktor przyrządów optycznych, inżynier.
Ukończył gimnazjum w Piotrkowie Trybunalskim, studiował matematykę i fizykę w Paryżu. Po uzyskaniu dyplomu inżyniera na politechnice w Berlinie pracował jako główny konstruktor u K. Kraussa w Paryżu i u Carla Zeissa w Jenie. W roku 1899 założył (pierwszą na ziemiach polskich) Fabrykę Przyrządów Optycznych „FOS”. Wytwarzano w niej aparaty fotograficzne, cenione w całej Europie obiektywy, lunety, przyrządy geodezyjne i miernicze. Wyroby fabryki zdobywały medale na licznych wystawach, m.in. w Krakowie (1901), Warszawie (1901) i Petersburgu (1902).
Ginsberg interesował się także fotografią, pisał artykuły do czasopism fotograficznych, działał w Polskim Towarzystwie Miłośników Fotografii.

</doc>
<doc id="1291234" url="https://pl.wikipedia.org/wiki?curid=1291234" title="Zosterowate">
Zosterowate

Zosterowate ("Zosteraceae" Dumort.) – rodzina roślin jednoliściennych. Obejmuje dwa rodzaje (zostera "Zostera" i "Phyllospadix") z ponad 20 gatunkami. Są to rośliny wodne występujące w wodach morskich głównie strefy umiarkowanej półkuli północnej, także w strefie międzyzwrotnikowej wzdłuż wybrzeży wschodniej Afryki, Australii i Nowej Zelandii oraz Chile. Na północy sięgają do Morza Beringa.
Rośliny te zaliczane są do tzw. traw morskich. Liście zostery morskiej wykorzystywane były jako materiał do wyścielania opakowań, wykorzystywane są też jako zielony nawóz. Korzenie zostery morskiej stosowane są przez Indian jako przyprawa do potraw mięsnych. Rośliny z tej rodziny ogrywają ogromną rolę w ekosystemach morskich tworząc charakterystyczne „łąki podmorskie”, siedlisko istotne dla wielu grup ekologicznych organizmów morskich, włączając w to ekonomicznie istotne dla człowieka gatunki ryb i skorupiaków.
Biologia i ekologia.
W większości są to byliny, rzadko rośliny jednoroczne. Rozmnażające się wegetatywnie rośliny mogą być bardzo długowieczne. Wiek niektórych klonów rosnących na dnie Bałtyku oceniono na co najmniej tysiąc lat. Kwiaty nie wynurzają się ponad powierzchnię wód – zapylenie następuje w wodzie, adaptacją do niego są długie, nitkowate ziarna pyłku i silnie wydłużone znamiona słupka.
Są to hydrofity żyjące wyłącznie w wodach zasolonych, na podłożu piaszczystym lub mulistym, czasem też na skałach. Rosną zwykle w miejscach płytkich, w strefie pływów morskich.
Systematyka.
Rodzina oddzieliła się od siostrzanej rdestnicowatych "Potamogetonaceae" ok. 30 milionów lat temu. Nie są jednak znane żadne ślady kopalne (w przeszłości błędnie opisano jako należący tutaj rodzaj "Archeozostera").
Zosterowate należą do rzędu żabieńcowców i zajmują w jego drzewie filogenetycznym następującą pozycję:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa żabieńcowe ("Alismatidae" Takht.), nadrząd "Alismatanae" Takht., rząd rdestnicowce ("Potamogetonales" Dumort.), podrząd "Potamogetonineae" Engl., rodzina zosterowate ("Zosteraceae" Dumort.)

</doc>
<doc id="1291235" url="https://pl.wikipedia.org/wiki?curid=1291235" title="Zannichellia">
Zannichellia



</doc>
<doc id="1291236" url="https://pl.wikipedia.org/wiki?curid=1291236" title="Zannichelliaceae">
Zannichelliaceae



</doc>
<doc id="1291239" url="https://pl.wikipedia.org/wiki?curid=1291239" title="Zosteraceae">
Zosteraceae



</doc>
<doc id="1291241" url="https://pl.wikipedia.org/wiki?curid=1291241" title="Fryderyk V Wittelsbach">
Fryderyk V Wittelsbach



</doc>
<doc id="1291243" url="https://pl.wikipedia.org/wiki?curid=1291243" title="Europejska Liga Beach Soccera">
Europejska Liga Beach Soccera

Europejska Liga Beach Soccera (ang. Euro Beach Soccer League) – rozgrywki mające na celu wyłonienie najlepszej europejskiej reprezentacji krajowej w plażowej piłce nożnej. Turniej jest rozgrywany corocznie od 1998 roku.

</doc>
<doc id="1291247" url="https://pl.wikipedia.org/wiki?curid=1291247" title="Slayers">
Slayers



</doc>
<doc id="1291248" url="https://pl.wikipedia.org/wiki?curid=1291248" title="Droga I/37 (Czechy)">
Droga I/37 (Czechy)

Droga krajowa 37 (cz. "Silnice I/37") – droga krajowa w Czechach. Trasa biegnie z Trutnova przez Hradec Králové, Pardubice i Žďár nad Sázavou do prowadzącej przez południowe Czechy autostrady D1. Krajowa 37 może być alternatywną, dla ciągu drogi krajowej 35 i drogi krajowej 43, trasą łączącą rejon Hradec Králové z Brnem. Na odcinku Jaroměř – Hradec Králové przebieg trasy jest wspólny z drogą krajową 33. Arteria jest jedno-jezdniowa na całej długości (z wyjątkiem obwodnicy Pardubic).

</doc>
<doc id="1291250" url="https://pl.wikipedia.org/wiki?curid=1291250" title="Deadmau5">
Deadmau5

deadmau5 (czyt. "dead mouse"), właśc. Joel Thomas Zimmerman (ur. 5 stycznia 1981 w Niagara Falls) – kanadyjski DJ i kompozytor muzyki elektronicznej. Właściciel i założyciel wytwórni muzycznej mau5trap. Zimmerman otrzymał sześć nominacji do nagrody Grammy za swoją pracę. Współpracował z innymi DJ-ami i producentami, takimi jak Kaskade, MC Flipside, Rob Swire czy Wolfgang Gartner. Współpracował także ze Steve’em Dudą pod nazwą BSOD (Better Sounding On Drugs), a także był członkiem grupy o nazwie WTF? ze Steve’em Dudą, Tommym Lee i DJ-em Aero. Deadmau5 jest obecnie jednym z najlepiej opłacanych producentów muzyki elektronicznej na świecie.
W 2000 roku Joel Zimmerman i Derek Caesar wydali singiel wyprodukowany na winylu zatytułowany „I Don't Want No Other” pod nazwą grupy Dred and Karma. Kompilacja z 2006 roku zatytułowana "Deadmau5 Circa 1998–2002" została wydana samodzielnie pod pseudonimem Halcyon441. Jego debiutancki album studyjny "Get Scraped" został wydany w 2005 roku, a kontynuacja "Vexillology" w 2006 roku. Jego przełom, "Random Album Title", został wydany w 2008 roku i uzyskał złoty certyfikat w Kanadzie, i srebrny w Wielkiej Brytanii. Album ten zawiera przełomowe utwory jak „Faxing Berlin”, „Not Exactly” czy „I Remember” z Kaskade. W 2009 roku ukazał się jego czwarty album studyjny "For Lack of a Better Name," który zyskał uznanie krytyków. Utwory z tego albumu to m.in. „Ghosts 'n' Stuff” z udziałem Roba Swire'a, „Hi Friend” czy „Strobe". Jego piąty album studyjny, "4x4=12", wydany pod koniec 2010 roku, był wspierany przez single „Some Chords”, „Animal Rights” z Wolfgangiem Gartnerem, „Sofi Needs a Ladder” z piosenkarką SOFI oraz "Raise Your Weapon” z Gretą Svabą Bech.
W 2012 roku Zimmerman wydał single „The Veldt”, „Professional Griefers” (z udziałem Gerarda Waya), a także rok później singiel „Telemiscommunications" z Imogen Heap odnosząc sukces komercyjny. Te single pojawiły się na jego szóstym albumie studyjnym, "Album Title Goes Here". Po odejściu z wytwórni Ultra Records, Zimmerman wydał swój siódmy album studyjny, "While (1&lt;2)" przez Astralwerks i Virgin EMI w 2014 roku. Wydanie albumu było wspierane przez cztery single; „Avaritia”, „Seeya” z piosenkarką Colleen D'Agostino, „Infra Turbo Pigcart Racer” i „Phantoms Can't Hang". Po krótkiej przerwie ósmy album studyjny Zimmermana "W:/2016ALBUM/" został wydany pod koniec 2016 r. z singlami „Snowcone” i „Let Go” z Grabbitzem.
Wczesne życie.
Joel Zimmerman urodził się w kanadyjskim Niagara Falls w Ontario. Jego matka, Nancy (z domu Johnson) jest artystką wizualną, a jego ojciec, Rodney Thomas "Rod" Zimmerman jest pracownikiem General Motors. Ma starszą siostrę Jennifer oraz młodszego brata Chrisa. Ma pochodzenie niemieckie, szwajcarskie i angielskie.

</doc>
<doc id="1291252" url="https://pl.wikipedia.org/wiki?curid=1291252" title="Deadmaus">
Deadmaus



</doc>
<doc id="1291253" url="https://pl.wikipedia.org/wiki?curid=1291253" title="Joel Zimmerman">
Joel Zimmerman



</doc>
<doc id="1291261" url="https://pl.wikipedia.org/wiki?curid=1291261" title="Droga krajowa SS22 (Włochy)">
Droga krajowa SS22 (Włochy)

Droga krajowa SS22 (wł. "Strada Statale 22 di Val Macra") - droga krajowa czwartej kategorii we Włoszech. Droga biegnie przez Dolinę Maira od miejscowości Acceglio przez Dronero i Cuneo do skrzyżowania drogą krajową SS28 kilka kilometrów na północ od Mondovi. Trasa jest jedno-jezdniowa.

</doc>
<doc id="1291263" url="https://pl.wikipedia.org/wiki?curid=1291263" title="Kalisko-mazowiecki okręg przemysłowy">
Kalisko-mazowiecki okręg przemysłowy

Kalisko-mazowiecki okręg przemysłowy – historyczny okręg przemysłowy w województwie kaliskim i województwie mazowieckim Królestwa Polskiego, ukształtowany w latach 1818–1833, obejmował ośrodki przemysłowe położone na trakcie fabrycznym Warszawa–Kalisz; pierwszy polski okręg przemysłowy powstały w dobie rewolucji przemysłowej.
W XX wieku na obszarze kalisko-mazowieckiego okręgu przemysłowego rozwinął się Kaliski Okręg Przemysłowy, Łódzki Okręg Przemysłowy i Warszawski Okręg Przemysłowy oraz aglomeracja kaliska, aglomeracja łódzka i aglomeracja warszawska.

</doc>
<doc id="1291264" url="https://pl.wikipedia.org/wiki?curid=1291264" title="Port lotniczy Albury">
Port lotniczy Albury

Port lotniczy Albury (IATA: ABX, ICAO: YMAY) – regionalny australijski port lotniczy położony w pobliżu Albury w Nowej Południowej Walii, obsługujący również pobliskie miasteczko Wodonga.
Linie lotnicze i połączenia.
Lotnisko przyjmuje również samoloty czarterowe, towarowe oraz lotnictwa ogólnego, w tym samoloty rolnicze.
Virgin Blue.
5 lutego 2008 linia Virgin Blue rozpoczęła rozkładowe loty z/do Sydney z wykorzystaniem samolotów odrzutowych średniego zasięgu rodziny Embraer E-Jet. Czas lotu wynosi około 40 minut. Zapowiadane jest przez Virgin Blue również uruchomienie kolejnych tras do innych miast australijskich.

</doc>
<doc id="1291265" url="https://pl.wikipedia.org/wiki?curid=1291265" title="Kvarken">
Kvarken



</doc>
<doc id="1291266" url="https://pl.wikipedia.org/wiki?curid=1291266" title="Napletek łechtaczki">
Napletek łechtaczki

W kobiecej anatomii napletek łechtaczki to fałdka skóry, która otacza i chroni łechtaczkę. Rozwija się on jako część warg sromowych mniejszych i jest homologiem napletka u mężczyzn.
Budowa.
Napletek łechtaczki jest ochronnym, skórnym kapturkiem łechtaczki. Nie istnieje standardowy rozmiar czy kształt kapturka. Niektóre kobiety mają na tyle duże napletki, że przykrywają one w całości łechtaczkę. U jednych napletek musi się schować, aby odsłonić łechtaczkę, u innych nie. Pozostałe kobiety mają mniejsze kapturki, które nie przykrywają całej łechtaczki, pozostawiając ją odsłoniętą cały czas.
Modyfikacje.
Modyfikacje napletka są mało popularne. W niektórych regionach świata praktykuje się obrzezanie. Możliwą modyfikacją jest piercing: mały kolczyk w napletku. Mniej popularne jest przycinanie oraz usuwanie napletka w celu częściowej lub całkowitej ekspozycji łechtaczki. Proceder ten jest pokrewny męskiemu obrzezaniu i nazywany bywa obrzezaniem kobiet.
Stymulacja.
Kobiety z większymi kapturkami mogą się masturbować, przesuwając napletek po łechtaczce. Kobiety z bardziej „zwartą” budową łechtaczki mogą jednocześnie pocierać napletek i łechtaczkę. Jednakże czasami łechtaczka jest tak wrażliwa, że nie może być pocierana bezpośrednio, bez ochrony napletka.

</doc>
<doc id="1291270" url="https://pl.wikipedia.org/wiki?curid=1291270" title="Zostera">
Zostera

Zostera, tasiemnica ("Zostera" L.) – rodzaj traw morskich z rodziny zosterowatych ("Zosteraceae"), obejmujący 16 gatunków występujących w morzach i oceanach w strefie klimatu umiarkowanego i podzwrotnikowego. W Polsce występują dwa gatunki: zostera morska i zostera drobna.
Nazwa naukowa rodzaju pochodzi od greckiego słowa ("zoster" – pas, obręcz).
Zasięg geograficzny.
Zostery występują w strefie litoralnej mórz i oceanów klimatu umiarkowanego i podzwrotnikowego, w Europie, Afryce, Azji, Australii i Ameryce Północnej. Rośliny te nie występują na wybrzeżach Ameryki Środkowej i Antarktyki. W Ameryce Południowej występują jedynie na wybrzeżu środkowego Chile.
Zagrożenie i ochrona.
14 gatunków zostery zostało ujętych w Czerwonej księdze gatunków zagrożonych:
W Polsce zostera morska objęta jest ochroną gatunkową na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Roślina ta umieszczona jest też na Czerwonej liście roślin i grzybów Polski (2006), jako gatunek wymierając (kategoria zagrożenia: E). Gatunek ten występuje w 3 specjalnych obszarach ochrony siedlisk systemu Natura 2000: Ostoja Słowińska, Wolin i Uznam oraz Zatoka Pucka i Mierzeja Helska.
Zostera drobna w Polsce prawdopodobnie wymarła. Dawniej występowała w okolicach Gdańska
Zastosowanie.
Liście, kłącza i nasiona zostery morskiej są jadalne. Liście są spożywane na surowo lub gotowane. Ich nasady są kruche i słodkie. Korzenie są żute. Są ostre i słodkie. Suszone i sproszkowane kłącza stosowane są jako przyprawa, świeże kłącza i liście są często wykorzystywane jako dania świąteczne przez rdzenną ludność Ameryki Północnej.

</doc>
<doc id="1291271" url="https://pl.wikipedia.org/wiki?curid=1291271" title="Valle Maira">
Valle Maira

Valle Maira – dolina górska w północno-zachodnich Włoszech, w Piemoncie. Leżąca w Prowincji Cuneo dolina ciągnie się wzdłuż rzeki Maira. Ma długość 45 km. Swój początek ma w rejonie miejscowości Acceglio. Przez dolinę ciągnie się malownicza droga krajowa SS22.

</doc>
<doc id="1291275" url="https://pl.wikipedia.org/wiki?curid=1291275" title="Neurologia i Neurochirurgia Polska">
Neurologia i Neurochirurgia Polska

Neurologia i Neurochirurgia Polska – najstarsze polskie czasopismo neurologiczne, dwumiesięcznik. Publikuje recenzowane prace w języku angielskim, poświęcone neurologii klinicznej i neurochirurgii. Pierwotnie ukazywało się pod nazwą „Neurologia Polska”.
Pierwszy numer został wydany w 1910. W Komitecie Redakcyjnym znajdowali się m.in. Józef Babiński, Maksymilian Biro, Edward Flatau, Samuel Goldflam, Kazimierz Orzechowski, Jan Piltz, Władysław Sterling. W 1922 „Neurologia Polska” stała się organem Warszawskiego Towarzystwa Neurologicznego, obecnie jest także oficjalnym pismem Polskiego Towarzystwa Neurologicznego. 
Czasopismo jest indeksowane m.in. przez Science Citation Index, Medline i Chemical Abstracts. Impact Factor w roku 2018 wynosił 1.006.
Na liście czasopism punktowanych przez polskie Ministerstwo Nauki znajduje się na pozycji nr 14947 z 100 punktami.

</doc>
<doc id="1291279" url="https://pl.wikipedia.org/wiki?curid=1291279" title="Niszczyciele rakietowe typu 052B">
Niszczyciele rakietowe typu 052B

Niszczyciele rakietowe typu 052B – chińskie wielozadaniowe niszczyciele rakietowe, które weszły do służby w roku 2004. W kodzie NATO otrzymały oznaczenie "Luyang I". Od pierwszej jednostki serii znane są także jako typ "Guangzhou".
Historia.
Okręty typu "052B" zostały opracowane na podstawie doświadczeń z budowy i eksploatacji wcześniejszych typów chińskich niszczycieli. Szczególną uwagę przy projektowaniu tych jednostek zwrócono na zwiększenie ich możliwości w zakresie zwalczania celów powietrznych.
Prace nad okrętami prowadzono przy ścisłej współpracy z rosyjskimi specjalistami. Z Rosji dostarczono część wyposażenia okrętu w tym główny składnik uzbrojenia, którym są pociski przeciwlotnicze SA-N-12. Pociski te są najnowszą wersją systemu przeciwlotniczego stosowanego w radzieckich niszczycielach od lat 80. XX wieku. Na okrętach zastosowano rozwiązania z zakresu technologii stealth dzięki czemu znacznie wzrosły szanse okrętu na przetrwanie na polu walki.
Budowa pierwszego okrętu typu "Guangzhou" rozpoczęła się w roku 2000 w szanghajskiej stoczni Jiangnan. Wodowanie okrętu nastąpiło w maju 2002, wejście do służby nastąpiło w 2004.
Koszt budowy jednego okrętu typu szacowany jest na ok. 400 milionów dolarów.

</doc>
<doc id="1291281" url="https://pl.wikipedia.org/wiki?curid=1291281" title="Maira">
Maira

Maira – rzeka w północno-zachodnich Włoszech, w Piemoncie. Źródła rzeki znajdują się w rejonie granicy włosko-francuskiej. Dalej Maira płynie przez Dolinę Maira, potem rzeka biegnie przez Savigliano i wzdłuż drogi krajowej SS20 dociera w rejon Carmagnoli, gdzie wpada do Padu. Maira charakteryzuje się szybkim nurtem, który dochodzi nawet do 13,5 m/s.

</doc>
<doc id="1291282" url="https://pl.wikipedia.org/wiki?curid=1291282" title="Smrekovica (Wielka Fatra)">
Smrekovica (Wielka Fatra)

Smrekovica (1530 m) – jeden z najwyższych szczytów w grupie górskiej Wielkiej Fatry w Karpatach Zachodnich na Słowacji.
Położenie.
Smrekovica leży we wschodniej części grupy górskiej. Należy do wschodniej, "liptowskiej" gałęzi Wielkiej Fatry i po szczycie Rakytova jest drugim co do wysokości wierzchołkiem tego pasma. Smrekovica nie leży w głównym grzbiecie tej gałęzi: jej rozległy masyw odgałęzia się na wschód od wierzchołka Skalnej Alpy i opada wprost ku dolinie Revúcy. Rozdziela doliny: Vyšné Matejkovo na północy i Skalné na południu.
Geomorfologia i przyroda.
Smrekovica zbudowana jest z granitów należących do tzw. krystalicznego jądra, budującego podłoże całych Centralnych Karpat Zachodnich. Cały masyw pokrywają rozległe kompleksy leśne, które tworzą buczyny i świerczyny rosnące na kwaśnych glebach, w części o charakterze pierwotnym. Występuje w nich m.in. głuszec i rzadki dzięcioł trójpalczasty.
Przez Smrekovicę biegnie granica Parku Narodowego Wielka Fatra; należą do niego zbocza południowo-zachodnie, zbocza północno-wschodnie natomiast znajdują się w otulinie tego parku. Dużą część szczytowych partii oraz obydwu zboczy objęto dodatkową ochroną jako rezerwat przyrody Smrekovica.
Na szczyt nie wiedzie żaden znakowany szlak turystyczny.

</doc>
<doc id="1291293" url="https://pl.wikipedia.org/wiki?curid=1291293" title="Szwedzki Kucharz">
Szwedzki Kucharz

Szwedzki Kucharz (ang. "The Swedish Chef") – jeden z muppetów pojawiających się w programie "The Muppet Show". Początkowo animatorem tej postaci był Jim Henson współpracujący z Frankiem Ozem. Obecnie kucharza animuje Bill Barretta. Postać ostatni raz pojawiła się w kilku odcinkach internetowego serialu "".
Postać.
Szwedzki kucharz stanowi parodię gotujących przed kamerami telewizyjnymi kucharzy. Na głowie ma typowe kucharskie nakrycie głowy, a jego oczy całkowicie schowane są za krzaczastymi brwiami. Jako jeden z nielicznych muppetów operuje dłońmi, które należą bezpośrednio do jednej z animujących go osób – początkowo był to Oz. Prawdziwe dłonie animatora są więc widoczne dla publiczności poprzez rękawy postaci, ale ich użycie ułatwia pracę z żywnością i narzędziami do jej przygotowywania. 
Prawie wszystkie skecze z udziałem szwedzkiego kucharza rozpoczynają się w momencie, gdy stoi on w kuchni, machając przyborami służącymi do przygotowywania żywności i śpiewając swoją piosenkę powitalną w "języku", który jest parodią języka szwedzkiego – ledwo możliwym do zrozumienia bełkocie naśladującym charakterystyczne samogłoski języka szwedzkiego. Tekst piosenki zmieniał się z odcinka na odcinek, lecz zawsze kończy się słowami "börk! börk! börk!", po czym kucharz rozrzuca trzymane narzędzia.
Po wstępie kucharz rozpoczyna przygotowanie potrawy według receptury, cały czas opisując w swoim "języku" podejmowane działania. W jego mowie pojawiają się niekiedy słowa w języku angielskim, mające naprowadzić widzów na to, co kucharz zamierza ugotować. Postać podczas gotowania używa dość niekonwencjonalnych przyrządów kuchennych – broni palnej, rakiet tenisowych, itd. Skecze zwykle kończą się w konwencji slapsticku, gdzie kucharz "ulega" gotowanej potrawie.
W jednym ze skeczów nieprawidłowo wycelowana rakieta uszkodziła lekko twarz kukiełki, która pozostała oznaczona szramą przez całą resztę sezonu.

</doc>
<doc id="1291296" url="https://pl.wikipedia.org/wiki?curid=1291296" title="Ludmiła Pilecka">
Ludmiła Pilecka

Ludmiła Pilecka (ur. 1960) – krakowska charakteryzatorka, autorka charakteryzacji do polskich filmów, spektakli teatralnych oraz imprez artystycznych transmitowanych z krakowskiego ośrodka telewizji. Charakteryzatorka spektakli teatralnych realizowanych przez Teatr Telewizji. Spektakl z jej udziałem jako charakteryzatora otrzymał Nagrodę Honorową im. Krzysztofa Zaleskiego podczas Festiwalu Teatru Polskiego Radia i Teatru Telewizji Polskiej „Dwa Teatry” w 2013 roku - dla Zespołu Teatru Telewizji za pomysł i realizację projektu "Trzy razy Fredro".
Jej mąż Marek Paluch jest malarzem i grafikiem, autorem ilustracji książkowych.

</doc>
<doc id="1291301" url="https://pl.wikipedia.org/wiki?curid=1291301" title="Władysław Szczypa">
Władysław Szczypa

Władysław Szczypa (ur. 14 grudnia 1895 we Włostowicach, zm. w 1940 w Charkowie) – oficer rezerwy Wojska Polskiego, pracownik samorządowy, poseł na Sejm IV kadencji w II RP.
Życiorys.
Urodził się w rodzinie Józefa i Marii Apolonii z Grochów. Pochodził z rodziny robotniczej. Ukończył gimnazjum w Sandomierzu (1911). Do 1914 pracował w aptekach. W 1913 przeszedł w austriackim Bełżcu podstawowe szkolenie wojskowe w Polskich Drużynach Strzeleckich.
W 1915 został zmobilizowany do armii rosyjskiej, z której zdezerterował i 16 sierpnia 1916 dołączył do 4 pułku piechoty Legionów Polskich.
Organizator i komendant puławskiej grupy Polskiej Organizacji Wojskowej, która działała pod przykrywką legalnie zarejestrowanej w 1917 organizacji Piechur. Aresztowany 14 maja 1918 po napadzie na skład broni w Puławach. Do 15 października 1918 więziony był na Zamku Lubelskim. 1 listopada 1918 otrzymał, a w dniu następnym zrealizował rozkaz rozbrojenia Niemców i Austriaków stacjonujących w Puławach i okolicach. Następnie walczył w batalionie szturmowym Grupy majora Leopolda Lis-Kuli, a później w 1 Pułku Piechoty Legionów na stanowisku dowódcy plutonu karabinów maszynowych.
W składzie 35 pułku piechoty, w stopniu sierżanta, walczył na Ukrainie i Podlasiu.
20 stycznia 1921 został przeniesiony do rezerwy. 8 stycznia 1924 został zatwierdzony w stopniu podporucznika ze starszeństwem z 1 czerwca 1919 i 3371. lokatą w korpusie oficerów rezerwy piechoty. Posiadał wówczas przydział w rezerwie do 7 Pułku Piechoty Legionów w Chełmie. Później, w tym samym stopniu i starszeństwie, został przeniesiony do korpusu oficerów taborowych. W 1934 posiadał przydział w rezerwie do Kadry 2 Dywizjonu Taborów w Lublinie.
Po wojnie wrócił do zawodu aptekarza. Od 1927 pracował puławskim samorządzie i miejscowej kasie oszczędnościowej. W 1935 wybrany został posłem na Sejm IV kadencji.
We wrześniu 1939, w stopniu porucznika, został zmobilizowany do 10 Dywizjonu Taborów. Wzięty do niewoli, więziony był w Starobielsku. Zamordowany został w Charkowie.
5 października 2007 minister obrony narodowej Aleksander Szczygło mianował go pośmiertnie na stopień kapitana. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1291303" url="https://pl.wikipedia.org/wiki?curid=1291303" title="Heinrich Wilhelm Waldeyer">
Heinrich Wilhelm Waldeyer

Heinrich Wilhelm Gottfried von Waldeyer-Hartz (ur. 6 października 1836 w Hehlen, zm. 23 stycznia 1921 w Berlinie) – niemiecki anatom, fizjolog i patolog.
Życiorys.
Urodził się jako Heinrich Wilhelm Gottfried von Waldeyer 6 października 1836 roku w małej miejscowości Hehlen nad Wezerą nieopodal Brunszwiku. W 1853 roku rozpoczął studia przyrodnicze i matematyczne na Uniwersytecie w Getyndze, po roku zmienił kierunek na medycynę. W Getyndze uczęszczał na wykłady anatoma Jakoba Henle. Następnie studiował na Uniwersytecie w Greifswaldzie i na Uniwersytecie Fryderyka Wilhelma w Berlinie, gdzie przedstawił rozprawę doktorską "De claviculae articulis et functione" i zdał egzaminy państwowe w 1862. Zaczął karierę naukową na Uniwersytecie Albertyna w Królewcu, a potem na Uniwersytecie we Wrocławiu, gdzie zrobił habilitację. Został profesorem anatomii patologicznej w 1867 roku. W czasie wojny francusko-pruskiej (1870–1871) był chirurgiem wojskowym. Po zakończeniu wojny otrzymał w 1872 roku katedrę anatomii na Uniwersytecie w Strasburgu. W 1883 dostał katedrę anatomii w Berlinie, którą kierował ponad 33 lata. Przeszedł na emeryturę w 1917 mając 80 lat. W 1888 badał chorego Friedricha Wilhelma (późniejszy Fryderyk III Hohenzollern). Był żonaty i miał czworo dzieci. Opisywany jako przyjacielski, energiczny mężczyzna, niewysokiego wzrostu (mierzył 166 cm). W 1916 roku dodał panieńskie nazwisko matki ("Hartz") do swojego nazwiska. Napisał autobiografię w 1920 roku.
Zmarł 23 stycznia 1921 roku w Berlinie.
Był członkiem Niemieckiego Towarzystwa Antropologicznego ("Deutschen Anthropologischen Gesellschaft", od 1869), Niemieckiej Akademii Przyrodników Leopoldina (niem. "Deutschen Akademie der Naturforscher Leopoldina") (od 1879), "Gesellschaft für Natur- und Heilkunde in Berlin" (od 1884), Pruskiej Akademii Nauk ("Königlich Preußischen Akademie der Wissenschaften", od 1884).
Dorobek naukowy i poglądy.
Waldeyer opublikował łącznie 269 prac, dotyczących anatomii, histologii, fizjologii, patologii, antropologii, historii, sztuki, oraz technik mikroskopowych. Uważany za jednego z ostatnich uczonych podkreślających ważność całościowego podejścia do medycyny. Jako taki rozstrzygał wiele sporów i był w stanie pisać przeglądowe artykuły, które systematyzowały istniejący stan wiedzy. Waldeyer nazwał w 1888 roku chromosom, w 1891 roku neuron, w 1875 roku komórki plazmatyczne. Jego autorstwa jest używane do dziś w piśmiennictwie niemieckim określenie przewodu pokarmowego – "die Magenstrasse". Jego wpływ był tym bardziej istotny, że był profesorem prestiżowego na świecie Uniwersytetu Berlińskiego. Prowadził problematyczne prace na temat mózgów Afrykańczyków. Uważał, że kobiety nie powinny studiować medycyny, i że mózg kobiet nie jest odpowiednio uformowany co ogranicza ich zdolności intelektualne. Twierdził też, że kobiety nie powinny zajmować się sekcją zwłok, zwłaszcza mężczyzn. Waldeyer oferował swoją czaszkę, mózg oraz dłonie na użytek Instytutu Anatomii w Berlinie. 
W 1923 Hans Virchow opublikował pracę o dłoniach Waldeyera. 

</doc>
<doc id="1291304" url="https://pl.wikipedia.org/wiki?curid=1291304" title="Neuzelle">
Neuzelle

Neuzelle (pol. hist. "Sławin") – miejscowość i gmina w Niemczech, w kraju związkowym Brandenburgia, w powiecie Oder-Spree, siedziba Związku Gmin Neuzelle. Położona jest na południe od Frankfurtu nad Odrą. Według danych z 31 grudnia 2008 liczy 4 539 mieszkańców. Sama miejscowość Neuzelle liczy ok. 2 000 mieszkańców.
Zabytki gminy to kościół klasztorny należący niegdyś do cystersów
oraz browar, także należący kiedyś do klasztoru, w którym wytwarza się m.in. słynne ciemne piwo "Schwarzer Abt".
Współpraca.
Miejscowość partnerska:

</doc>
<doc id="1291310" url="https://pl.wikipedia.org/wiki?curid=1291310" title="Al-Kamil">
Al-Kamil

Al-Kamil, arab. الكامل (pełne imię: al-Malik al-Kamil Nasir ad-Din Abu al-Ma'ali Muhammad), ur. 1177 albo 1180, zm. 6 marca 1238 – sułtan z dynastii Ajjubidów, panujący w Egipcie w latach 1218–1238.
Był najstarszym synem Al-Adila (1200–1218). Od roku 1191 nominalnie zarządzał w imieniu ojca Al-Dżazirą i w roku 1200 przybył mu na pomoc, kiedy ten był oblężony w Damaszku przez synów Saladyna Al-Afdala (1193–1225) i Az-Zahira (1193–1216). Po ich pokonaniu w roku 1207 został mianowany przez ojca zarządcą Egiptu i w tym charakterze w maju 1218 roku musiał odpierać niespodziewany atak piątej krucjaty na Damiettę. Al-Kamil nie zdołał zapobiec zdobyciu przez krzyżowców Burdż al-Salsala (Wieży Łańcuchów) zamykającej wejście do portu; wkrótce po otrzymaniu wiadomości o tym wydarzeniu jego ojciec zmarł 31 sierpnia w obozie nieopodal Damaszku. Tym samym Al-Kamil stał się samodzielnym władcą Egiptu. Sytuację Al-Kamila pogorszył jeszcze bunt kurdyjskiego emira Ahmada Ibn al-Masztuba w lutym 1219 roku, który jednak został stłumiony, kiedy z długo wyczekiwanymi posiłkami z Syrii przybył brat Al-Kamila, Al-Mu’azzam (1218–1227). W październiku 1219 roku Al-Kamil zaproponował krzyżowcom w zamian za pokój dawne ziemie Królestwa Jerozolimskiego na zachód od Jordanu włącznie z Jerozolimą, jednak jego oferta została odrzucona. 5 listopada 1219 roku krzyżowcy zdobyli Damiettę. Następnie przez niemal dwa lata Al-Kamil powstrzymywał dalszy pochód przeciwnika z obozu Al-Mansura na południe od Damietty, w czerwcu 1221 roku ponownie proponując pokój na tych samych warunkach. Także i tym razem jego oferta nie została przyjęta. W sierpniu 1221 roku do armii Al-Kamila dołączyły wojska jego braci, Al-Mu'azzama i Al-Aszrafa (1218–1237), i wykorzystując dodatkowo wylew Nilu połączone siły Ajjubidów okrążyły krzyżowców. 27 sierpnia 1221 roku krzyżowcy zostali zmuszeni do zawarcia ośmioletniego rozejmu i opuszczenia Egiptu.
Al-Kamil ostatecznie pokonał piątą wyprawę krzyżową dzięki wsparciu swoich braci, jednak po odparciu krzyżowców walki w łonie dynastii wybuchły z nową siłą. Już w roku 1222 Al-Kamil zawarł sojusz z rządzącym w Al-Dżazirze Al-Aszrafem przeciwko panującemu w Damaszku Al-Mu'azzamowi. Al-Mu'azzam znajdujący się pomiędzy swoimi braćmi wydawał się stać na straconej pozycji i poniósł całą serię porażek, jednak do zmiany w równowadze sił doszło, gdy w roku 1225 sprzymierzył się on z chorezmszahem Dżalal ad-Dinem (1220–1231). W tej zmienionej sytuacji we wrześniu 1226 roku Al-Aszraf przybył do Damaszku, by zawrzeć układ z bratem, został jednak zatrzymany jako "de facto" więzień aż do maja/czerwca 1227 roku. Al-Mu'azzam zmarł 12 listopada 1227 roku, a jego syn i następca An-Nasir (1227–1249) uznał zwierzchnictwo Al-Kamila.
Al-Kamil wiedział o przygotowaniach do nowej krucjaty pod wodzą Fryderyka II (1198–1250) i wyprzedzając fakty, w roku 1226 wyprawił do niego poselstwo z propozycją zwrotu tych ziem, które niegdyś zaofiarował już przywódcom piątej wyprawy krzyżowej. „Ten zaskakujący gest był w istocie chytrze wykalkulowanym posunięciem politycznym. W tym bowiem czasie Al-Kamil potrzebował poparcia Fryderyka przeciw Al-Mu'azzamowi, a ponadto miał nadzieję, że tym zręcznym chwytem propagandowym zapobiegnie nowej krucjacie”. W odpowiedzi Fryderyk wysłał swych posłów do Kairu, a sam we wrześniu 1228 roku wylądował w Akce. 11 lutego 1229 roku sułtan i cesarz podpisali traktat, zgodnie z którym Jerozolima wróciła w ręce chrześcijańskie, lecz Al-Kamil zachował muzułmańską enklawę z Kopułą na Skale i meczetem Al-Aksa. Te warunki wywołały oburzenie zarówno wielu pobożnych muzułmanów, jak i chrześcijan.
W roku 1228 Al-Kamil wraz z Al-Aszrafem porozumieli się co do usunięcia An-Nasira z Damaszku. Po krótkim oblężeniu An-Nasir skapitulował wobec sił swoich wujów 15 czerwca 1229 roku i został zmuszony do zaakceptowania fortec Al-Karak i Asz-Szaubak jako swojej nowej domeny. Damaszek dostał się we władanie Al-Aszrafa, zaś Al-Kamil został uznany władcą zwierzchnim wszystkich Ajjubidów. Pozycję Al-Kamila wzmocniło także osadzenie szeregu książąt z rodu Ajjubidów w różnych pomniejszych domenach, w tym dawnych posiadłościach Al-Aszrafa w Al-Dżazirze. W roku 1232 Al-Kamil zdobył na Artukidach Hisn Kajfę (dzis. Hasankeyf), którą oddał we władanie swojemu synowi As-Salihowi (1238–1249). Zdobycie Ahlatu przez Sułtana Rumu Kajkubada pod koniec roku 1232 sprowokowało Al-Kamila do przedsięwzięcia generalnego ataku na Anatolię. Prawdopodobnie planował on przeniesienie na zdobyte tereny ajjubidzkich książąt z Syrii. Inwazja rozpoczęła się w czerwcu 1234 roku, jednak brak zaufania pomiędzy ajjubidzkimi książętami doprowadził do jej porażki i odwrotu. W sierpniu Al-Kamil musiał wraz z Al-Aszrafem odpierać odwetowy atak Kajkubada.
Niedługo potem Al-Kamil wszedł w spór z Al-Aszrafem na tle sukcesji w Aleppo. Wojna pomiędzy braćmi wydawała się nieunikniona, jednak Al-Aszraf zmarł 27 sierpnia 1237 roku. W tej sytuacji Al-Kamil pomaszerował na Damaszek, który obiecał zwrócić An-Nasirowi, i zdobył go po dwumiesięcznym oblężeniu 5 stycznia 1238 roku, pomimo oporu brata i następcy Al-Aszrafa, As-Saliha Isma’ila (1237–1246). Po tym zwycięstwie koalicja skierowana przeciwko Al-Kamilowi uległa rozpadowi, ten nie zdołał jednak zająć Aleppo, ponieważ zachorował i zmarł 6 marca 1238 roku

</doc>
<doc id="1291315" url="https://pl.wikipedia.org/wiki?curid=1291315" title="Al-Kamil Nasir ad-Din Abu'l Ma'ali Muhammad">
Al-Kamil Nasir ad-Din Abu'l Ma'ali Muhammad



</doc>
<doc id="1291318" url="https://pl.wikipedia.org/wiki?curid=1291318" title="Kwiecień 2008">
Kwiecień 2008



</doc>
<doc id="1291319" url="https://pl.wikipedia.org/wiki?curid=1291319" title="Mały Murań">
Mały Murań

Mały Murań (słow. "Malý Muráň", "Veľký kôň" "Kôň", ok. 1356 m) – skalista kulminacja w słowackich Tatrach Bielskich, położona w ich grani głównej po północno-zachodniej stronie Murania. Znajduje się pomiędzy Czerwoną Skałką Murańską a Skrajną Murańską Przełęczą, oddzielającą go od Murania. Na północny wschód do Doliny Międzyściennej opada ścianą o wysokości około 80 m i szerokości 200 m w podstawie. Na południowy zachód do Doliny Jaworowej z Małego Murania również opada ściana. Ma wysokość około 120 m, ale nie jest tak stroma, ponadto jest rozczłonkowana. Dolną część południowo-wschodniej grani Małego Murania stanowi przechylona płyta skalna kilkudziesięciocentymetrowej szerokości, nazywana Murańskim Koniem – stąd pochodzi słowacka nazwa szczytu.
Mały Murań jest dobrze widoczny z Polany pod Muraniem (zwanej też Gałajdówką). Szczyt ten jest pierwszym od zachodu skalistym wzniesieniem w grani głównej Tatr Bielskich. Po raz pierwszy jego nazwę wymienił Stanisław Eljasz-Radzikowski w 1893 roku.
Przejście granią ze Skrajnej Murańskiej Przełęczy do Siodła za Rogową zajmuje 30 min i ma miejscami 0, I lub II stopień trudności w skali tatrzańskiej. Jest to jednak zamknięty dla turystów i taterników obszar ochrony ścisłej.

</doc>
<doc id="1291323" url="https://pl.wikipedia.org/wiki?curid=1291323" title="Uścieczko (rejon czortkowski)">
Uścieczko (rejon czortkowski)

Uścieczko (ukr. Устечко, "Usteczko") - wieś na Ukrainie, w rejonie czortkowskim obwodu tarnopolskiego, nad Dniestrem.
Historia.
6 października 1694 roku Uścieczko było miejscem bitwy w czasie wojny polsko-tureckiej 1683-1699 między siłami hetmana wielkiego koronnego Stanisława Jana Jabłonowskiego i Kazimierza Jana Sapiehy przeciwko Imperium osmańskiemu i Tatarom z chanatu krymskiego.
Po zakończeniu I wojny światowej, od listopada 1918 roku do lipca 1919 roku Uścieczko znajdowało się w Zachodnioukraińskiej Republice Ludowej.
W II Rzeczypospolitej miejscowość była siedzibą gminy wiejskiej Uścieczko w powiecie zaleszczyckim województwa tarnopolskiego.

</doc>
<doc id="1291333" url="https://pl.wikipedia.org/wiki?curid=1291333" title="Bitwa pod Żwańcem">
Bitwa pod Żwańcem

Bitwa pod Żwańcem stoczona została 3–17 grudnia 1653 w czasie powstania Chmielnickiego na Ukrainie. Była ściślej ciągiem kilku mniejszych lub większych potyczek między siłami koronnymi a wojskami chana krymskiego.
Wstęp.
Kampania żwaniecka rozpoczęła się po 12 sierpnia 1653 roku (zakończenie prac Komisji Lwowskiej). Słaba, źle zaopatrzona i wyposażona armia o niskim morale wyruszyła spod Glinian 22 sierpnia podzielona na 2–3 zgrupowania (pod wodzą króla, wojewody ruskiego Stanisława Lanckorońskiego i hetmana polnego koronnego Stanisława Potockiego). 24 sierpnia doszło, na radzie wojennej, do skorygowania marszruty. Zrezygnowano z pójścia na Husiatyn, a skierowano się na odległy o 100 km Halicz. Oznaczało to, że zaledwie po 3 dniach zwyciężyła opcja defensywna w dowództwie polskim. W dniach 30 sierpnia – 7 września wojsko odpoczywało w rozległym obozie u ujścia Gniłej Lipy do Dniestru. 7 września podjęto marsz w kierunku Kamieńca Podolskiego. 10 września, na wieść o wojskach kozackich i tatarskich pod Berdyczynem, przyśpieszono marsz. Ostatecznie Kamieniec został osiągnięty 18 września. Pod Kamieńcem wojska koronne obozowały do 30 września. Zła pogoda sprawiła, że w obozie polskim plagą stała się czerwonka powodująca duża śmiertelność wśród żołnierzy. Podczas postoju dochodziło do wymiany korespondencji między Bohdanem Chmielnickim a królem. Ze swojej strony Chmielnicki prosił o wstrzymanie pochodu armii i przysłanie komisarzy na rokowania. Na naradzie w obozie część kadry dowódczej opowiadała się za podjęciem rokowań, a część za wojną. Zeznania jeńców o planach Chmielnickiego poddania się Turcji lub Moskwie, bierność nieprzyjaciela oraz wieści o koncentracji armii przeciwnika przesądziły o podjęciu wyprawy w głąb wrogiego terytorium 24 września. Następnego dnia ruszono w kierunku na Bar, Bracław i Białą Cerkiew. 2 października w Zieleńcach Jan Kazimierz otrzymał, datowany na 25 września, list od hospodara mołdawskiego Stefana Jerzego informujący o pochodzie Ordy. W kolejnych dniach doszło do potwierdzenia tych informacji, co spowodowało zwołanie narady, na której zwyciężył pogląd o wycofaniu się na Żwaniec. 4 października wojsko opuściło Zieleńce i udało się w kierunku Żwańca, gdzie dotarło 8 października.
Blokada.
Stojąca pod Żwańcem od 8 października armia koronna na przeciwnika musiała czekać aż do grudnia. Uważa się, że początkowo dowództwo polskie planowało pozostać pod Żwańcem tylko do czasu poznania planów przeciwnika. Nie można też wykluczyć, że planowano w tym miejscu stoczyć bitwę z przeciwnikiem podobną do bitwy pod Beresteczkiem. By mieć jakiekolwiek informacje o przeciwniku rozsyłano duża liczbę podjazdów. Na skutek dużej nieudolności oraz niechęci żołnierzy utracono po 23 października jakikolwiek kontakt z nieprzyjacielem. W międzyczasie (połowa października) doszło do połączenia się wojsk Bohdana Chmielnickiego i chana. Wojska sojusznicze nie wykazywały zbyt wielkiej ochoty do walki. Dopiero w drugiej dekadzie listopada nastąpił wymarsz sił pod Husiatyn, gdzie doszło do oblężenia miasta i rozbicia obozów. Pierwsze pewne informacje o nieprzyjacielu dotarły do obozu dopiero 24 listopada (choć Tatarzy już od początku listopada operowali coraz śmielej na tyłach wojsk polskich). 25 listopada doszło do otwartego buntu posiłków siedmiogrodzkich, zduszonego przy pomocy posiłków koronnych. Bunt ten był spowodowany trudnościami aprowizacyjnymi nękającymi armię w obozie, chorobami, jak i masowymi odejściami wypraw poszczególnych ziem (20 listopada wyprawa łanowa z Sandomierza opuściła obóz). 3 grudnia doszło do największej porażki w zmaganiach pod Żwańcem. Na skutek nieostrożności powracającego oddziału Jana Kłodzińskiego (grupa została wysłana, by pomóc zabezpieczyć szlaki komunikacyjne na zachodzie) zginęło lub dostało się do niewoli ok. 400 żołnierzy. Pościg 4 tys. grupy pod wodzą S. Czarnieckiego i Sapiehy po przebyciu 4 mil powrócił o północy z niczym. Za powracającym polskim pościgiem podążyli Tatarzy, którzy 4 grudnia zagarnęli pod obozem duża liczbę czeladzi, wołów i koni dragońskich. Kolejne dni obfitowały w potyczki między wojskami koronnymi i podjazdami Tatarskimi.
Na skutek obustronnej niechęci do podjęcia bitwy, doszło 3 grudnia do uzgodnienia terminu rozpoczęcia komisji pokojowej i wymiany zakładników. Chan Islam III Girej, który prowadził politykę niedopuszczania do nadmiernego wzmacniania żadnego z aktorów sceny międzynarodowej, nie zamierzał doprowadzić do katastrofy polskiej armii. Do obu obozów dotarły również wieści o postanowieniach Ziemskiego Soboru Rosji, który deklarował chęć wzięcia Ukrainy pod protekcję i rozpoczęcia wojny z Rzecząpospolitą. W tej sytuacji 13 grudnia komisarze polscy i Tatarzy rozpoczęli rozmowy, które zakończyły się 15 grudnia zawartym pod Kamieńcem uzgodnieniem separatystycznego porozumienia. Wedle relacji Bogusława Radziwiłła, z woli chana nie doszło do zawarcia pisemnego traktatu i poprzestano jedynie na słownych porozumieniach. Bardzo interesujące jest to, że Tatarzy uzgadniając z Polakami ugodę, nie raczyli o tym fakcie poinformować swojego kozackiego sojusznika. Wręcz przeciwnie, Sefer Gazi wyjaśnił, że celowo nie dopuszczono Kozaków do rozmów, bowiem są to „chłopi”. W dniu 16 grudnia komisarze polscy powrócili do obozu pod Żwańcem, gdzie po odparciu oskarżeń o kapitulację wobec Tatarów, rozpoczęto powolny wymarsz do domu (19 grudnia oddziały opuścił Jan Kazimierz). Bohdan Chmielnicki zniechęcony postępowaniem sojusznika podążył (po 16 grudnia), po zwołaniu rady i uzgodnieniu planu dalszych działań pod Perejasław, gdzie w styczniu 1654 roku doszło do Ugody perejasławskiej pomiędzy Kozakami i Carstwem moskiewskim. W następstwie Ugody perejasławskiej Moskwa rozpoczęła przeciwko Rzeczypospolitej działania wojenne (wojna polsko-rosyjska (1654–1667)).
Nierozstrzygnięta kampania żwaniecka zakończyła się w efekcie na warunkach nie do przyjęcia dla Polaków i Kozaków, a usatysfakcjonowała jedynie Tatarów.
Oceny historyków.
Tomasz Święcki oceniał, zdaje się, położenie polskie jako krytyczne, sam zaś przebieg walk pominął. Opisał działania pod Żwańcem bowiem tak:
"[Król] jedynie z ostatniego niebezpieczeństwa tak iak i pod Zborowem uiąwszy sobie Tatarów wyratować się potrafił (...)".
Z kolei ks. Michał Krajewski skwitował zaś działania militarne jako mało istotne:
"[Król] w miesiącu październiku posunął się pod Żwaniec, gdzie po różnych mniejszych utarczkach stanęła nakoniec ugoda z Tatarami dnia 16 grudnia (...)"
Adam Kersten:
""może być (...) świetnym przykładem bezmyślności i nieudolności w prowadzeniu działań wojennych"

</doc>
<doc id="1291334" url="https://pl.wikipedia.org/wiki?curid=1291334" title="Louise von Bose">
Louise von Bose

Louise Bose (z domu von Reichenbach-Lessonitz, ur. 26 lutego 1813 w Berlinie, zm. 3 października 1883 w Baden-Baden) – niemiecka patronka sztuk i nauk, zwłaszcza nauk ścisłych i biologicznych.
Była córką Wilhelma II (Hessen-Kassel) oraz Emilie von Reichenbach-Lessonitz. Wyszła za mąż za Carla Augusta Bose (1814–1887) w 1845.
Utworzyła fundację dla nauk biologicznych we Frankfurcie i na Uniwersytecie w Marburgu.

</doc>
<doc id="1291335" url="https://pl.wikipedia.org/wiki?curid=1291335" title="Duet Gitar Klasycznych Alber-Strobel">
Duet Gitar Klasycznych Alber-Strobel

Duet Gitar Klasycznych Alber-Strobel – duet gitarowy utworzony w styczniu 1971 przez Henryka Albera i Janusza Strobla w Warszawie. Wykonywał muzykę rozrywkową z elementami jazzu, bossa novy i muzyki poważnej; były to zarówno standardy, jak i własne kompozycje.
Historia duetu.
Duet zadebiutował w warszawskim Klubie Piosenki Związku Kompozytorów i Autorów Rozrywkowych. Brał udział w licznych festiwalach i innych imprezach muzycznych, m.in. Jazz Jamboree w Warszawie, Jazz nad Odrą we Wrocławiu, KFPP w Opolu, FAMA w Świnoujściu, Jazz Jantar, Musicorama, Zaduszki Jazzowe w Krakowie. Koncertował także za granicą - w Bułgarii, Czechosłowacji, Francji, Holandii, NRD, Szwecji, na Węgrzech. Ogółem wziął udział w kilku tysiącach koncertów.
W latach 1971-1972 współpracował z Włodzimierzem Nahornym (pianistą, flecistą, saksofonistą), rozrastając się do tria. Później towarzyszył piosenkarkom – Elżbiecie Adamiak, Halinie Kunickiej i Łucji Prus. 
W 1977 roku nawiązał współpracę z muzykami – Zbigniewem Kitlińskim (perkusistą), Januszem Kozłowskim (kontrabasistą) i Henrykiem Miśkiewiczem (saksofonistą) – tworząc wraz z nimi kwintet do 1981 roku. Współpracował także z Markiem Gołębiowskim oraz (kilka miesięcy) z Gold Washboard – zespołem wykonującym jazz tradycyjny.
W 1984 roku duet Alber-Strobel przestał istnieć.

</doc>
<doc id="1291336" url="https://pl.wikipedia.org/wiki?curid=1291336" title="Gardzienice (województwo lubelskie)">
Gardzienice (województwo lubelskie)

Gardzienice – historyczna nazwa wsi, obecnie obejmuje wsie Gardzienice Pierwsze i Gardzienice Drugie, w Polsce położona w województwie lubelskim, w powiecie świdnickim, w gminie Piaski.
Historia.
Już od czasów średniowiecznych były one własnością szlachecką. Pierwsze wzmianki o miejscowości sięgają 1409, kiedy to wymienia się Marka i Stefana, kmieci z Gardzinic. W 1410 pleban z Giełczwi (ówczesna parafia gardzienicka) ubiegał się u biskupa krakowskiego o dziesięcinę ściąganą z Gardzienic, która zostaje mu przyznana w połowie XV w.
W latach 1414–1416 Gardzienice były własnością (a przynajmniej ich część) szlachcica, Jana Gardzinki, od którego nazwiska najprawdopodobniej wywodzi się nazwa wsi. Tenże dziedzic jest później właścicielem sąsiednich Wygnanowic (1416–1419). W 1416 Piotr z Dominowa odstąpił wójtostwo w Gardzienicach – Piotrowi z Wilczopola, w zamian za część w Wilczopolu. Od tego roku wymienia się Wojciecha (1416–1418) i Chrola alias Chlora Rusina (1416–1419), kmieci z Gardzienic. W latach 1416–1420 sołtysem był szlachcic Piotr.
Dziedzicem Gardzienic w 1420 był Maciej z Suchodołów herbu Janina, starosta i sędzia lubelski. Dokumenty przytaczają również jego małżonkę Małgorzatę, córkę Stanisława z Kozic (1417–1419) i Piotra syna sędziego (1419–1430). W tym też roku wymienia się Grzegorza Gardzinkę i Macieja młynarza z Gardzienic. Wówczas też sąd ziemi lubelskiej postanawia, aby Mikołaj kmieć z Gutanowa do sześciu tygodni wrócił do wolnej karczmy w Gardzienicach, skąd zbiegł.
Następnym współwłaścicielem miejscowości w 1429 był Jan Postromieński. Dalej w "Acta Officjalia" w Archiwum Archidjecezjalnym w Lublinie wymieniony był w 1432 Marcin Penak (kmieć?) z Gardzienic.
W 1438 dziedzicem był Mikołaj, mąż Doroty (wym. 1445), który następnie w latach 1448–1470 był granicznym komornikiem lubelskim. W 1453 tenże Mikołaj odstępuje swą część – Garczynicze – bratu Maciejowi. Oznacza to, że miejscowość ta już była własnością kilku dziedziców. Stąd też w archiwaliach wymieniani są dalej: Maciej Deszeński (1441–1463), Jan z Gardzienic (1443–1476), oraz Mikołaj Postromieński (1451–1470) i jego żona Beata (1451–1454) – wpisana w „Lubelską księgę podkomorską piętnastego wieku” (L. Białkowski – Lublin 1934). Wspomniany powyżej Mikołaj Postromieński – różny od Mikołaja komornika lubelskiego – w 1460 sprzedał 5 łanów i rolę Obszarz, kasztelanowi poznańskiemu – Piotrowi z Szamotół, za 120 grzywien. W 1465 zakupił od Mikołaja Zasiekacza z Giełczwi alias Mękarzowic – brata Dobrogosta i Jana – 3,5 łanów w Giełczwi od granicy gardzienickiej do ostaszowskiej, łąkę pod groblą, łąkę przy granicy biskupickiej i łąkę Ostaszowską przy granicy Dobrogosta, za 70 grzywien, a niedługo później odkupił całą część Mikołaja Zasiekacza.
W dalszych latach dokumenty wymieniają następujących „gardzieniczan”: Mikołaj Miłek (1443), Mikołaj Suchodolski herbu Janina (1464) i Mikołaj z Gardzienic alias Idzikowic (1469). Prawdopodobne, owe przydomki określają jednego szlachcica posiadającego liczne posiadłości.
U Jana Długosza w części dzieła "Liber Beneficiorum dioecesis Cracoviensis" (t. II, s. 548–549) wyliczone są wszystkie miejscowości należące w 1470 do parafii Piasek alias Gyelczew. Znajdujemy tam między innymi Gardzynycze Nicolai..., Gardzynycze Gregori..., Gardzynycze Johannis... O wspomnianych przez Długosza dziedzicach znajdujemy również wzmianki w Lubelskich Księgach Ziemskich, w Archiwum Państwowym w Lublinie (I s.137, IV 175–261, V 55–369) z lat 1453–1471, gdzie opisany jest Grzegorz, brat Mikołaja oraz Jana z Czemiernik, który w 1456 zapisał żonie Annie 150 grzywien posagu i tyleż wiana. W latach 1457–1466 jednym z właścicieli Gardzienic był Jan Oleśnicki z Oleśnik, który w 1457 zastawił bratu Grzegorzowi młyn w Gardzienicach, za 26 grzywien, a w 1466 zapisał żonie Elżbiecie 100 grzywien posagu i tyle samo wiana. W 1466 wspominany był również szlachcic Jan Bolesławski z Gardzienic, a w latach 1468–1469 tenutariuszem (dzierżawcą) w Gardzienicach był Jan Łaszcz.
W okresie 1470–1480, z nadania księdza biskupa Zbigniewa (1444), płacona była dziesięcina wartości 4 grzywien z jednego łanu kmiecego w Gardzienicach – plebanowi w Biskupicach.
W 1469 ponownie pojawił się Jan z Gardzienic, który zapisał żonie Elżbiecie 100 grzywien posagu i tyleż wiana. On i jego wnukowie, synowie zmarłego Andrzeja wójta, sprzedali w 1464 wójtostwo Daćbogowi tenut (dzierżawcy) w Biskupicach za 70 grzywien. Wcześniej, bo w 1443, ów Jan zastawił kmiecia Mikołaja, zwanego Wycrzec z Oleśnik, za 10 grzywien – Mikołajowi Sosze. W archiwaliach z 1473 odnajdujemy Stanisława, syna Jana z Gardzienic. Wówczas Jan z Lipin, właściciel wsi: Żyrzyn, Borzyszczów, Niebrzegów i Pogonów, odstąpił je Janowi z Gardzienic i jego synowi – Stanisławowi – z dopłatą 500 grzywien, w zamian za wsie: Bolesław, Grądy, Świebodzin, Brzeźnica oraz 0,5 wsi Kanna z przewozem na Wiśle. Jan z Gardzienic i Kań (ziemia chełmska) wymieniony został w 1482.
Jan I Olbracht – w 1497 zobowiązał się zwrócić Janowi Janowskiemu z Gardzienic, 650 grzywien lub zapisać mu tę sumę na grobelnym lubelskim.
W 1529 wypłacana była dziesięcina z połowy łanu kmiecego, 6 grzywien – plebanowi w Biskupicach, oraz ról folwarcznych i części kmiecego, 3 grzywien – plebanowi w Piaskach. W latach 1531–1533 nastąpił pobór: z jednego łanu, z części należącej do dziedzica Kaniskiego (Jana z Kań?), z jednego łanu, z części należącej do Hanusa i z dwóch łanów i młyna, z części Żegoty. W XVI–XVII w. wieś Gardzienice należała do Snopkowskich herbu Rawicz. Największą część wsi posiadał od 1578 Jakub Snopkowski, po wdowie Katarzynie z Suchodolskich – wojski chełmski, który był właścicielem wsi jeszcze w 1597. Później majętność tę przejął jego syn Stefan, by w 1614 sprzedać ją Krzysztofowi Spinkowi, herbu Prus. Krzysztof Spinek w 1602 poślubił Helenę Orzechowską.
Tradycja umiejscawia w niższej części dzisiejszego pałacu zbór braci polskich, co nie znajduje jednak historycznego potwierdzenia i być może wynika z faktu, że Gardzienice były siedzibą rodu Orzechowskich – zamożnej, szlacheckiej rodziny braci polskich, która temu wyznaniu pozostała wierna aż do XVIII w.
Sam Krzysztof Spinek należał do wspólnoty braci polskich i to on najprawdopodobniej rozpoczął w 1612 budowę murowanego budynku, zwanego dziś Kaplicą braci polskich, który dopiero po okresie wojen szwedzkich przebudowany został na dwór obronny.
Po śmierci Krzysztofa w 1618 własność, wraz z niedokończoną budową przechodzi na najstarszego syna z rodzeństwa – Stanisława. Tenże Stanisław Spinek zastawia dobra w Gardzienicach i Woli Gardzienickiej za sumę 24 000 zł p. Abrahamowi Zbąskiemu, który następnie w 1627 przekazał największą część Gardzienic – Annie z Orzechowskich, wdowie po Krzysztofie Cikowskim – jako zastaw. Po śmierci Anny w 1633 zastaw przeszedł w ręce jej brata Stanisława Orzechowskiego, który był właścicielem wsi już w latach 1612–1621, oraz na dzieci po zmarłym bracie Pawle.
Z Pawłem Orzechowskim, synem podkomorzego chełmskiego i starosty suraskiego (zaufanego Jana Zamojskiego) również Pawła, związane jest – według niektórych źródeł – powstanie zespołu pałacowego z pięknym szczytem renesansowym. Przy jego budowie pracował Mikołaj Śmigiel (vel Slinger) – różnowierca, być może kalwin, mieszkający wówczas w Lublinie przy Krakowskim Przedmieściu.
Stanisław Orzechowski zastaw gardzienicki przekazał w 1634 Adamowi Lipskiemu. W 1637 zastaw wykupuje Andrzej Suchodolski herbu Janina, pozbawiając Spinków dziedzictwa na tej wsi. Dziedzicem Gardzienic po śmierci Andrzeja w 1638 zostaje jego syn Adam Suchodolski herbu Janina, który należąc do wspólnoty braci polskich, przeszedł w wyniku prześladowań na kalwinizm i staje się fundatorem zboru w Piaskach. W czasie najazdu wojsk tatarsko-kozackich Chmielnickiego na wschodnią Lubelszczyznę w 1648 dwór w Gardzienicach został doszczętnie zniszczony, a majątek rozgrabiony. Jeden z ówczesnych dzierżawców – Adam Wilczopolski – w późniejszych zeznaniach w grodzie lubelskim wspominał, iż „ze zdrowiem tylko z tej majętności ujeżdżał za nagłem i niespodziewanem Kozaków i Moskwy nastąpnieniem”.
W 1651 Adam Suchodolski przepisał majątek Gardzienice na brata stryjecznego – Mikołaja, dziedzica z Suchodół herbu Janina, Siedlisk i Izdebna. Następnie jeszcze tegoż roku przechodzą one jako zastaw na Andrzeja Załęskiego herbu Prus, chorążego nowogrodzkiego. Po jego śmierci, w 1653, zastaw przeszedł na Annę, wdowę po nim i ich dzieci.
W 1656 wojska szwedzkie, ścigając po wygranej bitwie pod Gołębiem rycerstwo polskie, napadły na Gardzienice i spaliły znajdujący się w przebudowie zamek.
W 1658 zastawcami są Aleksander na Szumsku Woronicz herbu Pawęza, cześnik kijowski i jego żona Katarzyna z Załęskich. Następnym właścicielem Gardzienic zostaje Adam Pszczółka Wilczopolski, który wykupuje je za 4000 zł p. W 1662 arendę przejął Aleksander Wielhorski, a już w 1676 płacił od swojej rodziny za osiem pachołków dworskich i 89 poddanych Wacław Wielchorski.
Wielhorscy przejęli zastaw od Woroniczów, a Wacław został dziedzicem Gardzienic od 1677, bo spłacił wierzycieli Suchodolskiego, który emigrował do Prus, w związku z popieraniem braci polskich. W tym też roku wieś została sprzedana za 25300 zł p. Wacławowi na Koniuchach Hulewiczowi herbu Nowina, kasztelanowi bracławskiemu. Wacław Hulewicz był rotmistrzem królewskim i walczył z nim między innymi pod Cudnowem, gdzie został „postrzelony z działa”.
Gardzienice warte w 1678 50 000 zł p. według informacji właściciela w zabezpieczeniu na rzecz małżonki Marianny Stępowskiej, od 1680 stały się własnością Stanisława Stefana Czarnieckiego, pisarza koronnego, syna najmłodszego brata hetmana, który poślubił tutejszą dziedziczkę Katarzynę Hulewiczówną, zwaną też Anną ("Polski Słownik Biograficzny" T. IV, Kraków 1998, s. 211–212). Od tej pory Gardzienice przechodzą na własność Czernieckich. Podawana tu przez "Słownik Geograficzny Królestwa Polskiego", za „Tygodnikiem Ilustrowanym” informacja wiążąca wieś z osobą Stefana Czarnieckiego – hetmana polnego – jest błędna i wynika jedynie ze zbieżności imion.
W 1689 Gardzienice w wyniku małżeństwa córki Stefana i Katarzyny Czarnieckich – Zofii Anieli Czarnieckiej z Michałem Potockim, starostą krasnostawskim i koronnym pisarzem polnym, późniejszym wojewodą wołyńskim – stają się własnością Potockich. Na przełomie XVII i XVIII w. nowi właściciele rozbudowali dwór obronny, nadając mu bardziej reprezentacyjną formę pałacu. Można przypuszczać, że przy powstałym pałacu, założono zgodnie z wymogami baroku, niewielki ogród o geometrycznym zarysie. Brak jednak potwierdzających to źródeł.
Michał Potocki przekazał Gardzienice w 1724, tuż po śmierci żony, swojemu drugiemu synowi – Feliksowi Wincentemu Potockiemu, staroście krasnostawskiemu. Ten ożenił się z Marianną z Daniłłowiczów herbu Sas, która po śmierci męża w 1766 przejęła Gardzienice oraz Wojsławice, gdzie mieszkała do swojej śmierci w 1775. Później Gardzienice przeszły w ręce najmłodszej z córek Potockich, wydanej za Józefa Miączyńskiego herbu Suchekomnaty, który po pożarze w 1802 zamierza odbudować zniszczony pałac. Odrestaurowano wówczas jedynie dawne pokoje mieszkalne. Z kronik z tego okresu możemy dowiedzieć się, że w 1810 część zamku pokryta była słomą i gontem.
Późniejszy dziedzic Gardzienic – Adam Siedliski – po przejęciu pałacu w stanie bliskim ruinie, przekształcił go w spichlerz, przez co stracił on swą reprezentacyjną rolę rezydencji wraz z ogrodem, na rzecz najprawdopodobniej wschodniej oficyny. Następnym właścicielem dóbr i zamku w Gardzienicach był Józef Kalasanty Lemański herbu Bukowczyk, były oficer wojsk napoleońskich, ożeniony z Joanną z Lemańskich Lemańską.
W 1827 liczono tu 100 domów i 465 mieszkańców. Wówczas też na dobra gardzienickie składały się folwarki Gardzienice, Żegotów, Podgranicznik i Borek Folwark Borek w Gardzienicach.
W połowie XIX w. pałac odzyskuje funkcję rezydencjalną. Pałac wyremontowano, a przy nim założono z wykorzystaniem istniejącego drzewostanu, niewielki park o charakterze krajobrazowym, wydzielony murem od strony folwarku i od podnóża zadrzewionej skarpy. Zespół powiększa swe granice, tracąc jednak pierwotny charakter przestrzenny, zwartego założenia architektonicznego górującego nad doliną rzeki, o czytelnym obronnym rodowodzie. Z połowy XIX w. pochodzi też częściowo zachowany zespół folwarczny i niewielka, parterowa, północna oficyna – niegdyś kuchnia dworska.
Właścicielem Gardzienic w 1865 stał się Stefan Cześniak, który nabył je za 9750 rubli srebrnych. Wiemy, że obejmowały one wówczas łącznie 3474 morgów ziemi. Największy folwark Gardzienice posiadał 1689 morgów z 22 budynkami murowanymi i 14 drewnianymi. W skład pozostałych wchodziło po dwa budynki murowane i po dwa drewniane, gdzie największy areał gruntów ornych, o powierzchni 786 morgów, posiadał folwark Podgranicznik. Pozostałe to kolejno: folwark Żegotów 598 morgów i folwark Borek 401 morgów ziemi. We wszystkich folwarkach przeprowadzany był płodozmian czteropolowy. Do dworu należały również młyn wodny i prawdopodobnie karczma, a we wsi istniały obfite pokłady kamienia wapiennego. Gardzienice zamieszkiwało wówczas 73 osadników na 977 morgach gruntów, a na Woli Gardzienickiej było 22 osadników na 427 morgach.
W tym czasie powstała tu murowana, piętrowa gorzelnia z białego kamienia wapiennego, produkująca za 19 000 rubli srebrnych (rubel srébrem) i browar z produkcją na 5000 r. s. rocznie.
W 1873 Franciszek Kleniewski, herbu Zagłoba (1812–1883), zubożały szlachcic z Płockiego, który dorobił się majątku dzięki licznym dzierżawom majątków ziemskich, a później dzięki działalności przemysłowej, nabył dobra gardzienickie dla wnuka, syna jednej z córek. Najprawdopodobniej pod koniec XIX w. wyodrębniono kolonię nazwaną dzisiaj Podleski Kąt, która pozostała przy Lemańskich, a dalsza część została w 1893 sprzedana Augustowi Iwańskiemu, herbu Jastrzębiec.
Z początkiem XX w. Stefan Żeromski w Nałęczowie organizuje najpoważniejszą i najtrwalszą w skutkach inicjatywę, którą było powstanie towarzystwa „Światło”, które tak chlubnie zapisało się w dziejach polskiej oświaty. Miało ono duży wpływ na ówczesnych właścicieli Gardzienic.
W 1903 właścicielem Gardzienic jest Jan Serafin Iwański, syn Augusta, który w wyniku rewolucji sprzedaje je 23 grudnia 1919 za 1 010&amp;nbsp000 r. s. i 430&amp;nbsp000 koron Władysławowi Głogowskiemu herbu Grzymała, który gospodarzył w nim potem przez całe dwudziestolecie międzywojenne i okres wojny.
W tym okresie Głogowscy popadają w kłopoty finansowe. Następuje rozprzedanie kolejnych działek. Właściciele zamieszkują w oficynie. Pałac w zimie nie jest użytkowany, natomiast latem Władysław wraz z żoną Heleną organizują tu letnisko dla pracowników kolei. Stąd też w parku powstaje plac zabaw dla przyjezdnych dzieci.
Przed II wojną światową w Lesie Zwierzyńcu, który w przeszłości był zapewne miejscem polowań na dziką zwierzynę, znajdowało się kwadratowe, trawiaste boisko, gdzie urządzano zabawy i różnego rodzaju gry sportowe. Grywał tam w tenisa w młodości między innymi profesor Kierek, wykładowca ekonomiki politycznej na Akademii Rolniczej w Lublinie – przyjaciel Adama Głogowskiego – syna dziedzica. Pomiędzy parkiem dworskim a Lasem Zwierzyńcem znajduje się budynek zwany Rządcówką. W jego okolicy znajdowała się bażanciarnia, z której korzystali kolejni właściciele.
W okresie II wojny światowej majątek zajmowali Niemcy, a po wojnie w wyniku reformy rolnej z 1944 roku majątek znacjonalizowano. W zespole mieści się Liceum Rolnicze przeniesione tu z Krasnegostawu, później ośrodek kolonijny, Gromadzka Rada Narodowa, biblioteka i poczta. Od 1964 głównym użytkownikiem obiektu staje się Techniczny Uniwersytet Ludowy kształcący mechanizatorów, instruktorów ochrony roślin, księgowych kółek rolniczych, a następnie kadrę instruktorską dla wiejskich domów kultury. Organizowane są tu plenery malarskie i różnego rodzaju zabawy, a sala balowa odnajmowana jest na wesela. Użytkownikiem ziemi i budynków folwarcznych przez pewien okres była Rolnicza Spółdzielnia Produkcyjna, która w latach 90. XX w. przeszła w prywatne ręce i aktualnym użytkownikiem budynków i części pola jest Stanisław Kwiatosz, zaś pałac wraz z północną częścią parku i internatem stają się własnością Kuratorium Oświaty i Wychowania w Lublinie i podległy mu Zespół Szkół Zawodowych w Piaskach, później Skarbu Państwa, a ostatnio Starostwa Powiatowego w Świdniku. Jeszcze do niedawna organizowane tam były szkolenia zawodowe młodzieży pozaszkolnej.
Z początkiem lat 90. XX wieku z kompletnej ruiny została wydźwignięta oficyna południowa za sprawą – Ośrodka Praktyk Teatralnych „Gardzienice” Włodzimierza Staniewskiego. W 2008 również pałac przeszedł w posiadanie tejże instytucji. Obecnie dzięki pozyskanym środkom unijnym, w kwocie 17 mln PLN, zespół pałacowo parkowy w Gardzienicach wraz z budynkiem spichlerza z XIX wieku został wyremontowany, z przeznaczeniem na cele teatralne.
Generalnej odbudowie, za sprawą prywatnego właściciela, podlega również XIX-wieczny zespół dworsko parkowy w innej części Gardzienic zwanej przez mieszkańców Borkiem. Jest to dawny folwark gardzienicki, który w wieku XIX uniezależnił się od Gardzienic za sprawą rodu Lemańskich. Zespół parkowo dworski w Gardzienicach (Borku) znajduje się w odległości około kilometra na północ od zespołu pałacowego w Gardzienicach. Otacza go zabytkowy park z zachowanym starodrzewiem.
Spadkobiercami zespołu pałacowo-parkowego w Gardzienicach, będących obecnie w rękach Ośrodka Praktyk Teatralnych, oraz zespołu parkowo-dworskiego w Gardzienicach-Borku będącego w prywatnych rękach, jest Halina Głogowska, córka Władysława i Heleny, wdowa po Jerzym Rzewuskim, właścicielu folwarku Borek oraz jej syn i córka.

</doc>
<doc id="1291339" url="https://pl.wikipedia.org/wiki?curid=1291339" title="Ernst Viktor von Leyden">
Ernst Viktor von Leyden

Ernst Viktor von Leyden (ur. 20 kwietnia 1832 w Gdańsku, zm. 5 października 1910 w Berlinie) – niemiecki internista i wykładowca. Leyden studiował medycynę na Uniwersytecie Fryderyka Wilhelma w Berlinie.
W latach 90. XIX wieku był lekarzem Aleksandra III.

</doc>
<doc id="1291340" url="https://pl.wikipedia.org/wiki?curid=1291340" title="Ratusz w Legnicy">
Ratusz w Legnicy



</doc>
<doc id="1291341" url="https://pl.wikipedia.org/wiki?curid=1291341" title="N,N,N′,N′-Tetrametyloetylenodiamina">
N,N,N′,N′-Tetrametyloetylenodiamina

"N","N","N"′,"N"′-Tetrametyloetylenodiamina – organiczny związek chemiczny z grupy diamin.
Stosowany jako katalizator polimeryzacji akrylamidu do poliakrylamidu (powoduje rozpad nadsiarczanu amonu z wytworzeniem wolnych rodników, które inicjują polimeryzację), jest także skutecznym związkiem chelatującym. Z niektórymi kationami metali (np. z kationem miedzi(II) ), tworzy za pomocą dwóch wiązań koordynacyjnych trwały kompleks w postaci pierścienia pięcioczłonowego, w którym TEMED jest ligandem dwukleszczowym z dwoma donorowymi atomami azotu.

</doc>
<doc id="1291349" url="https://pl.wikipedia.org/wiki?curid=1291349" title="Chris Collins">
Chris Collins

Chris Collins (ur. 10 sierpnia 1967) - wokalista i gitarzysta, znany głównie w świecie heavy metalu jako były głos zespołu, który później przyjął nazwę Dream Theater.
Collins został przyjęty do zespołu po tym, jak pozostali członkowie wysłuchali kasety demo, na której śpiewał w zespole grającym utwory zespołu Queensrÿche. Muzycy byli zachwyceni jego umiejętnością śpiewania bardzo wysokich dźwięków. Gitarzysta John Petrucci stwierdził kiedyś, że Collins był ich kumplem z Long Island z Nowego Jorku. Po przyłączeniu się do Dream Theater, który wtedy nadal nosił nazwę Majesty, Collins nagrał z zespołem sześć utworów. Zestaw ten nosił nazwę "Dema Majesty" - były one rozpowszechniane głównie przez członków zespołu w formie kaset rozdawanych podczas koncertów.
Collins został wyrzucony z Majesty, ponieważ pozostali członkowie chcieli podążyć w nowym kierunku i uważali, że jego głos nie będzie pasował do muzyki, którą chcieli w przyszłości tworzyć. Największy wkład Collins miał w utwory, takie jak "Afterlife" i "Cry for Freedom", do których napisał słowa, jednak żadna z tych piosenek nie została nagrana z jego tekstem, a kolejny wokalista Dream Theater, Charlie Dominici napisał od nowa słowa do "Afterlife".
Obecnie Collins występuje w zespole "Winterspell", który gra muzykę w stylu "Mercyful fate" i "Six Feet Under". Collins jest wokalistą, gitarzystą i głównym twórcą tekstów zespołu. Winterspell pracuje obecnie nad swoim debiutanckim albumem.

</doc>
<doc id="1291351" url="https://pl.wikipedia.org/wiki?curid=1291351" title="Emil Redlich">
Emil Redlich

Emil Redlich (ur. 18 stycznia 1866 w Brnie, zm. 7 czerwca 1930 w Wiedniu) – austriacki lekarz neurolog i neuroanatom. 
Życiorys.
Pochodził z ubogiej żydowskiej rodziny; jego bratem był geolog Karl August Redlich (1869-1942). Studiował medycynę na Uniwersytecie Wiedeńskim w latach 1883-1888, tytuł doktora medycyny otrzymał w 1889. Następnie pracował w Instytucie Neurologicznym w Wiedniu pod kierunkiem Heinricha Obersteinera. W 1894 roku został Privatdozentem i otrzymał stypendium Oppolzera. Od 1895 pracował jako asystent w klinice neurologicznej Juliusa Wagnera-Jauregga. Od 1898 kierował zakładem dla chorych nerwowo i psychicznie Inzersdorf. W 1900 został profesorem tytularnym, a od 1901 profesor nadzwyczajny psychiatrii i neurologii na Uniwersytecie Wiedeńskim. W 1914 roku mianowany dyrektorem zakładu dla chorych nerwowo Maria-Theresia-Schlössel. Od 1922 profesor zwyczajny. Jego uczniami byli Hans Zweig, Paul Loewy i Erwin Wexberg.
Żonaty z Amalie Zuckerkandl (1868–1941). Zmarł w 1930 roku, wspomnienia pośmiertne poświęcili mu Wagner-Jauregg, Pilcz Stransky i Economo.
Dorobek naukowy.
Był autorem około 140 prac naukowych. Jako jeden z pierwszych (w latach 80. XIX wieku) sugerował związek paraliżu postępowego i kiły. Zajmował się zagadnieniami padaczki, stwardnienia rozsianego, zapaleń mózgu, zwyrodnienia tylnosznurowego, narkolepsji, nerwic, histerii. W 1898 roku opisał blaszki amyloidowe (które określał jako ogniska prosówkowe, niem. Miliare Herdchen). Nazwisko Redlicha jest upamiętnione w nazwie epidemicznego rozsianego zapalenia mózgu i rdzenia ("encephalomyelitis epidemica disseminata"), nazywanego niekiedy zespołem Redlicha lub chorobą Flataua-Redlicha. Strefa przejścia między tkanką glejową a osłonką Schwanna nerwu nazywana jest strefą Obersteinera-Redlicha.

</doc>
<doc id="1291352" url="https://pl.wikipedia.org/wiki?curid=1291352" title="SS City of New York">
SS City of New York

SS City of New York znany także jako SS New York – amerykański statek pasażerski w późniejszym czasie użytkowany także przez US Navy (jako USS "Harvard" i USS "Plattsburg") zbudowany w stoczni John Brown and Company w Clydebank, wodowany w 15 marca 1888, pierwszy rejs odbył 1 sierpnia 1888.
W momencie wodowania był to największy statek pasażerski na świecie, uznawany także za najbardziej luksusowy. W 1882 na krótko zdobył Błękitną Wstęgę Atlantyku.
Po wybuchu wojny amerykańsko-hiszpańskiej rząd amerykański zarekwirował "City of New York" dla potrzeb US Navy, okręt otrzymał nową nazwę USS "Harvard" i wszedł do służby jako krążownik pomocniczy. Po zakończeniu wojny okręt zwrócono do pierwszego właściciela. Po wybuchu I wojny światowej, statek ponownie wszedł do służby Marynarki Wojennej, tym razem jako USS "Plattsburg".
Po zakończeniu wojny "New York" ponownie został statkiem pasażerskim, w 1921 statek został zakupiony przez Polish Navigation Company ale po bankructwie firmy statek został przejęty przez Irish American Line w 1922. Ostatni rejs "Nowego Jorku" odbył się w 1922 z Neapolu do Konstantynopolu, statek został sprzedany na złom w 1922.

</doc>
<doc id="1291354" url="https://pl.wikipedia.org/wiki?curid=1291354" title="Klasyczny efekt Halla">
Klasyczny efekt Halla



</doc>
<doc id="1291355" url="https://pl.wikipedia.org/wiki?curid=1291355" title="Kryptochromy">
Kryptochromy

Kryptochromy (gr. κρυπτό χρώμα (krupto chroma) co oznacza "ukryty kolor") – fotoreceptory światła niebieskiego u zwierząt i roślin. Nazwy tej używa się w odniesieniu do specyficznej podklasy receptorów światła niebieskiego – flawoprotein regulujących kiełkowanie, elongację, fotoperiodyzm i inne reakcje wzrostowe roślin. Światło niebieskie pośredniczy także w fototropizmie, ale udział kryptochromów w tym procesie nie jest znany. W tym procesie bierze udział NPH1, białko zawierające flawinową grupę chromoforową, którego widmo absorpcyjne funkcjonalnej cząsteczki pokrywa się z widmem czynnościowym dla procesu fototropizmu i nazywane jest fototropiną. Kryptochromy to białka wczesne ewolucyjnie, pochodzące od fotoliaz – bakteryjnych enzymów flawoproteinowych aktywowanych przez światło i uczestniczących w naprawie dimerów pirymidynowych DNA. U eukariontów kryptochromy utraciły tę zdolność katalityczną.
Kryptochromy odkryto także u koralowców, gdzie biorą udział w koordynacji cyklów rozmnażania w czasie kilku wiosennych nocy podczas pełni księżyca. Znaleziono je również u owadów i ssaków. Dwa kryptochromy znalezione u ssaków odgrywają zasadniczą rolę w rozmnażaniu oraz utrzymywaniu rytmu dobowego.
Badania sugerują, że kryptochromy ułatwiają nawigację ptaków podczas ich migracji, ponieważ są podstawą funkcjonowania ich magnetycznego zmysłu używanego do wyczuwania pola magnetycznego Ziemi.
Inne teorie sugerują, że te zdolności są obecne także u ssaków, ale są uśpione. W ludzkim genomie, geny kodujące Cry1 i Cry2 zostały znalezione odpowiednio na chromosomach 12 i 11.
Historia odkrycia.
Właściwości molekularne kryptochromu opisano po raz pierwszy pod koniec 1993 roku. Przedmiotem badań był mutant "hy4" rzodkiewnika pospolitego ("Arabidopsis thaliana"), posiadający zaburzenia w postaci braku hamującego wpływu światła niebieskiego na wzrost hipokotylu.
Budowa i funkcja.
Kryptochromy są obecne u wszystkich gatunków roślin. Jest to polipeptyd, który u "Arabidopsis thaliana" ma masę cząsteczkową równą 75,8 kDa i składa się z 681 aminokwasów. N-końcowy fragment tego polipeptydu wykazuje dużą homologię z bakteryjnymi fotoliazami, natomiast C-końcowy fragment ma budowę zbliżoną do tropomiozyny A z mięśni gładkich szczura. Część środkowa nie wykazuje żadnego podobieństwa do znanych dotąd polipeptydów.
U większości roślin występują dwa homologiczne kryptochromy: Cry1 i Cry2. Kryptochromy Cry rzodkiewnika, posiadają dwa chromofory: pterynę i flawinę (substancja zbliżona do pteryny). Chromofor pterynowy jest tym, który bezpośrednio absorbuje foton, co następnie powoduje emisję przez niego energii, która z kolei jest absorbowana przez flawinę. Ta prawdopodobnie pośredniczy w fosforylacji określonej domeny w kryptochromie, tym samym rozpoczynając kaskadę transdukcji sygnału, finalnie wpływającego na regulację ekspresji genów w jądrze komórkowym.
Produkty genów CRY1 i CRY2 uczestniczą w procesie deetiolacji. Poziom Cry2 po naświetleniu światłem niebieskim, ultrafioletowym (UV-A: 320-390 nm) i zielonym szybko się obniża. W warunkach małego natężenia oświetlenia u rzodkiewnika deetiolację kontrolują obydwa typy kryptochromów, natomiast w środowisku o dużym natężeniu oświetlenia, główną funkcję w regulacji tego procesu pełni Cry1.

</doc>
<doc id="1291357" url="https://pl.wikipedia.org/wiki?curid=1291357" title="Artur Dutkiewicz">
Artur Dutkiewicz

Artur Dutkiewicz (ur. 12 grudnia 1958 w Pińczowie) – polski pianista jazzowy i kompozytor; także pedagog.
Edukacja.
W wieku lat 11 zaczął się uczyć gry na fortepianie pod kierunkiem prof. Zofii Lipińskiej i swojego ojca (nauczyciela muzyki). Potem uczył się w Średniej Szkole Muzycznej w Kielcach (w klasie fortepianu prof. Włodzimierza Kutrzeby). Jako jej uczeń zdobył wiele nagród, m.in. III nagrodę w konkursie na III Międzynarodowym Festiwalu Pianistów Jazzowych w Kaliszu (1976) oraz III nagrodę w konkursie improwizacji jazzowej w konkursie organizowanym przez Akademię Muzyczną w Katowicach (1977). W konkursie tym zdobył ponadto nagrodę specjalną dla najlepszego uczestnika-ucznia szkoły średniej. Dało mu tu wstęp wolny na tę uczelnię, gdzie ukończył studia (dyplom z wyróżnieniem) na Wydziale Jazzu i Muzyki Rozrywkowej w klasie kompozycji i aranżacji Zbigniewa Kalemby.
Kariera muzyczna.
Już w czasie studiów sformował własny zespół muzyczny – Sunday Trio. Wystąpił z nim na Studenckim Festiwalu Jazzowym Jazz nad Odrą we Wrocławiu w 1979 roku, gdzie zdobył wyróżnienie. Współpracował też z zespołem Prońko Band, a potem – w latach 1982–1985 – z gdyńskim Teatrem Instrumentalnym Ryszarda Miśka. W tym ostatnim przedsięwzięciu był nie tylko muzykiem, ale też aktorem (tzw. muzitor). współtworzył muzykę teatralną (m.in. "Proces", "Taniec lokatora") prezentowaną na zagranicznych festiwalach teatralnych (Dania, RFN, Szwajcaria, Włochy).
Od roku 1986 skoncentrował się na karierze solowej i własnych przedsięwzięciach muzycznych. Prowadził też trio wraz z perkusistą Czesławem Bartkowskim i kontrabasistą Andrzejem Cudzichem. Od 1986 do 2012 roku był członkiem Kwartetu Tomasza Szukalskiego a od 1988 roku tworzył Szukalski / Dutkiewicz Duo. Muzycy odnosili sukcesy na festiwalach w Niemczech (Munster Jazz Festival), Holandii (North Sea Jazz Festival),Węgrzech (Sziget Festival) Rosji, Francji. W 1986 roku odbyli wraz z gwiazdą world Music Mulatu Astatke afrykańskie tournée po Etiopii. Współpracował m.in. ze Zbigniewem Namysłowskim, Tadeuszem Nalepą, Janem Ptaszynem Wróblewskim, Grażyną Auguścik, Urszulą Dudziak, Deborah Brown, Michelle Hendricks, Lorą Szafran, Carlosem Johnsonem, Darkiem Oleszkiewiczem, Jorgosem Skoliasem.
W 1987 roku został finalistą konkursu pianistycznego im. Theloniousa Monka w Waszyngtonie gronie takich gwiazd jazzu jak Joe de Francesco i Marcus Roberts.
W 1988 roku Artur Dutkiewicz jako pierwszy muzyk jazzowy wystąpił z recitalem solowym na targach MIDEM w Cannes; koncert transmitowało Radio France.
W latach 1990–1993 często występował we Francji m.in. z Tomaszem Szukalskim, Alainem Brunetem i Pierre’em Michelotem. Koncertował w wielu prestiżowych salach jak Opera de Paris Bastille, Auditorium Des Halles i w znanych klubach jazzowych Paryża, jak New Morning, Duc des Lombards czy Passage Nord Quest.
W 1996 roku założył kolejny zespół – Electric Jazz Concert. Wkrótce potem powstało też Artur Dutkiewicz Trio z kontrabasistą Andrzejem Cudzichem i perkusistą Łukaszem Żytą. W zespole występowali też Sebastian Frankiewicz na perkusji oraz Darek Oleszkiewicz i Daniel Biel na kontrabasie. Zespół wykonywał m.in. utwory z płyt „Niemen Improwizacje” oraz „Hendrix Piano”.
Od 2012 roku Artur Dutkiewicz Trio występuje w składzie z Michałem Barańskim (kontrabas) i Łukaszem Żytą (perkusja) i wykonuje głównie kompozycje lidera. Zespół wystąpił m.in. na festiwalach Beijing Nine Gates, Düsseldorf Jazz Rally, Kontu Festiwal w Helsinkach, Utsav Jazz Festival w Nowym Delhi, Notturni in Palestra w Mediolanie czy Havana Jazz Plaza. W 2015 odbył tournee koncertowe po Australii i Nowej Zelandii biorąc udział w największych festiwalach jazzowych na Antypodach: w Melbourne, Perth, Brisbane i Wellington. W 2016 trio oklaskiwała m.in. publiczność kanadyjska podczas trasy koncertowej w zachodniej Kanadzie (Vancouver, Calgary, Edmonton, Kelowna).
Artur Dutkiewicz występuje również solo, jest cenionym improwizatorem fortepianowej muzyki jazzowej. Występował z recitalami w Barbican Centre w Londynie, Salle de Molière w Lyonie, w operze pekińskiej, waszyngtońskiej Katzen Centre, Theather São Paulo, na Glasgow Jazz Festival, w Filharmonii Narodowej, Auditori Axa w Barcelonie i Palazio Foz w Lizbonie, a także w Vishalakshi Meditation Hall w Bangalore, w National Museum Te Papa w Wellington i w Founders Theatre w Hamilton.
W 2016 roku odbył solową trasę koncertową w Australii i Nowej Zelandii dając 10 recitali.
Artur Dutkiewicz nazywany jest „ambasadorem jazzu” (Jazz Forum 12/2012, s. 44-47), jest jednym z najczęściej koncertujących za granicą polskich muzyków jazzowych. Odwiedził około stu krajów na wszystkich kontynentach, występując w prestiżowych salach koncertowych. Promuje wartości ludzkie jak harmonijne życie w różnorodności, życie bez stresu, w pokoju, czego przykładem był koncert na 30 fortepianów z udziałem pianistów z całego świata na Stadionie Olimpijskim w Berlinie podczas festiwalu kultur świata, gdzie zaaranżował specjalny utwór.
Nagrody i wyróżnienia.
W 2001 roku Artur Dutkiewicz otrzymał Srebrny Krzyż Zasługi. 7 października 2012 Rada Miejska Pińczowa przyznała Arturowi Dutkiewiczowi tytuł Honorowego Obywatela Pińczowa.
Muzyk zdobył także wiele nagród i wyróżnień na międzynarodowych konkursach muzycznych, m.in. III nagrodę na Międzynarodowym Konkursie Pianistów Jazzowych Kalisz (1976) i Konkursie Improwizacji Jazzowej w Akademii Muzycznej w Katowicach (1977), gdzie zdobył także nagrodę specjalną dla najlepszego uczestnika spośród uczniów szkół średnich. Na Festiwalu Jazz nad Odrą w 1979 zdobył wyróżnienie indywidualne. Dwukrotnie zdobywał także nagrody w Konkursie Kompozytorskim Jazz Jantar (I nagrodę w 1987 i II w 1985). W 1987 doszedł także do półfinału w organizowanym w Waszyngtonie Międzynarodowym Konkurs Pianistycznym im. Theloniousa Monka.
W 2017 został odznaczony Srebrnym Medalem „Zasłużony Kulturze Gloria Artis”.
Działalność pedagogiczna.
− prowadzi klasę fortepianu na Międzynarodowych Warsztatach Jazzowych, wcześniej w Chodzieży a następnie w Puławach (1987–2016)
− wielokrotnie prowadził Małą Akademię Jazzu w Szkołach Muzycznych I i II st.
− wielokrotnie zasiadał w jury Międzynarodowego Konkursu Pianistów Jazzowych w Kaliszu
− przewodniczący jury na Międzynarodowym Konkursie Improwizacji Jazzowej w Wilnie (2006)
Wykłady i workshopy: Centro Nacionale del ArtesMexico City, Bejing Contemporary Music Academy, Kanton Academy of Arts, Conservatorio Nacional de Musica Lima, Izmir Jazz Festival Turcja, Tunezja Carthage Jazz Festival, Bratysława Conservatory of Music, Konserwatorium Muzyczne Wilno, College of Performing and Visual Arts Addis Abeba

</doc>
<doc id="1291358" url="https://pl.wikipedia.org/wiki?curid=1291358" title="Jefferson Park (Chicago)">
Jefferson Park (Chicago)

Jefferson Park – dzielnica Chicago, znajdująca się w północno-zachodniej części miasta. Jest dużym skupiskiem mieszkańców narodowości polskiej lub pochodzenia polskiego, mieści się tu siedziba Fundacji Kopernikowskiej, w pobliżu której organizowany jest doroczny festiwal polonijny „Taste of Polonia”.
Historia.
Pierwszymi mieszkańcami tego terenu byli Indianie ze szczepów Potawatomi, Ottawa, Czipewejowie, a później zaczęli pojawiać się także francuscy i anglosascy traperzy dążący na wschód lub zachód po pobliskiej przeniosce w dzisiejszej dzielnicy Portage Park, bowiem na odcinku pomiędzy dzisiejszymi ulicami Cicero i Narragansett szlak był błotnisty, a wiosną i jesienią nawet spławny. Wzdłuż tych właśnie ulic przebiegały dwa progi pradoliny Jeziora Michigan, które zatrzymywały wody opadowe zamieniając obszar dzisiejszej dzielnicy w grząskie bagno.
Pierwsi osadnicy pojawili się dopiero w roku 1833. Jednak kolonizacja tych teren na większą skalę stała się możliwa dopiero po wyparciu Indian za rzekę Missisipi, a więc po roku 1837.
W 1850 r. zgromadzeni w tawernie Chestera Dickinsona osadnicy uchwalili założenie miasteczka Jefferson, a Dickinson został jego pierwszym burmistrzem. Miasteczko Jefferson obejmowało spore tereny poza dzisiejszym Jefferson Park sięgając od ulicy North na południu aż do Devon na północy i od ulicy Western na wschodzie do Harlem na zachodzie.
Wykładana drewnianymi belkami Northwest Plank Road (stąd nazwa), zbudowana za ogromną jak na owe czasy sumę (51 tys. USD), stała się pierwszym w miarę wygodnym szlakiem komunikacyjnym wiodącym z Chicago na północ do miasteczka Jefferson i dalej, na północ, w kierunku rozwijającego się miasta Milwaukee w stanie Wisconsin. W XIX wieku rozrastająca się gwałtownie metropolia dotarła do granic miasteczka Jefferson, które ostatecznie (w roku 1889) wchłonęła. W ten sposób obecny obszar Jefferson Park znalazł się w granicach Chicago. Farma rodziny Esdohrów, gdzie okoliczni mieszkańcy pobierali wodę ze studni, znajdowała się na terenie dzisiejszego parku Jeffersona przy skrzyżowaniu ulic Higgins i Milwaukee.
Dzielnica rozrosła się dzięki rozwojowi sieci tramwajowej wzdłuż ulic Milwaukee, Lawrence i Elston na początku XX stulecia, przyciągając imigrantów z Polski, Niemiec, oraz innych krajów europejskich. Najbardziej osobliwą grupą byli Niemcy Nadwołżańscy, a duża nieistniejąca już kamienica nieopodal parku nazywała się potocznie „Russian Hotel”.
Choć Polacy nie byli wtedy tak liczni w dzielnicy Jefferson Park jak dziś, to jednak zawsze było ich sporo odkąd zaczęli masowo przyjeżdżać do USA po wojnie secesyjnej. Syn sławnego polonijnego wydawcy Władysława Dyniewicza, Kazimierz, wybudował w pobliżu dzisiejszej polskiej parafii św. Konstancji osiedle domków które nazywano „Dyniewicz Park”, i otworzył małe kino pod nazwą „Casimir Theatre” działające do lat czterdziestych XX wieku.
Dziś.
Wizytówkami dzielnicy są stacja kolejowa Jefferson Park z przylegającym do niej terminalem autobusowym, zabytkowy Teatr Gateway, w którym ma siedzibę Fundacja Kopernikowska, pomniki weteranów wojennych, Prezydenta Jeffersona i fotografa Edwarda Foxa.
O polskości tej dzielnicy świadczy wyżej wspomniana Fundacja Kopernikowska wraz z corocznym festiwalem polonijnym „Taste of Polonia”, duża liczba sklepów i innych polskich punktów usługowych wzdłuż ulic Milwaukee, Elston, Higgins i Lawrence, a także polska parafia św. Konstancji. Przy skrzyżowaniu ulic Milwaukee i Markham mieści się redakcja gazety „Dziennik Związkowy”.

</doc>
<doc id="1291359" url="https://pl.wikipedia.org/wiki?curid=1291359" title="Skull &amp; Bones">
Skull &amp; Bones

Skull &amp; Bones – piąty album studyjny zespołu Cypress Hill. Na płycie, obok muzyków zespołu, pojawiło się również wiele gwiazd, takich jak Everlast, Eminem, N.O.R.E., Christian Olde Wolbers, Dino Cazares z zespołu Fear Factory, Brad Wilk z zespołu Rage Against the Machine oraz Chino Moreno z Deftones. Album sprzedał się w liczbie ponad 1 mln sztuk. Album składa się z dwóch płyt CD - pierwsza zawiera muzykę rap, druga - z gatunku rapcore.
Intro zawiera fragment z filmu Ralpha Bakshi'ego "Wizards". Utwór "(Rock) Superstar" pojawił się w filmie Dzień próby, a także został wykonany na żywo przez zespół Velvet Revolver.

</doc>
<doc id="1291363" url="https://pl.wikipedia.org/wiki?curid=1291363" title="Prateritum">
Prateritum



</doc>
<doc id="1291365" url="https://pl.wikipedia.org/wiki?curid=1291365" title="Jan Henne">
Jan Henne

Jan Margo Henne (ur. 11 sierpnia 1947 w Oakland) – amerykańska pływaczka. Wielokrotna medalistka olimpijska z Meksyku.
Startowała w stylu klasycznym, trenowała także waterpolo. Na krótko przed igrzyskami zdecydowała się na zmianę stylu na dowolny i awansowała do reprezentacji. W Meksyku zdobyła cztery medale, w tym na 100 i 200 m kraulem. 
W 1979 roku została wprowadzona do International Swimming Hall of Fame.

</doc>
<doc id="1291373" url="https://pl.wikipedia.org/wiki?curid=1291373" title="Brooke Bennett">
Brooke Bennett

Brooke Marie Bennett (ur. 6 maja 1980 w Tampa) – amerykańska pływaczka, wielokrotna medalistka olimpijska.
Specjalizowała się w stylu dowolnym. W 1996 w Atlancie wywalczyła złoty medal na dystansie 800 m kraulem. Cztery lata później obroniła tytuł i dołożyła złoto na dystansie dwa razy krótszym. Wielokrotnie stawała na podium mistrzostw świata (złoto w 1998 na 800 m). Nie udała się jej awansować do reprezentacji na igrzyska w Atenach.

</doc>
<doc id="1291374" url="https://pl.wikipedia.org/wiki?curid=1291374" title="Kraje katalońskie">
Kraje katalońskie

Kraje katalońskie (kat. "Països Catalans" [], skrót "PPCC") – określenie ogółu krain i obszarów, których miejscowa ludność posługuje się językiem katalońskim, lub które składają się na historyczną strefę przewagi języka katalońskiego ("predomini català"). Położone są w północno-zachodniej części basenu Morza Śródziemnego i w większości należą do Hiszpanii.
Są to:
Kraje katalońskie zamieszkuje ok. 13 mln mieszkańców, z czego ok. 9 mln deklaruje przynajmniej bierną znajomość katalońskiego. Aktywną znajomość katalońskiego w mowie i piśmie deklaruje ponad 75% mieszkańców pierwszych 4 terytoriów, w pozostałych odsetek ten jest mniejszy.
Język kataloński jest jedynym urzędowym w Andorze oraz współurzędowym (wraz z hiszpańskim) w Katalonii (tu w najlepszej pozycji), na Balearach i w Walencji. Jest również uznany za lokalny w Alguerze i niektórych comarkach Pasa Zachodniego (inne są oficjalnie hiszpańskojęzyczne). W Katalonii Północnej kataloński został uznany za część dziedzictwa regionalnego, jednak nie ma żadnego statusu urzędowego.
Kraje katalońskie łączy nie tylko język, ale również historia. Wszystkie one należały w średniowieczu do korony aragońskiej i posiadały wówczas zbliżony system administracyjny i prawny.

</doc>
<doc id="1291377" url="https://pl.wikipedia.org/wiki?curid=1291377" title="Tracy Caulkins">
Tracy Caulkins

Tracy Ann Caulkins (ur. 11 stycznia 1963 w Winona) – amerykańska pływaczka. Wielokrotna medalistka olimpijska z Los Angeles.
Największe sukcesy odnosiła w stylu zmiennym, choć międzynarodowe czasy osiągała także w innych stylach. Znajdowała się w reprezentacji na IO 80, jednak Amerykanie zbojkotowali igrzyska w Moskwie i na olimpiadzie zadebiutowała 4 lata później. W Los Angeles zdobyła trzy złote medale (w tym na 200 i 400 metrów zmiennym). Na mistrzostwach świata w 1978 wywalczyła pięć złotych krążków, miała wówczas zaledwie 15 lat. Wielokrotnie biła rekordy świata.

</doc>
<doc id="1291378" url="https://pl.wikipedia.org/wiki?curid=1291378" title="Gunnar Larsson">
Gunnar Larsson

Gunnar Larsson (ur. 12 maja 1951 w Malmö), szwedzki pływak. Dwukrotny złoty medalista olimpijski z Monachium.
Specjalizował się w stylu zmiennym. W Monachium zdobył medale na dystansie 200 i 400 metrów. Na drugim dystansie wyprzedził srebrnego medalistę, Amerykanina Tima McKee, o zaledwie 0.002 sekundy. Na premierowych mistrzostwach świata w Belgradzie 1973 zdobył złoto na 200 m. Bił rekordy świata. W 1970, po sukcesach na mistrzostwach Europy w Barcelonie, został uhonorowany nagrodą Svenska Dagbladets guldmedalj.

</doc>
<doc id="1291380" url="https://pl.wikipedia.org/wiki?curid=1291380" title="Prędkość przy wypaleniu">
Prędkość przy wypaleniu

Prędkość przy wypaleniu (burnout velocity) – prędkość pocisku balistycznego lub kosmicznej rakiety transportowej, jaką rakieta osiąga w momencie zakończenia pracy silnika napędowego bądź oddzielenia się ostatniego członu napędowego w pojazdach z napędem wieloczłonowym. W związku z faktem, iż pocisk balistyczny bądź kosmiczne rakiety transportowe w różnych fazach lotu poruszają się z różnymi prędkościami, wielkość tę wykorzystuje się do celów naprowadzania pocisków balistycznych, porównawczych oraz opisowych prędkości pocisku balistycznego, czy też rakiety nośnej.

</doc>
<doc id="1291383" url="https://pl.wikipedia.org/wiki?curid=1291383" title="Resveratrol">
Resveratrol



</doc>
<doc id="1291384" url="https://pl.wikipedia.org/wiki?curid=1291384" title="Cieśnina Harlemska">
Cieśnina Harlemska

Cieśnina Harlemska (ang. Harlem River) – wąski pas wody łączący rzekę Hudson z cieśniną East River, który oddziela wyspę Manhattan od kontynentu Ameryki Północnej. Długość cieśniny wynosi 13 km.
Do połowy XX w. jeden z istotnych szlaków żeglugowych obsługujących miasto Nowy Jork i okolicę. Obecnie służy raczej jako trasa rekreacyjna. Ponad cieśniną jest przerzuconych kilka mostów drogowych, kolejowych, metra (subway) i jeden olbrzymi akwedukt, a pod nią wykopano szereg tunelów metra – łączących dzielnice Manhattan z Bronxem oraz miasto Nowy Jork z wnętrzem Stanów Zjednoczonych – oraz podziemne akwedukty zaopatrujące cały Nowy Jork w świeżą wodę spływająca z rezerwuarów połączonych z rzeką Croton, a także z gór Catskill.
Cieśninę skorygowano w 1895 r. poprzez wykopanie kanału odcinającego „półwysep” Marble Hill od wyspy Manhattan i następnie w 1914 r. zasypując właściwe koryto cieśniny obmywające dotychczas ten rejon od północy powodując scalenie go z kontynentem. Cieśnina znajduje się w całości w granicach administracyjnych miasta Nowy Jork w praktyce rozdzielając dwie dzielnice – Manhattan i Bronx.

</doc>
<doc id="1291385" url="https://pl.wikipedia.org/wiki?curid=1291385" title="MRBM">
MRBM



</doc>
<doc id="1291386" url="https://pl.wikipedia.org/wiki?curid=1291386" title="Pocisk balistyczny średniego zasięgu">
Pocisk balistyczny średniego zasięgu

Pocisk balistyczny średniego zasięgu, MRBM (od ang. "medium-range ballistic missile") – rakietowy pocisk balistyczny, dla którego mierzona w linii prostej po powierzchni Ziemi maksymalna odległość między punktem startu a celem wynosi od 1000 do 3000 kilometrów. Kategoria ta związana jest z najpowszechniej na świecie przyjętym amerykańskim podziałem pocisków balistycznych według ich zasięgu.
Według amerykańskiej i natowskiej klasyfikacji pociski balistyczne dzielone są na:

</doc>
<doc id="1291387" url="https://pl.wikipedia.org/wiki?curid=1291387" title="Medium-range Ballistic Missile">
Medium-range Ballistic Missile



</doc>
<doc id="1291390" url="https://pl.wikipedia.org/wiki?curid=1291390" title="Präsens">
Präsens



</doc>
<doc id="1291391" url="https://pl.wikipedia.org/wiki?curid=1291391" title="SRBM">
SRBM



</doc>
<doc id="1291392" url="https://pl.wikipedia.org/wiki?curid=1291392" title="Johan Vilhelm von Sprengtporten">
Johan Vilhelm von Sprengtporten

Johan Vilhelm, baron von Sprengtporten (1720-1795) – szwedzki dyplomata.
W latach 1762-1795 szwedzki ambasador w Kopenhadze, gdzie zmarł. 
W listopadzie 1772 roku zażądał w imieniu króla Szwecji Gustawa III zaprzestania zbrojeń duńskich. Król szwedzki miał nadzieję sprowokować Duńczyków i wywołać powstanie chłopskie w duńskiej Norwegii. Duńczycy zachowywali się jednak ustępliwie, ponieważ ich sojusznik – Rosja – była zajęta wojną z Turkami.

</doc>
<doc id="1291393" url="https://pl.wikipedia.org/wiki?curid=1291393" title="Park Narodowy Mała Fatra">
Park Narodowy Mała Fatra

Park Narodowy Mała Fatra (słow. "Národný park Malá Fatra") – park narodowy w górach Mała Fatra w kraju żylińskim na Słowacji. Obejmuje niemal cały obszar Małej Fatry (zarówno Luczańskiej, jak i Krywańskiej, ale także południowo-zachodnią część Magury Orawskiej (Hrčova Kečka).
3 stycznia 1967 r. powołany został Obszar Chronionego Krajobrazu Mała Fatra (słow. "Chránená krajinná oblasť Malá Fatra"). W tym samym roku powołano pierwszych osiem rezerwatów przyrody na tym terenie. W celu podniesienia rangi chronionego obszaru 1 kwietnia 1988 r. powołano do życia Park Narodowy Mała Fatra o powierzchni 22 630 ha (z otuliną o pow. 23 262 ha). Obejmuje on większość obszaru wschodniej części Małej Fatry (tzw. Krywańskiej Fatry). Terytorium Parku przypomina kształtem nieregularną elipsę o długości 26 km i szerokości 12,5 km. Najniższy punkt Parku leży na wysokości 358 m (Hradsky potok k. Streczna), najwyższym jest Wielki Krywań – 1709 m. 21% powierzchni parku pokrywają rezerwaty przyrody o zróżnicowanym charakterze. Symbolem Parku Narodowego „Mała Fatra” jest „postrzępiony” Wielki Rozsutec (1610 m).

</doc>
<doc id="1291394" url="https://pl.wikipedia.org/wiki?curid=1291394" title="Park Narodowy &quot;Mała Fatra&quot;">
Park Narodowy &quot;Mała Fatra&quot;



</doc>
<doc id="1291395" url="https://pl.wikipedia.org/wiki?curid=1291395" title="Maurycy Bornsztajn">
Maurycy Bornsztajn

Maurycy Bornsztajn, Maurycy Bornstein (ur. 11 lutego 1874 w Warszawie, zm. 5 marca 1952 w Łodzi) – polski lekarz neurolog i psychiatra, jeden z pierwszych polskich psychoanalityków, ordynator oddziału psychiatrycznego Szpitala Starozakonnych na Czystem, profesor psychopatologii Uniwersytetu Łódzkiego.
Życiorys.
Syn Markusa i Heleny. Uczęszczał do III Gimnazjum w Warszawie, ukończył je w 1893 roku. Podjął wtedy studia medyczne na Cesarskim Uniwersytecie Warszawskim. Na studiach należał do żydowskiego kółka narodowców polskich Józefa Kwiatka. Podczas studiów za udział w manifestacji 17 kwietnia 1894 roku został aresztowany i przez trzy tygodnie więziony na Pawiaku. Po roku przerwy podjął studia, w listopadzie 1899 roku uzyskał dyplom doktora medycyny. Nadal zajmował się działalnością polityczną i w styczniu 1907 roku gazety donosiły o rewizji w mieszkaniu i aresztowaniu lekarza.
W 1899 roku wyjechał do Niemiec gdzie uzupełniał studia w dziedzinie neurologii i psychiatrii u Emanuela Mendla i Hermanna Oppenheima w Berlinie i u Emila Kraepelina w Monachium. Po powrocie do Warszawy w 1901 roku został współpracownikiem Edwarda Flataua w jego pracowni neurologicznej, a po mianowaniu Flataua ordynatorem oddziału neurologii Szpitala na Czystem, został jego pierwszym asystentem.
W 1908 został ordynatorem etatowym oddziału psychiatrycznego w Szpitalu Starozakonnych w Warszawie; na tym stanowisku pozostał przez 31 lat. Prowadził praktykę prywatną; przyjmował pod adresem Czackiego 8.
W marcu 1925 roku wygłosił cykl sześciu wykładów poświęconych psychoanalizie, zorganizowanych przez Wolną Wszechnicę Polską. Wykłady te zostały później wydane drukiem. Uczestniczył w 8. Międzynarodowym Kongresie Psychoanalitycznym w Salzburgu w 1924 roku.
W grudniu 1939 roku formalnie przeszedł na emeryturę, nadal prowadził praktykę prywatną. W listopadzie 1940 został przesiedlony do getta warszawskiego, zarekwirowano mu narzędzia lekarskie. Ukrywał się przez jakiś czas w mieszkaniu Popowej na ul. Oboźnej, potem w Milanówku razem z bratem Benedyktem, u rodziny Dryńskich. Posługiwał się nazwiskiem Podobalski.
W 1946 roku został pierwszym profesorem zwyczajnym katedry psychopatologii na Uniwersytecie Łódzkim. W 1949 roku obchodził pięćdziesięciolecie pracy naukowej. Pod koniec życia działalność dydaktyczną utrudniała mu silna głuchota.
Współpracował z tygodnikami „Głos” i „Prawda”. Należał do powstałego przy redakcji czasopisma „Ogniwo” Towarzystwa Abolicjonistów, mającego na celu walkę z chorobami przenoszonymi drogą płciową i prostytucją. Wszedł do komitetu organizacyjnego Walnego Zjazdu Zjednoczenia Polaków Wyznania Mojżeszowego Wszystkich Ziem Polskich, który odbył się w maju 1919 roku w Warszawie. Był członkiem założycielem Polskiego Towarzystwa Psychiatrycznego, założycielem Polskiego Towarzystwa Medycyny Społecznej, członkiem zarządu Towarzystwa Opieki nad Ubogimi, Nerwowo i Umysłowo Chorymi Żydami, członkiem czynnym Łódzkiego Towarzystwa Naukowego, członkiem Société Médico-Psychologique. Należał do komitetu redakcyjnego „Rocznika Psychiatrycznego”, „Warszawskiego Czasopisma Lekarskiego” i „Kwartalnika Klinicznego Szpitala Starozakonnych”.
Brat Benedykta Bornsteina (1880–1948). Ożenił się 1 stycznia 1900 roku w Krakowie z Melanią z Bergsonów (1874–1962). Mieli syna Tadeusza (1900–1967). Rozwiedli się, jego drugą żoną była Felicja z domu Waffel (zm. 1962). Wiadomo, że w 1921 roku ochrzcił się i był wyznania rzymskokatolickiego. Syn z drugiego małżeństwa, Stanisław (1920–1944), student medycyny Uniwersytetu Warszawskiego, zginął w Powstaniu Warszawskim. Maurycy Bornsztajn był blisko spokrewniony ze Stanisławem Posnerem.
Maurycy Bornsztajn zmarł 5 marca 1952 roku w Łodzi w wieku 78 lat. Pochowany został na cmentarzu Powązkowskim (kwatera 257c, rząd 3, miejsce 26).
Dorobek naukowy.
Bornsztajn opublikował ponad 60 prac. Opisał zaburzenie psychiczne które nazwał schizotymią reaktywną ("schizothymia reactiva"). Wyodrębnił też schizofrenię somatopsychiczną, podobną do schizofrenii cenestopatycznej (cenestetycznej) opisywanej przez innych autorów.
W drugim wydaniu swojego podręcznika psychiatrii Bornsztajn sformułował dwa prawa, które nazwał psychiatrozoficznymi:

</doc>
<doc id="1291396" url="https://pl.wikipedia.org/wiki?curid=1291396" title="Aleksandr Stachijew">
Aleksandr Stachijew

Aleksandr Stachijewicz Stachijew (ur. 1724, zm. 1796) – rosyjski dyplomata.
W latach 1770–1775 Stachijew był rosyjskim posłem-rezydentem w Sztokholmie, gdzie nawiązywał współpracę z opozycją antygustawiańską.

</doc>
<doc id="1291397" url="https://pl.wikipedia.org/wiki?curid=1291397" title="Józef Handelsman">
Józef Handelsman

Józef Handelsman (ur. 20 maja 1883 w Warszawie, zm. 10 marca 1962 w Pruszkowie) – polski lekarz psychiatra. 
Życiorys.
Syn Juliana Handelsmana i Eleonory z domu Kaiserstein. Miał braci Marcelego, historyka, i Bolesława, architekta. W 1905 przerwał studia w Warszawie i kontynuował naukę na Uniwersytecie Wiedeńskim, a potem Uniwersytecie w Berlinie. Pod kierunkiem Kaiserlinga sporządził dysertację na stopień doktora medycyny, przyznany mu w grudniu 1906. W 1910 roku wyjechał do Anglii, gdzie pracował pod kierunkiem Victora Horsleya. Od 1907 do 1914 pracował na oddziale neurologicznym Szpitala Starozakonnych na Czystem pod kierunkiem Edwarda Flataua. W okresie międzywojennym pełnił obowiązki lekarza naczelnego Szpitala Tworkowskiego. Po II wojnie światowej był kierownikiem Kliniki Psychiatrii Akademii Medycznej w Warszawie, znajdującej się w Szpitalu Tworkowskim. Jest pochowany na cmentarzu Szpitala Tworkowskiego.
Członek Polskiej Akademii Nauk, prezes Polskiego Towarzystwa Psychiatrycznego. Pierwszy przewodniczący Rady Naukowej Instytutu Psychiatrii i Neurologii w Warszawie.
Był żonaty z Leą Abramowicz, córką pruszkowskiego fotografa,

</doc>
<doc id="1291398" url="https://pl.wikipedia.org/wiki?curid=1291398" title="Curt Bogislaus Ludvig Christoffer von Stedingk">
Curt Bogislaus Ludvig Christoffer von Stedingk

Curt Bogislaus Ludvig Christoffer von Stedingk (ur. 26 października 1746, zm. 1837) był szwedzkim dyplomatą.
Curt Bogislaus von Stedingk pochodził ze starej szlachty pomorskiej. Ze strony matki był wnukiem słynnego feldmarszałka pruskiego Kurta Christopha von Schwerina.
Od 1779 do 1783 Curt von Stedingk i Hans Axel von Fersen służyli razem we francuskim pułku składającym się ze szwedzkich ochotników ("Royal Suédois") w wojnie kolonistów amerykańskich przeciw Brytyjczykom. Ranny w bitwie pod Savannah. Za zasługi w tej wojnie Ludwik XVI przyznał mu 6.000 liwrów dożywotniej pensji.
W latach 1787-1789 walczył w wojnie szwedzko-rosyjskiej. W 1789 dowodził słynną brygadą Savolax.
W latach 1790-1808 von Stedingk był szwedzkim posłem, a następnie ambasadorem w Petersburgu. Brytyjski ambasador w rosyjskiej stolicy Charles Whitworth, 1. hrabia Whitworth (1752-1825) był jego przyjacielem i współpracował z nim.

</doc>
<doc id="1291399" url="https://pl.wikipedia.org/wiki?curid=1291399" title="Hans Axel von Fersen">
Hans Axel von Fersen



</doc>
<doc id="1291400" url="https://pl.wikipedia.org/wiki?curid=1291400" title="Jan Koelichen">
Jan Koelichen

Jan Edward Koelichen (ur. 14 października 1871 w Warszawie, zm. 26 października 1952 tamże) – polski lekarz neurolog, pułkownik lekarz Wojska Polskiego.
Życiorys.
Urodził się w rodzinie Karola Emila (1826–1902) i Heleny z Krzyczewskich (1839–1927). Miał pięcioro rodzeństwa, w tym dwóch starszych braci: Edwarda Cezarego (1863–1944), adwokata, Karola Andrzeja (1870–1929), inżyniera chemika. W 1892 roku ukończył ośmioklasowe V Rządowe Męskie Gimnazjum Filologiczne w Warszawie. W 1899 ukończył studia na Wydziale Lekarskim Cesarskiego Uniwersytetu Warszawskiego. Następnie przez dwa lata pracował na oddziale chorób wewnętrznych Szpitala Dzieciątka Jezus w Warszawie, kierowanym przez Władysława Janowskiego. W tym czasie zaczyna się interesować neurologią i chorobami nerwowymi i rozpoczyna studia naukowe w prywatnej pracowni Edwarda Flatau w Warszawie. W 1901 roku wyjechał do Berlina, gdzie przez dwa lata pracował w poliklinice Oppenheima i Mendla. Studiował u Kraepelina w klinice umysłowo chorych w Heidelbergu i w klinice Erba, prowadzonej przez Hoffmanna. Od 1903 do 1906 pracował na oddziale neurologicznym Edwarda Flataua w szpitalu starozakonnych na Czystem, gdzie publikował szereg prac nad schorzeniami rdzenia. Od roku 1906 do 1914 prowadził przychodnię dla nerwowo chorych w Szpitalu Ewangelickim. W czasie wojny od 1914 roku pracował w Lazarecie Miejskim dla rannych od chwili wejścia Niemców. Od 1915 roku do 1918 prowadził badania laboratoryjne nad drogami chłonnymi w układzie nerwowym w pracowni neurologicznej Towarzystwa Naukowego Warszawskiego, prowadzonej przez Flataua na Śniadeckich (Kalista) 8.
Z dniem 13 grudnia 1918 został przyjęty do Wojska Polskiego w charakterze lekarza wojskowego, w stopniu kapitana. W latach 1918–1928 był ordynatorem Oddziału Chorób Nerwowych w Szpitalu Ujazdowskim w Warszawie, a następnie w Szpitalu Okręgowym Nr I w Warszawie. Jednocześnie, od początku 1920, był redaktorem naczelnym czasopisma „Lekarz Wojskowy”. 3 maja 1922 został zweryfikowany w stopniu pułkownika ze starszeństwem z 1 czerwca 1919 i 45. lokatą w korpusie oficerów sanitarnych, grupa lekarzy. Pełniąc służbę w szpitalu pozostawał na ewidencji Kompanii Zapasowej Sanitarnej Nr I, a od 1921 - 1 Batalionu Sanitarnego. W 1934 pozostawał na ewidencji Powiatowej Komendy Uzupełnień Warszawa-Miasto. Jako oficer stanu spoczynku posiadał przydział mobilizacyjny do Kadry Zapasowej Szpitala Okręgowego Nr I.
Był jednym z założycieli Warszawskiego Towarzystwa Neurologicznego i pisma "Neurologia Polska". W latach 30. był ordynatorem w Szpitalu Ewangelickim Zboru Ewangelicko-Augsburskiego w Warszawie przy ulicy Karmelickiej 10. Mieszkał wówczas przy Alei Frascati 2.
Został pochowany na cmentarzu ewangelicko-augsburskim w Warszawie (aleja F, grób 76).

</doc>
<doc id="1291401" url="https://pl.wikipedia.org/wiki?curid=1291401" title="RT-2UTTH Topol-M">
RT-2UTTH Topol-M



</doc>
<doc id="1291403" url="https://pl.wikipedia.org/wiki?curid=1291403" title="Zdzisław Pidek">
Zdzisław Pidek

Zdzisław Pidek (ur. 16 maja 1954 w Bychawie, zm. 12 kwietnia 2006 w Gdańsku) – polski rzeźbiarz, profesor Akademii Sztuk Pięknych w Gdańsku.
Życiorys.
Ukończył Państwowe Liceum Sztuk Plastycznych w Nałęczowie. Studiował na Wydziale Rzeźby Państwowej Wyższej Szkoły Sztuk Plastycznych w Gdańsku, dyplom w pracowni profesora Franciszka Duszeńki. Od 1980 roku wykładowca Akademii Sztuk Pięknych w Gdańsku, gdzie od 1990 roku kierował Pracownią Podstaw Rzeźby dla Wydziału Malarstwa i Grafiki. Od 1996 kierował Pracownią Podstaw Projektowania Plastycznego Wydziału Rzeźby.
Udział w około 20 wystawach, wiele nagród i wyróżnień, między innymi:
1995 roku Międzynarodowy konkurs na koncepcje polskich cmentarzy wojennych w Katyniu, Miednoje i Charkowie, Warszawa – nagroda realizacyjna (z zespołem). W 1997 roku Międzynarodowy konkurs na upamiętnienie terenu byłego hitlerowskiego obozu zagłady Żydów w Bełżcu – nagroda realizacyjna (z zespołem).
W 2004 Zdzisław Pidek wraz z Andrzejem Sołygą i Marcinem Roszczykiem otrzymali Nagrodę Specjalną w konkursie "Nagroda Roku SARP 2004" za założenie pomnikowe na terenie byłego hitlerowskiego obozu zagłady w Bełżcu.
Zrealizowane: 2000 r. Polskie Cmentarze Wojenne w Katyniu (Polski Cmentarz Wojenny w Katyniu), Miednoje (Polski Cmentarz Wojenny w Miednoje) i Charkowie (Cmentarz Ofiar Totalitaryzmu w Charkowie). 2004 r. Pomnik-Cmentarz w Bełżcu. Swoje prace prezentował na wielu wystawach indywidualnych i zbiorowych.

</doc>
<doc id="1291406" url="https://pl.wikipedia.org/wiki?curid=1291406" title="Charles Cathcart (9. lord Cathcart)">
Charles Cathcart (9. lord Cathcart)

Charles Cathcart, 9. Lord Cathcart (ur. 21 marca 1721, zm. 14 sierpnia 1776) – brytyjski wojskowy i dyplomata, przywódca szkockiego klanu Cathcart.
Walczył w wojnie o sukcesję austriacką. Ranny w twarz podczas bitwy pod Fontenoy w 1745, w której uczestniczył jako adiutant księcia Cumberlandu. Malarz Joshua Reynolds, który ok. 1753-55 roku namalował jego portret, ukrył szramę na twarzy kawałkiem czarnego jedwabiu.
W latach 1768–1772 był ambasadorem Wielkiej Brytanii w Petersburgu.
W roku 1773 wybrany został rektorem uniwersytetu w Edynburgu.

</doc>
<doc id="1291407" url="https://pl.wikipedia.org/wiki?curid=1291407" title="Victor Horsley">
Victor Horsley

Sir Victor Alexander Haden Horsley (ur. 14 kwietnia 1857 w Londynie, zm. 16 lipca 1916 w Amarze) – brytyjski lekarz neurolog.
W latach 1887–1896 był profesorem patologii i profesorem chirurgii klinicznej w Uniwersytecie Londyńskim. Specjalizował się w chirurgii i fizjologii. Jako pierwszy przeprowadził operację usunięcia guza kanału kręgowego. 

</doc>
<doc id="1291409" url="https://pl.wikipedia.org/wiki?curid=1291409" title="Bronisław Frenkel">
Bronisław Frenkel

Bronisław Frenkel (Frenkiel) (ur. 22 grudnia 1887 w Warszawie, zm. 1943 tamże) – polski lekarz neurolog.
Życiorys.
Syn Jakuba Frenkla (1858–1938), dyrektora Banku Ludowego. Uczęszczał do III Gimnazjum w Warszawie. Należał do Związku Młodzieży Socjalistycznej. Był uczestnikiem strajku szkolnego w trakcie Rewolucji 1905 roku. Studiował medycynę na Uniwersytecie Jagiellońskim i Uniwersytecie w Zurychu, który ukończył w 1911 roku. Specjalizował się w neurologii w Warszawie, gdzie był uczniem Edwarda Flataua. W 1918 zamieszkał w Łodzi i został dyrektorem oddziału neurologicznego Św. Andrzeja. Przez krótki okres był też dyrektorem szpitala Kochanówka. 
Był prezesem Polskiego Towarzystwa Badań nad Dziećmi, wiceprezesem Polskiego Towarzystwa Neurologicznego w latach 1932–1939.
Popełnił samobójstwo zażywając truciznę po aresztowaniu go przez hitlerowców w 1943 roku.

</doc>
<doc id="1291410" url="https://pl.wikipedia.org/wiki?curid=1291410" title="Romuald Minkiewicz">
Romuald Minkiewicz

Romuald Kazimierz Minkiewicz "ps. Kazimierz Romin" (ur. 27 stycznia 1878 w Suwałkach, zm. 25 sierpnia 1944 w Warszawie) – polski biolog, autor studiów krytyczno-literackich, recenzji i polemik, brat generała Henryka Minkiewicza.
Życiorys.
Był synem Kazimierza, urzędnika skarbowego i Karoliny z Michałowskich. Ukończył w 1895 Gimnazjum w Mariampolu na Suwalszczyźnie, a następnie wyjechał do Petersburga, gdzie studiował nauki przyrodnicze na tamtejszym uniwersytecie. Od 1898 działał w Polskiej Partii Socjalistycznej, za co był dwukrotnie aresztowany. W 1900 złożył dyplom ukończenia nauki i przeniósł się na Uniwersytet w Kazaniu, gdzie przez cztery lata był asystentem w Katedrze Zoologii i Anatomii Porównawczej. Prowadził badania hydrobiologiczne w stacji słodkowodnej w Bołogoje, a następnie w słonowodnych w Sewastopolu, Banyuls-sur-Mer i Villefranche-sur-Mer. W 1904 obronił pracę doktorską i wyjechał do Warszawy, gdzie uczestniczył w walkach rewolucyjnych, został aresztowany i uwięziony w Cytadeli. Uwolniony z braku dowodów wyjechał do zaboru austriackiego, a następnie do Francji, a następnie do Belgii. Od 1905 przez rok pracował ponownie w stacji Villefranche sur Mer, a następnie postanowił pozostać na emigracji. Początkowo pracował na stacji w Roscoff i w Monako, a następnie przebywał w Paryżu i Brukseli. W 1917 przeniósł się do Warszawy, gdzie przez rok był zatrudniony w Zakładzie Fizjologii Towarzystwa Kursów Naukowych. Od listopada 1918 pracował naukowo w utworzonym i kierowanym przez siebie Zakładzie Biologii Ogólnej Towarzystwa Naukowego Warszawskiego. Minkiewicz walczył o wolność myśli. W jego Zakładzie, podobnie jak później u Jana Dembowskiego, znalazło się wielu Żydów.
W Instytucie Biologii Doświadczalnej im. Nenckiego był (1926–1931) jego przewodniczącym, skarbnikiem (1934) i członkiem prezydium (1920–1939). W 1920–1924 współorganizował z pierwszą polską Stację Hydrobiologiczną Instytutu Nenckiego na Wigrach. Zajmował się etologią zwierząt i fizjologią percepcji.
Współzałożyciel (1920) Stowarzyszenia Wolnomyślicieli Polskich, w 1921 zabiegał wraz z Bolesławem Bierutem o utworzenie bezwyznaniowej gminy w Warszawie (był przez krótki czas jej przewodniczącym). Założył organ Stowarzyszenia Wolnomyślicieli „Myśl Wolna”, którą redagował (1922).
Minkiewicz zajmował się także literaturą: debiutował jako poeta w 1903 ogłaszając utwór "Smutna bajka", "Kołysanka robotnicza"; swe wiersze i dramaty w stylistyce młodopolskiej publikował różnych czasopismach: „Krytyka”, „Myśl Wolna”, „Życie Wolne”, „Ogniwo”, „Przedświt”, „Sfinks”, „Trybuna”, „Naprzód”, „Nowa Gazeta”, „Robotnik”, „Wszechświat”. Jego dramaty o charakterze baśniowo-symbolicznym lub realistyczno-satyrycznym nie znalazły uznania i nie były wystawiane.
Zmarł na skutek postrzału w kolano podczas walk powstańczych, został pochowany na Cmentarzu Czerniakowskim w kwaterze IX.

</doc>
<doc id="1291411" url="https://pl.wikipedia.org/wiki?curid=1291411" title="Ferdinand Guillemardet">
Ferdinand Guillemardet



</doc>
<doc id="1291413" url="https://pl.wikipedia.org/wiki?curid=1291413" title="Only a Pawn in Their Game">
Only a Pawn in Their Game

Only a Pawn in Their Game – piosenka typu pieśń protestu skomponowana przez Boba Dylana, nagrana przez niego w sierpniu 1963 r. i wydana na trzecim studyjnym albumie "The Times They Are a-Changin’" w styczniu 1964 r.
Historia i charakter utworu.
Ten jeden z najważniejszych utworów Dylana związanych z aktualnymi wydarzeniami, był reakcją na zamordowanie 12 czerwca 1963 r. przywódcy ruchu praw obywatelskich Medgara Eversa.
Właściwie wszyscy muzycy z kręgu magazynu Broadside (jak m.in. Phil Ochs i Gil Turner) odpowiedzieli na to swoimi kompozycjami. Z tych kompozycji najmocniejszą pod każdym względem okazał się protest song „Only a Pawn in Their Game” Boba Dylana, chociaż trudno zaliczyć go do najlepszych jego utworów, zarówno jeśli chodzi o tekst, jak i o muzykę.
Prawie cały utwór jest bliski reportażowi, co było głównym zarzutem Phila Ochsa wobec Dylana. Jednak Dylan potrafił wybrnąć i z tego; wykorzystał zamordowanie Eversa do zbadania korzeni rasistowskiej polityki na Południu, co określa się terminem „prawa Jim Crow” lub tylko „Jim Crow". Dylan potrafił zejść głębiej i porzucił narzucające się łatwe zdemonizowanie mordercy. Zobaczył, że biała biedota Południa jest także pewnego rodzaju ofiarą, poddaną uciskowi, chociaż subtelniejszemu niż poddani byli czarni mieszkańcy, i manipulacji.
Zamordowanie Eversa było głównym czynnikiem, który spowodował podpisanie przez prez. Lyndona Johnsona prawa „Civil Rights Act” (pol. Ustawy o Prawach Obywatelskich) w 1964 r. i „Voting Rights Act” (pol. Ustawy o Prawach Głosowania) w 1965 r.
Ze względu na wyjątkowo aktualną tematykę kompozycja ta była wykonywana przez Dylana tylko w latach 60. XX wieku.
Wersje Dylana.
Właściwie piosenka ta była wykonywana przez Dylana tylko w latach 60. XX wieku.

</doc>
<doc id="1291424" url="https://pl.wikipedia.org/wiki?curid=1291424" title="SLBM">
SLBM



</doc>
<doc id="1291431" url="https://pl.wikipedia.org/wiki?curid=1291431" title="Tomasz Kot (jezuita)">
Tomasz Kot (jezuita)

Tomasz Kot SJ (ur. 3 stycznia 1966 w Lublinie) – polski jezuita, prowincjał zakonny (2009–2015), teolog, biblista.
Życiorys.
Absolwent II LO im. Hetmana Jana Zamoyskiego w Lublinie (1984). Do zakonu jezuitów (Towarzystwa Jezusowego) wstąpił w 1985 w Kaliszu. W latach 1987–1990 studiował filozofię w Krakowie, w latach 1992–1995 teologię w jezuickim Centre Sèvres w Paryżu. Święcenia kapłańskie przyjął 27 czerwca 1996 w Warszawie. W latach 1995–2001 studiował teologię biblijną w Papieskim Uniwersytecie Gregoriańskim w Rzymie, gdzie uzyskał doktorat w 2001.
Od 2001 wykłada na Papieskim Wydziale Teologicznym w Warszawie i Papieskim Uniwersytecie Gregoriańskim w Rzymie. Od 2006 do 2009 redaktor naczelny „Przeglądu Powszechnego”. Dnia 20 marca 2009 decyzją generała Adolfo Nicolása został mianowany prowincjałem Prowincji Wielkopolsko-Mazowieckiej Towarzystwa Jezusowego. Funkcję tę pełnił do 2015. Dnia 4 lipca 2015 decyzją generała Adolfo Nicolása został mianowany Konsultorem Generalnym oraz Asystentem Regionalnym dla Europy Centralnej i Wschodniej.

</doc>
<doc id="1291432" url="https://pl.wikipedia.org/wiki?curid=1291432" title="Dudowa Kotlina">
Dudowa Kotlina

Dudowa Kotlina, Dudowy Kocioł – polodowcowy kocioł na zachodnich zboczach Doliny Starorobociańskiej w Tatrach Zachodnich. Znajduje się w górnej części doliny, na północno-wschodnich stokach Kończystego Wierchu, tworząc tzw. dolinę wiszącą. Od strony Doliny Starorobociańskiej jej zbocza podcięte są stromymi Dudowymi Turniami ze żlebami Mała Szczerba i Wielka Szczerba. Dno Dudowej Kotliny znajduje się na wysokości ok. 1675 m n.p.m. Jest nierówne, znajduje się na nim kilka niewielkich moren. W zagłębieniach między tymi morenami znajdują się Dudowe Stawki (w lecie czasami wysychają). Dudowy Kocioł to trawiasty teren, który dawniej był wypasany (wchodził w skład Hali Stara Robota). Po zaprzestaniu wypasu stopniowo zarasta kosodrzewiną. Powyżej niego w południowym kierunku znajdują się upłazki nazwane przez juhasów Cielęcymi Tańcami.
Dudowy Kocioł i Dudowe Stawki są dobrze widoczne z zielonego turystycznego szlaku z Doliny Chochołowskiej na Kończysty Wierch.
Nazwy Dudowej Kotliny i sąsiednich obiektów pochodzą od góralskiego nazwiska Duda.

</doc>
<doc id="1291433" url="https://pl.wikipedia.org/wiki?curid=1291433" title="Tomasz Kot">
Tomasz Kot



</doc>
<doc id="1291434" url="https://pl.wikipedia.org/wiki?curid=1291434" title="Dudowy Kocioł">
Dudowy Kocioł



</doc>
<doc id="1291438" url="https://pl.wikipedia.org/wiki?curid=1291438" title="Antonin Bajewski">
Antonin Bajewski

Antonin Bajewski OFMConv (Jan Eugeniusz Bajewski) (ur. 17 stycznia 1915 w Wilnie, zm. 8 maja 1941 w Auschwitz-Birkenau) – polski kapłan zakonny zakonu franciszkanów z Niepokalanowa, jeden z najbliższych współpracowników św. Maksymiliana, błogosławiony Kościoła katolickiego.
Biografia.
Urodził się w Wilnie. W 1933 roku ukończył tu Gimnazjum im. Adama Mickiewicza.Święcenia przyjął w maju 1939 w Krakowie. Był redaktorem "Miles Immaculatae". Był wybitnie uzdolnionym lingwistą z zakonu franciszkanów konwentualnych.
Gestapo aresztowało go wraz z czterema innymi ojcami 17 lutego 1941. Po przewiezieniu z Pawiaka, gdzie dzielił los św. Maksymiliana, do niemieckiego obozu zagłady w Auschwitz-Birkenau, katowany był przez SS-manów koronką franciszkańską (różańcem franciszkańskim – noszonym przy boku). Chory na tyfus, wspierał współwięźniów chorych fizycznie i duchowo, szczególnie przez sakrament spowiedzi. Powtarzał często: „Z Chrystusem jestem przybity do krzyża”. Umarł ze słowami na ustach: „Jezus i Maryja”.
Bł. o. Jan Antonin Bajewski wyróżniał się wielką pobożnością i delikatnością wobec ludzi.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1291447" url="https://pl.wikipedia.org/wiki?curid=1291447" title="Władysław Sterling">
Władysław Sterling

Władysław Sterling (ur. 14 stycznia 1877 w Warszawie, zm. 1943) – polski lekarz neurolog, psychiatra, poeta, krytyk literacki. Docent Uniwersytetu Warszawskiego, profesor Wolnej Wszechnicy Polskiej.
Życiorys.
Urodził się w 1877 w Warszawie jako syn Leopolda (1840–1910) i Emmy z domu Kornfeld (Korenfeld) (1852–1922). Jego starszym bratem był Kazimierz Sterling, stryjecznymi braćmi byli Seweryn i Mieczysław. 
Ukończył V Gimnazjum w Warszawie i w 1895 roku rozpoczął studia na Wydziale Lekarskiem Cesarskiego Uniwersytetu Warszawskiego. Uzyskał dyplom lekarski w 1901. Następnie pracował w Niemczech m.in. w Klinice Psychiatrycznej Emila Kraepelina. Po powrocie do Polski został lekarzem etatowym w klinice Edwarda Flataua. Po jego śmierci w 1932 został ordynatorem oddziału. Wykładał psychopatologię dziecka w Wolnej Wszechnicy Polskiej w Warszawie. W 1936 roku objął funkcję prezesa Warszawskiego Towarzystwa Neurologicznego
Podczas II wojny światowej przebywał w getcie warszawskim, gdzie m.in. wykładał na kursach medycyny, zorganizowanych przez Judenrat. W czasie akcji styczniowej wraz z żoną Zulą ukrywał się w przewodach kominowych. Niedługo potem razem przeszli na aryjską stronę. W 1943 roku został zamordowany razem z żoną przez Gestapo.
Dorobek naukowy.
Nazwisko Sterlinga wiąże się z jedną z pierwszych obserwacji dziedzicznego charakteru chorób neurologicznych: wraz z Flatauem opisał dystonię torsyjną i zaproponowali jej dziedziczny charakter. 
Był jednym z założycieli pisma „Neurologia Polska”.
Sterling jako poeta.
Sterling pisał poezje i recenzje literackie jeszcze podczas studiów. Wiersze wydrukował „Tygodnik Ilustrowany”, „Wędrowiec”, „Głos” i „Życie”. W 1899 roku wydał swój zbiór wierszy "Poezye, cz. I" (Kraków, 1900). Poezje Sterlinga były po wydaniu krytykowane przez Gustawa Daniłowskiego i Aurelego Drogoszewskiego, jednak po latach przywoływali je z uznaniem Wilhelm Feldman i Jerzy Weinberg. 

</doc>
<doc id="1291457" url="https://pl.wikipedia.org/wiki?curid=1291457" title="Szambo i perfumeria">
Szambo i perfumeria

Szambo i Perfumeria – piętnasty album grupy Big Cyc, podsumowujący 20-lecie istnienia zespołu.
Lista utworów.
BONUS
Skład.
gościnnie

</doc>
<doc id="1291460" url="https://pl.wikipedia.org/wiki?curid=1291460" title="Bir al-Abd">
Bir al-Abd

Bir al-Abd (ar. بئر العبد) – miejscowość w Egipcie, w północno-zachodniej części półwyspu Synaj w muhafazie Synaj Północny, przy drodze nr 30 i linii kolejowej prowadzącej do Arisz, w pobliżu słonego jeziora Bardawil. 
W XIX w. przewodniki opisywały miejscowość jako "wodopój ze słonowatą wodą i z kilkoma chatkami telegrafistów".
9 sierpnia 1916 w pobliżu miejscowości miały miejsce walki o Bir al-Abd.
24 listopada 2017 w zamachu terrorystycznym na wychodzących z meczetu wiernych zginęło co najmniej 305 osób, a 130 zostało rannych.

</doc>
<doc id="1291463" url="https://pl.wikipedia.org/wiki?curid=1291463" title="Apna Sapna Money Money">
Apna Sapna Money Money

Apna Sapna Money Money to sytuacyjna komedia bollywoodzka z 2006 roku wyreżyserowana przez Sangeeth Sivana, której bohaterowie oddają się pogoni za pieniędzmi. Występują Riteish Deshmukh, Celina Jaitley, Koena Mitra, Jackie Shroff, Sunil Shetty, Shreyas Talpade, Bobby Darling, Riya Sen, Anupam Kher i Chunky Pandey.
Muzyka i piosenki.
Muzykę do filmu skomponował Pritam Chakraborty, autor muzyki do "Jab We Met", "Life in a... Metro", "Woh Lamhe", "Hattrick", "Just Married", "Bas Ek Pal", "Pyaar Ke Side Effects", "Dhoom", "Naksha", "Dhoom 2", "Garam Masala", "Chocolate", czy "Bhagam Bhag".

</doc>
<doc id="1291464" url="https://pl.wikipedia.org/wiki?curid=1291464" title="Bohdan Knorring">
Bohdan Knorring

Bohdan Fiodorowicz Knorring (ros. Богдан Федорович Кнорринг, ur. 1744, zm. 1825) – rosyjski generał piechoty od 1806, generał kwatermistrz od 1788.
Życiorys.
Był w korpusie kadetów, szkolenie ukończył w 1764. Wziął udział w wojnie rosyjsko-tureckiej 1768-1774, wojnie rosyjsko-szwedzkiej 1788-1790. W czasie powstania kościuszkowskiego przypuścił zwycięski szturm na pozostające w rękach powstańców Wilno. Od 1808 głównodowodzący armii czynnej w wojnie rosyjsko-szwedzkiej 1808-1809. Był odznaczony Orderem Świętego Jerzego II i IV klasy, Orderem Świętego Włodzimierza II klasy i Orderem Świętej Anny I klasy.
Bibliografia.
 

</doc>
<doc id="1291468" url="https://pl.wikipedia.org/wiki?curid=1291468" title="Harlem River">
Harlem River



</doc>
<doc id="1291471" url="https://pl.wikipedia.org/wiki?curid=1291471" title="Mistrz Teodoryk">
Mistrz Teodoryk

Mistrz Teodoryk (XIV wiek) – malarz czeski, przedstawiciel gotyckiego malarstwa tablicowego. Związany z Pragą i dworem Karola IV Luksemburskiego, króla Czech i cesarza Rzeszy. 
Sylwetka artysty.
O artyście wiemy stosunkowo niewiele. Nie jest wyjaśnione jego pochodzenie, choć sądzi się, że pochodził ze Słowacji. Około 1365 malarz znany jako Magister Theodoricus jest wymieniany na pierwszym miejscu, założonego dwa lata wcześniej, praskiego cechu malarzy. Twórcy skupieni wokół tego cechu malowali wedle schematów znanego im malarstwa austriackiego, włoskiego i francuskiego. Teodoryk wyłamał się z tych konwencji, szukając własnego języka formy i stylu. Doceniony został przez Karola IV, od 1359 do końca życia władcy (1367) był jego nadwornym malarzem. Wykonywał dzieła dla zamku na Hradczanach, jak i dla rezydencji Karola IV oraz miejsca przechowywania insygniów koronacyjnych Świętego Cesarstwa Rzymskiego w Karlštejnie.

</doc>
<doc id="1291474" url="https://pl.wikipedia.org/wiki?curid=1291474" title="Banisty Żleb">
Banisty Żleb

Banisty Żleb – jeden z kilku żlebów na zachodnich zboczach Ornaku w Tatrach Zachodnich. Schodzą one spod grzbietu Ornaku do Doliny Starorobociańskiej. Żleby te, licząc od Doliny Iwaniackiej w południowym kierunku, to kolejno: Piekło, Banisty Żleb, Pośredni Żleb, Graniczniak, Żleb na Przełęcz i Żleb pod Pyszną. Nazwa Banisty Żleb pochodzi od miejsca w górnej części żlebu zwanego Banistem. Dawniej istniała w nim kopalnia, czyli bania. Była to jedna z najstarszych kopalni w polskich Tatrach. W dokumentach notowana jest już w 1520 r. jako spółka z udziałem króla Zygmunta I Starego, ale być może istniała już w XV w., gdyż dokument z drugiej połowy XVI w. nazywa ją „Starą Robotą”. Od nazwy kopalni pochodzi nazwa Doliny Starorobociańskiej. Kopalnię oglądał w 1792 r. Baltazar Hacquet, wydobywano w niej rudy antymonowo-miedziane z domieszką ok. 80 g srebra w 100 kg urobku, później także piryt. Pozostałością po dawnej kopalni jest 12 zawalonych już sztolni, usypiska płonnego urobku oddzielonego od kruszca i ślady młyna do rozdrabniania rudy (na tzw. Młynisku). Do kopalni w żlebie prowadziła hawiarska droga.
W dolnej części Banistego Żlebu spływa niewielki potoczek uchodzący do Starorobociańskiego Potoku. W zimie schodzą żlebem duże lawiny.

</doc>
<doc id="1291475" url="https://pl.wikipedia.org/wiki?curid=1291475" title="Maksymilian Umiński">
Maksymilian Umiński

Maksymilian Umiński (zm. 24 kwietnia 1794 w Warszawie) – starościc bielski, porucznik artylerii.
Wyróżnił się w bitwie pod Dubienką w czasie wojny polsko-rosyjskiej w 1792. Po wojnie podał się do dymisji. Należał do sprzysiężenia przygotowującego wybuch insurekcji kościuszkowskiej. W czasie insurekcji warszawskiej przewodził w walce na Lesznie.

</doc>
<doc id="1291480" url="https://pl.wikipedia.org/wiki?curid=1291480" title="Studio CZAD">
Studio CZAD



</doc>
<doc id="1291481" url="https://pl.wikipedia.org/wiki?curid=1291481" title="Gerard López">
Gerard López

Gerard, właśc. Gerard López Segú (ur. 12 marca 1979 w Granollers) – hiszpański trener i piłkarz, grający na pozycji środkowego pomocnika.
Kariera klubowa.
Gerard pochodzi z Katalonii i w młodym wieku podjął treningi w szkółce piłkarskiej FC Barcelona. Grał w drużynach juniorskich, a w 1996 roku został przesunięty do drużyny B, w której był podstawowym i zdobył 10 goli w sezonie w rozgrywkach Segunda División. Barcelona B spadła jednak do Segunda División B. W 1997 roku zawodnik trafił do Valencii. 31 sierpnia zadebiutował w jej barwach w Primera División w przegranym 1:2 wyjazdowym meczu z RCD Mallorca. W Valencii nie miał jednak miejsca w składzie i był rezerwowym. Latem 1998 wypożyczono go do Deportivo Alavés (debiut: 29 sierpnia w zremisowanym 0:0 meczu z Realem Betis). W Deportivo stał się jednak czołowym zawodnikiem. Zdobył 7 goli i pomógł drużynie w utrzymaniu w Primera División. Po sezonie wrócił do Valencii i stał się jej podstawowym zawodnikiem tworząc linię pomocy z Franciskiem Farinosem, Gaizką Mendietą i Argentyńczykiem Kilym Gonzalezem. Z Valencią dotarł do finału Ligi Mistrzów, jednak hiszpański klub przegrał w nim 0:3 z Realem Madryt. W lidze natomiast zespół zajął 3. pozycję.
W 2000 roku Gerard przeszedł do zespołu Barcelony, wracając tym samym do stolicy Katalonii po 3 latach. W jej barwach swój pierwszy mecz zaliczył 9 września przeciwko Málaga CF, a "Blaugrana" wygrała w nim 2:1. W Barcelonie Gerard jednak nie zawsze występował w pierwszym składzie, a na pozycji środkowego pomocnika grali wówczas w FC Barcelona tacy zawodnicy jak Xavi, Josep Guardiola, Phillip Cocu, Mendieta, Edgar Davids czy Andrés Iniesta. Za czasów gry w tym klubie Gerard rozegrał 91 spotkań przez 5 lat i zdobył 4 gole. W 2004 roku został wicemistrzem Hiszpanii, a w 2005 wywalczył swój jedyny, jak dotąd, tytuł mistrza kraju.
W lipcu 2005 na zasadzie wolnego transferu Gerard trafił do francuskiego AS Monaco. W Ligue 1 zadebiutował 14 sierpnia w wygranym 2:1 wyjazdowym meczu z RC Strasbourg. Z Monaco nie osiągnął jednak większych sukcesów, a na skutek urazów i kontuzji rozegrał przez dwa sezony tylko 13 spotkań, w których zdobył jedną bramkę.
W 2007 roku Gerard wrócił do Hiszpanii i został piłkarzem Recreativo Huelva. 22 września zadebiutował w nim w meczu z Espanyolem (2:1).
Kariera reprezentacyjna.
W reprezentacji Hiszpanii Gerard zadebiutował 3 czerwca 2000 roku w zremisowanym 1:1 spotkaniu ze Szwecją. W tym samym roku został powołany przez José Antonio Camacho do kadry na Euro 2000. Tam wystąpił tylko w ćwierćfinale z Francją, przegranym przez Hiszpanów 1:2. Od listopada 2000 znajduje się poza kadrą narodową, w której rozegrał 6 meczów i strzelił 2 gole.

</doc>
<doc id="1291484" url="https://pl.wikipedia.org/wiki?curid=1291484" title="Moje serce należy do ciebie (film 2000)">
Moje serce należy do ciebie (film 2000)

Moje serce należy do ciebie (oryg. "Hamara Dil Aapke Paas Hai") – indyjski dramat miłosny i rodzinny wyreżyserowany w 2000 roku przez Satish Kaushik, autora "Tere Naam", "Vaada", "Shaadi Se Pehle". W rolach głównych Anil Kapoor, Aishwarya Rai, którzy zagrali rok wcześniej w parze w "Taal". Tematem filmu jest przemoc społeczna, strach uniemożliwiający walkę z tą przemocą, a także odrzucenie jakie przeżywa kobieta zgwałcona. Film porusza problem odzyskiwania godności utraconej w wyniku krzywdy i budzenie się miłości wobec kogoś, kto potrafi uszanować kobietę upokorzoną, odtrąconą przez wszystkich, w oczach rodziny i społeczeństwa zhańbiona gwałtem.
Fabuła.
Preety Virat (Aishwarya Rai) została wychowana przy świątyni, w rodzinie, w której nikt nie napił się wody, zanim nie dopełnił modlitwy. Widząc jak na oczach sparaliżowanego strachem tłumu gangster Bhavani Chaudhry (Mukesh Rishi) przebija człowieka nożem, Preety decyduje się świadczyć przeciwko mordercy. Jednak ranny człowiek wobec groźby uśmiercenia rodziny, wycofuje skargę przeciwko gangsterowi. Odwaga dziewczyny zostaje ukarana. Gangster mści się nasyłając na nią swojego brata Babloo. Zbezczeszczona gwałtem Preety nie znajduje w swojej rozpaczy pocieszenia w domu. Jej ojciec w obawie przed hańbą rodzinną i niemożnością wydania za mąż pozostałych córek, chce, aby Preety na zawsze opuściła dom.. Nie mając gdzie się podziać, dziewczyna szuka pomocy u swej koleżanki. Jej sprawa zostaje jednak nagłośniona przez prasę. Rodzice koleżanki i sąsiedzi odrzucają Preety jako nieczystą. Wśród nich pojawia się jednak oburzony Avinash (Anil Kapoor). Z szacunkiem wprowadza on Preety do swojego domu, daje jej dach nad głową, karmi głodzącą się w rozpaczy, załatwia jej pracę. Robi wszystko, aby Preety odzyskała godność utraconą w wyniku gwałtu i odrzucenia ze strony ludzi. Pomagają mu w tym wychowywane przez niego dzieci.
Muzyka i piosenki.
Film zawiera 8 piosenek. Muzykę skomponował duet Sanjeev-Darshan, autorzy "Mann", "Khiladi 420".

</doc>
<doc id="1291496" url="https://pl.wikipedia.org/wiki?curid=1291496" title="Wiejska Kawa">
Wiejska Kawa

Wiejska Kawa – popularna elegancka kawiarnia podmiejska, w budynku z 1782 o charakterze pałacu wiejskiego. Znajdowała się u zbiegu ulicy Wiejskiej i obecnej Górnośląskiej w Warszawie.
Była to pierwsza warszawska kawiarnia znajdująca się w ogrodzie.

</doc>
<doc id="1291500" url="https://pl.wikipedia.org/wiki?curid=1291500" title="Habirowie">
Habirowie



</doc>
<doc id="1291502" url="https://pl.wikipedia.org/wiki?curid=1291502" title="Solarymetr">
Solarymetr

Solarymetr - rodzaj przyrządu pomiarowego, który służy do pomiaru natężenia całkowitego promieniowania słonecznego. Ten przyrząd pomiarowy działa w oparciu o zjawiska termoelektryczne.
Odmiany solarymetru:

</doc>
<doc id="1291507" url="https://pl.wikipedia.org/wiki?curid=1291507" title="Jakub Rakowski">
Jakub Rakowski

Jakub Rakowski herbu Trzywdar (ur. ok. 1750) – podwojewodzi i poseł ziemi wiskiej na Sejm Czteroletni w 1790 roku oraz na sejm grodzieński. Marszałek konfederacji targowickiej ziemi wiskiej.

</doc>
<doc id="1291508" url="https://pl.wikipedia.org/wiki?curid=1291508" title="The Central Europe Rally">
The Central Europe Rally

The Central Europe Rally – pierwsza edycja rajdu została zaplanowana na dni 20 - 26 kwietnia 2008. Odprawa pojazdów odbyła się 19 kwietnia w Budapeszcie, gdzie zaczęła się rywalizacja kierowców. Meta znajdowała się nad Balatonem. Rajd organizowany był przez Amaury Sport Organisation (ASO) i był pierwszą rundą Dakar Series.
Inne spotykane nazwy rajdu to: Rajd Europy Centralnej (spolszczenie) lub Central European Rally.
Zaplanowana trasa.
Organizatorzy po nieudanych próbach odśnieżania postanowili skrócić etap Sovata-Sovata. Ilość śniegu nie pozwoliła im przygotować Książkę drogową, a co za tym idzie, zapewnić bezpieczeństwa na odwołanym fragmencie trasy.
Polskie załogi.
Na liście zgłoszeń otwartej od 11 lutego znalazł się polski motocyklista Krzysztof Jarmuż oraz dwie załogi startujące samochodem i jedna ciężarówką.
Krzysztof Jarmuż dojechał swą Hondą na 36 pozycji ze stratą 2 godz. 25 min. i 41 s. do zwycięzcy. 
Land Roverem Discovery pojechali Ernest Górecki z pilotem Robertem Góreckim. Załoga ta z powodu problemów technicznych musiała wycofać się z rywalizacji.
W barwach Driverse Extreme TVN Turbo team wystąpili ciężarówką MAN, Grzegorz Baran, Izabela Szwagrzyk (pilot) i Andrzej Grigoriew (Mechanik). Ukończyli oni rajd na 16 pozycji ze stratą 2 godz. 39 min. i 40 s.

</doc>
<doc id="1291509" url="https://pl.wikipedia.org/wiki?curid=1291509" title="Odbiornik telewizyjny">
Odbiornik telewizyjny



</doc>
<doc id="1291514" url="https://pl.wikipedia.org/wiki?curid=1291514" title="Son (rzeka)">
Son (rzeka)

Son – rzeka w Indiach o długości 784 km oraz powierzchni dorzecza 71 900 km²
Źródła rzeki znajdują się na wyżynie Dekan, a uchodzi ona do rzeki Ganges.
Rzeka Son jest wykorzystywana do nawadniania pól uprawnych oraz w dolnym biegu do żeglugi. W 2006 roku na rzece otwarto zaporę z elektrownią wodną o mocy 425 MW, która zaopatruje w energię elektryczną mieszkańców stanu Madhya Pradesh. Podczas budowy zatopiono 336 wsi i przesiedlono z miejsca dotychczasowego zamieszkania ponad 143 tysięcy osób.

</doc>
<doc id="1291517" url="https://pl.wikipedia.org/wiki?curid=1291517" title="Bitwa morska w Zatoce Muros">
Bitwa morska w Zatoce Muros

Bitwa morska w Zatoce Muros – starcie zbrojne, które miało miejsce 25 lipca 1544 r. Bitwa została stoczona w trakcie wojny Franciszka I z Karolem V Habsburgiem (1542–1544) toczonej w ramach wojen włoskich. 
Dnia 25 lipca 1543 r. eskadra hiszpańska w sile 25 okrętów dowodzona przez admirała Alvaro de Bazanę, przypuściła atak na francuską eskadrę w sile 30 okrętów pod wodzą admirała J. de Clamorgana. Miejscem starcia była zatoka Muros w ujściu rzeki Tambre w pobliżu przylądka Finisterre w Hiszpanii. 
Dwugodzinna walka zakończyła się zwycięstwem floty hiszpańskiej. Ocalał zaledwie jeden francuski okręt. Francuzi stracili ok. 3 000 zabitych i rannych, Hiszpanie ok. 300 zabitych i ok. 500 rannych. 

</doc>
<doc id="1291519" url="https://pl.wikipedia.org/wiki?curid=1291519" title="Wyższa szkoła rolnicza">
Wyższa szkoła rolnicza

Wyższa szkoła rolnicza

</doc>
<doc id="1291520" url="https://pl.wikipedia.org/wiki?curid=1291520" title="Dolina Iwaniacka">
Dolina Iwaniacka

Dolina Iwaniacka – dolina w Tatrach Zachodnich pomiędzy stokami Kominiarskiego Wierchu i Ornaku, zbiegająca spod Iwaniackiej Przełęczy (1459 m n.p.m.) do Doliny Starorobociańskiej. Jej wylot znajduje się na wysokości ok. 1085 m. Nazwa doliny pochodzi od polany Iwanówka, znajdującej przy wylocie doliny, na jej północnym stoku. Dawniej dolina była wypasana, wchodziła w skład hali Iwanówka.
Dolina wycięta jest głównie w czerwonych piaskowcach kwarcystycznych. Jej dnem spływa Iwaniacki Potok uchodzący do Starorobociańskiego Potoku. Miejscami gubi on wodę, która wsiąka w przepuszczalne podłoże. Cała dolina jest porośnięta świerkowym lasem.
W dolinie znajduje się kilkanaście niewielkich jaskiń, m.in. Schronisko pod Dziobem I, Schronisko pod Dziobem II, Schronisko pod Dziobem III, Schron Zachodni w Iwanówce, Szczelina w Iwanówce i Schron w Ścianie pod Szczytem.

</doc>
<doc id="1291522" url="https://pl.wikipedia.org/wiki?curid=1291522" title="Chokher Bali">
Chokher Bali

Chokher Bali (tłumaczenie: „piasek w oku”, inaczej „wciąż drażniące”, inne tytuły "Choker Bali: A Passion Play", "Sand in the Eye", "Binodini", bengalski চোখের বালি, hindi: चोखेर बाली) – bengalski dramat w oparciu o powieść Rabindranath Tagore. Film został wyreżyserowany przez Rituparno Ghosha, autora "Antarmahal", czy "Raincoat". W rolach głównych Prasenjit, Aishwarya Rai i Raima Sen. To właśnie te dwie kobiety są dla siebie tytułową „solą w oku”.
Tematem filmu jest gra cudzymi uczuciami, duch podziału w rodzinie na tle szykowanego przez Anglików podziału zbyt bojowego Bengalu.
Nominacja do nagrody Złotego Leoparda na Festiwalu Filmowym w Locarno.
Fabuła.
Dwaj przyjaciele student medycyny Mahendra (Prasenjit Chatterjee) i poeta Behari (Tota Roy Chowdhury), nawet nie obejrzawszy zdjęcia odrzucają propozycje małżeństwa z piękną Binodini (Aishwarya Rai). Dziewczyna poślubiwszy kogo innego, rok później staje się wdową. Nie godzi się jednak z wyrzeczeniami, jakie są udziałem losu wdowy. Piękna, młoda, wykształcona przez zakonnice, dobrze władająca językiem angielskim pojawia się w domu Mahedry jako posługująca jego owdowiałej matce. 

</doc>
<doc id="1291524" url="https://pl.wikipedia.org/wiki?curid=1291524" title="Nocny lot (powieść)">
Nocny lot (powieść)

Nocny lot (fr. "Vol de nuit") – powieść francuskiego pisarza i lotnika Antoine’a de Saint-Exupéry’ego z 1931 roku.
Tło powstania.
Była to druga w dorobku twórczym pisarza powieść o cywilnych lotnikach po wcześniej opublikowanej i dobrze przyjętej "Poczcie na południe" („Courrier sud”, 1929). Oparta została na osobistych doświadczeniach autora, który pracując od 1926 dla Towarzystwa Latécoère (późniejsza Aéropostale), najpierw jako pilot poczty lotniczej, a następnie (1929-31) jako dyrektor jego południowoamerykańskiego oddziału Aeroposta Argentina, poznał w ten sposób opisywaną tematykę obustronnie. Powieść dedykował swemu ówczesnemu dyrektorowi Didierowi Daurat, będącemu pierwowzorem postaci ambitnego i wymagającego Rivière'a. Postać pilota Fabiena zdradza cechy osobiste, podobnie jak anonimowa postać jego młodej żony, nawiązująca do Consuelo – poznanej wówczas w Argentynie żony pisarza. Również inne, drugoplanowe postacie powieści wzorowane są na osobach pochodzących z ówczesnego zawodowego otoczenia autora.
Wydana z przedmową André Gide'a przez paryskie wydawnictwo Gallimard w grudniu 1931, powieść uzyskała w tym samym roku nagrodę Prix Femina i ugruntowała obecność jej autora w świecie literackim. Była jedną z pierwszych powieści wydanych przez Gallimarda w formacie kieszonkowym (seria „Le livre de poche”, 1953). Przełożona na kilka języków i wciąż zaliczana do światowych bestsellerów.
Treść.
Akcja tej niewielkiej objętościowo powieści jest równie skąpa: pilot Fabien odbywa uciążliwy lot z pocztą z odległej Patagonii do Buenos Aires. W centrali jego przelot śledzony jest przez dyżurnych radiotelegrafistów i niecierpliwie oczekiwany przez zamiłowanego w punktualności dyrektora Rivière. Z niepokojem też czeka na przybycie męża jego młoda żona. Tymczasem początkowo korzystne warunki pogodowe pogarszają się i samolot Fabiena dostaje się w obszar groźnej burzy, w której pilot z wolna traci orientację. Kiedy do bazy przybywają inni piloci, a jego maszyny wciąż brak – oczekujący przyjmują dramatyczne przypuszczenie o zaginięciu za tragiczną pewność.
Cechy powieści.
Utwór ten uważany często za opowiadanie, jest w istocie powieścią psychologiczną, w której tragizm opisanej sytuacji pisarz połączył z ukazaniem swoistego heroizmu głównych postaci. Tocząca się w 1930 r. akcja rozgrywa się równolegle na dwóch planach i ma dwóch bohaterów (Fabien i Rivière). Jej osią jest tytułowy lot nocny, który „trwa niby choroba”, i podobnie jak ona, do zaangażowania się zmusza też innych. Dla autora stanowi on przede wszystkim niezwykłe tło dla ukazania dwóch przeciwstawnych osobowości: jedną jest arbitralny i wymagający szef, który w przesadnej trosce o dobro firmy stale nagina wolę swych pracowników, zmuszając ich do nadzwyczajnych dokonań. Drugą jest pracownik – jako uległy podmiot jego woli, który usiłując sprostać tym wymaganiom, często nadmiernie ryzykuje i niekiedy płaci własnym życiem.
Osobno nakreślono dramat młodej żony, której mężczyzna „przeznaczony jest na ową dziwną ofiarę”. Lotnik Fabien – człowiek, którego kocha i otacza swą troskliwością, a który zniewolony reżimem pracy, ustawicznie wymyka się i od niej oddala, stając się wtedy tajemniczy i obcy, jak ktoś prowadzący podwójne życie. Ich wspólne zacisze domowe jest dla niego „tylko dnem morza”, a pochłonięty swą pracą mąż doznaje w niej uczuć, których z kochającą żoną nie dzieli i które do końca pozostają dla niej skryte.
Na szczególnie kontrowersyjną, a przez to główną postać opowieści wykreowany jest jednak Rivière – szef ogarnięty pragnieniem udowodnienia wyższości poczty lotniczej nad innymi formami przesyłek, i obsesyjnie działający na rzecz wzrostu jej opłacalności dla przedsiębiorstwa. On sam jest zarazem twórcą i niewolnikiem rygorystycznego układu z drobiazgowo przestrzeganym regulaminem „przypominającym obrządek religijny”. Będąc jego surowym strażnikiem, jest przekonany, że „zbrodnią byłaby pobłażliwość”, a wszelkie okazywanie słabości innym może go tylko ośmieszyć. Zawodowa gorliwość zmusza go też do nieustannego pobudzania ambicji pracowników, by stłumić w nich naturalne poczucie obaw, wątpliwości i lęku. „Obchodzi go jedynie cel ostateczny” i jako osamotniony zwolennik nocnych lotów, tworzy w ten sposób bezwzględny system eksploatacji personelu, w którym nie ma miejsca na przyjaźń ("Można kochać tych, którym się rozkazuje, ale nie trzeba im o tym mówić").
W praktyce i on pada ofiarą tego układu: surowy rygor i brzemię odpowiedzialności za tych, którzy w lotach stale narażają swe życie, skutkuje jego wyobcowaniem w środowisku pracy i poza nią. Wprawdzie obojętny na swą opinię wśród pracowników, którym „zawsze przypomina dziewiętnastowiecznego wędrowca”, całkowicie pochłonięty swą misją i nieustannie zaangażowany w działanie – w istocie czuje się „obcy i osamotniony” nawet w tłumie otaczających go ludzi. W jego osobie pisarz dał wnikliwą analizę postaci chorobliwie skupionego na zadaniu i wyalienowanego z otoczenia zwierzchnika.
Odbiór i adaptacje.
Mimo ogólnego uznania i przyznanej nagrody, powieść natrafiła też w kraju na krytykę, przede wszystkim w kręgach zawodowych (pilotów), co wrażliwego autora dotknęło wywołując u niego przewlekły kryzys twórczy, zakończony dopiero w 1939 wydaniem kolejnej powieści ("Ziemia, planeta ludzi"). Z widocznym powodzeniem spotkał się odbiór utworu zagranicą. Już w 1933 powieść przeniósł na ekran Clarence Brown jako "Nocny lot", w którym najważniejsze role zagrali John Barrymore (Rivière), Clark Gable (Fabien), Helen Hayes (jego żona), Robert Montgomery (pilot Pellerin) oraz Lionel Barrymore (inspektor Robineau).
Powieść stanowiła także inspirację dla amerykańskiego kompozytora Gardnera Reada, który w 1936-37 stworzył 7-minutowy utwór na orkiestrę zatytułowany "Night Flight, tone poem for orchestra, Opus 44". Z kolei Luigi Dallapiccola był twórcą osnutej na utworze opery "Volo di notte", skomponowanej do włoskiego libretta (premiera we Florencji w maju 1940).
Przekłady i wydania polskie.
Wydania w tym tłumaczeniu (niekiedy w jednej edycji z innymi utworami): PIW, Pax, Wydawnictwo Literackie, Książka i Wiedza, KAW, Siedmioróg.

</doc>
<doc id="1291527" url="https://pl.wikipedia.org/wiki?curid=1291527" title="Sonipat">
Sonipat

Sonipat (hindi सोनीपत) – miasto w Indiach, w stanie Hariana. W 2001 miasto to zamieszkiwało 216 213 osób.
W mieście rozwinęło się rzemiosło, a także drobny przemysł.

</doc>
<doc id="1291535" url="https://pl.wikipedia.org/wiki?curid=1291535" title="Liddy Holloway">
Liddy Holloway

Liddy Holloway (ur. 27 marca 1945 w Wellington - zm. 29 grudnia 2004), nowozelandzka aktorka.
Była córką ministra gabinetu, pierwotnie pracowała jako dziennikarz. Przystąpiła do aktorstwa i miał długą karierę w teatrze. Ona też zagrała w Australii w 1980 roku z grając role w filmach fabularnych Squizzy Taylor i Clinic. Ukazywała się w rolach gościa w kilku epizodach opery mydlanej, serialach, dla której też napisała scenariusze.
29 grudnia 2004 po długiej chorobie zmarła na raka wątrobowokomórkowego, zostawiając troje dzieci.

</doc>
<doc id="1291537" url="https://pl.wikipedia.org/wiki?curid=1291537" title="Bohdan Skaradziński">
Bohdan Skaradziński

Bohdan Wojciech Skaradziński, pseud. "Jan Brzoza", "Kazimierz Podlaski" (ur. 5 stycznia 1931 w Osowcu nad Biebrzą, zm. 4 maja 2014 w Podkowie Leśnej) – polski publicysta, pisarz i działacz społeczny.
W czasie nauki w liceum był dowódcą podziemnej organizacji młodzieżowej. W 1952 został aresztowany, następnie skazany na karę 10 lat pozbawienia wolności, więziony we Wronkach i Raciborzu, wyszedł na wolność w 1956. W latach 1959-1980 był pracownikiem Biura Studiów i Projektów Inżynierii Miejskiej w Warszawie. W 1963 ukończył studia w Szkole Głównej Planowania i Statystyki, w 1976 doktoryzował się na Wydziale Ekonomiczno-Socjologicznym Uniwersytetu Łódzkiego. W latach 1965-1967 przebywał na kontrakcie w Bagdadzie, w latach 1979-1980 w Trypolisie (Libia). 
Od 1959 współpracował z miesięcznikiem „Więź”, gdzie pisał na tematy historyczne, m.in. wraz ze Zdzisławem Szpakowskim prowadził dział „Z problemów najnowszej historii Polski”. Od 1970 był członkiem kolegium redakcyjnego pisma, w latach 1981-1983 zastępcą redaktora naczelnego, następnie członkiem rady redakcyjnej. W latach 70. został członkiem warszawskiego Klubu Inteligencji Katolickiej. Po 13 grudnia 1981 był jednym z założycieli i prezesem Komitetu Pomocy Bliźniemu przy parafii św. Krzysztofa w Podkowie Leśnej, współpracownikiem ks. Leona Kantorskiego. Organizował parafialne spotkania o tematyce historycznej, na których był również prelegentem, był inicjatorem „Dni Kultury Chrześcijańskiej Zachodniego Mazowsza”. Publikował w pismach II obiegu (m.in. "Tygodnik Wojenny", "Baza", "Tygodnik Mazowsze", "Przegląd Wiadomości Agencyjnych", "Karta"). W latach 1989-1991 redagował także dodatek do „Tygodnika Białostockiego” pt. „Sprawy Pobratymcze”. W latach 1993-2002 publikował na łamach „Więzi” stały felieton w rubryce „Uwaga na Wschód”. W swojej twórczości zajmował się historią Polski XX w. oraz relacjami Polaków z sąsiadami na Wschodzie.
W 1985 otrzymał Nagrodę Kulturalną „Solidarności” za książkę "Białorusini, Litwini, Ukraińcy", a w 1989 Nagrodę im. Jerzego Łojka za książkę "Polski rok 1919". 
W 2005 został Honorowym Obywatelem Podkowy Leśnej, a dwa lata później w 2007 r. został odznaczony Krzyżem Oficerskim Orderu Odrodzenia Polski (M.P. z 2007, nr 52, poz. 596).
Mieszkał w Podkowie Leśnej razem z żoną Zofią, córką Hanną i synem Janem Skaradzińskim.

</doc>
<doc id="1291541" url="https://pl.wikipedia.org/wiki?curid=1291541" title="Deloraine">
Deloraine

Deloraine – miejscowość na australijskiej wyspie Tasmania.
Zamieszkiwane jest przez ponad 2 tysiące mieszkańców.

</doc>
<doc id="1291546" url="https://pl.wikipedia.org/wiki?curid=1291546" title="Baltazar Paśnikowski">
Baltazar Paśnikowski

Baltazar Paśnikowski (ur. 3 stycznia 1830 w Czemiernikach, zm. 17 czerwca 1863 w Zamościu) – polski ksiądz katolicki, działacz niepodległościowy.
Urodził się w rodzinie mieszczańskiej w Czemiernikach, w województwie lubelskim. Edukację swoją rozpoczynał w Łukowie, następnie w roku 1848 wraz z listem pochwalnym został przyjęty do piątej klasy Gimnazjum Męskiego w Lublinie (ob. I Liceum Ogólnokształcącego im. Stanisława Staszica).
W 1849 roku wstąpił do seminarium duchownego w Lublinie, po roku skierowano go na studia do Akademii Duchownej w Warszawie. Kapłanem został w 1853, jego pierwszą parafią były Bełżyce - pełnił tam posługę wikariusza. Naukę zakończył w 1854 ze stopniem kandydata teologii. W roku 1855 został wikariuszem w lubelskiej katedrze Matki Bożej pw. św. Jana Chrzciciela i św. Jana Ewangelisty.
W 1861 roku ks. Paśnikowski wraz z Leonem i Stanisławem Frankowskim stworzył jedną z pierwszych w kraju organizacji spiskowych przygotowujących powstanie styczniowe. Szacuje się, że w jego grupie mogło działać nawet około 5000 osób. Wciągnął do konspiracji wielu przedstawicieli duchowieństwa. Wierzył, że walka o niepodległość ojczyzny wynika z prawd wiary chrześcijańskiej i powinni w niej uczestniczyć zarówno wierni, jak i duchowni.
Od 1862 pełnił funkcję naczelnika powstańczego województwa lubelskiego. Miesiąc przed wybuchem powstania - 19 grudnia 1862 - został aresztowany. Został osadzony w twierdzy Zamość. Pomimo wielogodzinnych tortur nie wydał nikogo, lecz zapadł na zdrowiu psychicznym.
17 czerwca 1863 roku znaleziono go w celi martwego. Przyczyny jego śmierci nigdy nie ustalono i przypisano ją samobójstwu. Według władz powstańczych został pokątnie zamordowany. Ciało ks. Baltazara Paśnikowskiego pochowano na cmentarzu w Zamościu
Obecnie jego imię nosi jedna z ulic Lublina w dzielnicy Konstantynów.

</doc>
<doc id="1291547" url="https://pl.wikipedia.org/wiki?curid=1291547" title="Mistrz Ołtarza z Trzeboni">
Mistrz Ołtarza z Trzeboni

Mistrz Ołtarza z Trzeboni (cz. "Mistr třeboňského oltáře"), znany w literaturze jako Mistrz z Trzebonia (niem. "Wittingauer Meister"), anonimowy malarz czeski doby gotyku, reprezentujący styl piękny, panujący w rzeźbie i malarstwie gotyckim na przełomie XIV i XV stuleci.
Ten anonimowy artysta o nieznanym pochodzeniu otrzymał "imię" Mistrz z Trzeboni, ponieważ większość przypisywanych mu dzieł, stanowiących dziś część zbiorów sztuki średniowiecznej Galerii Narodowej w Pradze, zachowała się na południowym obszarze Czech. Tam właśnie ród Rožemberków posiadał liczne posiadłości ziemskie, przede wszystkim w Třeboni (Trzeboni), gdzie znajduje się klasztor oo Augustianów z kościołem Św. Idziego, dla którego artysta namalował jedno z najważniejszych w jego oeuvre dzieł: cykl obrazów retabulum głównego ołtarza. Genezy jego stylu dopatruje się w tradycji gotyckiego malarstwa czeskiego, które reprezentował m.in. Mistrz Teodoryk. W swoim stylu połączył daleko idący gotycki idealizm treści i formy malarskie z tendencjami realistycznymi. Za pomocą miękkiego modelunku światłocieniowego ukształtował przestrzeń i formę swoich malarskich kompozycji. W przedstawieniach Marii, Jezusa czy świętych, miękko wyłaniające się z przestrzeni postacie malowane są po gotycku, sylwetki są uwysmuklone. Ich twarze o delikatnie, subtelnie zróżnicowanym wyrazie uduchowienia oraz gestykulacja charakteryzują styl piękny. Z drugiej strony w typach twarzy (np. strażnicy ze sceny Zmartwychwstania z Ołtarza Trzebońskiego) i ich indywidualizacji artysta osiągnął pewne cechy naturalizmu.

</doc>
<doc id="1291548" url="https://pl.wikipedia.org/wiki?curid=1291548" title="Mistrz Ołtarza z Trzebonia">
Mistrz Ołtarza z Trzebonia



</doc>
<doc id="1291551" url="https://pl.wikipedia.org/wiki?curid=1291551" title="Arturas Paulauskas">
Arturas Paulauskas



</doc>
<doc id="1291552" url="https://pl.wikipedia.org/wiki?curid=1291552" title="Pokémony latające">
Pokémony latające



</doc>
<doc id="1291553" url="https://pl.wikipedia.org/wiki?curid=1291553" title="Artūras Paulauskas">
Artūras Paulauskas

Artūras Paulauskas (ur. 23 sierpnia 1953 w Wilnie) – litewski polityk, prawnik, prokurator generalny w latach 1990–1995, przewodniczący Sejmu w latach 2000–2006, w 2008 minister środowiska w rządzie Gediminasa Kirkilasa, lider Nowego Związku.
Życiorys.
Wykształcenie i działalność zawodowa.
W 1976 ukończył studia prawnicze na Uniwersytecie Wileńskim.
Po ukończeniu studiów pracował jako prokurator. W Prokuraturze Rejonowej w Koszedarach był śledczym (1976–1979) i zastępcą prokuratora rejonowego (1979–1982). W latach 1982–1987 pełnił funkcję prokuratora rejonowego w Oranach. W latach 1987–1990 był zastępcą prokuratora generalnego Litewskiej SRR.
Od 1990 do 1995 pełnił funkcję prokuratora generalnego Republiki Litewskiej, a w latach 1995–1997 był zastępcą prokuratora generalnego. Kierując PG, zdobył popularność w związku ze zwalczaniem zorganizowanej przestępczości na Litwie. Mimo to został przesunięty na niższe stanowisko po objęciu na Litwie władzy przez postkomunistyczną lewicę. Jej lider i jednocześnie prezydent Litwy Algirdas Brazauskas uznał, że Artūras Paulauskas nie był dość skuteczny w walce z przestępczością zorganizowaną. Z funkcji zastępcy prokuratora generalnego został odwołany w 1997 po objęciu rządów przez konserwatystów.
Po odejściu z pracy w prokuraturze prowadził prywatną praktykę adwokacką.
Działalność polityczna.
W grudniu 1997 wystartował w wyborach prezydenckich. Uzyskał przy tym poparcie polityków lewicowych, którzy dwa lata wcześniej odsunęli go od kierowania Prokuraturą Generalną. Do wyborów przystąpił z poparciem Litewskiej Demokratycznej Partii Pracy i Litewskiego Związku Liberałów oraz Akcji Wyborczej Polaków na Litwie. Poparcia udzielił mu również ustępujący prezydent Algirdas Brazauskas, który zrezygnował z ubiegania się o drugą kadencję. Jednocześnie deklarował się jako polityk ponadpartyjny, a swoje poglądy określał jako socjalliberalne.
Artūras Paulauskas wygrał I turę wyborów, która odbyła się 21 grudnia 1997, zdobywając 45,28% ważnych głosów. W II turze, która odbyła się 4 stycznia 1998, przegrał jednak z Valdasem Adamkusem, uzyskując 49,63% ważnych głosów.
Po przegranych wyborach prezydenckich kontynuował działalność polityczną. W 1998 założył Nowy Związek (Socjalliberałowie). W swoim ugrupowaniu skupił w większości postaci mało znane i mało doświadczone w polityce. Przed wyborami parlamentarnymi w 2000 odrzucił złożoną przez Algirdasa Brazauskasa propozycję wspólnego startu Nowego Związku z blokiem ugrupowań centrolewicowych. W wyborach do Sejmu, które odbyły się 8 października 2000 Nowy Związek odniósł względny sukces, zdobywając 19,64% głosów i 18 mandatów z listy ogólnokrajowej oraz 11 mandatów w okręgach jednomandatowych. Wybory wygrał blok centrolewicowy, jednak powyborczą koalicję rządową utworzyły Nowa Związek Artūrasa Paulauskasa oraz Litewski Związek Liberałów Rolandasa Paksasa bez udziału partii lewicowych. Rolandas Paksas stanął na czele rządu, zaś Artūras Paulauskas 19 października 2000 został wybrany na przewodniczącego Sejmu.
Wiosną 2001 doszło do sporu między oboma ugrupowaniami koalicyjnymi m.in. wokół prywatyzacji państwowego koncernu gazowego, reformy systemu podatków, restytucji ziemi oraz zarządzania przedsiębiorstwem Mažeikių Nafta. 18 czerwca 2001 zażądał dymisji Rolandasa Paksasa, a następnie Nowy Związek wycofał swoich ministrów z rządu. 21 czerwca premier podał się do dymisji, a nową koalicję utworzyły Nowy Związek oraz socjaldemokraci Algirdasa Brazauskasa. W nowym układzie politycznym Algirdas Brazauskas został premierem, zaś Artūras Paulauskas zachował stanowisko przewodniczącego parlamentu.
W grudniu 2002 ponownie wystawił swoją kandydaturę w wyborach prezydenckich. Nie udało mu się jednak powtórzyć sukcesu sprzed 5 lat. W I turze, która odbyła się 22 grudnia 2002 uzyskał jedynie 8,31% ważnych głosów i nie wszedł do II tury.
Jako przewodniczący Sejmu odgrywał znaczącą rolę w czasie kryzysu politycznego związanego z zarzutami wobec prezydenta Rolandasa Paksasa. Po tym, gdy 30 października 2003 służby specjalne przekazały Sejmowi materiały obciążające osoby z otoczenia prezydenta, parlament powołał tymczasową komisją śledczą do zbadania sprawy. Raport komisji, przyjęty przez Sejm 2 grudnia tego roku, zawierał zarzuty także wobec prezydenta. W tym samym czasie niektórzy z polityków bliskich Rolandasowi Paksasowi oskarżyli marszałka Sejmu o udział w spisku mającym odsunąć prezydenta od władzy. 19 lutego 2004 zakończyła prace specjalna komisja śledcza (powołana 18 grudnia 2003), która przyjęła wnioski obciążające Paksasa. Tego samego dnia Sejm opowiedział się za wszczęciem procedury oskarżenia wobec prezydenta. Artūras Paulauskas wezwał prezydenta do ustąpienia ze stanowiska. 6 kwietnia 2004 Sejm, w głosowaniu nad trzema zarzutami postawionymi wcześniej Rolandasowi Paksasowi, opowiedział się za pozbawieniem go urzędu prezydenta. Tego samego dnia Artūras Paulauskas jako przewodniczący parlamentu przejął obowiązki głowy państwa. 12 lipca 2004 przekazał urząd wybranemu w wyborach przedterminowych Valdasowi Adamkusowi, któremu wcześniej udzielił poparcia.
Urząd przewodniczącego Sejmu pełnił do końca kadencji w 2004. W wyborach, które odbyły się 10 i 23 października, jego Nowy Związek startował w koalicji z Litewską Partią Socjaldemokratyczną Algirdasa Brazauskasa. Wspólna lista uzyskała 20,65% głosów w okręgu wielomandatowym. Ostatecznie socjalliberałowie uzyskali 11 miejsc w nowo wybranym Sejmie. Artūras Paulauskas ponownie uzyskał mandat i 15 listopada 2004 został po raz kolejny wybrany na przewodniczącego Sejmu. Wcześniej jego partia zawarła porozumienie o utworzeniu koalicji rządowej z socjaldemokratami oraz zwycięską w wyborach Partią Pracy Viktora Uspaskicha.
Urząd przewodniczącego tym razem pełnił do 12 kwietnia 2006. Został odwołany w związku z zarzutami dotyczącymi wykorzystywania służbowych samochodów do prywatnych celów przez pracowników kancelarii Sejmu. Po tym wydarzeniu Nowy Związek wycofał się z koalicji rządowej.
28 stycznia 2008 socjalliberałowie powrócili do współpracy z socjaldemokratami, tworząc nową koalicję popierającą rząd Gediminasa Kirkilasa. W negocjacjach koalicyjnych ustalono, że liderowi socjalliberałów przypadnie kierownictwo resortu środowiska. 31 stycznia 2008 został powołany na stanowisko ministra środowiska w gabinecie Gediminasa Kirkilasa. Urząd ten sprawował do 9 grudnia tego samego roku.
W związku z porażką swojego ugrupowania w wyborach parlamentarnych z 12 października 2008 (Nowy Związek nie przekroczył progu wyborczego) zapowiedział powrót do wykonywania zawodu prawnika. W wyborach w 2011 był liderem listy wyborczej Nowego Związku w wyborach do rady miejskiej Wilna, jednak lista socjalliberalna z poparciem 1,84% głosów nie uzyskała przedstawicielstwa w radzie. Po zjednoczeniu Nowego Związku z Partią Pracy w lipcu 2011 objął funkcję wiceprzewodniczącego tego drugiego ugrupowania. W wyniku wyborów parlamentarnych w 2012 z ramienia Partii Pracy powrócił do litewskiego parlamentu.
W 2014 ponownie wystartował w wyborach prezydenckich, w I turze otrzymując 12,01% głosów i zajmując 3. miejsce wśród 7 kandydatów. W wyborach parlamentarnych w 2016 nie uzyskał poselskiej reelekcji. Później odszedł z Partii Pracy, w 2017 założył ruch polityczny pod nazwą „Pirmyn, Lietuva”. W 2020 objął funkcję wiceprzewodniczącego partii Wolność i Sprawiedliwość, formacji powstałej z przekształcenia Litewskiego Związku Wolności, do której dołączyły jego ruch oraz ugrupowanie Porządek i Sprawiedliwość.
Życie prywatne.
Dwukrotnie żonaty, drugi związek małżeński zawarł z Jolantą Paulauskienė. Ma dwóch synów z pierwszego małżeństwa, oraz córkę i syna z drugiego związku.

</doc>
<doc id="1291555" url="https://pl.wikipedia.org/wiki?curid=1291555" title="Pisząca list">
Pisząca list

Pisząca list () – obraz Jana Vermeera datowany na lata 1670–1671. Płótno jest sygnowane po stronie, na stole, pod prawą ręką kobiety. Obraz znajduje się obecnie w National Gallery of Ireland w Dublinie.
Obraz ten należy do późnego okresu twórczości Vermeera, a jego datowanie jest różne i waha się od lat 1660–1662 do roku 1671.
Płótno przedstawia scenę we wnętrzu, w którym pobliżu okna znajdują się dwie kobiety – służąca i jej pani. Służąca stoi i spogląda przez okno, usytuowane z lewej strony, podczas gdy gospodyni siedząca przy stole zajęta jest pisaniem listu. Na ścianie w tle zawieszony jest obraz ze sceną odnalezienia Mojżesza, ten sam, co na płótnie "Astronom", a przypisywany Jacobowi van Loo, Christiaenowi van Couwenbergh albo Peterowi Lely.
"Pisząca list" została wraz z innymi obrazami z "Beit Collection" skradziona 26 kwietnia 1974 przez grupę dowodzoną przez Rose Dergdale dla celów IRA. Po tygodniu dzieła zostały odnalezione.

</doc>
<doc id="1291556" url="https://pl.wikipedia.org/wiki?curid=1291556" title="Bar Loebel Monasch">
Bar Loebel Monasch

Bar Loebel Monasch (ur. w 1801, zm. w 1879) – żydowski drukarz z Krotoszyna, autor pamiętnika pt. "Lebenserinnerungen". 
Był dziadkiem australijskiego generała Johna Monasha, który jest patronem Uniwersytetu Monasha, największej australijskiej uczelni. 

</doc>
<doc id="1291563" url="https://pl.wikipedia.org/wiki?curid=1291563" title="Spilit">
Spilit

Spilit – wylewna (bazalt) lub żyłowa (diabaz) skała magmowa tworząca się podczas erupcji podmorskich. Skała jest produktem podmorskiego wulkanizmu, poddanym transformacji poprzez procesy pneumatolizy lub procesy hydrotermalne w środowisku wody morskiej. Występuje razem z keratofirem. W jej skład wchodzą przede wszystkim minerały wtórne, to jest albit (może być jedynym składnikiem), oraz znacznie rzadziej skaleń potasowy, chloryt, aktynolit, serpentyn, epidot i kalcyt; ziarna tego ostatniego nadają minerałowi zielonkawy odcień. Pochodzenie spilitu do dzisiaj pozostaje przedmiotem kontrowersji.
Spility występują m.in. w okolicach Nowej Zelandii, w Polsce w Górach Kaczawskich oraz w Karpatach.

</doc>
<doc id="1291566" url="https://pl.wikipedia.org/wiki?curid=1291566" title="Sołomacha">
Sołomacha

Sołomacha, także sałamacha (ros. "саламата; саламаха, соломат"; ukr. "соломаха, саламаха, соломата, саламата") – tradycyjne rosyjskie i ukraińskie danie narodowe.
Podstawowym składnikiem sołomachy jest grubo mielona mąka gryczana (rzadziej pszenna albo żytnia). Przygotowuje się z niej rzadkie ciasto, które wylewa się do wrzącej wody i zagotowuje, mieszając. Kiedy sołomacha jest gotowa, dodaje się oleju albo smalcu i przyprawia czosnkiem. Sołomacha była podstawowym daniem Kozaków zaporoskich w czasie wypraw.

</doc>
<doc id="1291570" url="https://pl.wikipedia.org/wiki?curid=1291570" title="Polska Izba Przemysłu Targowego">
Polska Izba Przemysłu Targowego

Polska Izba Przemysłu Targowego - organizacja zrzeszająca firmy związane z branżą targową (m.in. organizatorów targów, firmy zabudowujące). Działa od lutego 2007 w Poznaniu. Powstała w miejsce istniejącej od 1993 roku Polskiej Korporacji Targowej. Stawia sobie za cele integrację środowiska targowego, ochronę interesów gospodarczych swoich członków, a także promocję udziału przedsiębiorstw w targach i wystawach. Istotnym obszarem działalności Izby jest gromadzenie i weryfikacja statystyk podawanych przez organizatorów targów, dotyczących m.in. wielkości wynajętej powierzchni targowej, liczby wystawców i zwiedzających. Na tej podstawie tworzone jest coroczne zestawienie danych statystycznych o polskim rynku targowym ("Raport Targi w Polsce"), stanowiące swoisty ranking przedsiębiorstw targowych.
Prezesem Rady Izby jest Tomasz Kobierski, Prezes Zarządu Międzynarodowych Targów Poznańskich sp. z o.o.

</doc>
<doc id="1291575" url="https://pl.wikipedia.org/wiki?curid=1291575" title="Stołowicze">
Stołowicze

Stołowicze, Stwołowicze (, ) – agromiasteczko na Białorusi, w rejonie baranowickim obwodu brzeskiego, centrum administracyjne stołowieckiej rady wiejskiej.
Miasto magnackie położona była w końcu XVIII wieku w powiecie nowogródzkim województwa nowogródzkiego. 
Dzisiaj w Stołowiczach zamieszkuje ok. 600 mieszkańców. We wsi znajdują się parafia prawosławna pw. Zaśnięcia Matki Bożej, parafia rzymskokatolicka pw. Najświętszego Serca Pana Jezusa, oddział pocztowy, oddział „BiełarusBanku”, przedszkole, dom kultury, biblioteka, stołówka oraz kilka sklepów. Do 1953 w Stołowiczach istniała szkoła podstawowa, którą później przeniesiono do miejscowości Kastrycznicki, 1,5 km od Stołowicz. 
Historia.
Jedna z najstarszych wsi rejonu baranowickiego, znana z XV w. W roku 1596 miasteczko stało się własnością księcia Mikołaja Krzysztofa Radziwiłła Sierotki, którego syn Zygmunt Karol Radziwiłł został Kawalerem Maltańskim i od 1616 roku stał na czele komandorii założonej w Stołowiczach, na założenie której wyraził zgodę wielki mistrz zakonu Alof de Vignacourt. W 1657 roku Radziwiłłowie przy kościele zbudowali szpital. Koło miejscowości 23 września 1771 rozegrała się bitwa pod Stołowiczami, podczas której konfederaci barscy pod dowództwem hetmana wielkiego litewskiego Michała Kazimierza Ogińskiego zostali pokonani przez oddział rosyjski Suworowa. Wydarzenie to upamiętnia kamień przy świątyni. Miejscowość była miejscem zaciętych działań zbrojnych 81 Pułku Strzelców Grodzieńskich w okresie wojny polsko-bolszewickiej.
Do 1939 w województwie nowogródzkim w granicach II Rzeczypospolitej, siedziba wiejskiej gminy Stołowicze. Od września 1939 roku pod okupacją ZSRR, a w latach 1941-1943 pod okupacją III Rzeszy niemieckiej.

</doc>
<doc id="1291578" url="https://pl.wikipedia.org/wiki?curid=1291578" title="Hinrik Funhof">
Hinrik Funhof

Hinrik Funhof, Hinrich Funhof, Hinrik Vonhoff (zm. 1484/85) – malarz reprezentujący późny gotyk w północnych Niemczech.
Prawdopodobnie pochodził z Westfalii, od roku 1475 związany z Hamburgiem, gdzie przejął warsztat Hansa Bornemanna. Jego dzieła zawierają liczne recepcje malarstwa niderlandzkiego, przede wszystkim kształtowanie przestrzeni i silnej integracji wnętrza z tłem krajobrazowym. Jego styl kształtował się pod wpływem prac Dirka Boutsa a głównie Hansa Memlinga. Uprawiał malarstwo tablicowe, realizował obrazy do ołtarzowych retabulów oraz obrazy wotywne.

</doc>
<doc id="1291583" url="https://pl.wikipedia.org/wiki?curid=1291583" title="Źródło Główne w Krzeszowicach">
Źródło Główne w Krzeszowicach

Źródło Główne lub Zdrój Główny – główne źródło siarczanej wody leczniczej w Krzeszowicach, o wydajności 1,61 m³ na godzinę. Źródło znajduje się na południe od kościoła, natomiast bliżej kościoła obok mostu na Krzeszówce (ul. Parkowa) znajduje się betonowa studnia z napisem "Zdrój Główny". Około 1778 źródło zostało ocembrowane i przykryte drewnianą wieżyczką (nazywane "kapliczką") z inicjatywy lekarza zdrojowego Jana Gotfryda Leonhardiego na polecenie Augusta Czartoryskiego. 
Później, na południe od źródła, wybudowano zbiornik wody siarczanej, do którego pompowano wodę, by podnieść jej poziom. Z niego woda dostawała się do łazienek zdrojowych drewnianymi rurami. 
W roku 1857 zdrój został ocembrowany cegłami i zmniejszono obwód studni, dzięki czemu wzrósł w niej poziom wody więc zaprzestano pompowania jej do zbiornika w tzw. "kapliczce". W 1858 zabytek uzyskał teraźniejszy wygląd a w 1982 został wyremontowany
Dzięki regularnie prowadzonym analizom fizykochemicznym woda mineralna z ujęcia "Zdrój Główny" została scharakteryzowana jako siarczanowo-wapniowo-magnezowo-siarczkową i prawnie uznana za leczniczą. Obecnie wody ze źródła są wykorzystywane przez miejscowy "Ośrodek Rehabilitacji Narządu Ruchu „Krzeszowice” SP ZOZ".
Obiekt został wpisany do rejestru zabytków nieruchomych Wojewódzkiego Urzędu Ochrony Zabytków w Krakowie.

</doc>
<doc id="1291589" url="https://pl.wikipedia.org/wiki?curid=1291589" title="Parafia św. Ojca Pio w Warszawie (Gocław)">
Parafia św. Ojca Pio w Warszawie (Gocław)

Parafia św. Ojca Pio w Warszawie – parafia rzymskokatolicka znajdująca się przy ulicy gen. Fieldorfa 1 w Warszawie, na osiedlu Gocław-Lotnisko, należąca do dekanatu grochowskiego. 
Historia.
Została erygowana 12 czerwca 2005. Jej pierwszym proboszczem został ks. Andrzej Kuflikowski.
W 2010 roku przy kościele odsłonięto pomnik Augusta Emila Fieldorfa.

</doc>
<doc id="1291593" url="https://pl.wikipedia.org/wiki?curid=1291593" title="Hannan">
Hannan

 – miasto w Japonii, na wyspie Honsiu ("Honshū"), w prefekturze Osaka.
Położenie.
Miasto leży w południowej części prefektury nad zatoką Osaka. Graniczy z:
W prefekturze Wakayama:
Historia.
Miasto otrzymało status miejski rangi "-shi" (市) w dniu 1 października 1991 roku.

</doc>
<doc id="1291599" url="https://pl.wikipedia.org/wiki?curid=1291599" title="Źródło Zofia">
Źródło Zofia

Źródło Zofia ("Źródło przy szpitalu") – źródło wody siarczanej w Krzeszowicach. Znajduje się w okolicach ul. Szpitalnej koło tzw. "Starego Szpitala". Na początku XIX w. właściciel pola ze źródłem, rozwoził po okolicy wodę z niego dla mieszkających kuracjuszy. W 1822 źródło przebadał Józef Dietl. W 1829 Zofia Potocka z Branickich zakupiła owo pole z wraz z bijącym na nim źródłem siarczanym i zbudowała tam szpital (dziś "Stary Szpital" ), przeznaczony dla leczenia pracowników "hrabstwa tęczyńskiego". W 1922 źródło zostało znacznie zniszczone. 

</doc>
<doc id="1291605" url="https://pl.wikipedia.org/wiki?curid=1291605" title="Wielkie Soleczniki">
Wielkie Soleczniki



</doc>
<doc id="1291616" url="https://pl.wikipedia.org/wiki?curid=1291616" title="Tajga (miasto)">
Tajga (miasto)

Tajga (ros) "Тайга" – miasto w Rosji w obwodzie kemerowskim na Syberii na szlaku kolei transsyberyjskiej.
Założone w 1898 w związku z budową kolei transsyberyjskiej, stację kolejową zbudowano już w 1896. Prawa miejskie od 1925. Ludność 24,7 tys. (2005).
Ważna stacja na trasie Transsybu, od głównego szlaku odchodzi tu linia boczna Tajga - Biały Jar idąca na Tomsk. Gospodarka miasta oparta głównie na obsłudze kolei, także fabryki przemysłu spożywczego, lekkiego i materiałów budowlanych. Filia omskiej szkoły dróg łączności. Muzeum historyczne.
Na stacji Tajga doszło u schyłku 1919 do zwycięskiej bitwy cofającej się w tylnej straży armii Kołczaka 5 Dywizji Strzelców Polskich z wojskami bolszewików. W latach 30. XX w. w Tajdze znajdował się łagier.

</doc>
<doc id="1291617" url="https://pl.wikipedia.org/wiki?curid=1291617" title="Danyon Loader">
Danyon Loader

Danyon Joseph Loader (ur. 21 kwietnia 1975 w Timaru), nowozelandzki pływak, dwukrotny złoty medalista olimpijski z Atlanty.
Specjalizował się w stylu dowolnym, choć z sukcesami startował także w stylu motylkowym. Na igrzyskach debiutował w 1992 w Barcelonie i zdobył srebro na dystansie 200 m motylkiem. Cztery lata później wywalczył dwa złote krążki w wyścigach kraulem. Wielokrotnie stawał na podium mistrzostw świata i Commonwealth Games, bił rekordy świata.

</doc>
<doc id="1291620" url="https://pl.wikipedia.org/wiki?curid=1291620" title="Armillaria mellea">
Armillaria mellea



</doc>
<doc id="1291628" url="https://pl.wikipedia.org/wiki?curid=1291628" title="Koleje wąskotorowe w Polsce">
Koleje wąskotorowe w Polsce

Koleje wąskotorowe w Polsce – sieć linii kolejowych na terenie Polski, których rozstaw toru jest mniejszy niż 1435 mm.
Historia.
Koleje wąskotorowe na ziemiach polskich budowane były od XIX wieku. Na kolejach wąskotorowych można stosować większe pochylenia oraz łuki o mniejszym promieniu niż na liniach kolei normalnotorowych. Zastosowanie takich rozwiązań technicznych powoduje znaczne obniżenie zdolności przewozowej, ale jednocześnie daje niższe koszty budowy oraz możliwości realizacji infrastruktury w trudnym terenie. W związku z tym linie wąskotorowe budowane były głównie na potrzeby lokalnego przemysłu: wydobywczego, hutnictwa, leśnictwa oraz obsługi dużych majątków ziemskich. Ważną rolę w powstawaniu sieci kolei wąskotorowych odegrała również I wojna światowa, gdy na terytorium ziem polskich powstało wiele linii przeznaczonych do obsługi zaopatrzenia niemieckich wojsk okupacyjnych i frontowych.
W Polsce na przestrzeni lat używano około 20 prześwitów wąskotorowych, od 435 do 1050 mm, z tego najpowszechniejsze były: 600 mm, 750 mm, 785 mm i 1000 mm. Najbardziej rozpowszechnionym i zarazem najmniejszym prześwitem na kolejach użytku publicznego był 600 mm. Od 1928 r. Ministerstwo Komunikacji rozpoczęło przebudowę kolei o torze 600 mm na szerokość 750 mm. Prace te postępowały powoli i kontynuowano je po wojnie, w latach 50. i 60. XX wieku.
W 1939 roku w Polsce było 350 km linii kolejowych użytku publicznego o szerokości 1000 mm (prywatnych lub samorządowych). Po znacjonalizowaniu tych linii i przejęciu 543 km linii na byłych terenach niemieckich po II wojnie światowej, PKP zarządzały 914 km linii o szerokości 1000 mm. Przed wojną istniało również przynajmniej 50 km linii przemysłowych o tej szerokości toru, a po wojnie – 120 km.
Od początku lat 50. do końca XX w. wszystkie koleje użytku publicznego były uznawane za własność Polskich Kolei Państwowych i funkcjonowały w strukturach PKP. Koleje wąskotorowe w Polsce podzielone były na trzy kategorie, prędkość maksymalna na liniach kategorii 1 wynosiła 40 km/h, kategorii 2 – 30–40 km/h, a kategorii 3 – poniżej 30 km/h; odpowiednio mniejsze też było roczne obciążenie linii.
W 1950 r. długość linii wąskotorowych użytku publicznego pod zarządem Polskich Kolei Państwowych wynosiła 4146 km, z tego 1293 km o prześwicie 600 mm. Z nich, 811 km przebudowano następnie na szerokość 750 mm. Spośród kolei przemysłowych, w 1950 r. było 951 km kolei leśnych i 724 km kolei cukrowniczych.
W 1999 r. pod zarządem Polskich Kolei Państwowych były 24 wąskotorowe linie kolejowe podlegające Dyrekcji Kolei Dojazdowych o łącznej długości 1572 km, w tym 968 km linii czynnych. Koleje podlegające zamiejscowemu wydziałowi Kolei Dojazdowych w Poznaniu w 1998 roku przewiozły jeszcze 285 004 t towarów i 303 021 osób. Po 2000 r. w związku z restrukturyzacją Polskich Kolei Państwowych zarząd nad kolejami wąskotorowymi użytku publicznego przeszedł na samorządy lokalne. Zdecydowały się one przejąć na własność 12 linii o łącznej długości 968 km.
Jako wyjątek, w 2013 roku powstała zbudowana od podstaw nowa parkowa Krośnicka Kolej Wąskotorowa.
Najstarszą istniejącą sieć kolei wąskotorowych na ziemiach polskich i zarazem najstarszą nieprzerwanie działającą sieć takich kolei na świecie stanowią Górnośląskie Koleje Wąskotorowe, których początek datuje się na 1853 rok. Największym zarządcą kolei wąskotorowych w Polsce jest Stowarzyszenie Kolejowych Przewozów Lokalnych.
W XXI wieku koleje wąskotorowe w Polsce spełniają w przeważającym zakresie jedynie funkcje turystyczne, kursując na ogół w weekendy od maja do października, ewentualnie codziennie w lipcu i sierpniu, kiedy przypada szczyt przewozów. Jako wyjątek całoroczny ruch publiczny nadal prowadziła Pleszewska Kolej Dojazdowa (stan na 2020 rok – 7,1 tys. pasażerów). Łączna liczba pasażerów kolei wąskotorowych od 2007 roku nie spadała poniżej 480 tysięcy rocznie, z tendencją wzrostową od 2014 roku. W rekordowym 2016 roku przewieziono 975,2 tysięcy pasażerów, a w 2019 roku 916,9 tysiąca. W 2020 roku w Polsce funkcjonowało 25 wydzielonych czynnych linii wąskotorowych o łącznej długości 420,3 km, a dalsze cztery były nieczynne. 
Infrastruktura.
Infrastruktura kolei wąskotorowych cechuje się bardzo dużym zróżnicowaniem związanym m.in. z historycznym tłem powstania danej linii. W latach 2014–2016 łączna długość takich linii wyniosła 649 km. W 2016 r. eksploatowano blisko 395 km. Znacznie mniejsza długość użytkowanych linii wynika najczęściej ze złego stanu technicznego infrastruktury uniemożliwiającego wykorzystanie dawnych szlaków.

</doc>
<doc id="1291629" url="https://pl.wikipedia.org/wiki?curid=1291629" title="Kościół Świętych Apostołów Jana i Pawła w Warszawie">
Kościół Świętych Apostołów Jana i Pawła w Warszawie

Kościół św. Apostołów Jana i Pawła – kościół rzymskokatolicki znajdujący się przy ulicy Kapelanów Armii Krajowej 2 w Warszawie, na osiedlu Gocław-Lotnisko, pod wezwaniem św. Apostołów Jana i Pawła. 
W 2006 r. na przykościelnym placu odsłonięto pomnik Jana Pawła II.

</doc>
<doc id="1291632" url="https://pl.wikipedia.org/wiki?curid=1291632" title="Ugoda kurukowska">
Ugoda kurukowska



</doc>
<doc id="1291633" url="https://pl.wikipedia.org/wiki?curid=1291633" title="IHAR">
IHAR



</doc>
<doc id="1291635" url="https://pl.wikipedia.org/wiki?curid=1291635" title="Ofiara mszalna">
Ofiara mszalna

Ofiara mszalna, stypendium mszalne – w Kościele katolickim zwyczaj wynagrodzenia materialnego (zwykle pieniężnego) za odprawienie mszy w określonej intencji. Sposób przyjmowania ofiar mszalnych reguluje Kodeks prawa kanonicznego (kan. 945–958).
Ofiara mszalna jest podstawowym i gwarantowanym prawem kanonicznym, wynagrodzeniem przewidzianym dla księży, dlatego w imię troski o dobra materialne Kościoła (→ Przykazania kościelne) zaleca się, by każdy proszący o mszę w konkretnej intencji złożył jakąkolwiek ofiarę materialną. Ksiądz odprawiający mszę ma więc prawo zatrzymać dla siebie ofiarę złożoną za odprawioną mszę. Gdyby jednak w ciągu dnia ksiądz odprawiał kilka mszy to wolno mu zatrzymać jedynie ofiarę z jednej - dowolnie wybranej. Ofiary związane z pozostałymi intencjami musi przeznaczyć na cel wskazany przez ordynariusza. Wyjątek od tej reguły stanowi jedynie Uroczystość Bożego Narodzenia.
Ksiądz, przyjmując ofiarę mszalną, jest zobowiązany do odprawienia mszy w intencji, nawet gdyby z przyczyn niezależnych owo wynagrodzenie przepadło. Nie wolno jednak księdzu przyjmować ofiar za intencje mszalne, gdy odprawienie mszy nie jest możliwe w ciągu roku.
Przyjąwszy ofiarę za odprawienie mszy w wyznaczonej intencji, ksiądz nie ma prawa przyjmować intencji od innych dla tej samej mszy. Odprawienie mszy w kilku intencjach złożonych przez kilku ofiarodawców jest wyjątkowo możliwe, jeżeli wszyscy ofiarodawcy są uprzednio i jasno powiadomieni o tym fakcie i zgadzają się dobrowolnie aby ich ofiara kumulowała się z innymi. Ze względu na liczne nadużycia Kongregacja ds. Duchowieństwa opublikowała 1991 roku dekret "Mos iugite", w którym ograniczyła zgodę do odprawiania mszy ze skumulowanymi intencjami do dwóch w tygodniu. 
Przyjmujący ofiarę mszalną, ksiądz ma prawo powierzyć odprawienie mszy w oznaczonej intencji komu innemu. Wówczas ofiara mszalna należna jest temu, który mszę odprawił. Koncelebrujący mszę, jeśli nie ma własnej intencji nie może korzystać z ofiary innych.
Episkopat, ordynariusz lub władze prowincji zakonnej mają prawo wydać dekret ustalający wysokość ofiary mszalnej. Dekret taki oznacza, że nie wolno księdzu domagać się wyższej ofiary niż wskazana. Ma natomiast obowiązek odprawienia mszy, nawet gdyby ofiara była mniejsza. Ma również prawo przyjąć wyższą ofiarę od wskazanej w dekrecie, wyłącznie jeśli jest taka dobrowolna wola ofiarodawcy.
Jeżeli złożona ofiara jest wysoka, a ofiarodawca nie określi wyraźnie ilu mszy dotyczy, wówczas przyjmujący ofiarę powinien odprawić tyle mszy w wyznaczonej intencji ile określi na podstawie przyjętej ofiary i zwyczajowo przyjmowanych na terenie zamieszkania ofiarodawcy.
Każdy ksiądz powinien odprawiać msze w określonych intencjach również nie otrzymawszy żadnej ofiary, zwłaszcza jeżeli dotyczy to ubogich. Zobowiązani są do tego prawem proboszczowie, którzy w niedzielę powinni odprawić mszę w intencji swoich parafian. Za mszę tę nikt nie składa ofiary.
Proboszczowie i rektorzy kościołów zobowiązani są do prowadzenia szczegółowych zapisów dotyczących ofiar. Zapisy te powinny zawierać informacje o przyjętych intencjach, wysokości złożonych ofiar oraz o czasie odprawienia mszy. Zapisy, o których mowa podlegają corocznej kontroli ordynariusza.

</doc>
<doc id="1291637" url="https://pl.wikipedia.org/wiki?curid=1291637" title="Stypendium mszalne">
Stypendium mszalne



</doc>
<doc id="1291638" url="https://pl.wikipedia.org/wiki?curid=1291638" title="Ōsaka-Sayama">
Ōsaka-Sayama

 – miasto w Japonii, na wyspie Honsiu ("Honshū"), w prefekturze Osaka.
Położenie.
Miasto leży w środkowej części prefektury Osaka. Graniczy z:
Historia.
Miasto otrzymało status miejski szczebla "-shi" (市) w dniu 1 października 1987 roku.

</doc>
<doc id="1291641" url="https://pl.wikipedia.org/wiki?curid=1291641" title="Szlak walk partyzanckich">
Szlak walk partyzanckich

Czerwony szlak turystyczny , nazwany Szlakiem walk partyzanckich, jest jednym z czterech – obok zielonego , niebieskiego i żółtego – szlaków turystycznych biorących swój początek w Hajnówce. Prowadzi z Hajnówki do Narewki, a jego długość wynosi 22 km.
Krynoczka.
Szlak prowadzi skrajem Puszczy Białowieskiej ul. Celną, a w las skręca przy osiedlu leśników. W pobliżu szlaku, w kwartale 330 znajduje się prawosławna kaplica i cudowne źródełko wody znane pod nazwą Krynoczka. W 1999 roku obchodzono 150-lecie istnienia świątyni. 
Rezerwat Lipiny.
Następnie szlak biegnie przez utworzony w 1961 roku Rezerwat przyrody Lipiny, służący zachowaniu jedynego na terenie Puszczy Białowieskiej stanowiska dębu bezszypułkowego i wytycza północno-wschodnią granicę występowania tego dębu w Polsce. 
Po opuszczeniu rezerwatu droga nieco się podnosi i osiąga najwyższy punkt w polskiej części Puszczy Białowieskiej 197 m n.p.m. i od tej chwili, zasadniczo biorąc, cały czas zstępuje się w dół (Narewka leży 152 m n.p.m.). Szlak zahacza o miejsce martyrologii z czasów II wojny światowej. W kwietniu 1944 roku Niemcy unicestwili tu oddział partyzancki i był to dopiero ich pierwszy sukces w walce z puszczańską partyzantką. 
Rezerwat Szczekotowo.
W rezerwacie Szczekotowo szlak przecina rzekę Łutownię, gdzie obserwować można powrót lasu na tereny odlesione. Rezerwat chroni zabytki archeologiczne, stanowione przez największe skupisko kurhanów. Jest ich ponad setka. Dominującym typem lasu jest grąd. Podczas II wojny światowej ukrywali się tu partyzanci. Nieco dalej można podziwiać, zwłaszcza wiosną, ciągnące się na szerokich połaciach lasu, pięknie rozlane bagna. 
Pod dębami.
Za rezerwatem szlak prowadzi Traktem Lipińskim poprzez uroczysko Wilcza Jama, obok uroczyska Perocichy (po stronie zachodniej od traktu) dociera do wsi Świnoroje, gdzie można przejść ścieżką dydaktyczną „Pod dębami” Leśnego Kompleksu Promocyjnego „Puszcza Białowieska”. Ścieżka prezentuje fragment lasu zagospodarowanego, w tym drzewostany w wieku 100–150 lat, a także młodsze, ponadto szkółkę leśną. Prezentowane są także zagadnienia z zakresu hodowli lasu – odnowa naturalna oraz ochrona lasu – monitoring i walka z kornikiem drukarzem, a także szkody ze strony czynników abiotycznych w lesie. Na trasie w kształcie pętli znajdują się kurhany z wczesnego średniowiecza. 
Narewka.
Czerwony szlak turystyczny kończy się w Narewce. Jeżeli ktoś chce dodatkowo wzbogacić się o piękne wrażenie wzrokowe, powinien tuż przed końcem szlaku skręcić w prawo, w stronę wsi Janowo i tu na skraju lasu spojrzeć na dolinę rzeki Narewka.

</doc>
<doc id="1291642" url="https://pl.wikipedia.org/wiki?curid=1291642" title="Vicente Engonga">
Vicente Engonga

Vicente Engonga Mate (ur. 20 października 1965 w Barcelonie) – hiszpański piłkarz, grający na pozycji defensywnego pomocnika.
Kariera klubowa.
Urodził się w Barcelonie w rodzinie pochodzącej z Gwinei Równikowej, ale dzieciństwo spędził w Kantabrii, gdzie jego ojciec występował w jednym z tamtejszych klubów piłkarskich. Młody Vicente karierę piłkarską rozpoczął w klubie Gimnástica Torrelavega, a w 1986 roku przeniósł się do Sportingu Mahonés, w którym występował przez 5 sezonów. W 1991 roku został piłkarzem pierwszoligowego Realu Valladolid. 1 września zadebiutował w Primera División w przegranym 0:1 spotkaniu ze Sportingiem Gijón. Na koniec sezonu spadł z Valladolidem do drugiej ligi.
Po spadku Valladolidu do drugiej ligi przeniósł się latem 1992 do Celty Vigo, w której swój pierwszy mecz rozegrał 6 września w spotkaniu z Deportivo La Coruña (0:2). W Celcie spędził 2 lata, a w 1994 roku wystąpił z nią w finale Pucharu Hiszpanii, który wygrał po serii rzutów karnych zespół Realu Saragossa.
W letnim oknie transferowym 1994 Engonga został sprzedany do Valencii. W jej barwach zadebiutował 1 października w wygranym 1:0 meczu z Realem Oviedo. W sezonie 1995/1996 był podstawowym zawodnikiem Valencii i wywalczył z nią wicemistrzostwo Hiszpanii. Był to jego jedyny sukces osiągnięty z tym klubem.
W 1997 roku Vicente podpisał kontrakt z RCD Mallorca, do którego ściągnął go ówczesny argentyński trener zespołu Héctor Cúper. W 1998 roku zajął z Mallorcą 5. miejsce w La Liga oraz dotarł do finału Pucharu Hiszpanii, w którym wyspiarski zespół przegrał po karnych z Barceloną. Latem Mallorca zdobyła Superpuchar Hiszpanii, a w sezonie 1998/1999 zakończyła rozgrywki ligowe na 3. miejscu, najwyższym w swojej historii. Dotarła też do finału Pucharu Zdobywców Pucharów, w którym uległa 1:2 rzymskiemu S.S. Lazio. Natomiast w 2001 roku Engonga znów zajął z Mallorcą 3. miejsce, a w sezonie 2001/2002 wystąpił w fazie grupowej Ligi Mistrzów. Latem 2002 przeszedł do angielskiego Coventry City i po 8 występach w Division One zakończył sportową karierę.
Kariera reprezentacyjna.
W reprezentacji Hiszpanii Engonga zadebiutował 23 września 1998 roku w wygranym 1:0 spotkaniu z Rosją. W tym samym roku został powołany przez José Antonio Camacho do kadry na Euro 2000. Tam wystąpił tylko w grupowym meczu ze Słowenią, wygranym przez Hiszpanów 2:1. W kadrze narodowej rozegrał 14 meczów i strzelił 1 gola.
W swojej karierze Engonga występował również w nieoficjalnej reprezentacji regionu Kantabria.

</doc>
<doc id="1291645" url="https://pl.wikipedia.org/wiki?curid=1291645" title="Michał Pajor">
Michał Pajor

Michał Pajor (ur. 4 października 1987 roku w Nowym Sączu, zm. 21 marca 2008 roku) – polski siatkarz, grający na pozycji środkowego. W sezonie 2007/2008 był zawodnikiem Orła Międzyrzecz.
Życie prywatne.
Był kawalerem. Studiował na Akademii Wychowania Fizycznego w Gorzowie Wielkopolskim.
Kariera sportowa.
Karierę sportową rozpoczyna w Uczniowskim Klubie Sportowym "Kochanowski" Nowy Sącz, a jego pierwszym trenerem była Elżbieta Seruga. W 2006 roku z zespołem wywalczył 4. miejsce mistrzostw Polski w kategorii juniorów. 
Potem grał w drużynie Delic-Pol Norwid Częstochowa, a następnie przeszedł do Orła Międzyrzecz. W tym klubie z atakującego został przemianowany na środkowego. Z międzyrzeczanami awansował do I ligi (zaplecze PLS-u). W sezonie 2007/2008 był podstawowym graczem swojego zespołu. W styczniu 2008 roku zadowoleni z jego gry międzyrzeczanie wybrali go najlepszym sportowcem swojego miasta.
Wypadek samochodowy.
21 marca 2008 roku zginął w wypadku komunikacyjnym na trasie do Krzyża Wielkopolskiego. Zawodnik jechał z trzema kolegami z drużyny do domów na święta wielkanocne. W zdarzeniu zmarł również Paweł Dziekanowski, a dwaj pozostali zawodnicy, Patryk Wojtysiak i Kamil Sekuła, zostali ranni.
Mszę żałobną w intencji zmarłych siatkarzy, a także za zdrowie rannych w wypadku, odprawiono 26 marca w Kościele Pierwszych Męczenników Polski w Międzyrzeczu. Pogrzeb odbył się dn. 29 marca 2008 na Cmentarzu Komunalnym w Nowym Sączu.
Polski Związek Piłki Siatkowej anulował spotkania o miejsca 7-10 w I lidze mężczyzn. Żadna z drużyn nie spadła z tych rozgrywek w sezonie 2007/2008.

</doc>
<doc id="1291646" url="https://pl.wikipedia.org/wiki?curid=1291646" title="Sennan">
Sennan

 – miasto w Japonii, na wyspie Honsiu, w prefekturze Osaka.
Położenie.
Miasto leży w południowej części prefektury nad zatoką Osaka, do miasta należy część sztucznej wyspy, na której leży port lotniczy Kansai. Graniczy z:
W prefekturze Wakayama:
Historia.
Miasto otrzymało prawa miejskie 1 lipca 1970 roku.

</doc>
<doc id="1291653" url="https://pl.wikipedia.org/wiki?curid=1291653" title="Wągry (przystanek kolejowy)">
Wągry (przystanek kolejowy)

Wągry – przystanek kolejowy w Wągrach, w województwie łódzkim, w Polsce. Znajdują się tu dwa perony.
W roku 2017 przystanek obsługiwał 50–99 pasażerów na dobę.

</doc>
<doc id="1291657" url="https://pl.wikipedia.org/wiki?curid=1291657" title="Ubrodowice-Kolonia">
Ubrodowice-Kolonia



</doc>
<doc id="1291658" url="https://pl.wikipedia.org/wiki?curid=1291658" title="Ty Conklin">
Ty Conklin

Ty Curtis Conklin (ur. 30 marca 1976 w Anchorage, Alaska) – były amerykański hokeista, reprezentant USA.
Kariera klubowa.
Ty Conklin nie był draftowany. W NHL zadebiutował latem 2001 roku w drużynie Edmonton Oilers. Pod koniec sezonu 2006-2007 miał na swoim koncie 76 meczów rozegranych w NHL w sezonie zasadniczym. Przed sezonem 2008/2009 przeniósł się do Detroit Red Wings, później ponownie od 2011. W 2012 zakończył karierę.
Uczestniczył w turniejach Pucharu Świata 2004 oraz mistrzostw świata w 2004, 2005, 2011.
Kariera trenerska.
Od początku 2013 był trenerem bramkarskim w Peoria Rivermen. Pracował także w klubie St. Louis Blues do lipca 2013 jako trener rozwoju bramkarzy.

</doc>
<doc id="1291660" url="https://pl.wikipedia.org/wiki?curid=1291660" title="Lipniszki (rejon iwiejski)">
Lipniszki (rejon iwiejski)

Lipniszki () – wieś na Białorusi w rejonie iwiejskim obwodu grodzieńskiego, nad rzeką Gawią (prawy dopływ Niemna).
Historia.
Miasto królewskie starostwa niegrodowego lipniskiego położone było w końcu XVIII wieku w powiecie oszmiańskim województwa wileńskiego. Magdeburgię nadał król Władysław IV Waza w 1633 roku.
Lipniszki w 1633 roku otrzymały herb - Pogoń na czerwonym polu. W 1792 roku miejscowość otrzymała prawa miejskie według prawa magdeburskiego.
W 1794 roku w okolicach Lipniszek doszło do bitwy (bitwa pod Lipniszkami) w ramach insurekcji kościuszkowskiej.
W 1894 roku w aptece prowadzonej przez Kazimerza Parniewskiego działała tajna drukarnia, w której wydano sześć pierwszych numerów czasopisma "Robotnik". Pismo redagował Józef Piłsudski.
17 kwietnia 1919 roku w Lipniszkach miała miejsce potyczka pomiędzy polskim 7 Pułkiem Ułanów Lubelskich mjr. Janusza Głuchowskiego a wycofującymi się z Lidy oddziałami Armii Czerwonej. Polska jazda odcięła siłom bolszewickim drogę odwrotu, po czym zmusiła ich do poddania się. W wyniku potyczki Polacy zdobyli znaczną ilość materiału wojennego oraz wzięli do niewoli żołnierzy.
Za II Rzeczypospolitej miejscowość była siedzibą wiejskiej gminy Lipniszki.

</doc>
<doc id="1291664" url="https://pl.wikipedia.org/wiki?curid=1291664" title="Zima (miasto)">
Zima (miasto)

Zima (ros. Зима) – miasto w Rosji w obwodzie irkuckim na Syberii na szlaku kolei transsyberyjskiej.
Założona w 1743, prawa miejskie od 1922. Ludność 32,5 tys. (2011). Ważna stacja na trasie Kolei Transsyberyjskiej, zakłady naprawy wagonów i lokomotyw. Fabryki: drewna, kalafonii, chemiczna, cegielnia.

</doc>
<doc id="1291666" url="https://pl.wikipedia.org/wiki?curid=1291666" title="Port lotniczy Hangzhou-Xiaoshan">
Port lotniczy Hangzhou-Xiaoshan

Port lotniczy Hangzhou-Xiaoshan (IATA: HGH, ICAO: ZSHC) – międzynarodowy port lotniczy położony 27 km od centrum Hangzhou, w prowincji Zhejiang, w Chinach.

</doc>
<doc id="1291668" url="https://pl.wikipedia.org/wiki?curid=1291668" title="Louay Chanko">
Louay Chanko

Louay "Lolo" Chanko (ur. 29 listopada 1979 w Södertälje) – szwedzko-syryjski piłkarz występujący na pozycji pomocnika. W reprezentacji Szwecji zadebiutował 13 stycznia 2008 w wygranym 1:0 meczu z Kostaryką, jednak następnie rozpoczął występy w reprezentacji Syrii.

</doc>
<doc id="1291669" url="https://pl.wikipedia.org/wiki?curid=1291669" title="Pożar w kinie w Wielopolu Skrzyńskim">
Pożar w kinie w Wielopolu Skrzyńskim

Pożar w kinie w Wielopolu Skrzyńskim – pożar 11 maja 1955 roku w Wielopolu Skrzyńskim (w ówczesnym województwie rzeszowskim), w którym zginęło 58 (lub według części źródeł 56) osób, w tym 38 dzieci, a 20 zostało rannych.
Okoliczności.
Pożar wybuchł w parterowym, drewnianym baraku mieszczącym się na rynku i pełniącym rolę miejscowej biblioteki oraz klubokawiarni – w największej sali mieściła się mała scena. 11 maja 1955 r. do Wielopola Skrzyńskiego przyjechało kino objazdowe, które miało wyświetlić polską komedię "Sprawa do załatwienia". Pracownicy kina zażądali przygotowania wnętrza baraku do wyświetlenia filmu – na scenie umieszczono ekran, do sali wniesiono drewniane ławy. Stół, na którym pracownicy kina postawili projektor, został ustawiony obok wejścia (pracownicy kina nie chcieli wnosić dalej sprzętu). Ponadto na żądanie pracowników kina zabito deskami wszystkie okna i zamknięto wejścia do baraku – oprócz tego, obok którego stał projektor (pracownicy kina objazdowego nie chcieli, żeby do kina przez okna wchodzili widzowie bez biletów, ale również nie chcieli stać i pilnować okien podczas seansów; wszyscy usiedli potem na krzesłach za stołem). Na stole oprócz projektora rozłożono 10 zwojów taśmy filmowej wyjętych z pudeł (o łącznej wadze 18 kg; były to dwa zwoje Kroniki Filmowej i 8 filmu, czas projekcji każdego zwoju to 10 minut); było to poważne naruszenie zasad pracy z taśmą filmową wykonaną z bardzo łatwopalnego celuloidu, ponieważ należało nieużywaną w danej chwili taśmę przechowywać w metalowych pudłach, daleko od projektora i źródeł ognia. Budynek nie posiadał wyposażenia przeciwpożarowego, a ponadto w dużej sali były zawieszone liczne ozdoby z papieru (w tej sali odbywały się regularnie potańcówki), dodatkowo drewno, z którego był zbudowany barak, było wysuszone, bo wcześniej długo nie padały deszcze. Z powodu tego, że seans miał zacząć się dopiero po godz. 20 (po nabożeństwie majowym), pracownicy kina podczas oczekiwania pili wódkę, tak że do wyświetlania filmu przystąpili mniej lub bardziej pijani.
Na seans przybyło około 200 widzów, w większości były to dzieci i młodzież. Według relacji świadków pijani pracownicy kina palili papierosy, siedząc lub stojąc przy stole z projektorem i taśmami filmowymi, a niedopałki rzucali na podłogę (w tym miejscu drewniana podłoga była obita blachą), papierosy w tym miejscu także palili niektórzy widzowie. Gdy operator wyjął z projektora czwarty zwój, który się skończył, to albo na ten zwój wypadł mu z ust zapalony papieros albo też zwisający koniec taśmy filmowej dotknął niedogaszonego niedopałka papierosa na podłodze (zeznania świadków były rozbieżne). Zwój zapłonął od razu i operator rzucił go na podłogę. Jednak część kropli płonącego celuloidu spadła na pozostałe zwoje leżące na stole, które zapłonęły, a inna część z kolei spadła na podłogę nieobitą blachą, która także zajęła się ogniem, a od niej błyskawicznie zajęła się reszta baraku. Pracownicy kina uciekli przez drzwi i w obawie przed samosądem schronili się na posterunku MO. Widzowie natomiast zostali uwięzieni w środku płonącego baraku (płomienie wokół stołu zablokowały drzwi).
Część ludzi uciekła przez okno, w którym deski wybił ławą siedzący obok strażak. Pozostali próbowali dopchnąć się do innych wyjść (nie wiedzieli, że są zamknięte) i okien, ale padali na płonącą podłogę duszeni w ścisku i zatruci dymem z płonących taśm filmowych. Uratowali się ci, którzy byli przy ścianie, która wskutek nacisku ludzi zawaliła się. Z powodu wielkiej siły pożaru niewiele pomogła nawet interwencja miejscowej ochotniczej straży pożarnej przybyłej po 11 minutach (strażacy w większości byli na seansie — po uratowaniu się musieli wpierw dobiec do remizy, wyłamać drzwi i dotrzeć do pożaru ze sprzętem). Kiedy strażacy zdołali przewrócić płonącą ścianę przy tylnym wyjściu ujrzeli płonące zwłoki (głównie dzieci) na podłodze.
Reakcje.
Wielu Wielopolan w obliczu pożaru włączyło się do akcji ratunkowej, jak m.in. Kazimierz Gasior, który zginął, gdy wszedł do płonącego budynku, aby ratować zaczadzonych.
Na zbiorowym pogrzebie ofiar byli obecni przedstawiciele UB i Milicji Obywatelskiej. Roman Lipa, miejscowy fotograf, został poinformowany o zakazie fotografowania ceremonii, zaś funkcjonariusze UB nie opuszczali go aż do jej końca. Z tego powodu nie istnieją żadne fotografie z tamtego wydarzenia, a jedynie obraz, który Lipa namalował 40 lat później.
Wszyscy pracownicy kina, jak i niektórzy ich przełożeni, zostali skazani na kary więzienia.
Po pożarze zaostrzono przepisy bezpieczeństwa w kinach i teatrach w całej Polsce. Zaczęto również zastępować łatwopalną celuloidową taśmę innym materiałem.
W drugiej połowie lat 80. w miejscu pożaru odsłonięto pomnik z krzyżem i tablicą upamiętniającą zdarzenie i jego ofiary.

</doc>
<doc id="1291670" url="https://pl.wikipedia.org/wiki?curid=1291670" title="Settsu">
Settsu

 – miasto w Japonii (prefektura Osaka) położone w aglomeracji Osaki.
Położenie.
Miasto leży w północnej części prefektury Osaka. Graniczy z:
Historia.
Miasto otrzymało status miejski szczebla "-shi" (市) 1 listopada 1966 roku.

</doc>
<doc id="1291676" url="https://pl.wikipedia.org/wiki?curid=1291676" title="VLM Airlines">
VLM Airlines

VLM Airlines – zlikwidowana belgijska biznesowa linia lotnicza z siedzibą w Antwerpii. Głównym węzłem był port lotniczy Londyn-City.
W 2018 roku linia zaprzestała wszelkiej działalności.

</doc>
<doc id="1291685" url="https://pl.wikipedia.org/wiki?curid=1291685" title="Intergalactic">
Intergalactic

Intergalactic – polska firma produkująca programy telewizyjne, reklamy i billboardy sponsorskie na zlecenie nadawców telewizyjnych. 
Współpracowała ze stacją telewizyjną TVN, dla której produkowała takie programy jak: "", "Łapać złodzieja" i "Milionerzy". 
W styczniu 2008 firma Intergalactic wprowadziła do ramówki TVN nową wersję Milionerów z dwunastoma pytaniami, a we wrześniu 2009 nowe koło ratunkowe: pytanie do eksperta. 
W 2006 roku Intergalactic wyprodukowało dla TVP2 program muzyczny "Dubidu" i reality-show "Supertalent". 
Intergalactic produkował także relacje z koncertów (m.in. koncert Red Hot Chili Peppers w Chorzowie w 2007 roku), filmy krótkometrażowe ("Hans Christian Andersen") oraz reklamy z udziałem gwiazd: m.in. Knorr z Pascalem Brodnickim, Axe z Kubą Wojewódzkim, Gymnasion z Mariuszem Czerkawskim, Domestos z Krystyną Czubówną, Rexona z Rafałem Maserakiem i Robertem Kochankiem. 
Po zakończeniu współpracy Jana Kepinskiego z Adamem Vighem firma Intergalactic została przekształcona w firmę Jake Vision.
Przypisy.
 

</doc>
