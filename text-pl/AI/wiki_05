<doc id="1291687" url="https://pl.wikipedia.org/wiki?curid=1291687" title="Wiadomości Bieżące">
Wiadomości Bieżące

Wiadomości Bieżące – jeden z dłużej ukazujących się druków bezdebitowych we Wrocławiu. 2-12 stron (najczęściej 4) A5 Nakład do 2500 egzemplarzy.
Pismo, które pierwszy raz ujrzało światło dzienne 17 grudnia 1981 r. początkowo skupiało się na wydarzeniach stanu wojennego, internowaniach i aresztowaniach, z czasem zaczęło szeroko komentować zjawiska społeczne, polityczne i gospodarcze mające wówczas miejsce w Polsce. Wkrótce zaczęły się także ukazywać rysunki, głównie satyryczne.
Nieścisłości w opracowaniach historycznych: Według książki Szczepana Rudki "Poza cenzurą. Wrocławska prasa bezdebitowa 1973-1989" Wyd. Naukowe PWN, W-wa, W-w 2001. “Zbigniew Karski, Andrzej Oryński i Leszek Wierzejski 17 grudnia 1981 r wydali pierwszy numer Wiadomości Bieżących. Drukiem I kolportażem zajęła się Barbara Sarapuk, w marcu 1982 r. dołączył do tego zespołu Jerzy Skrzypiński..." Te informacje autor zaczerpnął z akt sądowych. Prawda była nieco inna: 13 grudnia 1981 r. Zbigniew Karski został internowany a z internatu wypuszczono go – jako inwalidę – zimą 1982 r. W tym okresie pismo drukowało pochodzące od niego informacje przekazywane przez jego żonę, do redagowania mógł się jednak włączyć dopiero po wyjściu z internowania. W chwili aresztowania zespołu Wiadomości Karski był już w RFN i upoważnił pozostałych członków redakcji, aby w razie wpadki czym się da obciążać jego. Pierwszy numer Wiadomości w wersji maszynopisowej wyszedł najpóźniej 15 grudnia 1981 r. W interesie oskarżonych leżało skracanie okresu" działalności antysocjalistycznej" toteż w śledztwie dążono do przesunięcia w czasie naszego debiutu I stąd nieścisłe informacje w aktach sprawy.
Początki tytułu.
Po 13 grudnia 1981 r. A.Oryński pozostał jedynym, oprócz Leszka Wierzejskiego, członkiem redakcji Semafora który uniknął internowania. 14 grudnia 1981 r. obaj panowie wraz z Barbarą Sarapuk podjęli decyzję o wydawaniu niezależnego pisma pod nazwą "Wiadomości Bieżące". Już następnego dnia sporządzili informacje o miejscu pobytu i losach internowanych oraz represjach, przepisując je wielokrotnie przez kalkę na maszynach do pisania i roznosząc po kościołach a także wykładając w innych miejscach. W ciągu kilku dni Barbara Sarapuk zorganizowała druk i kolportaż.
Regularne wydawnictwo.
Stałą pozycją tygodnika był Warcholnik I Wroniec, czyli krótkie teksty ośmieszające władzę. Ścierwnik z kolei opisywał metody zwalczania opozycji i niezależnych inicjatyw społecznych
oraz osoby szczególnie zaangażowane w tę działalność.
W lipcu 1982 redakcja doszła do wniosku, że sytuacja wymaga zdecydowanego działania i utożsamiła się z ruchem Solidarności Walczącej. Mimo tego tytuł zachował niezależność a jego ramy zgodnie z deklaracją wciąż otwarte były na różne poglądy.
W grudniu 1982 w wyniku aresztowania członków redakcji (pod przywództwem Leszka Wierzejskiego) pismo przeszło pod opiekę nowego zespołu, jednak jego charakter nie zmienił się – przybyło jedynie artykułów o treści historycznej.
Na początku roku 1984 redakcja zmieniła tytuł na “Wiadomości Bieżące do Niepodległości” chcąc jasno określić obrany dla pisma cel.
11 listopada 1984 r. SB porwało sprzed kościoła przy ul. Kruczej we Wrocławiu A. Lenkiewicza, który właśnie wygłosił tam prelekcję o Józefie Piłsudskim. Zatrzymano także dwie inne osoby, w tym Tadeusza Lenkiewicza. Trójka ta została skazana na karę więzienia, przez co pismo ponownie utraciło trzon redakcji – w tym wypadku organy śledcze prawdopodobnie nie zdawały sobie z tego sprawy. Redagowaniem pisma zajął się ponownie Leszek Wierzejski a pismo wciąż utrzymywało swój charakter.
W styczniu 1987 po ukazaniu się 178-ego numeru pismo stało się oficjalnym pismem Solidarności Walczącej.
Do roku 1989 roku wyszło w sumie 242 numery Wiadomości Bieżących. Więcej numerów (394 numery wydane w podziemiu) miał tylko Serwis Informacyjny Regionalnego Komitetu Strajkowego NSZZS S"S Dolny Śląsk "Z Dnia na Dzień” i było to rekordem krajowym.

</doc>
<doc id="1291688" url="https://pl.wikipedia.org/wiki?curid=1291688" title="Kaiserdamm (stacja metra)">
Kaiserdamm (stacja metra)

Kaiserdamm - stacja metra w Berlinie, w dzielnicy Charlottenburg, w okręgu administracyjnym Charlottenburg-Wilmersdorf na linii U2. Stacja została otwarta w 1908.

</doc>
<doc id="1291691" url="https://pl.wikipedia.org/wiki?curid=1291691" title="Reprezentacja Turcji w hokeju na lodzie mężczyzn">
Reprezentacja Turcji w hokeju na lodzie mężczyzn

Męska Reprezentacja Turcji w hokeju na lodzie – jedna z najmłodszych reprezentacji należących do IIHF. Nie odniosła dotąd większych sukcesów. Ośmiokrotnie uczestniczyła w mistrzostwach świata, gdzie 3 razy grali w II dywizji, a 5 w III dywizji. W 2010 roku ponownie zagra w drugiej dywizji. W rankingu IIHF Turcja zajmuje 41. miejsce (na 48 sklasyfikowanych). Turcja uczestniczyła w kwalifikacjach olimpijskich do igrzysk w 2010 roku. Jednak już w pierwszej rundzie odpadła, przegrywając wszystkie mecze, zajmując ostatnie, czwarte miejsce w swojej grupie

</doc>
<doc id="1291694" url="https://pl.wikipedia.org/wiki?curid=1291694" title="Theodor-Heuss-Platz (stacja metra)">
Theodor-Heuss-Platz (stacja metra)

Theodor-Heuss-Platz - stacja metra w Berlinie, w dzielnicy Westend, w okręgu administracyjnym Charlottenburg-Wilmersdorf na linii U2. Stacja została otwarta w 1908.

</doc>
<doc id="1291696" url="https://pl.wikipedia.org/wiki?curid=1291696" title="Kwinternion">
Kwinternion

Kwinternion – składka rękopisu złożona z pięciu kart pergaminu lub papieru.

</doc>
<doc id="1291699" url="https://pl.wikipedia.org/wiki?curid=1291699" title="Edelsteiner">
Edelsteiner

Edelsteiner – marka piwa produkowana przez grecki browar Vergina. Jest to piwo jasne pasteryzowane z rodzaju pilzner. 
Piwo zawiera 4.8% objętości alkoholu i 11.2% ekstraktu. Produkowane jest w miejscowości Komotini. Piwo to cieszy się dużą popularnością w Grecji. Sprzedawane jest w butelkach i puszkach 0.5 l i 0.33 l.

</doc>
<doc id="1291708" url="https://pl.wikipedia.org/wiki?curid=1291708" title="Andrzej Oryński">
Andrzej Oryński

Andrzej Tadeusz Oryński (ur. 3 sierpnia 1945 w Krakowie) – polski prawnik i ekonomista, w latach 80. XX w. działacz prasy podziemnej we Wrocławiu.
Życiorys.
W 1967 ukończył studia na Wydziale Prawa Uniwersytetu Jagiellońskiego i rozpoczął w Katedrze Prawa Gospodarczego Akademii Ekonomicznej we Wrocławiu pracę w charakterze nauczyciela akademickiego. W 1975 uzyskał tamże stopień doktora nauk ekonomicznych. Specjalista prawa gospodarczego i prawo handlowego. Należał do Zrzeszenia Studentów Polskich (1962–1967) oraz Polskiej Zjednoczonej Partii Robotniczej (ok. 1970–1981).
W okresie pierwszej Solidarności sporadycznie publikował w Solidarności Dolnośląskiej – piśmie Zarządu Regionu NSZZ „S” Dolny Śląsk. W 1981 został członkiem redakcji:
W czasie strajków studenckich jesienią 1981 uczestniczył w spotkaniach ze studentami AE, Uniwersytetu Wrocławskiego, AM i AR.
Po 13 grudnia 1981 A. Oryński pozostał jedynym, oprócz Leszka Wierzejskiego, członkiem redakcji „Semafora”, który uniknął internowania. 14 grudnia 1981 obaj wraz z Barbarą Sarapuk podjęli decyzję o wydawaniu niezależnego pisma pod nazwą „Wiadomości Bieżące” (zwane dalej „WB”). Następnego dnia sporządzili informacje o miejscu pobytu i losach internowanych oraz represjach, przepisując je przez kalkę na maszynach do pisania i roznosząc po kościołach, a także wykładając w innych miejscach. W ciągu kilku dni Barbara Sarapuk zorganizowała druk i kolportaż.
Oryński był autorem wielu tekstów zamieszczonych w „WB”, redagował także większość tekstów dostarczanych do redakcji. W krótkim czasie „WB” stały się jednym z najpopularniejszych pism niezależnych na Dolnym Śląsku. 7 grudnia 1982, po zredagowaniu 64 numerów, Sarapuk, Oryński i Wierzejski) zostali aresztowani. „WB” wychodziły jednak nadal, redagowane – do czasu uformowania się nowej redakcji – przez żonę Oryńskiego – Annę, członków jej rodziny i inne osoby. Przez 6 miesięcy, tj. do końca procesu „WB”, Oryński przebywał w areszcie śledczym, z którego został wypuszczony 27 maja 1983. Otrzymał najwyższy wyrok spośród 12 osób oskarżonych w sprawie „WB” – 2 lata pozbawienia wolności w zawieszeniu na 3 lata oraz 80 tys. grzywny. Jeszcze przed aresztowaniem, w lipcu 1982, Oryński został odsunięty od prowadzenia zajęć dydaktycznych na Akademii, przeniesiony na etat techniczny i szykanowany. W 1988 odszedł z pracy na AE i zatrudnił się jako sprzedawca w sklepie motoryzacyjnym. W październiku 1989 na wniosek Komisji Zakładowej NSZZ „Solidarność” Oryński został przywrócony do pracy w charakterze pracownika naukowo-dydaktycznego. W 2010 przeszedł na emeryturę.
Jesienią 1983 Oryński wraz z Leszkiem Żołyniakiem rozpoczęli redagowanie miesięcznika myśli niezależnej „Prawda”. Oryński publikował artykuły poświęcone zagadnieniom ekonomicznym, historii gospodarczej, analogiom między faszyzmem a komunizmem. Oryński współredagował „Prawdę” do 1988, kiedy to po wydaniu 35 numerów tytuł ten przestał się ukazywać.
Oryński wraz z Markiem Szatkowskim zredagował 3 numery „Solidarności Dolnośląskiej” oraz publikował w innych pismach, jak „Jednością Silni”, czy piśmie Politechniki Wrocławskiej.
Oryński okazjonalnie zajmował się także kolportażem wydawnictw niezależnych, wykładami na tajnych kompletach, występował w Tygodniu Społecznym u oo. Dominikanów.
Po 1989 praktycznie zawiesił działalność solidarnościową.
W 2013 „za wybitne zasługi w działalności na rzecz przemian demokratycznych w Polsce” został wyróżniony Krzyżem Kawalerskim Orderu Odrodzenia Polski.

</doc>
<doc id="1291715" url="https://pl.wikipedia.org/wiki?curid=1291715" title="Târgu Mureș (stacja kolejowa)">
Târgu Mureș (stacja kolejowa)

Târgu Mureș – stacja kolejowa w Târgu Mureș, w okręgu Marusza, w Rumunii. Znajdują się na niej 4 perony.

</doc>
<doc id="1291722" url="https://pl.wikipedia.org/wiki?curid=1291722" title="Surgut (stacja kolejowa)">
Surgut (stacja kolejowa)

Surgut – stacja kolejowa w Surgucie, w Chanty-Mansyjskim Okręgu Autonomicznym, w Rosji. Znajdują się tu 2 perony.

</doc>
<doc id="1291729" url="https://pl.wikipedia.org/wiki?curid=1291729" title="Chersoń (stacja kolejowa)">
Chersoń (stacja kolejowa)

Chersoń – stacja kolejowa w Chersoniu, w obwodzie chersońskim, na Ukrainie. Znajdują się tu 3 perony.

</doc>
<doc id="1291730" url="https://pl.wikipedia.org/wiki?curid=1291730" title="Order „Gwiazda Przyjaźni między Narodami”">
Order „Gwiazda Przyjaźni między Narodami”

Order „Gwiazda Przyjaźni między Narodami” (niem. "Orden „Stern der Völkerfreundschaft”") – odznaczenie Niemieckiej Republiki Demokratycznej, nadawane w latach 1959–1990.
Historia.
Order został ustanowiony 20 sierpnia 1959 roku przez Radę Państwa NRD i był nadawany "„za znamienite zasługi dla NRD, dla walki o porozumienie i przyjaźń między narodami i za walkę o pokój"”. Posiadał trzy klasy:
Order, nadawany przez Radę Państwa NRD, mogły otrzymać instytucje oraz osoby fizyczne, zarówno cudzoziemcy, jak i obywatele NRD. W każdej klasie mógł być nadany tylko raz.
Oznaka.
Oznakę orderu stanowi złota lub srebrna pięcioramienna gwiazda średnicy 55 mm, o polerowanych ramionach. Pośrodku umieszczone jest czerwono emaliowane godło NRD, które wieńczy gołąbek pokoju. Pod ramionami gwiazdy znajduje się stylizowany wieniec z liści dębowych. Oznaka jest noszone na szpilce, bez wstążki.
Oznaką Wielkiej Gwiazdy jest taka sama gwiazda, lecz bez dębowego wieńca, zawieszona na szerokiej czerwonej wstędze z czarno-czerwono-złotymi brzegami, noszona przez prawe ramię. Oprócz tego na piersi noszona jest analogiczna gwiazda średnicy 74 mm, z pękami promieni między ramionami. 
Do roku 1974 oznaki I i II klasy wykonywano w złocie wysokiej próby.
Baretka jest czarno-czerwono-złota, z miniaturą gwiazdy odpowiedniej klasy pośrodku.
Odznaczeni.
Do grona odznaczonych orderem należeli m.in. Leonid Breżniew, Josip Broz Tito (1965), Zbigniew Messner (1986), Nelson Mandela (1988) i Dmitrij Szostakowicz (1972).

</doc>
<doc id="1291733" url="https://pl.wikipedia.org/wiki?curid=1291733" title="Złote przeboje (album Iry)">
Złote przeboje (album Iry)

Złote przeboje – składanka zespołu Ira, zawierająca największe przeboje z płyt "Mój dom", "1993 rok" oraz "Znamię". Płyta wydana została nielegalnie w połowie 1995 roku, nakładem firmy fonograficznej Starling S.A. Podobnie jak i druga kompilacja "Ballady", płyta ta nie jest uznawana przez zespół.
Krążek zawiera dwanaście różnorodnych przebojów z trzech płyt studyjnych zespołu. Na krążku znajdują się zarówno melodyjne rockowe ballady ("Nie zatrzymam się"), utwory hardrockowe ("Płonę") oraz utwory zahaczające o thrash metal ("Zmienić siebie"). Na krążku nie ma żadnego utworu z pierwszej płyty wydanej w 1989 roku. Na krążku znalazły się także dwa utwory z nowo wówczas wydanej płyty "Znamię". Płyta doczekała się dwóch reedycji, w 2001 roku wydała ją firma Negro, natomiast rok później Andromeda.

</doc>
<doc id="1291734" url="https://pl.wikipedia.org/wiki?curid=1291734" title="Dominik Morawski">
Dominik Morawski

Dominik Dzierżykraj-Morawski (ur. 20 grudnia 1921 w Poznaniu, zm. 17 lipca 2016 w Józefowie) – polski publicysta, dziennikarz, aktor, działacz społeczny.
Studiował na Wydziale Prawa i Nauk Społecznych Uniwersytetu Jagiellońskiego (dyplom w 1945). W latach 1946–1947 sekretarz Karola Popiela. Współzałożyciel Klubu Inteligencji Katolickiej w Warszawie. Od 1958 przebywał w Ameryce jako stypendysta Fundacji Forda. Od 1963 na emigracji, mieszkał w Rzymie. Próbował sił w aktorstwie, zagrał m.in. w filmach: Michaela Andersona "Trzewiki rybaka" ("The Shoes of the Fisher-man", 1968), z udziałem m.in. Anthony'ego Quinna), Alberta Sordi "La camera" (1971, jeden z trzech epizodów filmu – tryptyku "Le coppie"), czy Franco Zeffirellego pt. "Fratello sole, sorella luna" (1972, "Brat Słońce, siostra Księżyc"). W 1971 uzyskał obywatelstwo włoskie. Od 1973 do 1987 był rzymskim korespondentem paryskiej "Kultury", a od 1982 watykańskim korespondentem sekcji polskiej BBC. Po 1989 odwiedzał Polskę, do której powrócił na stałe w 2003.
Członek Komitetu Informacji i Inicjatyw na Rzecz Pokoju (COMIN). Watykanista, specjalista od krajów Europy Środkowo-Wschodniej, opozycji antykomunistycznej i roli Kościoła katolickiego, publikował w prasie włoskiej ("Il Giornale", "Corriere della Sera, "La Nazione", "Il Messaggero", "L'Avvenire"), amerykańskiej ("Inside the Vatican") i polskiej ("Ład", "Konfrontacje", "Młoda Polska"). Współpracował też z włoskim radiem publicznym RAI, zajmując się tam sprawami wschodnioeuropejskimi.

</doc>
<doc id="1291746" url="https://pl.wikipedia.org/wiki?curid=1291746" title="Przystanek miłość">
Przystanek miłość

Przystanek miłość (tytuł oryg. "On the Line") jest amerykańską komedią romantyczną z 2001 roku. Gwiazdami filmu są aktorka Emmanuelle Chriqui oraz wokaliści boysbandu *NSYNC – wśród nich obsadzony w roli głównej Lance Bass. Film kręcono w Toronto (Kanada) oraz w Chicago (USA).
Fabuła.
Bohaterem filmu jest nieśmiały Kevin. Chłopak spotyka w metrze dziewczynę swoich snów, która znika tak szybko, jak się pojawia. Zdesperowany, postanawia ogłosić wielkie poszukiwania, które stają się obsesją całego miasta.

</doc>
<doc id="1291747" url="https://pl.wikipedia.org/wiki?curid=1291747" title="Stefan IV Duszan">
Stefan IV Duszan



</doc>
<doc id="1291748" url="https://pl.wikipedia.org/wiki?curid=1291748" title="Montreux (stacja kolejowa)">
Montreux (stacja kolejowa)

Montreux – stacja kolejowa w Montreux, w kantonie Vaud, w Szwajcarii. Znajdują się tu 2 perony.

</doc>
<doc id="1291751" url="https://pl.wikipedia.org/wiki?curid=1291751" title="Johann Ernst Glück">
Johann Ernst Glück

Johann Ernst Glück (łot. Johans Ernsts Gliks, ur. 18 maja 1654 w Wettin, zm. 5 maja 1705 w Moskwie) – niemiecki teolog ewangelicki (luterański) i tłumacz (m.in. Biblii).
Biografia.
Glück urodził w niemieckim Wettin koło Halle. Był synem pastora luterańskiego. W wieku 21 lat ukończył studia teologiczne w Wittenberdze i Lipsku, po czym przeniósł się na teren Liwonii pozostającej pod władzą Szwecji (obecnie teren Łotwy). 31 sierpnia 1681 roku Glück po rozmowie z Johannesem Fischerem, superintendentem reprezentującym króla Szwecji Karola XI, uzyskał zezwolenie królewskie na tłumaczenie Biblii na język łotewski.
Glück chciał wydać przekład w języku łotewskim, posługując się przy tłumaczeniu tekstem oryginału hebrajskiego i greckiego. Dlatego wyjechał do Hamburga, aby lepiej poznać te języki. W Niemczech lekcji języka łotewskiego oraz biblijnej greki udzielał mu prawdopodobnie łotewski duchowny Jānis Reiters. W 1680 roku powrócił na Łotwę, a następnie jako pastor objął parafię w Marienburgu (obecnie Alūksne).
W 1685 roku ukończył tłumaczenie na język łotewski Nowego Testamentu, do roku 1689 dokonał pełnego przekładu Pisma Świętego (Biblia Glücka). Ponieważ niektórych odpowiedników słów brakowało w języku łotewskim, zapożyczył je z języka niemieckiego. Niektóre ze słów, których Glück użył jako pierwszy (neologizmów) do dziś są w użyciu w języku łotewskim.
W 1694 roku Glück otrzymał zezwolenie na rozpowszechnianie łotewskiego przekładu Biblii.
W 1699 roku tłumaczył Biblię na język rosyjski, a w 1702 roku przystąpił do poprawiania swojego przekładu łotewskiego. W roku 1702 po pokonaniu przez wojska rosyjskie Szwedów i zajęciu Marienburgu, Glücka i jego rodzinę wywieziono do Rosji. Glück też stracił swoje rękopisy poprawionej Biblii łotewskiej i swego przekładu rosyjskiego. Zmarł w wieku 51 lat w Moskwie w roku 1705. Po jego śmierci, jego była pokojówka Marta Skawronska, poślubiła cara Piotra I Wielkiego, a po śmierci cara w roku 1725 została cesarzową Rosji Katarzyną I.
Spuścizna.
Egzemplarz pierwszego wydania Biblii Glücka znajduje się Alūksne Museum, w którego zbiorach są różne przekłady Biblii. Natomiast na herbie miasta Alūksne widnieje Biblia i rok 1689, czyli ten, w którym Glück ukończył pracę nad swoim przekładem. W pobliżu muzeum rosną dwa ponad 300-letnie dęby nazywane "Glika ozoli" ("Dęby Glücka"), które zasadził na pamiątkę swego łotewskiego przekładu Biblii.
Do 1890 roku Biblia w przekładzie Glücka (wraz z w wydaniami zrewidowanymi) została wydana w nakładzie ponad 127 tys. egzemplarzy, a Nowy Testament dodatkowo w nakładzie ponad 411 tys. egzemplarzy, wywierając niezaprzeczalny wpływ na społeczność luterańskich Łotyszy, a także na współczesny literacki język łotewski.

</doc>
<doc id="1291755" url="https://pl.wikipedia.org/wiki?curid=1291755" title="Monster Jam">
Monster Jam

Monster Jam – to konkurencja bardzo popularna w USA. Właśnie ze Stanów Zjednoczonych pochodzą tak znane teamy jak:
"Grave Digger", "Madusa" czy "Destroyer".
Zawodnicy biorą udział w dwóch konkurencjach:
swoje umiejętności w prowadzeniu ciężarówki; polega to na wyskakiwaniu z przeszkód (przede wszystkim z górek) i miażdżeniu 
wcześniej przygotowanych samochodów.; w tej konkurencji zawodnicy mają ograniczony czas 90 sek. plus dodatkowe 30 sek. 
na zaprezentowanie specjalnych numerów.
Monster Jam jest bardzo widowiskową imprezą, na którą warto przyjść z całą rodziną.
Pozostałe Truck'i
Monster Jam w Polsce.
W Polsce jest jeden profesjonalny team Monster Jam pod nazwą VERVA, którego sponsoruje polska firma PKN Orlen, lecz ten sport nie jest nadal tak popularny jak w USA, mimo niewątpliwych emocji, których dostarcza widzom na wielotysięcznych stadionach. Niemniej nie przeszkodziło to na podjęcie przez PKN Orlen odważnej inicjatywy jaką jest organizacja zawodów Monster Jam. Zawody te odbyły się 30 maja 2009 roku na Stadionie Śląskim w Chorzowie w ramach ogólnoświatowego cyklu zawodów Monster Jam i to właśnie tam pierwszy raz wystartował monster VERVA. Monster VERVA doskonale radził sobie podczas zawodów w konkurencji freestyle, ostatecznie zwyciężył GRAVE DIGGER.

</doc>
<doc id="1291756" url="https://pl.wikipedia.org/wiki?curid=1291756" title="Ananda Lewis">
Ananda Lewis

Ananda Lewis (ur. 21 marca 1973 roku w San Diego w Kalifornii) – amerykańska modelka i osobowość telewizyjna pochodzenia afrykańskiego.
W 2001 roku prowadziła swój autorski program telewizyjny – "The Ananda Lewis Show". W 2000 roku znalazła się w rankingu pięćdziesięciu najpiękniejszych ludzi świata magazynu "People".

</doc>
<doc id="1291757" url="https://pl.wikipedia.org/wiki?curid=1291757" title="Kastos">
Kastos

Kastos (gr. Καστός) – grecka wyspa położona w archipelagu Wysp Jońskich, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Leukada, w gminie Leukada.
Do końca 2010 roku należała do prefektury w Lefkas, a do połowy lat 70. XX wieku wyspa administracyjnie należała do prefektury w Kefalini. 
Populacja wyspy wynosi 80 osób. Najbliżej położoną wyspą jest Kalamos oddalona od wyspy o 5 km. Na Kastos znajduje się szkoła, kościół oraz plac. Najbliższe gimnazjum oraz liceum znajduje się w jednostce regionalnej Etolia-Akarnania, choć większość uczniów uczęszcza do szkół położonych w Nidri. 
Geografia.
Na wyspie znajduje się zaledwie jedna miejscowość – Kastos. Głównym zajęciem większości mieszkańców jest rybołówstwo. Na najbliżej położoną Kalamos najłatwiej dostać się ze wschodniego krańca Kastos. Długość wyspy Kastos wynosi 7 |km, szerokość 800 m, a powierzchnia 5,90 km². Najwyższy szczyt na wyspie wznosi się na 142 n.p.m.

</doc>
<doc id="1291758" url="https://pl.wikipedia.org/wiki?curid=1291758" title="San Sebastián (stacja kolejowa)">
San Sebastián (stacja kolejowa)

San Sebastián – stacja kolejowa w San Sebastián, w Kraju Basków, w Hiszpanii. Znajdują się tu 3 perony.

</doc>
<doc id="1291759" url="https://pl.wikipedia.org/wiki?curid=1291759" title="Mistrzostwa Świata w Narciarstwie Alpejskim 1936">
Mistrzostwa Świata w Narciarstwie Alpejskim 1936

6. Mistrzostwa Świata w Narciarstwie Alpejskim odbywały się w dniach 21 – 22 lutego 1936 w austriackim Innsbrucku. Były to drugie w historii zawody tego cyklu rozgrywane w Austrii (poprzednio Innsbruck zorganizował MŚ 1933). Rozgrywano trzy konkurencje zjazd, slalom i kombinację, zarówno kobiet jak i mężczyzn. W klasyfikacji medalowej zwyciężyła reprezentacja Szwajcarii, która zdobyła także najwięcej medali, 8, w tym 2 złote, 3 srebrne i 3 brązowe.

</doc>
<doc id="1291763" url="https://pl.wikipedia.org/wiki?curid=1291763" title="Chris Kirkpatrick">
Chris Kirkpatrick

Christopher Alan Kirkpatrick (ur. 17 października 1971 w Clarion w Pensylwanii) – amerykański wokalista i aktor głosowy, eks-członek popowego boysbandu *NSYNC pochodzenia szkockiego, irlandzkiego i niemieckiego.
Życiorys.
Urodził się w Clarion w Pensylwanii jako najstarszy z pięciorga dzieci Beverly (z domu Eustice) i Byrona Kirkpatricka. Wychowywał się z czterema młodszymi siostrami. Uczęszczał do Dalton High School, Valencia Community College i Rollins College.
Jak przyznaje na swojej stronie internetowej, boi się małżeństwa, jednak ta fobia nie przeszkodziła mu w zalegalizowaniu 2 listopada 2013 roku swojego związku z długoletnią partnerką Karly Skladany.
Kariera w 'N Sync.
Christopher "Chris" miał niemały wkład w zespół. To on, wraz z Lou Pearlmanem, wpadł na pomysł utworzenia grupy muzycznej. Co więcej, od imienia Chrisa pochodzi litera "s" w nazwie boysbandu. W 'N Sync jego pozycja była ugruntowana. Jest autorem 4 piosenek zespołu, w tym swojej ulubionej "Giddy Up". Na okładce pierwszej płyty 'N Sync" 'N Sync" stoi na pierwszym planie.
Kwestia solówek.
Śpiew nie jest mocną stroną Chrisa i to przyczyniło się do wielu niedomówień. Niektórzy słuchacze są przekonani, że artysta w ani jednej piosence 'N Sync nie wykonał tzw."solówki". Jest to jednak nieprawda, Chris otrzymał bowiem taką szansę w aż 24 utworach, w tym w kultowej balladzie "I drive myself crazy" (znanej również jako "Thinking of you"), gdzie zaśpiewał słowa

</doc>
<doc id="1291765" url="https://pl.wikipedia.org/wiki?curid=1291765" title="Tunbridge Wells (stacja kolejowa)">
Tunbridge Wells (stacja kolejowa)

Tunbridge Wells – stacja kolejowa w Royal Tunbridge Wells, w hrabstwie Kent, w Anglii. Znajdują się tu 2 perony.

</doc>
<doc id="1291773" url="https://pl.wikipedia.org/wiki?curid=1291773" title="Bitwa nad Gawią">
Bitwa nad Gawią



</doc>
<doc id="1291776" url="https://pl.wikipedia.org/wiki?curid=1291776" title="Frank Oz">
Frank Oz

Frank Oz, właściwie Richard Frank Oznowicz (ur. 25 maja 1944 w Hereford) – amerykański aktor głosowy, lalkarz i reżyser. Sporadycznie występuje przed obiektywem.
Życiorys.
Urodził się w Hereford w Wielkiej Brytanii, dokąd jego rodzice Frances i Isidore (ojciec był polsko-holenderskim Żydem, matka – niepraktykującą katoliczką) wyjechali wraz z Legionem Holenderskim po niemieckim ataku na Holandię w maju 1940 r. Oboje rodzice byli lalkarzami. Rodzina wyemigrowała do USA w 1950. Kiedy miał 17 lat poznał Jima Hensona, z którym współpracował od 1963 przy jego produkcjach telewizyjnych. Animował m.in. lalki Berta (w latach 1969-1996) oraz Ciasteczkowego Potwora (1969-2000) w Ulicy Sezamkowej. Postaciami, kierowanymi przez Oza w The Muppet Show były m.in. Miś Fozzie, Panna Piggy, Orzeł Sam, Zwierzak oraz Szwedzki Kucharz. Oprócz animowania wielu Muppetów, był przez 30 lat jednym z bliższych współpracowników Hensona. Występował w przeszło 75 filmach, produkcjach wideo i programach telewizyjnych z muppetami oraz w wielu innych produkcjach Hensona. Pracował również przy produkcji filmu "Labirynt" z udziałem Davida Bowiego.
W 1980 George Lucas zaangażował Oza do kierowania lalką Yody w filmie '. Oz powtórzył tę rolę w filmach ', ' oraz '. W filmach ' i ' postać Yody była generowana komputerowo, a Frank Oz ją dubbingował, co spotkało się z dezaprobatą części fanów, niemniej sam Oz powiedział, że „zostało to tak wykonane, jak [Lucas] powinien był to zrobić”.
Jako reżyser debiutował w 1982 reżyserowanym razem z Jimem Hensonem filmem "Ciemny kryształ" ("The Dark Crystal"). Samodzielnie reżyserował kilka pełnometrażowych filmów o przygodach muppetów, pierwszym z nich były Muppety na Manhattanie.
Kilkakrotnie wystąpił w filmach aktorskich, m.in. jako strażnik więzienny w The Blues Brothers (1980) w reż. Johna Landisa. Potem występował w kolejnych filmach Landisa: „Amerykański wilkołak w Londynie”, „Szpiedzy tacy jak my”, „Niewinna krew” oraz w roli skorumpowanego policjanta w filmie Nieoczekiwana zmiana miejsc.

</doc>
<doc id="1291782" url="https://pl.wikipedia.org/wiki?curid=1291782" title="Defensores Salto">
Defensores Salto

Club Defensores Salto - argentyński klub piłkarski z siedzibą w mieście Salto, leżącym w prowincji Buenos Aires.
Historia.
Klub "Defensores Salto" założony został 5 sierpnia 1922 roku. W 1928 roku klub by jednym z założycieli lokalnej ligi "Liga de Fútbol de Salto". Bardzo dobra gra w sezonie 2006/07 w piątej lidze (Torneo Argentino C) sprawiła, że w sezonie 2007/08 klub wystąpił w czwartej lidze (Torneo Argentino B).

</doc>
<doc id="1291784" url="https://pl.wikipedia.org/wiki?curid=1291784" title="Pompei (stacja kolejowa)">
Pompei (stacja kolejowa)

Pompei (wł: "Stazione di Pompei") – stacja kolejowa w Pompejach, w regionie Kampania, we Włoszech. Znajdują się tu 2 perony. Według klasyfikacji Rete Ferroviaria Italiana posiada kategorię "srebrną".

</doc>
<doc id="1291791" url="https://pl.wikipedia.org/wiki?curid=1291791" title="Stafford (stacja kolejowa)">
Stafford (stacja kolejowa)

Stafford – stacja kolejowa w Stafford, w hrabstwie Staffordshire, w Anglii. Znajdują się tu 3 perony.

</doc>
<doc id="1291792" url="https://pl.wikipedia.org/wiki?curid=1291792" title="Michael Glos">
Michael Glos

Michael Glos (ur. 14 grudnia 1944 w Brünnau) – niemiecki polityk i młynarz, działacz Unii Chrześcijańsko-Społecznej (CSU), wieloletni poseł do Bundestagu i lider poselskiej grupy CSU, w latach 2005–2009 minister gospodarki i technologii.
Życiorys.
Po ukończeniu szkoły średniej uzyskał w 1968 dyplom mistrza w zakresie młynarstwa, prowadził następnie rodzinny młyn. Zaangażował się w działalność polityczną w ramach Unii Chrześcijańsko-Społecznej. W 1972 organizował struktury partyjne w Prichsenstadt. W latach 1972–1978 był radnym tej miejscowości, a od 1972 do 1993 radnym powiatu Kitzingen.
W 1976 po raz pierwszy uzyskał mandat posła do Bundestagu. Dziewięciokrotnie z powodzeniem ubiegał się o poselską reelekcję (w 1980, 1983, 1987, 1990, 1994, 1998, 2002, 2005 i 2009), zasiadając w niższej izbie niemieckiego parlamentu przez dziesięć kadencji do 2013, kiedy to zrezygnował z ponownego kandydowania.
W latach 1993–2009 był członkiem prezydium CSU, od 1990 do 1992 pełnił funkcję wiceprzewodniczącego frakcji CDU/CSU w Bundestagu. W latach 1993–2005 był pierwszym wiceprzewodniczącym tej frakcji i jednocześnie przewodniczącym podgrupy poselskiej CSU.
22 listopada 2005 objął urząd ministra gospodarki i technologii w rządzie Angeli Merkel. 7 lutego zwrócił się pisemnie do przewodniczącego swojej partii Horsta Seehofera, deklarując zamiar rezygnacji z tej funkcji. Decyzję tę motywował głównie zaawansowanym wiekiem, zbiegła się ona jednak z działaniami na rzecz odnowienia wizerunku CSU, która w 2008 po raz pierwszy od dziesięcioleci utraciła absolutną większość w bawarskim landtagu. Lider Unii Chrześcijańsko-Społecznej początkowo odmówił przyjęcia rezygnacji, ostatecznie 10 lutego 2009 na stanowisku ministra zastąpił go Karl-Theodor zu Guttenberg.
Michael Glos jest żonaty, ma dwoje dzieci.

</doc>
<doc id="1291795" url="https://pl.wikipedia.org/wiki?curid=1291795" title="Brünnau">
Brünnau

Brünnau − miasto w Niemczech, w Bawarii. Leży w pobliżu Kitzingen. 14 grudnia 1944 roku urodził się tam Michael Glos, niemiecki polityk CSU, od 2005 roku minister gospodarki i technologii w rządzie Angeli Merkel.

</doc>
<doc id="1291797" url="https://pl.wikipedia.org/wiki?curid=1291797" title="Brunnau">
Brunnau



</doc>
<doc id="1291798" url="https://pl.wikipedia.org/wiki?curid=1291798" title="Zawijasy">
Zawijasy

Zawijasy – debiutancka płyta jazzowego zespołu Pink Freud. 

</doc>
<doc id="1291803" url="https://pl.wikipedia.org/wiki?curid=1291803" title="Szymon Zelota">
Szymon Zelota



</doc>
<doc id="1291807" url="https://pl.wikipedia.org/wiki?curid=1291807" title="Mistrzostwa Świata w Narciarstwie Alpejskim 1937">
Mistrzostwa Świata w Narciarstwie Alpejskim 1937

7. Mistrzostwa Świata w Narciarstwie Alpejskim odbywały się od 13 – 15 luego 1937 we francuskiej miejscowości Chamonix. Były to pierwsze w historii zawody tego cyklu rozgrywane we Francji. Rozgrywano trzy konkurencje zjazd, slalom i kombinację, zarówno kobiet jak i mężczyzn. Mistrzostwa zdominowali Francuz Émile Allais oraz reprezentująca III Rzeszę Christl Cranz, zdobywcy wszystkich złotych medali. W klasyfikacji medalowej zwyciężyła reprezentacja gospodarzy, która zdobyła 5 medali, w tym 3 złote i 2 srebrne. Najwięcej medali zdobyła jednak reprezentacja III Rzeszy, 8, w tym 3 złote, 1 srerbny i 4 brązowe.

</doc>
<doc id="1291814" url="https://pl.wikipedia.org/wiki?curid=1291814" title="Eberhard (biskup elekt chełmiński)">
Eberhard (biskup elekt chełmiński)

Eberhard (zm. w 1316 lub 1317) – kanonik chełmiński, biskup elekt chełmiński, członek zakonu krzyżackiego.
Życiorys.
Po śmierci biskupa Hermana z Pryzny w czerwcu 1311 kapituła chełmińska w drodze kompromisu wybrała na jego następcę kanonika Eberharda. Wyboru tego nie uznał arcybiskup ryski Friedrich von Pernstein, wyrażając w ten sposób swój sprzeciw wobec inkorporacji kapituły do zakonu krzyżackiego. Wobec tego konfliktu, a także klątwy, którą Krzyżaków obłożył sędzia papieski w związku ze sporem między zakonem a arcybiskupem ryskim, Eberhard stanął przed trudnym zadaniem uzyskania zatwierdzenia swojego wyboru na biskupstwo chełmińskie; udał się w tym celu osobiście do Awinionu, gdzie przedstawił sprawę papieżowi Klemensowi V. Papież zlecił zbadanie problemu jednemu z audytorów, ale niebawem kolejne opóźnienie w zatwierdzeniu wyboru Eberharda wywołał zgon Klemensa V (14 kwietnia 1314), po którym sediswakancja trwała ponad dwa lata. Nowy papież Jan XXII, chociaż wykazywał zainteresowanie sprawami diecezji, również nie zdążył zatwierdzić Eberharda, tym razem ze względu na śmierć samego biskupa elekta. Eberhard zmarł prawdopodobnie krótko przed 3 lutego 1317, kiedy to papież uznał bezprawność oderwania się diecezji chełmińskiej od prowincji kościelnej w Gnieźnie.
Jesienią 1319 papież mianował biskupem chełmińskim dominikanina Mikołaja Afri. Eberhard, wobec nieuzyskania zatwierdzenia na stolicy biskupiej, jest pomijany w katalogach zarządców diecezji.

</doc>
<doc id="1291817" url="https://pl.wikipedia.org/wiki?curid=1291817" title="Grecki">
Grecki



</doc>
<doc id="1291819" url="https://pl.wikipedia.org/wiki?curid=1291819" title="Live at the Olympia ’96">
Live at the Olympia ’96

Live at the Olympia '96 – podwójny album koncertowy brytyjskiego zespołu Deep Purple zarejestrowany w paryskiej Olympii 17 czerwca 1996 podczas tournée prezentującego ich nowy album "Purpendicular".
Lista utworów.
Wszystkie utwory, z wyjątkiem opisanych skomponowali Ian Gillan, Ritchie Blackmore, Roger Glover, Jon Lord i Ian Paice.
Wykonawcy.
Goście.
w utworze "Highway Star"

</doc>
<doc id="1291825" url="https://pl.wikipedia.org/wiki?curid=1291825" title="Encore (album Eminema)">
Encore (album Eminema)

Encore – piąty solowy, legalny album Eminema, amerykańskiego wykonawcy hip-hop. Album miał wyjść na sprzedaż 16 listopada 2004 (zob. 2004 w muzyce), ale ukazał się w sprzedaży 12 listopada, z powodu nielegalnego pojawienia się albumu w Internecie.
Nagrania w Polsce uzyskały certyfikat złotej płyty.

</doc>
<doc id="1291826" url="https://pl.wikipedia.org/wiki?curid=1291826" title="Reichen Lehmkuhl">
Reichen Lehmkuhl

Reichen Lehmkuhl, właśc. Richard Allen Lehmkuhl (ur. 26 grudnia 1973 w Cincinnati) – amerykański model i aktor, były oficer wojsk lotniczych oraz zwycięzca czwartej edycji reality show "The Amazing Race".
Życiorys.
Urodził się w Cincinnati w stanie Ohio. Pracował jednocześnie jako nauczyciel fizyki w prywatnej szkole średniej Crossroads School w Santa Monica w Kalifornii, instruktor lotu oraz model w Los Angeles, gdy nieoczekiwanie dostał się do czwartego sezonu amerykańskiego reality show "The Amazing Race". W programie Lehmkuhl poznał partnera, także uczestnika widowiska, Chipa Arndta.
W maju 2006 roku prowadził swój autorski program "The Reichen Show", nadawany przez stację LGBT Q Television Network. Popularność Reichena rosła. 28 października '06 roku ukazała się jego autobiografia zatytułowana "Here’s What We'll Say". Książka spotkała się z zainteresowaniem środowiska gejowskiego oraz mediów. Lehmkuhl zaczął pojawiać się w operach mudlanych, sitcomach oraz w kolejnych telewizyjnych programach typu reality show. Wystąpił w serialu "Hotel Dante" oraz w jednym odcinku tasiemca "Frasier".
26 lipca 2006 roku eks-członek boysbandu *NSYNC Lance Bass wyznał poczytnemu magazynowi People, że jest gejem, oraz że jest w "bardzo stabilnym związku" z Reichenem. Bass i Lehmkuhl stali się głównym obiektem amerykańskich magazynów plotkarskich. Ich związek zakończył się w styczniu 2008 roku.
Zamieszkał w Los Angeles i związał się z brazylijskim modelem Rodineyem Santiago. Wcześniej spotykał się z instruktorem fitness Ryanem Barrym.

</doc>
<doc id="1291829" url="https://pl.wikipedia.org/wiki?curid=1291829" title="Eminem Presents the Re-Up">
Eminem Presents the Re-Up



</doc>
<doc id="1291831" url="https://pl.wikipedia.org/wiki?curid=1291831" title="Sorry Music Polska">
Sorry Music Polska

Sorry Music Polska – druga studyjna płyta gdańskiego jazzowego zespołu Pink Freud. Płyta ta stała się pierwszym dużym sukcesem zespołu. Dzięki niej Pink Freud zaczął być cenionym yassowym zespołem zarówno w Polsce jak i za granicą.

</doc>
<doc id="1291833" url="https://pl.wikipedia.org/wiki?curid=1291833" title="Seretse Ian Khama">
Seretse Ian Khama

Seretse Ian Khama (ur. 27 lutego 1953 w Chertsey) – botswański polityk, wiceprezydent Botswany w latach 1998–2008, prezydent Botswany od 1 kwietnia 2008 do 1 kwietnia 2018. 
Życiorys.
Seretse Ian Khama jest synem Seretse Khamy, pierwszego prezydenta i "ojca niepodległości" Botswany. Urodził się w 1953 w Chertsey, Surrey w Wielkiej Brytanii, w czasie gdy jego ojciec przebywał na uchodźstwie. 
Ukończył Królewską Akademię Wojskową Sandhurst ("Royal Military Academy Sandhurst") w Wielkiej Brytanii. Przed zaangażowaniem się w działalność polityczną, zajmował liczne stanowiska w wojsku, w którym został kwalifikowanym pilotem. Doszedł w nim także do stanowiska dowódcy Sił Obrony Botswany. 16 grudnia 1997 zapowiedział rychłe zakończenie kariery wojskowej i 31 marca 1998 przeszedł na emeryturę wojskową w stopniu generała porucznika.
1 kwietnia 1998 został mianowany przez prezydenta Festusa Mogae wiceprezydentem kraju. Ponieważ jednak nie zasiadał w Zgromadzeniu Narodowym nie mógł zostać oficjalnie zaprzysiężony na stanowisku wiceprezydenta. W tym celu na początku lipca wziął udział w wyborach uzupełniających w okręgu Serowe North, w których pokonał kandydata opozycji i uzyskał mandat parlamentarny. 13 lipca 1998 został zaprzysiężony na stanowisku wiceprezydenta Botswany.
Po zwycięstwie Demokratycznej Partii Botswany w wyborach generalnych w październiku 1999, Ian Khama objął dodatkowo funkcję ministra spraw prezydenckich i administracji publicznej, którą pełnił do 1 stycznia 2000. W tym dniu, za zgodą prezydenta, zawiesił również pełnienie obowiązków wiceprezydenta aż do 1 września 2000. Decyzja to spotkała się z ostrą krytyką opozycji i organizacji pozarządowych. 22 lipca 2003, na kongresie partyjnym, został wybrany przewodniczącym Demokratycznej Partii Botswany ("Botswana Democratic Party"). Pokonał poprzedniego przewodniczącego, Ponatschego Kedikilwe, stosunkiem głosów 512 do 219. Kluczowym okazało się wówczas poparcie od prezydenta Mogae, które otworzyło mu drogę do jego sukcesji. 
Ian Khama od 1979 jest także przywódcą jednego z ośmiu największych plemion w Botswanie – Bamangwato. W 2007 wystąpił w brytyjskiej telewizji BBC w programie motoryzacyjnym „Top Gear”, w którym jego prowadzący przygotowywali się do pokonania solnej równiny Makgadikgadi w Botswanie.
W kwietniu 2022 r. Ian Khama został wezwany przez wymiar sprawiedliwości swojego kraju. Byłej głowie państwa zarzuca się m.in. nielegalne posiadanie broni palnej. Sprawa sięga 2016 roku.
Prezydentura.
W lipcu 2007 prezydent Festus Mogae zapowiedział rezygnację z zajmowanego stanowiska po upływie 9 miesięcy, a więc jeszcze przed końcem swojej kadencji. 1 kwietnia 2008 Mogae zrezygnował z urzędu, a jego miejsce zajął Seretse Ian Khama, jako dotychczasowy wiceprezydent. Zgodnie z prawem, miał on zajmować stanowiska prezydenta do czasu kolejnych wyborów, które zgodnie konstytucyjnym terminem zaplanowane były na październik 2009. Khama, w czasie ceremonii zaprzysiężenia w Gaborone, zapowiedział kontynuację polityki poprzedniego prezydenta i unikanie „radykalnych zmian”. Podkreślił swoje przywiązanie do demokracji. W swoim nowym gabinecie na stanowisko wiceprezydenta mianował dotychczasowego szefa dyplomacji, Mompatiego Merafhe. Zrezygnował również ze stanowiska przewodniczącego BDP, które objął Daniel Kwelagobe.
W wyborach parlamentarnych z 9 października 2009 Demokratyczna Partia Botswany odniosła zdecydowane zwycięstwo, zdobywając 45 mandatów w 57-osobowym parlamencie. Khama w czasie kampanii wyborczej, wezwał swoich rodaków do głosowania na jego partię, obiecując kontynuowanie odpowiedzialnych rządów i zapewnienie godnego życia obywatelom. Stwierdził, że w kraju widoczne są rezultaty 43-letnich rządów BDP, które świadczą o tym, że państwo było w „dobrych rękach”. Wygrana BDP pozwoliła mu utrzymać stanowisko szefa państwa. 20 października 2009 został zaprzysiężony na 5-letnią kadencję prezydenta. W swoim inauguracyjnym przemówieniu wezwał prywatnych przedsiębiorców do współpracy z rządem w celu wzmocnienia krajowej gospodarki. Zapowiedział dalszą współpracę z organizacjami regionalnymi, w tym z SADC, w celu stabilizacji sytuacji w Afryce. 
Doprowadził m.in. do wprowadzenia w Botswanie od 1 stycznia 2014, zakazu polowań na terenach publicznych.
31 marca 2018 ogłosił rezygnację z funkcji prezydenta Botswany. Jego następcą został Mokgweetsi Masisi, zaprzysiężony 1 kwietnia 2018.

</doc>
<doc id="1291851" url="https://pl.wikipedia.org/wiki?curid=1291851" title="Dolina Drwęcy">
Dolina Drwęcy

Dolina Drwęcy (315.13) – mezoregion fizycznogeograficzny w środkowo-północnej Polsce, stanowiący środkowo-północną część Pojezierza Chełmińsko-Dobrzyńskiego. Region graniczy od północy z Pojezierzem Iławskim, od zachodu z Pojezierzem Brodnickim i Pojezierzem Chełmińskim, od południa z Kotliną Toruńską, od południowego wschodu z Pojezierzem Dobrzyńskim a od północnego wschodu z Garbem Lubawskim. Dolina Drwęcy leży na pograniczu województw kujawsko-pomorskiego i warmińsko-mazurskiego.
Mezoregion stanowi wąską i wydłużoną (ok. 100 km) dolinę Drwęcy o orientacji północny wschód - południowy zachód. Region ma kształt lecącego ptaka z punktem centralnym w okolicach Bartniczki. Jest to pradolina erozyjna ukształtowana przez wody odpływowe lodowców, wcięta w przylegające morenowe wysoczyzny pojezierzy.
W pobliżu ujścia Drwęcy do Wisły występuje dobrze rozwinięty system tarasów z jeziorami i bezodpływowymi nieckami. Wzdłuż całej długości doliny leży rezerwat przyrody Rzeka Drwęca.
Głównymi ośrodkami miejskimi regionu są Nowe Miasto Lubawskie, Brodnica i Golub-Dobrzyń, ponadto wsie Mszanowo, Kurzętnik, Bartniczka, Ciechocin i Lubicz Dolny.

</doc>
<doc id="1291856" url="https://pl.wikipedia.org/wiki?curid=1291856" title="Eury thmics">
Eury thmics



</doc>
<doc id="1291857" url="https://pl.wikipedia.org/wiki?curid=1291857" title="Paweł Friszkemut">
Paweł Friszkemut

Paweł Friszkemut (ur. 10 stycznia 1987) – futsalista AZS UG Gdańsk, piłkarz plażowy KP Łódź i reprezentant Polski w piłce nożnej plażowej. Jeden z najbardziej rozpoznawalnych piłkarzy plażowych. Jego największym atrybutem jest umiejętność szybkiego wykonywania przewrotek.
W piłce nożnej bronił barw Bałtyku Sztutowo i Pomezanii Malbork (2006-2008). Przed przejściem do AZS UG Gdańsk występował do 2020 w futsalowej ekipie LSSS Team Lębork. W 2012 oraz 2015 reprezentował rosyjską drużynę piłki plażowej Kronsztadt Promenada z Bałtyjska.

</doc>
<doc id="1291858" url="https://pl.wikipedia.org/wiki?curid=1291858" title="Formuła 1 Sezon 1988">
Formuła 1 Sezon 1988

Sezon 1988 Formuły 1 – 39. sezon organizowany przez FIA. Rozpoczął się 3 kwietnia i zakończył 13 listopada po szesnastu wyścigach.

</doc>
<doc id="1291861" url="https://pl.wikipedia.org/wiki?curid=1291861" title="Live in Jazzgot">
Live in Jazzgot

Live in Jazzgot – koncertowy album zespołu Pink Freud. Nagranie pochodzi z występu, który odbył się 1 lutego 2002 roku w warszawskim klubie Jazzgot. Jest to jedyny zapis koncertu Pink Freud w składzie z Piotrem Pawlakiem na gitarze i Pawłem Nowickim na perkusji, dla którego był to ostatni występ z Pink Freud. Płyta ta jest jedynym zapisem koncertowej działalności z wczesnego okresu działalności zespołu.
Na płycie znajdują się trzy utwory, które są przedpremierowymi wykonaniami piosenek umieszczonych na następnej płycie zespołu – Sorry Music Polska. Dwie pierwsze są autorskimi kompozycjami, trzecia jest autorstwa George’a Gershwina.
Płyta ta nie zawiera okładki, spisu piosenek ani składu grającego na płycie.
Spis utworów.
Oficjalna lista.
W związku z tym, że album nie zawiera spisu piosenek oficjalnie podaje się taką listę.
Nieopisane utwory to, odpowiednio, "Mademoiselle Madera", "A Tribute To Don Johnson" i "My Man's Gone Now".

</doc>
<doc id="1291863" url="https://pl.wikipedia.org/wiki?curid=1291863" title="Music From And Inspired By The Motion Picture 8 Mile">
Music From And Inspired By The Motion Picture 8 Mile



</doc>
<doc id="1291865" url="https://pl.wikipedia.org/wiki?curid=1291865" title="Elmisaurus">
Elmisaurus



</doc>
<doc id="1291866" url="https://pl.wikipedia.org/wiki?curid=1291866" title="SoundTrack 8 Mile">
SoundTrack 8 Mile



</doc>
<doc id="1291874" url="https://pl.wikipedia.org/wiki?curid=1291874" title="Queanbeyan">
Queanbeyan

Queanbeyan – miasto w Australii, w stanie Nowa Południowa Walia. Miasto zostało założone w 1838 roku. W 2004 miasto zamieszkiwało 34 084 mieszkańców. Urodził się tu Mark Webber. Ośrodek administracyjny hrabstwa o takiej samej nazwie. 
Queanbeyan znajduje się 15 kilometrów od centrum Canberry i bywa uważane za "sypialnię" stolicy federalnej. W mieście znajduje się stacja kolejowa, na której zatrzymują się pociągi z Canberry do Sydney.

</doc>
<doc id="1291878" url="https://pl.wikipedia.org/wiki?curid=1291878" title="Paweł Nazimek">
Paweł Nazimek

Paweł Jacek Nazimek (ur. 7 marca 1969 w Chrzanowie) – polski basista i gitarzysta, kompozytor. 
Życiorys.
W 1988 ukończył I Liceum Ogólnokształcące im. Stanisława Staszica w Chrzanowie. W 1986 współzałożył zespół Sztywny Pal Azji z którym nagrał dwie płyty Europa i Azja i Szukam nowego siebie, pomagał także w nagrywaniu kilku piosenek z płyt: Miłość jak dynamit z 2008 i Fiss Pink z 2012. W 1990 przeszedł do zespołu Chłopcy z Placu Broni, z którym nagrał płytę "O! Ela". Od 1991 członek zespołu T.Love. W 2015 po prawie trzydziestu latach powrócił do zespołu Sztywny Pal Azji.
Oprócz gry na gitarze basowej gra także na gitarze elektrycznej.
Żonaty z Dominiką Nazimek, ma córkę Marię.

</doc>
<doc id="1291881" url="https://pl.wikipedia.org/wiki?curid=1291881" title="Hydrożel">
Hydrożel

Hydrożel – żel, w którym fazą rozproszoną jest woda. Jako fazę formującą (substancję żelującą) stosuje się rozmaite polimery – zarówno naturalne, jak i modyfikowane oraz sztuczne. Przykładem hydrożelu jest galaretka z żelatyny.
Substancje żelujące używane w produkcji hydrożeli.
Hydrożele organiczne.
Polisacharydy naturalne
Pochodne węglowodanów
Białka
Polimery syntetyczne
Inne

</doc>
<doc id="1291882" url="https://pl.wikipedia.org/wiki?curid=1291882" title="Borogovia">
Borogovia



</doc>
<doc id="1291884" url="https://pl.wikipedia.org/wiki?curid=1291884" title="Waylon Smithers">
Waylon Smithers



</doc>
<doc id="1291887" url="https://pl.wikipedia.org/wiki?curid=1291887" title="Śląsk to my">
Śląsk to my

Śląsk to my – album polskiego zespołu Contra Boys, wydany w 2003 roku.

</doc>
<doc id="1291888" url="https://pl.wikipedia.org/wiki?curid=1291888" title="Tochisaurus">
Tochisaurus



</doc>
<doc id="1291890" url="https://pl.wikipedia.org/wiki?curid=1291890" title="Ratpoison">
Ratpoison

Ratpoison - minimalistyczny menedżer okien dla X Window System. Jest rozpowszechniany na licencji GPL. Jego interfejs i zachowanie zostały zainspirowane przez GNU Screen. Pozwala on zarządzać oknami bez użycia myszy, stąd jego nazwa. Okna wyświetlane za pomocą Ratpoison nie posiadają dekoracji.

</doc>
<doc id="1291891" url="https://pl.wikipedia.org/wiki?curid=1291891" title="Derweze">
Derweze

Derweze (z turkm. "brama") – turkmeńska wioska na pustyni Kara-kum, 260 km na północ od Aszchabadu. Zamieszkuje ją około 350 osób, głównie Turkmeni z plemienia Teke (prowadzący półkoczowniczy tryb życia).
„Wrota do piekła”.
Rejon Derweze jest bogaty w gaz ziemny. W 1971, podczas wykonywania wiercenia geologicznego koło Kyzylgar, przewiercono płytko położone złoże, tak zwaną kieszeń gazową przez co wpadły tam wszystkie maszyny wiertnicze. W wyniku znacznego obniżenia ciśnienia złożowego teren, na którym znajdowała się wiertnia, zapadł się, pozostawiając lej o głębokości około 20 m i średnicy 70 m. Aby zapobiec zanieczyszczeniu gazem atmosfery, radzieccy naukowcy zdecydowali się go podpalić. Przewidywano, że wypali się po kilku dniach, jednak w zapadlisku, zwanym „wrotami piekieł”, płonie on do dziś.

</doc>
<doc id="1291892" url="https://pl.wikipedia.org/wiki?curid=1291892" title="Hydrożele">
Hydrożele



</doc>
<doc id="1291894" url="https://pl.wikipedia.org/wiki?curid=1291894" title="Żel hydrofilowy">
Żel hydrofilowy



</doc>
<doc id="1291899" url="https://pl.wikipedia.org/wiki?curid=1291899" title="Od kołyski aż po grób (album Contra Boys)">
Od kołyski aż po grób (album Contra Boys)

Od kołyski aż po grób — album polskiego zespołu Contra Boys, wydany w 2007 roku przez Olifant Records.

</doc>
<doc id="1291900" url="https://pl.wikipedia.org/wiki?curid=1291900" title="Komeda Quintet">
Komeda Quintet

Komeda Quintet – zespół muzyczny założony przez Krzysztofa Komedę.
W jego skład wchodzili: Krzysztof Komeda na pianinie bądź fortepianie, Rune Carlson na perkusji, Gunter Lenz na basie lub kontrabasie, Zbigniew Namysłowski na saksofonie altowym i Tomasz Stańko na trąbce. 
Wspólnie nagrali między innymi jedną z najsłynniejszych płyt Krzysztofa Komedy – "Astigmatic".

</doc>
<doc id="1291910" url="https://pl.wikipedia.org/wiki?curid=1291910" title="Donato Gama da Silva">
Donato Gama da Silva

Donato, właśc. Donato Gama da Silva (ur. 30 grudnia 1962 w Rio de Janeiro) – piłkarz hiszpański pochodzenia brazylijskiego, grający na pozycji środkowego obrońcy lub defensywnego pomocnika.
Kariera klubowa.
Donato pochodzi z Rio de Janeiro, a karierę piłkarską rozpoczął w tamtejszym klubie CR Vasco da Gama. W 1980 roku zadebiutował w jego barwach w lidze brazylijskiej, a w 1982 roku osiągnął swój pierwszy sukces w karierze, którym było zdobycie mistrzostwa stanu Rio de Janeiro. Natomiast w 1984 roku wygrał ze swoim klubem Taça Rio. W 1987 także wywalczył mistrzostwo stanowe, a w 1988 roku powtórzył ten sukces i dołożył do tego kolejne wygranie Taça Rio.
Latem 1988 Donato przeszedł do hiszpańskiego Atlético Madryt. W Primera División zadebiutował 30 września w przegranym 0:1 wyjazdowym spotkaniu z CD Logroñés. W Atlético od samego początku grał w pierwszym składzie i w swoim pierwszym sezonie zajął 4. miejsce w lidze. Swoje pierwsze większe sukcesy Donato osiągnął w 1991 roku, kiedy to wywalczył wicemistrzostwo Hiszpanii, a także zdobył Puchar Króla (1:0 w finale z RCD Mallorca). Natomiast w 1992 roku zajął z Atlético 3. pozycję w La Liga. Obronił także krajowy puchar (wystąpił w wygranym 2:0 finale z Realem Madryt). W zespole "Los Colchoneros" występował do końca sezonu 1992/1993, a w barwach Atlético wystąpił 163 razy i strzelił 11 goli.
Latem 1993 Donato trafił do innego czołowego klubu w kraju, Deportivo La Coruña, gdzie stał się jedną z gwiazd obok rodaków Bebeto, Mauro Silvy, Serba Miroslava Đukicia i Hiszpana Frana. W barwach "Depor" swój pierwszy mecz rozegrał 5 września, a jego klub zremisował z Celtą Vigo 0:0. W sezonie 1993/1994 był bliski zdobycia mistrzostwa Hiszpanii, jednak zespół z La Coruñi zremisował w ostatniej kolejce z Valencią i stracił pewny triumf na rzecz Barcelony. Rok później Donato wraz z partnerami znów został wicemistrzem Hiszpanii, a także zdobył dwa trofea: Puchar Hiszpanii oraz Superpuchar Hiszpanii. Natomiast w 1997 roku zajął 3. miejsce w La Liga. Kolejny sukces Donato osiągnął w 2000 roku, gdy swoją postawą przyczynił się do wywalczenia tytułu mistrza Hiszpanii, pierwszego w historii Deportivo. Natomiast w dwóch kolejnych latach zostawał wicemistrzem Primera División, a w 2003 roku zajął 3. miejsce. 17 maja tamtego roku zdobył gola w spotkaniu z Valencią (1:2) i stał się najstarszym strzelcem gola w historii Primera División. Liczył sobie wówczas 40 lat. Po sezonie zakończył piłkarską karierę. W Deportivo wystąpił w 303 meczach i zdobył 38 bramek. Natomiast jest rekordzistą występów w lidze hiszpańskiej wśród piłkarzy urodzonych poza Hiszpanią - 466 meczów przez 15 sezonów.
Kariera reprezentacyjna.
W 1994 roku Donato otrzymał hiszpańskie obywatelstwo, a 16 listopada zadebiutował reprezentacji Hiszpanii w wygranym 3:0 domowym spotkaniu z Danią, rozegranym w ramach eliminacji do Mistrzostw Europy w Anglii. W 1996 roku został powołany przez Javiera Clemente do kadry na ten turniej. Tam wystąpił jedynie grupowym zremisowanym 1:1 spotkaniu z Bułgarią, które było jego ostatnim w karierze reprezentacyjnej. W kadrze narodowej wystąpił łącznie w 12 spotkaniach i zdobył 3 gole.

</doc>
<doc id="1291913" url="https://pl.wikipedia.org/wiki?curid=1291913" title="Pojezierze Chełmińskie">
Pojezierze Chełmińskie

Pojezierze Chełmińskie (315.11) – mezoregion fizycznogeograficzny w środkowo-północnej Polsce, stanowiący zachodnią część Pojezierza Chełmińsko-Dobrzyńskiego.
Położenie.
Pojezierze Chełmińskie graniczy:
Mezoregion leży w całości w obrębie woj. kujawsko-pomorskiego. Jego powierzchnia wynosi 2165 km².
Charakterystyka.
Pojezierze Chełmińskie jest wysoczyzną morenową położoną pomiędzy dolinami trzech rzek: Drwęcy, Osy i Wisły.
W północnej części znajdują się pagórki moren czołowych, uszeregowane w trzy pasma: północno-, środkowo- i południowowąbrzeskie, zaliczane do subfazy krajeńskiej zlodowacenia bałtyckiego. Południowa cześć regionu nosi cechy deglacjacji powierzchniowej, tzn. przeważają moreny martwego lodu, kemy i ozy. Z morenami wąbrzeskimi związane są sandry: chełmiński, wąbrzeski i jabłonowski.
Wysokości wysoczyzny nad poziomem morza na ogół nie przekraczają 120 m, najwyższe wzgórze na północny wschód od Wąbrzeźna osiąga wysokość 134 m.
Na Pojezierzu występuje ok. 100 jezior, lecz są to akweny niezbyt duże. Największe są: Jezioro Chełmżyńskie (ok. 3 km², głeb. 27 m), Wieczno I (ok. 1,5 km²) i Wieczno II (ok. 2 km², głęb. 4 m), powstałe z podziału jednego zbiornika wodnego.
Pojezierze Chełmińskie jest regionem słabo zalesionym z przeważającą obecnością pól uprawnych. Przeważają brunatnoziemy na glinach zwałowych lekkich, częściowo również ciężkich oraz bielicoziemy na piaskach sandrowych.
Region przecina kilka szlaków kolejowych: Toruń-Olsztyn przez Kowalewo Pomorskie, Toruń-Malbork przez Chełmżę, Bydgoszcz-Brodnica przez Chełmżę oraz Grudziądz-Brodnica przez Jabłonowo Pomorskie.
W południowo-zachodniej części regionu (okolicy Bydgoszczy) wyróżniono mikroregiony:
Zaludnienie.
Głównym miastem, od którego region bierze swą nazwę jest Chełmno – historyczna stolica ziemi chełmińskiej, oddanej w XIII w. przez Konrada Mazowieckiego zakonowi krzyżackiemu i odzyskanej przez Polskę w wojnie trzynastoletniej. Miasto jest położone na zachodnim skraju mezoregionu, na krawędzi Doliny Dolnej Wisły.
W środku regionu znajdują się miasta: Chełmża i Wąbrzeźno, a na południowo-wschodnim skraju – także północno-wschodnie osiedla Torunia. Inne mniejsze miasta Pojezierza Chełmińskiego to Kowalewo Pomorskie, Jabłonowo Pomorskie i Radzyń Chełmiński, ponadto wsie Gruta, Świecie nad Osą, Stolno, Lisewo, Książki, Bobrowo, Dębowa Łąka, Papowo Biskupie, Unisław, Dąbrowa Chełmińska i Łubianka.
Ochrona przyrody.
Wschodnia część mezoregionu, którą stanowi strefa krawędziowa Doliny Dolnej Wisły, objęta jest Nadwiślańskim Parkiem Krajobrazowym. Natomiast część południowa na styku z Pradoliną Toruńsko-Eberswaldzką, wchodzi w skład Obszaru Chronionego Krajobrazu Strefy Krawędziowej Kotliny Toruńskiej.
Z innych obszarów chronionego krajobrazu, które występują we fragmentach na Pojezierzu Chełmińskim można wymienić: Obszar Chronionego Krajobrazu Doliny Drwęcy, Obszar Chronionego Krajobrazu Doliny Osy i Gardęgi i inne.
Mezoregion graniczy również z trzema obszarami Natura 2000: od zachodu i południa z Doliną Dolnej Wisły PLB04003 i Solecką Doliną Wisły PLH04003, a od wschodu z Doliną Drwęcy PLH280001.
W całości na jego obszarze znajduje się Torfowisko Linje PLH040020 i Dolina Osy PLH040033
Na zachodnim krańcu mezoregionu, w sąsiedztwie Doliny Fordońskiej istnieją dwa rezerwaty: „Reptowo”, obejmujący starodrzew sosnowy z kolonią czapli siwej oraz „Linje” – torfowisko śródleśne z reliktową brzozą karłowatą. Niedaleko Wąbrzeźna znajduje się rezerwat leśny „Wronie” (buczyna).

</doc>
<doc id="1291920" url="https://pl.wikipedia.org/wiki?curid=1291920" title="Rosa Zafferani">
Rosa Zafferani

Rosa Zafferani (ur. 16 sierpnia 1960 w Jersey City w stanie New Jersey w USA) – sanmaryńska polityk, dwukrotna kapitan regent San Marino, w okresie od 1 kwietnia 1999 do 1 października 1999 oraz ponownie od 1 kwietnia 2008 do 1 października 2008.
Życiorys.
Zafferani ukończyła handel i ekonomię na Uniwersytecie Bolońskim. Od 1991 jest członkinią Chrześcijańsko-Demokratycznej Partii San Marino. W latach 1993–1998 zajmowała stanowisko sekretarza partii w mieście Serravalle. W 1998 została wybrana do Wielkiej Rady Generalnej ("Consiglio Grande e Generale"), parlamentu San Marino.
Od 1 kwietnia 1999 do 1 października 1999 razem z Antonello Bacciocchim pełniła funkcję kapitana regenta San Marino. Od grudnia 2002 do lipca 2006 wchodziła w skład kolejnych rządów, w których pełniła następujące stanowiska: sekretarza stanu ds. zdrowia, bezpieczeństwa socjalnego i zaopatrzenia (2002–2004), sekretarza stanu ds. instytucji kulturalnych i informacji (2004–2005), sekretarza stanu ds. edukacji publicznej i uniwersytetów (2004–2006) oraz sekretarza stanu do spraw wewnętrznych (2005–2006).
1 kwietnia 2008 Rosa Zafferani ponownie objęła stanowisko kapitana regenta San Marino wraz z Federico Pedini Amatim i zajmowała je do 1 października 2008.

</doc>
<doc id="1291921" url="https://pl.wikipedia.org/wiki?curid=1291921" title="Rocznik Łódzki">
Rocznik Łódzki

Rocznik Łódzki – czasopismo naukowe wydawane w Łodzi od 1958 roku przez miejscowy oddział Polskiego Towarzystwa Historycznego.
Rocznik poświęcony jest historii Polski, ze szczególnym uwzględnieniem dziejów Łodzi i regionu łódzkiego. Periodyk, wydawany przy współpracy z Archiwum Państwowym w Łodzi, nawiązuje do tradycji przedwojennego "Rocznika Łódzkiego" i "Rocznika Oddziału Łódzkiego Polskiego Towarzystwa Historycznego" (ukazujących się w latach 1928–1939).

</doc>
<doc id="1291926" url="https://pl.wikipedia.org/wiki?curid=1291926" title="Hulsanpes">
Hulsanpes

Hulsanpes - rodzaj drapieżnego dinozaura z grupy teropodów z późnej kredy. Czasem zaliczany do prymitywnych ptaków. 
Nazwa.
Znaczenie nazwy tego dinozaura - stopa z Khulsan, od nazwy rejonu Mongolii Khulsan, gdzie skamieniałość była znaleziona i słowa łacińskiego "pes" czyli stopa. 
Pożywienie.
Mięsożerny.
Występowanie.
Zamieszkiwał Azję (Mongolia) w późnej kredzie, prawdopodobnie w kampanie 83-71 Ma. Znaleziony w formacji Barun Goyot. 
Odkrycie.
Znaleziono kości stopy.
Opis.
Dwunożny, tylne kończyny większe od przednich.
Opisany początkowo jako przedstawiciel dromeozaurów. Gatunek typowy Hulsanpes perlei opisała Halszka Osmólska w 1982. Obecnie gatunek ten zalicza się czasami do pierwotnych ptaków, są też poglądy, że to jest młodociany okaz "Velociraptor mongoliensis" (Currie 2000) albo inna linia maniraptorów (Norell w: Currie 2000), być może troodon albo dromeozaur. Problemy z przynależnością tego taksonu wynikają głównie z niewielkiej ilości mocno niekompletnego materiału. 

</doc>
<doc id="1291927" url="https://pl.wikipedia.org/wiki?curid=1291927" title="Hulsanpez">
Hulsanpez



</doc>
<doc id="1291928" url="https://pl.wikipedia.org/wiki?curid=1291928" title="Danay García">
Danay García

Danay García (ur. 5 lipca 1984 w Hawanie) – kubańska aktorka, która wystąpiła m.in. w serialach "Fear the Walking Dead" i "Skazany na śmierć".
Życiorys.
W 2003 roku przyjechała do Stanów Zjednoczonych. Pierwszym przełomem w jej karierze była rola Sofii w serialu telewizji Fox "Skazany na śmierć" ("Prison Break"). Na castingu producenci serialu prosili Danay o zagranie roli Sofii i Sary. Chcieli w ten sposób sprawdzić jak sobie poradzi w różnych rolach.
Linki zewnętrzne.
 

</doc>
<doc id="1291929" url="https://pl.wikipedia.org/wiki?curid=1291929" title="Who wants to be a millionaire">
Who wants to be a millionaire



</doc>
<doc id="1291938" url="https://pl.wikipedia.org/wiki?curid=1291938" title="Federico Pedini Amati">
Federico Pedini Amati

Federico Pedini Amati (ur. 11 sierpnia 1976) – sanmaryński polityk, kapitan regent San Marino od 1 kwietnia do 1 października 2008.
Federico Pedini Amati jest członkiem Partii Socjalistów i Demokratów ("Partito dei Socialisti e dei Democratici"). 1 kwietnia 2008 razem z Rosą Zafferani został wybrany kapitanem regentem i urząd sprawował do 1 października 2008.

</doc>
<doc id="1291939" url="https://pl.wikipedia.org/wiki?curid=1291939" title="Olimpija Ljubljana">
Olimpija Ljubljana



</doc>
<doc id="1291941" url="https://pl.wikipedia.org/wiki?curid=1291941" title="NK Primorje">
NK Primorje



</doc>
<doc id="1291945" url="https://pl.wikipedia.org/wiki?curid=1291945" title="Ming-Na Wen">
Ming-Na Wen

Ming-Na Wen (chiń. trad. 溫明娜, chiń. upr. 温明娜, pinyin Wēn Míngnà) (ur. 20 listopada 1963 w Coloane w Makau) – amerykańska aktorka chińskiego pochodzenia.
Ming-Na w latach 1995, 1999–2004 grała w serialu NBC "Ostry dyżur". W 1998 roku użyczyła swojego głosu w filmie wytwórni Walta Disneya "Mulan".
Życiorys.
Wen urodziła się 20 listopada 1963 roku w Coloane, jednej z dwóch głównych wysp Makau. Jej rodzice przenieśli się do Makau w połowie lat 60. z Chin kontynentalnych.
Rodzice Wen rozwiedli się, gdy była niemowlęciem, i przeprowadziła się z matką, Lin Chan Wen, do Hongkongu. Jej matka wyszła ponownie za mąż za Soo Lim Yee, a rodzina przeniosła się do Nowego Jorku, gdy Wen miała cztery lata. Po pięciu latach matka i ojczym Wen ponownie przenieśli się do Pittsburgha w Pensylwania, gdzie otworzyli restaurację The Chinatown Inn, która nadal działa.
Wychowana na przedmieściach Pensylwanii, uczęszczała do Mount Lebanon High School i ukończyła Carnegie Mellon University w 1986.
Kariera.
Wen zadebiutowała w telewizyjnym serialu "As the World Turns", w którym wystąpiła w latach 1988–1991. W 1994 roku większą rolę zagrała w filmie akcji "Uliczny wojownik" obok Jean-Claude Van Damme i Raúl Juliá. W 1997 roku zagrała w filmie "Romans na jedną noc" jako Mimi, zdradzona żona Maxa Carlyle'a (Wesley Snipes).
Zapewniła głos Fa Mulan w filmie animowanym "Mulan" z 1998 roku, jego bezpośredniej kontynuacji "Mulan II" i grze wideo "Kingdom Hearts II", zdobywając następnie nagrodę Annie.
W telewizyjnym serialu "Ostry dyżur" Wen zagrała gościnnie w niektórych odcinkach pierwszego sezonu (1994–1995), a następnie na stałe od 2000 do 2004, jako dr. Jing-Mei „Deb” Chen. Za tę rolę była nominowana wraz z obsadą do nagrody Screen Actors Guild Award w 2001 roku.
Wystąpiła także w licznych serialach telewizyjnych oraz dała głos w kreskówkach takich jak "Batman ". W 2009 roku zagrała stałą drugoplanową rolę w serialu "Stargate Universe" (2009-2011).
Od 2013 roku była częścią głównej obsady serialu Marvel "Agenci T.A.R.C.Z.Y.". Seria zakończyła się w 2020 roku.
W 2017 roku została przyjęta do Amerykańska Akademia Sztuki i Wiedzy Filmowej, która co roku przyznaje Oscar.
Życie prywatne.
W 1990 roku Wen poślubiła pisarza Kirka Aanesa, lecz rozwiedli się w 1993. 16 czerwca 1995 aktorka poślubiła swojego drugiego męża, Erica Michaela Zee. Mają dwoje dzieci, córkę Michaelę Kitlin, urodzoną 21 listopada 2000, i syna Coopera Dominica Zee, urodzonego 12 października 2005.
Wen mówi płynnie po kantońsku i mandaryńsku.

</doc>
<doc id="1291952" url="https://pl.wikipedia.org/wiki?curid=1291952" title="Iwanówka (polana)">
Iwanówka (polana)

Iwanówka – polana reglowa w Tatrach Zachodnich. Znajduje się u wylotu Doliny Iwaniackiej do Doliny Starorobociańskiej. Położona jest na wysokości 1100–1140 m n.p.m., na północnych stokach Doliny Iwaniackiej. Dawniej była częścią samodzielnej hali Iwanówka.
Nazwa polany pochodzi od nazwiska Iwan, które spotykane jest na Podhalu już od początku XVII w. Około 1700 r. ród Iwanów nabył tę polanę od Dudów z Międzyczerwiennego przez zastaw konia (równowartość 50 zł). Polana zajmuje dość żyzne ziemie naniesione przez Iwaniacki Potok. Dawniej stały na niej szałasy. W wyniku zaprzestania jej pasterskiego użytkowania polana w większości zarosła lasem. W 1955 miała powierzchnię ok. 8 ha, ale w 2004 w wyniku zarośnięcia jej powierzchnia zmniejszyła się o ok. 80% i polana nadal zarasta.

</doc>
<doc id="1291953" url="https://pl.wikipedia.org/wiki?curid=1291953" title="Reb Brown">
Reb Brown

Reb Brown, właśc. Robert Brown (ur. 29 kwietnia 1948 w Los Angeles) – amerykański aktor filmowy i telewizyjny, który zdobył popularność w latach 70.
Życiorys.
Wczesne lata.
Urodził się w Los Angeles w Kalifornii. Jego ojciec był policjantem i piosenkarzem. Dorastał w okolicach Los Angeles i grał w piłkę nożną w Temple City High School. W 1966 ukończył szkołę średnią, otrzymał stypendium i następnie studiował na Uniwersytecie Południowej Kalifornii. Początkowo zajmował się amatorsko boksem.
Kariera.
Został odkryty przez łowcę talentów i karierę aktorską rozpoczął w roku 1973, występując w horrorze Bernarda L. Kowalskiego "Wążżżż" z udziałem Dirka Benedicta. Występował w epizodach i głównie w telewizji aż do 1978, kiedy to zaangażowano go do komediodramatu Johna Miliusa "Wielka środa" ("Big Wednesday") obok Jana-Michaela Vincenta i Gary’ego Buseya. W 1983 premierę miał film wojenny "Niespotykane męstwo" z udziałem Browna, Gene’a Hackmana i Patricka Swayzego.
Najbardziej stał się znany z tytułowej roli w serialu telewizyjnym "Kapitan Ameryka" ("Captain America") i jego pełnometrażowych ekranizacji oraz z filmów akcji "Strike Commando" i "Klatka". Tytułowa rola w przygodowym filmie fantasy "Yor, myśliwy z przyszłości" ("Yor, the Hunter from the Future") przyniosła mu w 1983 nominację do Złotej Maliny w kategorii najgorszy debiut aktorski. Za kreację szeregowego Edwarda J. Leonskiego w kryminalnym dramacie wojennym "Śmierć żołnierza" ("Death of a Soldier", 1986) u boku Jamesa Coburna zdobył nominację do nagrody Australian Film Institute.
Życie prywatne.
8 września 1979 ożenił się z aktorką Cisse Cameron. Zamieszkał wraz z nią w rodzimym Los Angeles. Jest wiceprezesem wytwórni filmowej Sunn Classic Pictures.

</doc>
<doc id="1291955" url="https://pl.wikipedia.org/wiki?curid=1291955" title="Jak można spatchować KDE2 pod FreeBSD?">
Jak można spatchować KDE2 pod FreeBSD?

Jak można spatchować KDE 2 pod FreeBSD? (ros. Как пропатчить KDE2 под FreeBSD?) – pytanie będące dowcipem w rosyjskiej kulturze internetowej.
Pytanie oryginalnie zostało opublikowane na kanale IRC codice_1 w sieci RusNet 8 maja 2004 roku.
&lt;poem&gt;
&lt;Sashok&gt;
— Здравствуйте, это канал об аниме?
— Да.
— Как мне пропатчить KDE2 под FreeBSD?
&lt;/poem&gt;
Jego treść można przetłumaczyć następująco:
&lt;poem&gt;
— Witam, czy to kanał anime?
— Tak.
— Jak mogę spatchować KDE2 pod FreeBSD?
&lt;/poem&gt;
Fraza ta miała za zadanie sparodiować dużą liczbę „nerdowskich”, technicznych rozmów odbywających się na kanale, które nie miały nic wspólnego z anime. Została ona później spopularyzowana i często cytowana na rosyjskojęzycznych czatach. Samo pytanie odnosi się do łatania oprogramowania.
Wątki polityczne.
Pytanie to wielokrotnie pojawiło się wśród propozycji pytań przed internetową konferencją z prezydentem Władimirem Putinem. Konferencja odbyła się 6 lipca 2006, jednak podczas niej nie zadano tego pytania.
W 2007 roku pytanie zostało najczęściej zadawanym pytaniem w podobnej konferencji z prezydentem Kazachstanu Nursułtanem Nazarbajewem. Prezydent odpowiedział na to pytanie poważnie, nawiązując do rozwoju technologii informacyjnych w państwie oraz do możliwości użycia tam wolnego oprogramowania.
W grudniu tego samego roku to samo pytanie zostało zadane na internetowej konferencji prezydenta Ukrainy Wiktora Juszczenki. Odpowiedział on twierdząc, iż programiści w jego sekretariacie mogą rozwiązać ten problem pod wieloma systemami operacyjnymi. Poradził również, aby korzystać z nowszego oprogramowania (nawiązując prawdopodobnie do obecnego już wówczas KDE3).
Odpowiedź.
Istnieje prawidłowa odpowiedź na to pytanie. Należy wykonać następujący ciąg poleceń:
 cd /usr/ports &amp;&amp; make index; pkgdb -F
 cd /usr/ports/x11/xorg &amp;&amp; make all install &amp;&amp; make clean
 cd /usr/ports/x11/kde2/
 make &amp;&amp; make install &amp;&amp; make clean;
 portsnap fetch
 portsnap extract
 portsnap fetch update
 xorgcfg
 cp ~/xorg.conf.new /usr/X11R6/etc/X11/xorg.conf
 touch ~/.xinitrc &amp;&amp; echo -ne "exec startkde" &gt; ~/.xinitrc
 startx

</doc>
<doc id="1291956" url="https://pl.wikipedia.org/wiki?curid=1291956" title="Zion Narrows">
Zion Narrows

Zion Narrows (także Virgin River Narrows, a często potocznie po prostu The Narrows) to kanion utworzony przez rzekę Virgin (właściwie jej ramię źródłowe – North Fork Virgin) na terenie Parku Narodowego Zion. Kanion ma ponad 25 kilometrów długości, miejscami ponad 600 metrów głębokości i w najwęższych miejscach szerokość około 6 metrów. Angielska nazwa kanionu pochodzi od przymiotnika "narrow", który oznacza wąski.
The Narrows jest jednym z najbardziej popularnych celów turystycznych w Parku Narodowym Zion. Z przystanku "Temple of Sinawava" w jego głąb prowadzi utwardzony szlak turystyczny o nazwie "Riverside Walk". Szlak kończy się po około 1,6 km. Dalej szlak nie jest wytyczony w ścisłym tego słowa znaczeniu, lecz prowadzi po prostu wzdłuż lub po prostu w korycie rzeki. Ze względu na niewielką szerokość kanionu, jego całkowite przejście na około 60% długości wymaga brodzenia w wodzie.
Wycieczka w głąb kanionu wymaga dobrego przygotowania. Ze względu na niewielką szerokość kanionu często mają w nim miejsce powodzie błyskawiczne. Turystom grozi również hipotermia, szczególnie w okresie od listopada do maja, gdy woda w rzece jest zimna. Optymalne warunki do zwiedzenia kanionu istnieją, gdy przepływ rzeki nie przekracza 2 m³/s, a gdy przekracza on 3,4 m³/s kanion jest zamknięty dla turystów.

</doc>
<doc id="1291957" url="https://pl.wikipedia.org/wiki?curid=1291957" title="Iwanówka (hala)">
Iwanówka (hala)

Iwanówka – dawna hala w Tatrach Zachodnich. Znajdowała się na południowo-zachodnich stokach Kominiarskiego Wierchu oraz północnych zboczach Doliny Iwaniackiej. Należała do niej polana Iwanówka leżąca u wylotu tej doliny do Doliny Starorobociańskiej. Nazwa hali pochodziła od nazwiska Iwan, które spotykane jest na Podhalu już od początku XVII wieku. Była to hala samodzielna. Łączna jej powierzchnia wynosiła 102,94 ha, z tego pastwiska i halizny stanowiły 21,5 ha, zaś resztę lasy, kosodrzewina i nieużytki. Polana Iwanówka z dość dobrym porostem trawy była koszona, właściwy wypas odbywał się na bardzo stromych stokach Kominiarskiego Wierchu i Ornaku oraz w lasach serwitutowych. Po włączeniu tego obszaru do Tatrzańskiego Parku Narodowego i zaprzestaniu wypasu dawna hala zarasta lasem.

</doc>
<doc id="1291960" url="https://pl.wikipedia.org/wiki?curid=1291960" title="Dienis Pankratow">
Dienis Pankratow

Dienis Pankratow (ur. 4 lipca 1974 w Wołgogradzie), rosyjski pływak. Dwukrotny złoty medalista olimpijski z Atlanty.
Specjalizował się w stylu motylkowym. Pływał w specyficzny sposób - większość dystansu pokonywał pod wodą. Spowodowało to zmianę przepisów, w ten sposób można obecnie pokonywać 15 metrów. Na igrzyskach debiutował w 1992 w Barcelonie. Cztery lata później wywalczył dwa złote krążki w wyścigach motylkiem. Wielokrotnie stawał na podium mistrzostw świata (złoto na 200 m motylkiem w 1994) i Europy, bił rekordy świata. Bez sukcesów startował na igrzyskach w Sydney, w 2002 zakończył karierę.

</doc>
<doc id="1291962" url="https://pl.wikipedia.org/wiki?curid=1291962" title="KDE2">
KDE2



</doc>
<doc id="1291963" url="https://pl.wikipedia.org/wiki?curid=1291963" title="KDE3">
KDE3



</doc>
<doc id="1291967" url="https://pl.wikipedia.org/wiki?curid=1291967" title="Caroline Munro">
Caroline Munro

Caroline Munro (ur. 16 stycznia 1949 w Windsor) − brytyjska aktorka i modelka.

</doc>
<doc id="1291970" url="https://pl.wikipedia.org/wiki?curid=1291970" title="Kotlina Grudziądzka">
Kotlina Grudziądzka

Kotlina Grudziądzka, zwana także Basenem Grudziądzkim (314.82) – mezoregion fizycznogeograficzny w północnej Polsce, stanowiący centralną część Doliny Dolnej Wisły. 
Położenie.
Kotlina Grudziądzka graniczy:
Na samej północy region styka się również z Pojezierzem Starogardzkim (314.52). Mezoregion leży w całości w obrębie woj. kujawsko-pomorskiego i bierze swą nazwę od Grudziądza – jedynego miasta regionu.
Geomorfologia.
Kotlina Grudziądzka jako przedłużenie ku północy Fordońskiej Doliny Wisły, stanowi wyraźne rozszerzenie doliny Wisły na przestrzeni od Sartowic-Podwiesk po Warlubie-Leśniewo-Mokre. Jej długość wynosi ok. 24 km, a szerokość 18 km. Rzeźba terenu jest dosyć złożona i urozmaicona. 
W sprzyjających warunkach ukształtowania powierzchni dla meandrowania Wisły i związanej z tym silnej erozji zakolowej powstało duże rozszerzenie doliny. Ponadto w obrębie zakoli rozwinęły się znacznej wielkości wzgórza meandrowe w następstwie równocześnie działającej z erozją boczną erozji wgłębnej. Wzgórz meandrowych jest tu trzy i noszą one podobną jak na wybrzeżu nazwę: kępy. Są to kolejno:
Wysokości kęp nawiązują do okalających basen wysoczyzn i wynoszą kolejno: 77, 86 i 79 m n.p.m. Przy wysokości 18 m n.p.m. lustra wody w Wiśle deniwelacje terenu w Basenie Grudziądzkim sięgają 68 m. Profile poprzeczne wykazują wyraźną asymetrię kęp. Stromymi, podciętymi stokami opadają one ku Wiśle przy nachyleniu 25–45°, 30–70° i 45–85°, łagodnymi zaś tarasami opadają na zewnątrz przy nachyleniu 3–25°.
Charakterystycznymi formami w bogato urzeźbionym dnie basenu są formy wytopiskowe po martwym lodzie z lądolodu i lodów zimowych. Do większych form tego typu należą jeziora wytopiskowe: Rudnickie Wielkie o wymiarach 2,3×1,1 km, Rudnickie Małe o wymiarach 0,8×0,4 km, mała niecka jeziora w Świętem oraz rynny subglacjalne – Fletnowska długości 10 km i szerokości 80–250 m z małym jeziorkiem pośrodku oraz rynna jeziora Tarpno. Osobliwością tych form jest ich przetrwanie dzięki konserwującej roli martwych lodów, pomimo dużej degradacji powierzchni plejstoceńskiej na obszarze prawie całego basenu przez procesy erozji i denudacji, a następnie zasypania dna przez procesu akumulacji rzecznej i biogenicznej. 
Rynny jeziorne są stosunkowo głębokie. Jezioro Rudnickie Wielkie tworzy obecnie nieckę głębokości 13 m poniżej powierzchni równiny zalewowej Wisły, a ok. 75 m poniżej powierzchni otaczającej wysoczyzny morenowej. Jeszcze niżej schodzi dno niecki Jeziora Rudnickiego Małego. Z kolei Rynna Fletnowska, położona w zachodniej części Basenu Grudziądzkiego, przebiega południkowo, rozcinając w północnej części wysoczyzną morenową, a w dnie basenu stożek napływowy Mątawy i tarasy wyższe. Pod zatorfioną pokrywą o miąższości ok. 10 m, dno mineralne rynny leży na wysokości ok. 70 m poniżej powierzchni obrzeżającej basen wysoczyzny. 
Taki układ i cechy rynien oraz wytopisk odegrały istotną rolę w zainicjowaniu i rozwoju Basenu Grudziądzkiego, w który następnie wkroczyła Wisła i jej dopływy, głównie Mątawa i Osa i modelowała go swoją działalnością. Działalność tę zaznaczyła Wisła zespołem dziewięciu poziomów tarasowych.
Charakterystyka.
Mezoregion stanowi kotlinowate rozszerzenie doliny Wisły, ciągnące się po obu brzegach rzeki na wysokości do 20 m n.p.m. 
Dno doliny obniża się od 21 m n.p.m. pod Świeciem do 14 m koło Nowego. Szerokość kotliny dochodzi do 15 km, a jego powierzchnia do 300 km2. Kotlina powstała w miejscu zmiany kierunku pierwotnego odpływu wód Prawisły z południowo-zachodniego na północno-wschodni pod koniec fazy pomorskiej zlodowacenia bałtyckiego. 
Martwe zakola dolinne po wschodniej i zachodniej stronie współczesnej doliny zalewowej są wypełnione piaskami, na których powstały wydmy śródlądowe, starorzecza, rynny podlodowcowe i zabagnienia, a także jeziora wytopiskowe. 
Kępa Grupy i zachodni martwy meander dolinny są zalesione. Las zachował się częściowo również we wschodnim meandrze na południe od Grudziądza. 
Podział na mikroregiony.
T. Gacki i J. Szukalski w pracy „Dolina Dolnej Wisły” wyróżnili w dnie doliny 13 mikroregionów: 6 na lewym brzegu i 7 na prawym brzegu koryta Wisły:
Miasta.
Największym miastem mezoregionu, od którego wziął swą nazwę jest Grudziądz. Jest to miasto położone w obrębie samej Doliny Dolnej Wisły, na Kępie Strzemiecińskiej i Kępie Fortecznej oraz w obniżeniu między nimi. Odgrywało ono w przeszłości znaczną rolę dzięki położeniu nad ważną drogą wodną Wisły, o czym świadczy zespół spichrzy z XVII-XVIII w. Zachowały się również zabytki z XIV w. (kościoły, fragmenty obwarowań miejskich). Miasto jest również węzłem kolejowym, w którym zbiegają się linie z Malborka do Torunia i z Chojnic przez Laskowice Pomorskie do Jabłonowa Pomorskiego.
Miasta: Nowe na lewym brzegu na północy i Chełmno na prawym brzegu na południu, zbudowano na wysoczyznach i chociaż były one związane z drogą wodną Wisły, to ze względu na lokalizację zaliczono je do regionów przyległych, tj. Pojezierza Starogardzkiego i Pojezierza Chełmińskiego.

</doc>
<doc id="1291971" url="https://pl.wikipedia.org/wiki?curid=1291971" title="Jan Sobieski pod Wiedniem">
Jan Sobieski pod Wiedniem

Jan Sobieski pod Wiedniem (Zwycięstwo pod Wiedniem) – obraz Jana Matejki namalowany w latach 1882-1883, znajduje się obecnie w Muzeach Watykańskich.
Pierwsze szkice do obrazu Matejko zaczął malować w 1879. W Domu Jana Matejki w Krakowie przechowywany jest szkic olejny do tego obrazu namalowany w 1880. Ostateczną wersję obrazu zaczął malować Matejko pod koniec 1882. W dniu 200 rocznicy zwycięstwa pod Wiedniem 12 września 1883 obraz został wystawiony w Wiedniu. Austria przedstawiała wówczas to zwycięstwo jako swoją wiktorię, Matejko postanowił pokazać obraz w Wiedniu, aby podkreślić zasługi polskiego króla i wojska w rozegranej bitwie. Za swoje własne pieniądze wynajął salę, w której zaprezentował swoje dzieło, wstęp zaś na pokaz obrazu był bezpłatny, co w tamtych czasach było absolutnym ewenementem, dzięki temu posunięciu nie tylko rodzina cesarska, ale także zwykli mieszkańcy Wiednia mogli zobaczyć obraz. W grudniu 1883 Matejko wraz z polską delegacją udał się do Rzymu, gdzie wręczył obraz papieżowi Leonowi XIII nie jako własne dzieło, ale jako "dar narodu polskiego".
Obraz przedstawia scenę, podczas której król Jan III Sobieski siedząc na koniu wręcza list kanonikowi Denhoffowi, wysłannikowi papieża Innocentego XI, z wiadomością o pokonaniu wojsk tureckich u bram Wiednia.
W katedrze wawelskiej znajduje się srebrna płyta ukazująca zmniejszoną kopię obrazu Matejki. Płytę wykonał w 1888 roku złotnik Józef Hakowski.

</doc>
<doc id="1291974" url="https://pl.wikipedia.org/wiki?curid=1291974" title="Rygiel (województwo warmińsko-mazurskie)">
Rygiel (województwo warmińsko-mazurskie)

Rygiel – osada w Polsce położona w województwie warmińsko-mazurskim, w powiecie nowomiejskim, w gminie Kurzętnik.
W latach 1975–1998 miejscowość administracyjnie należała do województwa toruńskiego.

</doc>
<doc id="1291976" url="https://pl.wikipedia.org/wiki?curid=1291976" title="Steve Lundquist">
Steve Lundquist

Stephen ("Steve") Lundquist (ur. 20 lutego 1961) – amerykański pływak. Dwukrotny złoty medalista olimpijski z Los Angeles.
Specjalizował się w stylu klasycznym. Znajdował się w reprezentacji na IO 80, jednak Amerykanie zbojkotowali igrzyska w Moskwie i na olimpiadzie zadebiutował 4 lata później. W Los Angeles zdobył dwa złote medale (w tym na 100 metrów żabką). Wielokrotnie bił rekordy świata.

</doc>
<doc id="1291977" url="https://pl.wikipedia.org/wiki?curid=1291977" title="Murańska Przełęcz">
Murańska Przełęcz

Murańska Przełęcz (słow. "Muránske sedlo") – szerokie obniżenie w grani głównej Tatr Bielskich, położone między Małym Muraniem a Muraniem. W obniżeniu tym znajdują się trzy siodła (w kierunku od Małego Murania):
Nazwę tych przełęczy po raz pierwszy wprowadził Władysław Cywiński w 4 tomie przewodnika "Tatry". Między pierwszymi dwoma przełęczami znajdują się zalesione Murańskie Kopki (ok. 1390 m), zaś między dwoma ostatnimi Murańska Turnia (ok. 1400 m). Od południowej strony stoki spod tych przełęczy opadają w kierunku Polany pod Muraniem (Gałajdówki).
Przełęcz była niegdyś używana jako dogodne połączenie żlebu Bujak (Bujakowego Żlebu) w Dolinie Jaworowej z Doliną Międzyścienną, stanowiła też dojście do Jaskini Murańskiej. Obecnie jest niedostępna dla turystów.

</doc>
<doc id="1291978" url="https://pl.wikipedia.org/wiki?curid=1291978" title="François-Emmanuel Guignard de Saint-Priest">
François-Emmanuel Guignard de Saint-Priest



</doc>
<doc id="1291980" url="https://pl.wikipedia.org/wiki?curid=1291980" title="Savoia-Marchetti SM.81">
Savoia-Marchetti SM.81

Savoia-Marchetti SM.81 Pipistrello (wł. nietoperz) – włoski samolot bombowy i transportowy z okresu II wojny światowej.
Historia.
Samolot został zaprojektowany przez głównego konstruktora wytwórni Savoia-Marchetti, inżyniera Alessandro Marchetti w 1934 roku, jako militarne rozwinięcie wcześniejszej wersji Savoia-Marchetti SM.73. Był typowym przedstawicielem modnej wówczas we Włoszech konfiguracji trójsilnikowego dolnopłata o stałym podwoziu. SM.81 powstał w odpowiedzi na zapotrzebowanie "Regia Aeronautica" na nowoczesny samolot bojowy zdolny do służby we włoskich koloniach w Afryce.
Pierwszy lot prototypu miał miejsce 8 lutego 1935 roku. Już w tym samym roku seryjne egzemplarze zostały użyte w wojnie z Abisynią. Kolejnym konfliktem, w którym wzięły udział bombowce SM.81, była hiszpańska wojna domowa. Jednak tam ujawniła się poważna wada konstrukcyjna samolotu: bomby w komorze bombowej ułożone były w pozycji pionowej i spadając rozsypywały się na wszystkie strony, nie dając odpowiedniego skupienia pokrycia celu. Dyskwalifikowało to samolot jako bombowiec. Wadę tę usunięto dopiero w roku 1938, gdy i tak główne zadania bombowe w Hiszpanii przejęło lotnictwo niemieckie, a do służby w "Regia Aeronautica" wchodziły nowoczesne bombowce Savoia-Marchetti SM.79. Egzemplarze używane przez Włochów w Hiszpanii zostały później przekazane lotnictwu hiszpańskiemu.
W 1937 roku opracowano dwusilnikową wersję samolotu z bogato oszklonym dziobem, oznaczoną SM.81 bis. Była ona przeznaczona na eksport i wyprodukowano tylko krótką serię. 
Produkcja wersji bombowej samolotu SM.81 została wstrzymana w marcu 1938 roku po dostarczeniu 534 egzemplarzy. Zastępowane w linii przez nowsze samoloty, były używane do celów transportowych, głównie we włoskich posiadłościach w Afryce. W chwili przystąpienia Włoch do II wojny światowej w 1940 roku "Regia Aeronautica" dysponowała wciąż 304 maszynami tego typu. W trakcie działań przeciwko Grecji i w Afryce Północnej część maszyn została użyta jako nocne bombowce. Wtedy też otrzymały nazwę "Pipistrello".
Jako samoloty transportowe SM.81 służyły też w "Corpo Aereo Spedizione in Russia" i obsługiwały transport materiałów wojskowych dla "Afrika Korps". Ich użyteczność w tej roli spowodowała wznowienie produkcji wersji transportowej (oznaczonej SM.81/T) w 1943 roku. Do zawieszenia broni 8 września 1943 roku wyprodukowano około 80 maszyn. Tylko cztery pozostały na zajętym przez aliantów południu Włoch, pozostałe działały w składzie lotnictwa Włoskiej Republiki Socjalnej. Jeden, noszący nieoficjalną nazwę "Tartaruga" (wł. żółw), służył jako osobisty samolot transportowy Benito Mussoliniego. W 1944 roku niewielką grupę maszyn przejęła Luftwaffe.
Kilka ocalałych egzemplarzy służyło po zakończeniu II wojny światowej w Aeronautica Militare Italiana.
Opis konstrukcji.
Pięcio- lub sześciomiejscowy samolot bombowy i transportowy. Trójsilnikowy dolnopłat konstrukcji mieszanej o stałym podwoziu. Samoloty "Pipistrello" były, zależnie od wersji, wyposażane w różne typy silników: "Alfa Romeo 125" i "126", "Piaggio P.X" oraz budowane we Włoszech na licencji francuskie "Gnóme-Rhóne E.14". Wersja bombowa uzbrojona była w dwa zdwojone karabiny maszynowe kal. 7,7 mm w obrotowych wieżyczkach na grzbiecie i pod kadłubem oraz jeden dodatkowy karabin maszynowy strzelający przez boczne okno w tylnej części kadłuba, przenoszony w razie potrzeby z jednej na drugą stronę samolotu. Wersja SM.81/T posiadała tylko grzbietową wieżyczkę z jednym karabinem maszynowym kal. 12,7 mm. Normalny ładunek bomb wynosił 1 200 kg, maksymalny (przy znacznie zmniejszonym zasięgu) do 2 000 kg.

</doc>
<doc id="1291982" url="https://pl.wikipedia.org/wiki?curid=1291982" title="Ewangelie dzieciństwa">
Ewangelie dzieciństwa

Ewangelie dzieciństwa – pojęcie, które oznacza fragmenty Nowego Testamentu lub apokryfy.
Nowy Testament.
W Nowym Testamencie początkowe fragmenty dwóch Ewangelii, Mateusza (Mt 1-2) oraz Łukasza (Łk 1-2) opisują wydarzenia związane z poczęciem, narodzeniem i życiem Jezusa Chrystusa przed jego chrztem w rzece Jordan.
Apokryfy.
Ewangelie dzieciństwa to gatunek literatury apokryficznej Nowego Testamentu. Tym zbiorczym terminem określa się utwory opisujące narodziny i dzieciństwo Maryi oraz narodziny i dzieciństwo Jezusa. W większości zawierają one materiał legendarny usiłujący uzupełnić te informacje, których brak w ewangeliach kanonicznych. Często Jezus jest w nich tylko postacią marginalną albo tłem – jak w cyklu o Trzech Magach. Termin "ewangelia" nie jest odpowiedni w tym przypadku, ponieważ brak w tych utworach opisu męki, śmierci i zmartwychwstania Jezusa.

</doc>
<doc id="1291983" url="https://pl.wikipedia.org/wiki?curid=1291983" title="Strike Commando">
Strike Commando

Strike Commando – włoski film akcji z 1987 roku w reżyserii Brunona Mattei'ego, z Rebem Brownem i Christopherem Connelly'm obsadzonymi w rolach głównych.
Film kultowy, swoją popularność zawdzięczający własnej kiczowatości oraz niskiemu poziomowi wykonania. Powstał sequel projektu, "Strike Commando 2" (1988).
Zarys fabuły.
Sierżant Mike Ransom wraz ze swoimi ludźmi przeprowadza misję w Północnym Wietnamie. Członkowie oddziału komandosa zostają wymordowani, a on sam dowiaduje się o obecności wojsk rosyjskich w obszarze swojej działalności. Okazuje się, że w szeregu jego dowódców ukrywa się wróg, który uknuł przeciw niemu spisek. Bohater postanawia zgładzić Rosjan, wkrótce dołącza do niego grupa wietnamskich bojowników o wolność. 
Pełna fabuła.
Amerykanin, sierżant Michael Ransom, zwany Mike, przeprowadza misję w Azji Południowo-Wschodniej. Wraz ze swoim zespołem "Strike Commandos" skrada się do bazy Wietnamczyków, którzy planują złożyć materiały wybuchowe. Wszystko przebiega zgodnie z planem do momentu, w którym jeden z komandosów nie zostaje pojmany i zamordowany, a wietnamscy żołnierze nie interweniują. W zamieszkach giną żołnierze, a Ransom zostaje w wybuchu odrzucony do rzeki.
Sierżant dryfuje nieprzytomny po tafli rzeki, aż dopływa wraz z prądem do małej, leśnej wioski. Znajduje i ratuje go chłopiec, Lao, który sprawuje nad nim opiekę przez najbliższe dni. Gdy Ransom powraca do zdrowia, wdaje się w rozmowę z Le Due'm, emerytowanym francuskim żołnierzem, który opowiada mu, że wioska − zamieszkana przez bojowników o wolność − odgrywała rolę kościoła do momentu, w którym nie zaczął atakować jej Wietkong. Ransom dowiaduje się także, że w Wietnamie działają wojska rosyjskie. Michael zgadza się pomóc przeprowadzić mieszkańców wsi do bezpiecznej, nieznanej żołnierzom Wietkongu osady. Bohaterowie realizują plan, a gdy natykają się na martwego żołnierza, Michael korzysta z jego radio i kontaktuje się z bazą. Zdaje raport pułkownikowi Radekowi i proponuje miejsce, w którym miałby zostać odebrany. Informuje także swoje dowództwo, że zespół "Strike Commandos" domaga się sprawiedliwości i będzie strajkować w akcie zemsty. Radek wysyła po swojego komandosa helikopter. W międzyczasie, w drodze do celu, Ransom i lokalni osadnicy rozbijają obóz. Michael i Lao rozmawiają o Ameryce i Disneylandzie.
Nazajutrz grupa napotyka na swojej drodze przeszkodę w postaci łodzi okolicznych wojsk patrolującej rzekę, przez którą mają się przeprawić. Ransom postanawia zniszczyć łódź. Realizuje swój plan, jednak w tym samym czasie wojska rosyjskie mordują bojowników o wolność, jednego po drugim. Ransom znajduje Wietnamczyków wymordowanych, sam dowiaduje się też, że helikopter mający go ocalić został wycofany do bazy. Poprzysięga zemstę Rosjanom, lecz sam zostaje przez nich schwytany. Wrogie oddziały pod przewodnictwem pułkownika Jakody poddają żołnierza przesłuchaniu, chcąc, by powiadomił bazę o trafieniu do obozu jenieckiego. Ransom zmuszany jest do wykonywania ciężkich prac fizycznych, jest rażony prądem elektrycznym o wysokim natężeniu, przetrzymywany na pełnym słońcu przez długie godzinny bez prowiantu oraz przypalany palnikiem gazowym. Znosi wszystkie tortury, lecz po kilku miesiącach przebywania w celi z rozkładającym się trupem, zostaje złamany i zgadza się na współpracę. Gdy już ma nawiązać kontakt z dowództwem, udaje mu się wykorzystać nieuwagę rosyjskich żołnierzy i zbiec z miejsca przesłuchiwań. Porywa Olgę, dziewczynę Jakody, która od dłuższego czasu zafascynowana jest muskularnym jeńcem, i wykorzystuje ją jako zakładniczkę. Ransomowi udaje się połączyć z Radekiem oraz nakłonić go do wysłania odsieczy po siebie, a także pokonać żołnierzy Jakody. Wkrótce potem nad Wietnam nadlatują helikoptery; nie mają jednak na celu uratować bohatera − ich piloci zabijają Olgę oraz niemal zabijają Ransoma.
Dochodzi następnie do starcia między Michaelem a Jakodą. Bitwa jest zacięta, lecz wygrywa ją Amerykanin, zrzucając ostatecznie Rosjanina z wodospadu. Sierżantowi udaje się powrócić do swojej bazy. Wściekły, ostrzela biuro pułkownika Radeka. Okazuje się, że Radek zdążył zmienić miejsce pobytu i się ukryć, lecz Michael znajduje go i rozstrzeliwuje.
Produkcja i wydanie filmu.
Napisany przez Claudio Fragasso i Brunona Mattei'ego, a wyreżyserowany przez samego Mattei'ego, "Strike Commando" został nakręcony na Filipinach, z powodu niskiego budżetu.
Film, wyraźnie odnoszący się fabularnie do "Czasu apokalipsy" (1979) i "Rambo II" (1985), odnotował swoją premierę na rynku filmowym Stanów Zjednoczonych w listopadzie 1987 roku. Wśród amerykańskich widzów uchodzi za kultowy, między innymi przez wzgląd na swoje kiczowate dialogi. Tytuł, pod jakim film wydano do obiegu video we Włoszech, to "Kobra commando". Pomimo minimalnych kosztów produkcji i wątpliwej jakości artystycznej, projekt odniósł w rodzimym kraju nieznaczny sukces komercyjny.
"Strike Commando" nie był legalnie wydany w Polsce. Istniały jednak bazarowe wersje VHS, gdzie film ten przeczytał młody Jacek Brzostyński. W tle pojawiał się niemiecki dubbing.
Po latach, w październiku 2008, film ponownie spotkał się z ogólnoświatową dystrybucją, tym razem na rynku DVD. Nakładem Video Asia trafił na półki obiektów handlowych i do sklepów internetowych jako część box-setu "Grindhouse Experience Presents: Mercs" − zestawu zawierającego kolekcję dziesięciu obrazów kina wojennego.
Cenzura.
We Włoszech film był zakazany dla młodzieży poniżej czternastu lat. W Islandii został udostępniony dla osób powyżej szesnastego roku życia, a w krajach Ameryki Północnej − siedemnastolatkowie mogli go obejrzeć za zgodą (lub w towarzystwie) dorosłego opiekuna. W Finlandii dostępna jest drastycznie obcięta wersja filmu – trwająca dziewięćdziesiąt minut, w Norwegii i Wielkiej Brytanii zaś film dostępny jest dla widzów, którzy ukończyli osiemnasty rok życia.

</doc>
<doc id="1291985" url="https://pl.wikipedia.org/wiki?curid=1291985" title="Ostrówki (województwo warmińsko-mazurskie)">
Ostrówki (województwo warmińsko-mazurskie)

Ostrówki – osada leśna w Polsce położona w województwie warmińsko-mazurskim, w powiecie nowomiejskim, w gminie Kurzętnik.
W latach 1975–1998 miejscowość administracyjnie należała do województwa toruńskiego.

</doc>
<doc id="1291988" url="https://pl.wikipedia.org/wiki?curid=1291988" title="François-Emmanuel Guignard">
François-Emmanuel Guignard



</doc>
<doc id="1291992" url="https://pl.wikipedia.org/wiki?curid=1291992" title="Alex Baumann">
Alex Baumann

Alexander ("Alex") Sasha Baumann (ur. 21 kwietnia 1964 w Pradze) – kanadyjski pływak. Dwukrotny złoty medalista olimpijski z Los Angeles.
Urodził się w Czechosłowacji. Jego rodzina wyjechała z tego kraju w 1969 po wydarzeniach Praskiej wiosny i osiadła w Ontario. Specjalizował się w stylu zmiennym. W Los Angeles zdobył dwa złote medale w wyścigach indywidualnych. Za swe osiągnięcia został uhonorowany tytułem Oficera Orderu Kanady i Medalem Diamentowego Jubileuszu Królowej Elżbiety II. Wielokrotnie stawał na podium mistrzostw świata i Commonwealth Games, bił rekordy świata.

</doc>
<doc id="1291994" url="https://pl.wikipedia.org/wiki?curid=1291994" title="Kacze Bagno">
Kacze Bagno

Kacze Bagno – osada w Polsce położona w województwie warmińsko-mazurskim, w powiecie nowomiejskim, w gminie Kurzętnik.
W latach 1975–1998 miejscowość administracyjnie należała do województwa toruńskiego.
Nieopodal Kaczego Bagna, nad jeziorem Rubkowo 10/11 lipca 1410 roku stacjonowała armia Władysława Jagiełły. Tu odbyła się narada rady królewskiej, podczas której zdecydowano się obejść źródła Drwęcy, aby nie stoczyć bitwy pod Kurzętnikiem
W osadzie w 2003 roku z inicjatywy Michała Łapińskiego, wiceprezesa stowarzyszenia "Edukacja pod Żaglami" powstało "Miejsce Inicjatyw Pozytywnych-Kacze Bagno", w którym realizowanych jest szereg przedsięwzięć o charakterze społeczno-kulturalnym

</doc>
<doc id="1291996" url="https://pl.wikipedia.org/wiki?curid=1291996" title="Heuschrecke 10">
Heuschrecke 10

10.5 cm leFH 18/1 auf Waffenträger GW IV b (Heuschrecke 10) – niemiecka haubica samobieżna z okresu II wojny światowej. Powstały tylko 3 prototypy.
W 1941 roku w zakładach Krupp powstała krótka seria dział samobieżnych 10.5 cm leFH 18/1(Sf) auf Geschützwagen IVb. Wykorzystywały one oryginalne, niestosowane w żadnym innym pojeździe, podwozie, na którym osadzono wieżę z haubicą kalibru 105 mm. Wieża mogła obracać się o 70°. Po testach serii prototypowej liczącej 8 sztuk postanowiono, że pojazd ten nie trafi do uzbrojenia. Uznano bowiem, iż docelowa konstrukcja powinna mieć wieżę w pełni obrotową i zdolną do prowadzenia ognia w dowolnym kierunku, a jej główne uzbrojenie powinno być demontowane i po wyposażeniu w koła nadające się do wykorzystania jako działo polowe. Ponieważ wiadomo było, że szybkie opracowanie takiej konstrukcji nie będzie możliwe, jako rozwiązanie tymczasowe postanowiono wprowadzić haubicę leFH 18/2 auf Fgst PzKpfw II(Sf) z uzbrojeniem zamocowanym w nieruchomej kazamacie i jednocześnie kontynuować prace nad konstrukcją docelową.
W 1943 roku powstały trzy prototypy docelowej haubicy samobieżnej. Wykorzystywała ona podwozie haubicy SdKfz 165 Hummel (15cm schwere Panzerhaubitze auf Geschsützwagen III/IV (Sf)). Pozbawiono je nieruchomej kazamaty z działem 150 mm i w jej miejsce zamocowano obrotową wieżę z haubicą 105 mm. Wieża mogła być zdjęta w całości i zamocowana na jednoosiowej przyczepce. Nieużywana przyczepka była po rozmontowaniu przewożona przymocowana do tylnej części pojazdu. Po testach produkcji seryjnej nie rozpoczęto, a zamiast tego rozpoczęto prace nad haubicą samobieżną Heuschrecke 15 wykorzystującą podwozie czołgu PzKpfw V Panther.

</doc>
<doc id="1291999" url="https://pl.wikipedia.org/wiki?curid=1291999" title="Miftah Muhammad Ku’ajba">
Miftah Muhammad Ku’ajba

Miftah Muhammad Ku’ajba (arab. مفتاح محمد كعيبة) – libijski polityk. 3 marca 2008 został sekretarzem generalnym Powszechnego Kongresu Ludowego, czyli "de iure" głową państwa. Jednak "de facto", od 1969 władza spoczywała w rękach Muammara Kadafiego.
W latach 80. XX w. pełnił funkcję sekretarza sprawiedliwości. 5 marca 2009 nowym sekretarzem generalnym PKL został wybrany Imbarak Abd Allah asz-Szamich.

</doc>
<doc id="1292001" url="https://pl.wikipedia.org/wiki?curid=1292001" title="Strike Commando 2">
Strike Commando 2

Strike Commando 2, także Trappola diabolica – włoski film akcji z 1988 roku w reżyserii Brunona Matteiego, z Brentem Huffem i Richardem Harrisem obsadzonymi w rolach głównych. Sequel przebojowego filmu "Strike Commando" (1987).
Film uchodzi za kultowy, głównie przez swoją kiczowatość, niski poziom wykonania i szablonowość fabuły.
W Polsce wydany nieoficjalnie na kasetach VHS, pod tytułem "Bohaterski oddział".
Fabuła.
Vic Jenkins zostaje schwytany przez terrorystów domagających się w zamian za jego uwolnienie dziesięciu milionów dolarów. Michael Ransom, dowódca drużyny w czasie wojny w Wietnamie, dostaje komunikat od CIA. Ma odbić Jenkinsa oraz nie dopuścić do przemytu heroiny przez porywaczy.
Pełna fabuła.
Sierżant Michael Ransom, dowódca drużyny amerykańskich żołnierzy służących podczas wojny wietnamskiej − oddziału „Strike Commando”, męczony jest przez bolesne retrospekcje z czasów służby. Akcja filmu rozpoczyna się, gdy bohater spędza parną noc w jednym z manilskich hoteli. Z koszmaru wyrywa go Ruby, były członek jego oddziału, który przychodzi do niego z szokującą wieścią. Vic Jenkins, domniemanie zabity w trakcie ataku terrorystycznego major Ransoma, w rzeczywistości żyje. Wychodzi na jaw, że CIA, dla której pracował Jenkins, upozorowała jego śmierć dla własnych
celów.
Ruby okazuje się być podstawiony przez mafię narkotykową, dowodzoną przez Sveda Komisky'ego, znanego pod pseudonimem Kramet. Choć wypełnia swoje obowiązki i wplata Ransoma w mafijny plan, ginie, uduszony przez Komisky'ego w trakcie podróży pociągiem.
Ransom decyduje się poznać sekretną działalność Jenkinsa, w tym celu kontaktuje się z także pracującym dla CIA Peterem Roegiem − ma on, według Ruby’ego, wiedzieć, gdzie znajduje się Jenkins. Ransom wymusza na Roegu udzielenie sobie tych informacji, by zaraz potem wyjechać we wskazane miejsce. Tam też wkrótce się zjawia, podobnie zresztą, jak Sved Komisky. Komisky zabija ochroniarzy Jenkinsa, a następnie porywa i jego − obecnie wpływowego biznesmena.
W kilka godzin później Ransom spotyka się z agentem Kellym Sellersem i Peterem Roegiem. Jak się okazuje, Vic Jenkins uprowadzony został przez niejakiego Huana To, przewodzącego grupie terrorystów. W zamian za uwolnienie majora bandyci domagają się dziesięciu milionów dolarów w formie diamentów. CIA zleca Ransomowi odbicie Jenkinsa oraz uniemożliwienie rozprowadzenia heroiny za granicą − z terrorystami ściśle współpracuje bowiem Sved Komisky. Ponieważ Jenkins ocalił życie Ransoma podczas wojny w Wietnamie, ten czuje obowiązek uratowania z opresji majora.
Wykonywana przez Ransoma misja okazuje się być śmiertelnie niebezpieczna. Jeszcze w trakcie przeprawy do tropikalnej dżungli, gdzie owa misja ma się odbyć, Michael zostaje zaatakowany przez swoich transporterów, którzy chcą odebrać mu diamenty. Na miejscu odwiedza bar ironicznie nazwany „Moulin Rouge”, w którym ma dojść do wpłacenia okupu. Poznaje w nim Rosannę Boom, mieszkankę okolicznej osady, która szybko staje się jego sprzymierzeńcem. Rosanna oczarowana zostaje męskością i urokiem Michaela. W barze pojawia się Kramet w asyście grupy wojowników ninja. Nie przyprowadza ze sobą majora Jenkinsa, przez co Ransom nie zamierza oddać mu diamentów. Dochodzi do walki pomiędzy weteranem wojennym i Rosanną a ninja. Para wychodzi z niej cało i ucieka w głąb dżungli. Obeznana w lokalnym terenie Rosanna oferuje swoją pomoc Michaelowi.
Ransom zapoznaje się z terenem, w którym terroryści przetrzymują Jenkinsa. Wręcza jednak diamenty Rosannie na przechowanie, będąc pewnym, że uda mu się potajemnie odbić majora i nie wpłacić za niego należytego okupu. Pod osłoną nocy, samotnie wkracza na terytorium wroga. Bez większego problemu zabiera Jenkinsa ze sobą i ucieka.
Następnego dnia na jaw wychodzi prawda o całym zajściu: między Huanem To i Krametem a Viciem Jenkinsem uknuty został spisek przeciw CIA, który miał na celu wyłudzenie wysokiego okupu i następnie opłacenie przemytu heroiny za granicę. Okazuje się, że rzekome uprowadzenie Jenkinsa było elementem podstępnego planu. Ransom zostaje sprowadzony do bazy przemytników, gdzie przedstawiony jest mu cały spisek. Jenkins domaga się od żołnierza spodziewanego okupu. Gdy go nie otrzymuje, nakazuje poddanie Ransoma torturom, celem wyciągnięcia od niego informacji, gdzie znajdują się diamenty. W międzyczasie na teren bazy terrorystów pod postacią prostytutki przenika Rosanna, chcąc uwolnić bohatera.
Ransom przesłuchiwany jest przez Krameta, który katuje go brutalnie. Żołnierz jest przypalany
rozżarzonym do czerwoności pogrzebaczem, poddawany torturom wodnym, a także rażony prądem elektrycznym o wysokim natężeniu. Pomimo doznawanych cierpień, nie zdradza Rosanny i nie wyjawia miejsca przetrzymywania okupu. Kilka godzin później udaje mu się zbiec z sali tortur. Zabija napotkanych na swojej drodze terrorystów, a także trafia na Rosannę. Oboje uciekają z bazy wroga,
podążając w kierunku obecnego miejsca pobytu Jenkinsa.
Ransom pierwotnie planuje zabić zdradliwego byłego dowódcę, lecz w akcie łaskawości daruje mu życie. Ostatnią z wielu stoczonych przez Michaela walk jest ta pomiędzy nim a Krametem, który nadal planuje odebrać żołnierzowi diamenty. Ransom pokonuje przeciwnika i wspólnie z Rosanną odchodzi z miejsca fatalnych zdarzeń.
Produkcja.
Napisany przez Claudio Fragasso i jego żonę Rossellę Drudi, a wyreżyserowany przez Brunona Matteiego, "Strike Commando 2" został nakręcony na Filipinach, z powodu niskiego budżetu. Na planie zgromadzono wielu filmowców pracujących rok wcześniej przy prequelu − "Strike Commando"; nie znalazł się wśród nich Reb Brown, pierwotny odtwórca roli Michaela Ransoma, który został zastąpiony przez innego amerykańskiego aktora, Brenta Huffa. Film "Strike Commando 2" rozpoczął tym samym współpracę Matteiego z Huffem, który obsadzony został następnie w dwóch kolejnych filmach akcji włoskiego reżysera − "Cop Game" (1988) i "Born to Fight" (1989). Autorem ścieżki dźwiękowej był Stefano Mainetti, znany z pracy przy takich filmach jak "Deliria" czy "Double Target" (1987).
Film kręcono w ekstremalnych dla ekipy warunkach, głęboko w wilgotnej dżungli opodal wioski Los Baňos. Nagrywanie jednej ze scen skończyło się dla Brenta Huffa gorączką oraz konsekwentnym trafieniem do najbliższego szpitala. Specjalnie na potrzeby Matteiego w sercu dżungli postawiono budynek oraz osobne pomieszczenie z bambusa, które posłużyły za bazę filmowych oponentów oraz salę tortur, gdzie przesłuchiwano głównego bohatera. W scenie tortur wykorzystano specjalny transformator z klamerkami, przewodzący prąd elektryczny, choć nie wykorzystano go naprawdę. Scena przesłuchania Michaela Ransoma obfitowała także w torturowanie go rozżarzonym pogrzebaczem oraz oblewanie wodą; w przypadku pierwszej tortury, ów rzeczywiście rozżarzony pogrzebacz przykładany był do ciała Huffa na odległość nie dalszą niż pięć centymetrów, w przypadku drugiej metody, ujęcie oblewania aktora wodą powtarzano blisko dziesięciokrotnie.
Ekipa współtworząca projekt składała się głównie z Włochów i Filipińczyków, a odtwórca głównej roli, Brent Huff, był jedynym wśród plejady aktorskiej Amerykaninem. Zarówno Huff, jak i Mary Stavin samodzielnie wykonywali na planie wszystkie popisy kaskaderskie. Huff skakał z helikopterów, wyrzucał odpalone granaty oraz strzelał z karabinu maszynowego M-60. Aktor, jak sam przyznał po latach, był wówczas w najlepszej w swoim życiu kondycji fizycznej, ponieważ, sporo ćwicząc, żywił się wyłącznie owocami i rybami.
Rozwiązania fabularne.
W scenariuszu dokonano istotnej zmiany w aparycji głównego bohatera, który w pierwowzorze był blondynem, a w sequelu zaś okazuje się być ciemnym brunetem z dwudniowym zarostem na twarzy. Początkowo "Strike Commando 2" miał także znacznie bardziej czerpać z fabuły filmu "Rambo II" (1985). Prócz kilku scen wyraźnie odwołujących się do owego projektu, w skrypcie Fragasso i Drudi znajdowała się rozbudowana scena tortur dokonywanych na Michaelu Ransomie. Ta scena, podobnie jak w "Rambo II", przewidywała torturowanie bohatera kreowanego przez Huffa poprzez przetrzymywanie go w sadzawce wypełnionej świńskimi ekskrementami, przyssanie mu do ciała pijawek oraz zmienioną scenę tortur elektrowstząsowych. Bohater miał zostać przywiązany do krzyża, a mieszkańcy osad znajdujących się w okolicy wietnamskiej wioski mieli go poniżać, polewając go ściekami. Przesłuchanie, któremu poddawany jest Ransom, miało być dłuższe i brutalniejsze.
Czołówka filmu.
W napisach końcowych filmu pod szyldami „reżyseria” i „scenariusz” wyświetla się imię „Vincent Dawn”. Takim mianem kazał ochrzcić się Bruno Mattei. Jeden ze scenarzystów, Claudio Fragasso, nie zostaje z kolei w ogóle ujęty w czołówce.
Wydanie filmu.
Premiera filmu miała miejsce we Włoszech dnia 17 sierpnia 1988 roku. W rodzimym kraju film dystrybuowano pod oryginalnym tytułem włoskim "Trappola diabolica", podczas gdy ogólnoświatowi dystrybutorzy wydali go pod znanym powszechnie tytułem "Strike Commando 2". Ponadto tytuł niemiecki brzmiał "Heroin Force", a grecki − "Kommando o exolothreftis No 2". W Niemczech, do obiegu VHS, film trafił październikiem 1988 w wersji ocenzurowanej; cenzurze poddano sceny przesłuchania Michaela Ransoma, wycięto scenę, w której główny bohater torturowany jest prądem elektrycznym. Również z cenzurą spotkał się fragment filmu, w którym Ransom przypalany jest rozżarzonym pogrzebaczem; na żadnym z opublikowanych wydawnictw filmu nie zawarto pełnej sceny, w tym momentu bezpośredniego kontaktu pogrzebacza z ciałem żołnierza i jego reakcji na torturę. Za zbyt brutalne uznano także niektóre ze scen walk Ransoma z oponentami. Ogółem z dystrybuowanej wersji "Strike Commando 2" wycięto blisko pięć minut materiału. W Japonii film wydano pod tytułem ストライク・コマンドー 2 dnia 25 czerwca 1989.
Projektu nie wydano oficjalnie na dyskach DVD, w przeciwieństwie do prequelu, "Strike Commando", pirackie kopie filmu (w tym kopia z profesjonalnym lektorem polskim) są jednak tyleż popularnymi, co unikatowymi pozycjami na czarnym rynku płyt DVD.

</doc>
<doc id="1292003" url="https://pl.wikipedia.org/wiki?curid=1292003" title="Antoine-Jean Amelot de Chaillou">
Antoine-Jean Amelot de Chaillou

Antoine-Jean Amelot de Chaillou (ur. 19 listopada 1732, zm. 20 kwietnia 1795) – francuski polityk.
Jego ojcem był polityk Jean-Jacques Amelot de Chaillou, a matką Marie Anne de Vougny.
Antoine został maître des requêtes w roku 1753, następnie intendentem Burgundii (1764), w 1774 intendentem finansów ("intendant of finances").
W latach 1776-1783 Sekretarz Stanu Domu Królewskiego.
Poślubił Françoise Marie Legendre i miał z nią dwie córki: Marie Catherine (ur. 1762) i Jeanne Marie (ur. 1764).
Członek "Académie des inscriptions et belles-lettres" od 1777.

</doc>
<doc id="1292009" url="https://pl.wikipedia.org/wiki?curid=1292009" title="Powiatowe Zawody Drwali w Niedźwiedziu">
Powiatowe Zawody Drwali w Niedźwiedziu



</doc>
<doc id="1292013" url="https://pl.wikipedia.org/wiki?curid=1292013" title="Heinrich Wilhelm Gottfried von Waldeyer-Hartz">
Heinrich Wilhelm Gottfried von Waldeyer-Hartz



</doc>
<doc id="1292014" url="https://pl.wikipedia.org/wiki?curid=1292014" title="Negroc">
Negroc

Negroc, Negroci (, "Negrovce") – wieś w Kosowie, w regionie Prisztina, w gminie Gllogoc. 
1 stycznia 1951 roku w miejscowości urodził się Jakup Krasniqi, polityk kosowski.
Nazwa.
Według danych z kosowskiego spisu ludności z 2011 roku w odniesieniu do tej miejscowości używane są nazwa albańska Negroc (Negroci w formie określonej) oraz serbska Negrovce. 26 września 1998 roku w starciach z siłami serbskimi, prowadzonych na znajdującej się w pobliżu góry Kosmaç, zginął Fatos Krasniqi, który wcześniej brał aktywny udział w demonstracjach przeciwko zniesieniu autonomii Kosowa, a w marcu 1998 roku wstąpił w szeregi Armii Wyzwolenia Kosowa. W oficjalnych dokumentach nazwa Fatos (Fatosi w formie określonej) w odniesieniu do miejscowości została użyta w 1999 roku. Zgodnie z informacją zawartą w opisie biograficznym Jakupa Krasniqi nawa Fatos jest równolegle stosowana. W języku albańskim spotykane są także formy Bujub Mahala, Grejkovc, Negrovc i Negrovci.
Demografia.
W latach 1948-2011 liczba ludności systematycznie wzrastała od 496 (15 marca 1948) do 1540 (1 kwietnia 2011).
Według spisu ludności z 1 kwietnia 2011 roku miejscowość była zamieszkana przez 1538 Albańczyków, 1 Boszniaka oraz jedną osobę, która nie zadeklarowała swojego pochodzenia.

</doc>
<doc id="1292015" url="https://pl.wikipedia.org/wiki?curid=1292015" title="Leszek Kaczmarski">
Leszek Kaczmarski

Leszek Kaczmarski (ur. 1963) – prezes Stali Stalowa Wola oraz trener sekcji koszykówki.
Jest absolwentem AWF w Krakowie. Ukończył także podyplomowe studia trenerskie na AWF w Gdańsku. Były zawodnik Stali Stalowa Wola, reprezentant Polski juniorów. Pracę z młodzieżowymi grupami Stali rozpoczął w 1990 roku. Jego podopieczni sześciokrotnie awansowali do finałów Mistrzostw Polski. W 1995 roku zajęli 4 miejsce, w 1996 - 2, a w 1997 zostali mistrzami Polski. W latach 1998 - 2000 był pierwszym trenerem seniorów Stali wprowadzając drużynę z II do I ligi. Następnie wrócił do pracy z młodzieżą i w 2003 roku ponownie zdobył wicemistrzostwo Polski. Obecnie ponownie jest II trenerem zespołu seniorów.

</doc>
<doc id="1292017" url="https://pl.wikipedia.org/wiki?curid=1292017" title="Kole Berisha">
Kole Berisha



</doc>
<doc id="1292020" url="https://pl.wikipedia.org/wiki?curid=1292020" title="Juan Manuel López (piłkarz)">
Juan Manuel López (piłkarz)

Juan Manuel López Martinez (ur. 3 września 1969 w Madrycie), piłkarz hiszpański, grający na pozycji środkowego obrońcy.
Kariera klubowa.
López urodził się w Madrycie, a karierę piłkarską rozpoczął w tamtejszej szkółce piłkarskiej Atlético Madryt. Następnie występował w drużynie B, a w 1990 roku został włączony do kadry pierwszej drużyny. 28 kwietnia 1991 roku zadebiutował w Primera División w przegranym 0:1 wyjazdowym spotkaniu z Realem Saragossa. W swoim pierwszym sezonie roku zdobył swoje pierwsze trofeum – Puchar Hiszpanii. Natomiast w La Liga madrycki klub wywalczył wicemistrzostwo Hiszpanii. W 1992 roku znów został zdobywcą krajowego pucharu, a w lidze Atlético tym razem było trzecie. W latach 1993–1995 madrycki klub nie osiągnął sukcesów, ale w 1996 roku López wywalczył z nim mistrzostwo kraju, pierwsze dla Atlético od 19 lat. W mistrzowskim sezonie rozegrał 32 mecze i strzelił 2 gole. W sezonie 1996/1997 występował w fazie grupowej Ligi Mistrzów i z zespołem tym dotarł do ćwierćfinału, w którym lepszy okazał się holenderski AFC Ajax. Pod koniec sezonu 1997/1998 López doznał kontuzji i przez niemal rok nie występował na boiskach ligowych. Do gry wrócił w sezonie 1999/2000, ale był tylko rezerwowym obrońcą i zaliczył zaledwie dwa spotkania w Primera División. Po sezonie zdecydował się zakończyć piłkarską karierę. W Atlético rozegrał 153 spotkania i strzelił w nich 3 gole.
Kariera reprezentacyjna.
W reprezentacji Hiszpanii López zadebiutował 9 września 1992 roku w wygranym 1:0 wyjazdowym spotkaniu z Anglią. W 1996 roku został powołany przez Javiera Clemente do kadry na Euro 96. Tam wystąpił w trzech spotkaniach: grupowych zremisowanym 1:1 z Francją i wygranym 2:1 z Rumunią oraz w ćwierćfinałowym z Anglią (0:0, karne 2:4). W kadrze narodowej wystąpił łącznie w 11 spotkaniach (ostatni raz w 1997 roku w zremisowanym 1:1 meczu z Jugosławią).
W 1992 roku López był członkiem kadry olimpijskiej Hiszpanii na Igrzyska Olimpijskie w Barcelonie. Na tym turnieju był podstawowym zawodnikiem i m.in. wystąpił w wygranym 3:2 finale z Polską. Dzięki zwycięstwu Hiszpania zdobyła złoty medal.

</doc>
<doc id="1292021" url="https://pl.wikipedia.org/wiki?curid=1292021" title="Juan Manuel Lopez">
Juan Manuel Lopez



</doc>
<doc id="1292024" url="https://pl.wikipedia.org/wiki?curid=1292024" title="Nowa Przełęcz">
Nowa Przełęcz

Nowa Przełęcz (słow. "Nové sedlo") – rozległa przełęcz położona na wysokości 1845 m, na Słowacji, w głównej grani Tatr Bielskich, pomiędzy Muraniem i Nowym Wierchem. W grani Murania opadającej na przełęcz znajdują się dwa małe garby trawiasto-kosodrzewinowe – Murańskie Czubki, Zadnia Murańska Czubka wznosi się bezpośrednio po zachodniej stronie Nowej Przełęczy. Po wschodniej stronie przełęczy wznosi się trawiasta bula, a za nią wyższy o około 10 m poziomy odcinek grani – Nowy Przechód.
Północne stoki grani Nowej Przełęczy opadają do Nowej Doliny średnio stromym, trawiastym stokiem przeciętym kilkoma żlebkami. Na południową stronę natomiast opadają ścianą, w której są jednak dwa łatwiejsze do przejścia miejsca; Bujakowy Przechód i Nowy Przechód. Najniższe wcięcie Nowej Przełęczy znajduje się po wschodniej stronie Zadniej Murańskiej Czubki. Na trawiasty Nowy Upłaz opada z niego początkowo stromy, trawiasty stok, niżej podcięty pasem urwistychścianek
Z przełęczy jest łatwy dostęp do szczytu Nowego Wierchu, od którego też pochodzi jej nazwa.

</doc>
<doc id="1292026" url="https://pl.wikipedia.org/wiki?curid=1292026" title="Dobërdol">
Dobërdol

Dobërdol (serb. "Dobri Dol", serb. – cyrylica "Добри Дол")– miejscowość w Kosowie, w gminie Klina, w regionie Peć.
26 października 1947 roku w tej miejscowości urodził się Kolë Berisha, przewodniczący Zgromadzenia Kosowa w latach 2006-2008.

</doc>
<doc id="1292027" url="https://pl.wikipedia.org/wiki?curid=1292027" title="Doberdol">
Doberdol



</doc>
<doc id="1292029" url="https://pl.wikipedia.org/wiki?curid=1292029" title="Eufemiusz Herman">
Eufemiusz Herman

Eufemiusz Józef Herman (ur. 29 września 1892 w Tomaszowie Mazowieckim, zm. 8 maja 1985 w Łodzi) – polski lekarz neurolog. Autor wielu książek z dziedziny neurologii, książek i publikacji o historii polskiej neurologii, oraz kilkuset publikacji naukowych. Był wiceprezesem Światowej Federacji Neurologów. Twórca łódzkiej szkoły neurologicznej.
Życiorys.
Urodził się jako syn Jakuba i Heleny z domu Kryształ, nauczycieli w żydowskich szkołach ludowych. Studiował medycynę na Uniwersytecie Jana Kazimierza we Lwowie i na Uniwersytecie Jagiellońskim. W latach I wojny światowej przebywał w Łodzi, gdzie Seweryn Sterling polecił go Antoniemu Mikulskiemu. Potem w Krakowie jako student IV roku był asystentem Jana Piltza. Podczas studiów pracował też pod kierunkiem Władysława Szymonowicza i Antoniego Dmochowskiego. Uczył się też neurofizjologii u Adolfa Becka. W listopadzie 1918 roku we Lwowie otrzymał tytuł doktora wszech nauk lekarskich. Od 1918 do 1920 służył w Wojsku Polskim w stopniu porucznika, otrzymał przydział mobilizacyjny do 3 baonu sanitarnego w Grodnie. Brał udział w wojnie polsko-bolszewickiej.
Od 1922 roku pracował w Szpitalu na Czystem w Warszawie, gdzie został uczniem i współpracownikiem Edwarda Flataua. W 1932 wygrał konkurs na stanowisko ordynatora Oddziału Neurologii w tym szpitalu i na stanowisku pozostał do 1942 roku. Mieszkał przy ul. Siennej 24.
W kwietniu 1939 zmobilizowany do WP, brał udział w kampanii wrześniowej. Podczas okupacji w Warszawie, przebywał w getcie warszawskim, gdzie niósł pomoc chorym podczas epidemii duru plamistego. Uczył też w szkole dla pielęgniarek. W 1942 udało mu się opuścić getto, do końca wojny ukrywał się w podwarszawskiej wsi. W czerwcu i lipcu na zaproszenie Svenska Institutet przebywał w sztokholmskich klinikach neurologicznych u Olivecrony i Antoniego. W tym samym roku wyjechał do Stanów Zjednoczonych i pracował w Instytucie Neurologicznym w Nowym Jorku od października 1946 do końca marca 1947.
Po wojnie był twórcą Katedry i Kliniki Chorób Nerwowych Wydziału Lekarskiego Uniwersytetu Łódzkiego. Odszedł na emeryturę w 1963 roku, po nim katedrę prowadził jego uczeń Antoni Prusiński.
Wiceprzewodniczący Światowej Federacji Neurologii (1969-1972), członek Komisji Historii Neurologii Światowej Federacji Neurologów, współtwórca Polskiego Towarzystwa Neurologicznego, prezes PTN (1959). Członek Międzynarodowego Komitetu Neuropatologii (1955), członek zagraniczny Włoskiego Towarzystwa Neurologicznego (1932), Królewskiego Towarzystwa Neurologicznego w Londynie (1957), Brytyjskiego Towarzystwa Neurologicznego (1964), Czechosłowackiego Towarzystwa Neurologicznego (1964). Od 21 maja 1952 redaktor „Neurologii Polskiej”.
Odznaczony Krzyżem Komandorskim, Krzyżem Oficerskim i Krzyżem Kawalerskim (1954) Orderu Odrodzenia Polski. Laureat nagrody Ministra Zdrowia i Opieki Społecznej. Doktor honoris causa Łódzkiej Akademii Medycznej.
Żonaty z Różą Marią Lubińską (1902–1995). Córka Krystyna, studentka filologii polskiej na Uniwersytecie Warszawskim, zginęła w 1944.
Zmarł 8 maja 1985 w Łodzi, został pochowany na cmentarzu przy ulicy Ogrodowej.
Dorobek naukowy.
W bogatym dorobku naukowym Hermana znajdują się prace oryginalne, w których opisał m.in. kilka nowych objawów neurologicznych oraz jednostek chorobowych; liczne prace kazuistyczne; podręczniki i monografie, rozdziały do wydawnictw zbiorowych; artykuły i książki poświęcone historii polskiej neurologii.
Prace oryginalne.
Prusiński wymienia jako opisane przez Hermana następujące objawy:
Jako nowe jednostki nozologiczne, opisane przez Hermana, wymieniane są:
Podręczniki i monografie.
Herman napisał kilkanaście podręczników i monografii, w tym wielokrotnie wznawianą "Diagnostykę chorób układu nerwowego" (5. wydanie w 1982 roku).
Historia neurologii polskiej.
W 1958 roku ukazała się książka "Neurolodzy polscy", stanowiąca pierwsze i jedyne tego typu wydawnictwo przybliżające sylwetki pierwszych polskich neurologów. Wielu opisanych lekarzy Herman znał osobiście, jako swoich kolegów i nauczycieli (Flatau, Teofil Simchowicz, Samuel Goldflam, i inni). Szereg artykułów wspomnieniowych poświęconych polskim neurologom w polskiej prasie fachowej jest jego autorstwa. Współpracował z redakcją "Polskiego Słownika Biograficznego". Ponadto, w 1975 roku ukazała się monografia "Historia neurologii polskiej", a w 1965 roku biografia Józefa Babińskiego ("Józef Babiński jego życie i dzieła").

</doc>
<doc id="1292039" url="https://pl.wikipedia.org/wiki?curid=1292039" title="Glodjane">
Glodjane

Glodjane (serb. – cyrylica Глођане, alb. Gllogjan) – miejscowość w zachodnim Kosowie, w regionie Peć, w pobliżu Dečani, należąca do gminy Dečani.

</doc>
<doc id="1292045" url="https://pl.wikipedia.org/wiki?curid=1292045" title="Efraazja">
Efraazja

Efraazja, "Efraasia" – nie zawsze uznawany za osobny rodzaj dinozaura z grupy prozauropodów.
Wielkość.
6m długości (dane niepewne)
Pożywienie.
rośliny
Występowanie.
Późny trias, ok. 210 MLT. Zamieszkiwała tereny dzisiejszej Europy (Niemcy).
Opis.
Czworonożna lub dwunożna, zależnie od sytuacji.
Zwierzę prymitywne, nieco jednak bardziej rozwinięte niż tekodontozaur, nie dorównujące zaś późniejszym, bardziej znanym prozauroppodom, jak np. plateozaur.
Odkrycie.
Historia badań nad tym zwierzęciem jest bardzo zagmatwana, ponieważ zostało ono błędnie sklasyfikowane aż 4 razy. Po raz pierwszy jej pozostałości pomieszały się ze skamieniałościami zupełnie innego stworzenia, gada z grupy Rauisuchia. Friedrich von Huene w 1908 nadał im nazwę "Teratosaurus" (teratozaur). Kiedy później inny badacz Eberhard Fraas odkrył, że chodzi o szczątki 2 odmiennych zwierząt, pozostawił wspomnianą przed chwilą nazwę dla rauizucha, Efrazję zaś uznał za tekodontozaura. Z kolei w 1932 zwierzę sklasyfikowano jako paleozaura. W 1984 zaś sporne skamieniałości uznano za należące do młodocianego sellozaura, by po 18 latach wyłączyć je do osobnego rodzaju. Wtedy też nadano im używaną do dziś nazwę. Jednak cały czas można spotkać się w internecie z nieco starszymi poglądami, m.in. utożsamiającymi rodzaje "Efraasia" i sellozaur.

</doc>
<doc id="1292054" url="https://pl.wikipedia.org/wiki?curid=1292054" title="Równina Wałecka">
Równina Wałecka

Równina Wałecka (314.65) – mezoregion fizycznogeograficzny w północno-zachodniej Polsce, stanowiący środkową część Pojezierza Południowopomorskiego. Region graniczy od północy z Pojezierzem Szczecineckim i Pojezierzem Drawskim, od zachodu i południa z Pojezierzem Wałeckim a od wschodu z Doliną Gwdy. Równina Wałecka leży na pograniczu województw zachodniopomorskiego i wielkopolskiego.
Mezoregion jest sandrową równiną, położoną po obu stronach rzeki Piławy (górne dorzecze Gwdy). Na Równinie Wałeckiej występuje wiele jezior wytopiskowych, z których największym jest Zdbiczno (273 ha, 29 m głębokości).
Równina jest regionem obficie zalesionym, o niskim stopniu zaludnienia. Nazwa regionu pochodzi od miasta Wałcz, który jednak leży w obrębie Pojezierza Wałeckiego. Region charakteryzuje brak miast i większych wsi. Administracyjnie rozpościera się on na terenie gmin: Jastrowie, Wałcz, Czaplinek, Wierzchowo, Borne Sulinowo, Mirosławiec i Złocieniec.
Wzniesienia:

</doc>
<doc id="1292058" url="https://pl.wikipedia.org/wiki?curid=1292058" title="Děrmet">
Děrmet



</doc>
<doc id="1292060" url="https://pl.wikipedia.org/wiki?curid=1292060" title="Dermet">
Dermet



</doc>
<doc id="1292062" url="https://pl.wikipedia.org/wiki?curid=1292062" title="Formuła 1 Sezon 1989">
Formuła 1 Sezon 1989

Sezon 1989 Formuły 1 – 40 sezon o Mistrzostwo Świata Formuły 1. Rozpoczął się 26 marca 1989, i zakończył 5 listopada po szesnastu wyścigach.

</doc>
<doc id="1292066" url="https://pl.wikipedia.org/wiki?curid=1292066" title="Traktaty w Locarno">
Traktaty w Locarno



</doc>
<doc id="1292070" url="https://pl.wikipedia.org/wiki?curid=1292070" title="Orzechy laskowe">
Orzechy laskowe



</doc>
<doc id="1292072" url="https://pl.wikipedia.org/wiki?curid=1292072" title="What’s My Name (Circuit City Exclusive)">
What’s My Name (Circuit City Exclusive)

What’s My Name (Circuit City Exclusive) to singel amerykańskiego rapera DMX-a wydany 1 września 2007 roku. Wydany przez Polygram International. 1

</doc>
<doc id="1292077" url="https://pl.wikipedia.org/wiki?curid=1292077" title="Piotr Świderski">
Piotr Świderski

Piotr Świderski (ur. 11 maja 1983 w Gostyniu) – polski żużlowiec. Drużynowy mistrz kraju z 2006 i 2014.
Kariera sportowa.
Dzieciństwo.
Piotr Świderski do czynienia ze sportem żużlowym miał już jako dziecko. Jego ojciec, wielki fan tego sportu, zabierał go ze sobą na mecze. Piotr jako chłopiec obiecał sobie, że kiedyś zostanie zawodowym żużlowcem. Początkowo ścigał się z kolegami na rowerach, następnie jeździł na motorynce, a jeszcze później na WueSCe. Po ukończeniu dziesiątego roku życia Świderski zapisał się do żużlowej szkółki znajdującej się w Pawłowicach. Po opanowaniu podstawowych umiejętności Piotr trenował w Rawiczu, a następnie we Wrocławiu.
Początki zawodowej kariery.
Egzamin na licencję żużlową zdał w 1999 na częstochowskim torze. W barwach wrocławskiej drużyny zadebiutował podczas towarzyskiego spotkania z Kolejarzem Rawicz. Pojedynek ten zakończył się dla młodego zawodnika fatalnie, ponieważ na skutek upadku odniósł on poważniej kontuzji kręgosłupa. Uraz ten wykluczył go z jeżdżenia do końca sezonu. W kolejnych dwóch latach Piotr nie umiał wywalczyć sobie miejsca w składzie WTS-u i występował w turniejach juniorskich. W rozgrywkach ligowych Świderski zadebiutował jako zawodnik Kolejarza Rawicz, do której został wypożyczony z Wrocławia w 2002 roku. W meczu tym Piotr zdobył tylko jeden punkt, chociaż gdyby nie defekty i upadek uzbierałby ich zapewne znacznie więcej. Z czasem Świderski radził sobie już jednak znacznie lepiej, występował nawet w Mistrzostwach Europy Juniorów. Kolejny rozgrywki Piotr ponownie spędził w Kolejarzu, którego był wiodącą postacią. Razem z Marcinem Nowaczykiem zajął piątą lokatę w Młodzieżowych Mistrzostwach Polski Par Klubowych, a finał Srebrnego Kasku zakończył na jedenastej pozycji. 
Powrót do Atlasu.
Sezon 2004 rozpoczął jako zawodnik Atlasu Wrocław. Razem z Robertem Miśkowiakiem tworzył jedną z najlepszych par juniorskich w lidze. W jednej z rund kwalifikacyjnych Młodzieżowych Mistrzostw Polski Par Klubowych Świderski musiał wystartować samemu, ponieważ Miśkowiak zdawał w tym dniu maturę, a władze polskiego żużla nie zgodziły się na przesunięcie terminu zawodów. Świderski zdobył komplet osiemnastu oczek, jednak wynik ten był i tak zbyt niski, by przejść do następnej fazy turnieju. W kolejnych zawodach, Mistrzostwach Świata Juniorów, Robert zwyciężył, a Piotr zajął piąte miejsce. Tą samą lokatę Świderski zajął w finale Młodzieżowych Mistrzostw Polski w Pile. Wraz z WTS-em zdobył drużynowo wicemistrzostwo kraju. W 2005 Świderski startował już jako senior i dosyć niespodziewanie wywalczył sobie miejsce w składzie. Uplasował się na czternastym miejscu Indywidualnych Mistrzostw Polski oraz dziewiątej pozycji Indywidualnych Mistrzostw Europy. W 2007 był wypożyczony do ZKŻ Kronopol Zielona Góra. W sezonie 2010 Piotr ponownie powrócił do Wrocławia.
Rybnik i Tarnów.
W 2008 przeniósł się z WTS-u Wrocław do pierwszoligowego RKM-u Rybnik, a następnie został zawodnikiem Unii Tarnów.
Kariera Trenerska.
4 listopada 2019 objął posadę trenera klubu PGG ROW Rybnik, po rezygnacji Piotra Żyto. 17 lutego 2020 skończyła się jego kariera trenerska w Rybniku.
25 sierpnia 2020, po rezygnacji Marka Cieślaka, objął posadę trenera klubu Włókniarz Częstochowa. Drużynę prowadził do końca sezonu 2021.

</doc>
<doc id="1292083" url="https://pl.wikipedia.org/wiki?curid=1292083" title="Ulica Trzebnicka we Wrocławiu">
Ulica Trzebnicka we Wrocławiu

Ulica Trzebnicka we Wrocławiu – jedna z arterii wylotowych, prowadzących od Starego Miasta na północ, w kierunku Trzebnicy. Zaczyna się na placu św. Macieja, a kończy na mostach Trzebnickich przez Starą Odrę. Przebiega przez osiedle Kleczków (część dawnego Przedmieścia Odrzańskiego). Przedłużeniem ulicy Trzebnickiej za mostami Trzebnickimi jest ul. Żmigrodzka, przecinająca Karłowice i Poświętne. Długość ulicy wynosi 1,1 km; w połowie długości, przy pl. Powstańców Wielkopolskich, przecina ją wiadukt kolejowy. Południowy odcinek jezdni ulicy Trzebnickiej (do pl. Powstańców Wielkopolskich) jest stosunkowo wąski (po jednym pasie ruchu w obu kierunkach, bez tramwaju); odcinek północny jest szerszy i mieści także tory tramwajowe.
W przeszłości część dzisiejszej ulicy Trzebnickiej (od pl. Powstańców Wielkopolskich do mostów Trzebnickich) stanowiła fragment Szosy Trzebnickiej (niem. "Trebnitzer Chausee"). Dawna rogatka miejska, zwana Rogatką Trzebnicką ("Trebnitzer Barriere") zlokalizowana była w pobliżu skrzyżowania z ul. Ołbińską. Po roku 1868, w związku z budową linii kolejowej Prawego Brzegu Odry i korekcie sieci ulicznej (związanej także z wytyczonym w 1873 na dawnym Polu Maciejowym – "Mathiasfeld" – placem św. Macieja) przebieg nowo utworzonej "Trebnitzerstraße" przybrał współczesny kształt ulicy Trzebnickiej. Wybudowane wzdłuż ulicy budynki w większości powstały przed rokiem 1910 i podczas oblężenia "Festung Breslau" w 1945 prawie wszystkie przetrwały w stopniu pozwalającym na ich odbudowę; jest to jedna z nielicznych ulic miasta, których stuletnia zabudowa zachowała się w tak dużym zakresie aż do XXI wieku.
Prócz kamienic mieszkalnych – w większości 5- i 6-kondygnacyjnych, często ze zlokalizowanymi na parterze lub w suterenie sklepami i małymi zakładami usługowymi – wzdłuż ulicy Trzebnickiej wybudowano m.in. w latach 1894–1895 gmach przytułku Fundacji Claasseena (według projektu Richarda Plüddemanna, pod numerem 25-27, pomiędzy ul. św. Wincentego a Ołbińską, dziś szpital MSW), szkołę (1905–1908, projekt Richarda Plüddemanna i Charlota Cabanisa, pod numerem 42-44, przy skrzyżowaniu z ul. Dębickiego i z ul. Kleczkowską, dziś Kolegium Nauczycielskie), a także gazownię miejską (nr 35, projekt i budowa – rok 1881 i następne, dziś Zakład Energetyczny) i jej budynek administracyjny (nr 33, rok 1938, dziś urząd skarbowy dzielnicy Psie Pole).
Ulicą Trzebnicką kursują tramwaje:
oraz autobusy

</doc>
<doc id="1292087" url="https://pl.wikipedia.org/wiki?curid=1292087" title="King Coleman">
King Coleman

Carlton "King" Coleman (ur. 20 stycznia 1932 w Tampie, zm. 11 września 2010 w Miami) - amerykański piosenkarz i muzyk rhythm and bluesowy. Jest autorem jednego z sygnałów muzycznych (utwór "The Boo Boo song" z 1967, ostatnie wydanie na płycie "It's Dance Time" z 2002) używanych przez Piotra Kaczkowskiego w audycji radiowej MiniMax granej w Programie Trzecim Polskiego Radia.
W roku 1959 zaśpiewał w utworze Jamesa Browna "(Do The) Mashed Potatoes". Ostatnio na scenie występował w roku 2005, w trasie koncertowej po Wschodnim Wybrzeżu USA.
Coleman pracował jako DJ w radio WTMP w Tampie i w WFEC w Miami, a ostatecznie w stacji WMBM, gdzie był jednym z najpopularniejszych DJ-jów końca lat '50. Kilka lat temu Coleman był gospodarzem sześciogodzinnego nocnego programu radiowego w stacji WMBM o tytule "Nothing But Love", na którym zaprezentował muzykę gospel.
Coleman był również aktorem - pojawił się w kilku filmach i programach telewizyjnych, np. w filmie "Claudine", "Welcome Back Kotter", "Up the Academy" i "Bad Boys II". Jest ojcem znanego perkusisty Tony'ego Colemana, który często występuje z B.B. Kingiem.
Muzyk zmarł 11 września 2010 roku w Miami. Miał 78 lat.

</doc>
<doc id="1292089" url="https://pl.wikipedia.org/wiki?curid=1292089" title="Benjamin Hawkins">
Benjamin Hawkins

Benjamin Hawkins (ur. 15 sierpnia 1754, zm. 6 czerwca 1816) – amerykański polityk.
Studiował na College of New Jersey, obecnie Uniwersytet Princeton, gdzie nauczył się języka francuskiego. Po rozpoczęciu rewolucji amerykańskiej na prośbę generała George’a Washingtona zrezygnował ze studiów i został jego tłumaczem. W 1785 roku został oddelegowany przez Kongres Kontynentalny do negocjacji traktatów z Indianami z plemion Creek i Cherokee.
W latach 1789–1795 reprezentował stan Karolina Północna w Senacie Stanów Zjednoczonych. W 1796 roku został mianowany przez prezydenta George’a Washingtona namiestnikiem do spraw Indian mieszkających na południe od rzeki Ohio. Stanowisko to piastował aż do śmierci.
Od jego nazwiska pochodzi nazwa hrabstwa Hawkins w stanie Tennessee.

</doc>
<doc id="1292092" url="https://pl.wikipedia.org/wiki?curid=1292092" title="HBO Polska">
HBO Polska

HBO Polska (akronim od "Home Box Office") – płatna polska sieć stacji telewizyjnych, nadająca głównie filmy największych wytwórni filmowych z Hollywood oraz produkująca własne seriale telewizyjne. Polski oddział amerykańskiej sieci HBO, prowadzony przez HBO Europe. Stanowi część grupy TVN Warner Bros. Discovery, polskiego oddziału amerykańskiego przedsiębiorstwa Warner Bros. Discovery.
W skład HBO na terenie Polski wchodzą 3 kanały: HBO (HD), HBO2 (HD) i HBO3 (HD). Spółka HBO jest też właścicielem kanałów Cinemax HD, Cinemax 2 HD, Cinemax i Cinemax 2. Dodatkowo jest dostępna wypożyczalnia filmów HBO On Demand (dawniej HBO Digital) oraz serwis strumieniowy HBO Max (dawniej HBO Go). W Polsce HBO był producentem programów rozrywkowych "Na Stojaka" i "HBO Stand Up Comedy Club".
Kanały należące do grupy HBO nie emitują reklam. Sporą część ramówki stanowią najnowsze produkcje światowego kina, które bywają emitowane nawet kilka dni po premierze w danym kraju. Zasadniczo, stacje wchodzące w skład koncernu odtwarzają filmy i programy wyprodukowane po roku 2000 ze szczególnym uwzględnieniem drugiej dekady XXI wieku.
Historia kanału.
W Polsce kanał HBO rozpoczął próbną emisję z Niemiec 12 lipca 1996 roku, a oficjalnie uruchomiono go 17 września 1996 roku. Była to pierwsza stacja "filmowa premium" na tym rynku. Do końca 2007 roku stacja, wraz z kolejno uruchamianymi nowymi kanałami HBO2 i HBO Comedy, była dostępna w ofercie platformy satelitarnej Cyfra+ i w sieciach kablowych. 1 stycznia 2008 roku platforma straciła wyłączność na kanały HBO, w wyniku czego kanały znalazły się też na innych platformach. Platforma cyfrowa n oraz Cyfrowy Polsat wraz z datą zakończenia wyłączności dołączyły pakiet HBO do swojej oferty.
8 marca 2022 w Polsce wystartował prowadzony przez HBO Polska serwis strumieniowy HBO Max typu wideo na życzenie. Zastąpił on funkcjonującą wcześniej platformę HBO Go.
Wersja HDTV.
HBO HD – kanał telewizyjny należący do HBO, w którym emitowane są filmy w wysokiej rozdzielczości HDTV. HBO HD został uruchomiony 20 marca 2008 roku. Stacja nadaje tę samą ramówkę co HBO w standardowej jakości.
HBO Polska już w marcu 2008 roku rozpoczęła testy techniczne HBO HD. Kanał dostępny jest powszechnie na wszystkich polskich platformach satelitarnych oraz w wielu sieciach kablowych w ramach dodatkowo płatnego pakietu HBO.

</doc>
<doc id="1292097" url="https://pl.wikipedia.org/wiki?curid=1292097" title="Werner Janensch">
Werner Janensch

Werner Ernst Martin Janensch (ur. 11 listopada 1878 w Herzbergu, zm. 20 października 1969 w Berlinie) – niemiecki paleontolog i geolog.
Życiorys.
Podczas ekspedycji prowadzonej przez Edwina Henniga, mającej na celu eksplorację formacji Tendaguru (obecnie obszar Tanzanii) brał udział w odkryciu i opisał wiele nieznanych wcześniej gatunków późnojurajskich dinozaurów, w tym opisany na podstawie niemal kompletnego szkieletu "Giraffatitan brancai" (wówczas znanego jako "Brachiosaurus brancai"), "Dicraeosaurus" i "Elaphrosaurus". Werner Janensch był od 1909 roku kustoszem Muzeum Historii Naturalnej w Berlinie.
Na jego cześć nazwano rodzaj zauropoda "Janenschia".

</doc>
<doc id="1292107" url="https://pl.wikipedia.org/wiki?curid=1292107" title="Zachodniosłowiański Związek Wyznaniowy „Słowiańska Wiara”">
Zachodniosłowiański Związek Wyznaniowy „Słowiańska Wiara”

Zachodniosłowiański Związek Wyznaniowy „Słowiańska Wiara” – rodzimowierczy związek wyznaniowy, nawiązujący do etnicznych, przedchrześcijańskich wierzeń Słowian (wyznający rodzimowierstwo słowiańskie). Decyzją Ministra Spraw Wewnętrznych i Administracji z dnia 9 października 2009 roku, związek został wpisany do Rejestru kościołów i innych związków wyznaniowych pod numerem 172. Siedzibą związku jest miasto Opole. Pod obecną nazwą wymieniony po raz pierwszy w 2006 roku we Wrocławiu, w głównej mierze w wyniku wyodrębnienia się części członków z lokalnej grupy Rodzimej Wiary oraz scalenia się kilku innych miejscowych, niezależnych, nieformalnych grup rodzimowierczych. W 2011 roku grupa wyznaniowa miała skupiać 296 osób.
Związek Słowiańska Wiara deklaruje istnienie kilku swoich oddziałów w Polsce. Organizuje święta ogólnopolskie i lokalne. Jego inicjatywą jest m.in. wręczanie w czasie obrzędu Jarych Godów (osobom uznanym przez ten związek za szczególnie zasłużone dla badań nad religią, a także dla popularyzacji kultury Słowian), odznaczenia "Dęby Słowiańskie". Dotychczas odznaczeniem tym zostali przez nich uhonorowani:

</doc>
<doc id="1292109" url="https://pl.wikipedia.org/wiki?curid=1292109" title="Pojezierze Szczecineckie">
Pojezierze Szczecineckie

Pojezierze Szczecineckie (314.66) – mały mezoregion fizycznogeograficzny w północno-zachodniej Polsce, stanowiący północno-środkową część Pojezierza Południowopomorskiego. Region graniczy od północy z Pojezierzem Drawskim, od zachodu i południowego zachodu z Równiną Wałecką a od wschodu z Doliną Gwdy. Pojezierze Szczecineckie leży na pograniczu województw zachodniopomorskiego i wielkopolskiego.
Mezoregion jest pojezierzem w obrębie pagórkowatej wysoczyzny morenowej o wysokościach do 205 m n.p.m., składającej się z dwóch pasm moren czołowych (m.in. Skotna Góra). W krajobrazie regionu dominuje powierzchnia moreny dennej, pokrytej mnóstwem małych jezior; największym jest Pile (980 ha), z którego wypływa rzeka Piława (dopływ Gwdy).
W użytkowaniu przeważają tereny leśne, rolnictwo ograniczone jest do obszarów między Okonkiem a Szczecinkiem oraz pod Jastrowiem; jest to także region turystyczny. W przeszłości duże obszary regionu w okolicach Bornego Sulinowa zajmowała strefa poligonów wykorzystywanych przez wojska radzieckie (Północna Grupa Wojsk).
Głównymi ośrodkami miejskimi regionu są Szczecinek (na pograniczu), Okonek i Borne Sulinowo.
Szlaki turystyczne.
Zobacz też.
Rezerwaty przyrody:

</doc>
<doc id="1292112" url="https://pl.wikipedia.org/wiki?curid=1292112" title="Grosz duński">
Grosz duński

Grosz duński (duń. "gros", l.mn. "grosser") – srebrna moneta duńska wartości 3 szterlingów.
Pierwsze grosze duńskie wybite zostały w 1422 roku. Miały wartość 3 szterlingów lub 12 fenigów. Nie przyjęły się jednak w duńskim systemie walutowym i wkrótce zaniechano ich emisji.

</doc>
<doc id="1292120" url="https://pl.wikipedia.org/wiki?curid=1292120" title="Jan Wiśniewski (malarz)">
Jan Wiśniewski (malarz)

Jan Wiśniewski (ur. 18 grudnia 1904 w Warszawie, zm. 10 czerwca 1977 tamże) – polski malarz i scenograf.
Życiorys.
Urodził się 18 grudnia 1904 w Warszawie (większą część swego życia związał z tym miastem), w rodzinie Teofila i Karoliny z Kochanków. Po ukończeniu z wyróżnieniem Warszawskiej Szkoły Rysunkowej studiuje w latach 1924–1928 w Akademii Sztuk Pięknych w Warszawie, pod kierunkiem Tadeusza Pruszkowskiego. Już w czasie studiów, od roku 1927 bierze czynny udział w wystawach Zachęty i zdobywa liczne wyróżnienia, np. „Zaszczytne wyróżnienie” za obraz "Dynie".
Po ukończeniu studiów uprawia wszechstronne malarstwo sztalugowe (portrety, pejzaż, malarstwo rodzajowe), jak również polichromię (kościół w Łomży), grafikę użytkową, witrażownictwo (kościół w Grodnie; prowadził pracownię witraży w Warszawie), a także malarstwo sakralne (Kościół Świętego Krzyża w Warszawie, Bazylika Najświętszego Serca Jezusowego na warszawskiej Pradze, Kościół Bożego Ciała na Kamionku w Warszawie, Kościół Świętego Stanisława na warszawskiej Woli). Jedna z jego prac – obraz „Matka Boska Częstochowska” – została w 1937 roku podarowana papieżowi. 
W czasie wojny i okupacji przeżył kampanię wrześniową i obóz jeniecki. Dwukrotnie tracił mienie i dorobek artystyczny w zburzonych podczas bombardowań mieszkaniach. Po powstaniu warszawskim próbuje jednak dokumentować zniszczenia miasta, a cykle jego rysunków znajdują się obecnie w Instytucie Sztuki PAN i Muzeum Warszawy. Po wyzwoleniu przenosi się na Ziemie Odzyskane i bierze czynny udział w organizowaniu tam Związku Polskich Artystów Plastyków. W roku 1949 wraca do Warszawy, do Teatru Polskiego, gdzie obejmuje stanowisko kierownika pracowni scenograficznej, i pracuje tam do roku 1971, sporządzając wiele scenografii do wybitnych sztuk wystawianych w tym teatrze. Przez cały ten czas nie przestaje tworzyć, a jego prace prezentowane w Zachęcie cieszą się wciąż dużym zainteresowaniem (przykładowo: obraz „Portret Staszica” zostaje zakupiony przez Muzeum Górnictwa w Zabrzu, a dzieło „Lelewel na emigracji” przez Ministerstwo Kultury i Sztuki).
W okresie powojennym eksperymentuje ciągle w dziedzinie malarstwa, poszukując nowych środków wyrazu, jednak zawsze w konwencji realistycznej. W latach 60. i 70. pod pseudonimem Wiewski maluje dla DESY zagranicznej, która wysyła jego obrazy do wielu krajów świata.
Jego śmierć jako artysty nie pozostała przemilczana. Pośmiertnie zorganizowano w Zachęcie autorską wystawę jego prac, z której wydano ilustrowany katalog, a liczne obrazy tam zaprezentowane szybko znalazły nabywców.

</doc>
<doc id="1292129" url="https://pl.wikipedia.org/wiki?curid=1292129" title="Experto crede">
Experto crede

Experto crede – łacińskie motto, w dosłownym tłumaczeniu oznaczające „zaufaj doświadczonemu”. Używane zazwyczaj w sytuacji, gdy wypowiadający pragnie przekonać słuchacza, by zawierzył swemu rozmówcy, który przedstawia się właśnie jako osoba doświadczona w danej dziedzinie.
Pojawia się w Eneidzie Wergiliusza jako "experto credite".

</doc>
<doc id="1292136" url="https://pl.wikipedia.org/wiki?curid=1292136" title="Regimantas Čiupaila">
Regimantas Čiupaila

Regimantas Čiupaila (ur. 20 sierpnia 1956 w Kownie) – litewski polityk, matematyk, informatyk, nauczyciel akademicki, od 2007 do 2008 minister spraw wewnętrznych w rządzie Gediminasa Kirkilasa.
Życiorys.
W 1979 ukończył studia na wydziale matematycznym Uniwersytetu Wileńskiego. Następnie podjął zaoczne studia doktoranckie. W 1992 uzyskał stopień doktora matematyki. W 2004 otrzymał tytuł docenta pedagogiki.
Do 1992 pracował jako inżynier programista w centrum obliczeniowym Uniwersytetu Wileńskiego. Od 1992 był zatrudniony na Wileńskim Uniwersytecie Technicznym im. Giedymina jako docent w katedrze modelowania matematycznego, w latach 1992–1996 pełnił funkcję kierownika biura współpracy zagranicznej. W 2001 został docentem na Uniwersytecie Michała Römera.
Był radnym Wilna w latach 1990–1996 oraz wiceprzewodniczącym Rady Miejskiej Wilna w latach 1990–1991. W latach 1996–2000 sprawował mandat posła na Sejm, pełniąc w nim funkcje wiceprzewodniczącego komisji spraw europejskich oraz delegata do Zgromadzenia Parlamentarnego Rady Europy. W latach 2006–2007 był wiceministrem spraw wewnętrznych. 17 grudnia 2007 został powołany na stanowisko ministra spraw wewnętrznych w rządzie Gediminasa Kirkilasa.
Od lat 90. działał w Litewskim Związku Centrum. Zasiadał w radzie i zarządzie tej partii, a po jej zjednoczeniu w 2003 z innymi ugrupowaniami centrowymi i utworzeniu Związku Liberałów i Centrum wszedł do jego zarządu. W wyborach parlamentarnych w 2008 bez powodzenia ubiegał się o mandat poselski z ramienia tej partii. 9 grudnia tego samego roku zakończył urzędowanie na stanowisku ministra. Pozostał w resorcie spraw wewnętrznych jako doradca nowego ministra. Bez powodzenia kandydował na radnego Wilna w wyborach w 2011, a rok później również bezskutecznie startował ponownie do Sejmu. W 2014 przystąpił do Litewskiego Związku Wolności, z jego listy wystartował w wyborach do Sejmu w 2016. W 2020 był natomiast kandydatem do parlamentu z ramienia powstałej m.in. na bazie tej partii Wolności i Sprawiedliwości.

</doc>
<doc id="1292139" url="https://pl.wikipedia.org/wiki?curid=1292139" title="Formuła 1 Sezon 1991">
Formuła 1 Sezon 1991

Sezon 1991 Formuły 1 – 42. sezon o Mistrzostwo Świata Formuły 1. Rozpoczął się 10 marca 1991 na torze Phoenix Circuit w Phoenix w Stanach Zjednoczonych, a zakończył 3 listopada na torze Adelaide Street Circuit w Adelaide w Australii.
Mistrzem świata kierowców został po raz trzeci Ayrton Senna, natomiast mistrzem świata wśród konstruktorów został po raz siódmy zespół McLaren.

</doc>
<doc id="1292145" url="https://pl.wikipedia.org/wiki?curid=1292145" title="Park Miejski w Grudziądzu">
Park Miejski w Grudziądzu

Park Miejski im. Piotra Janowskiego w Grudziądzu – park położony na terenie Grudziądza przy ul. Hallera. Sąsiaduje z cmentarzem i stadionem żużlowym klubu GKM Grudziądz.
Historia.
Początki grudziądzkiego parku sięgają 23 lutego 1865, kiedy to Towarzystwo Upiększania Miasta Grudziądza zwróciło się do władz miasta z wnioskiem o uporządkowanie lasu miejskiego i urządzenie tam ogrodu publicznego. W tym celu powołano specjalną komisję parkową, która 15 marca 1866 otrzymała specjalną dotację na rozpoczęcie prac. Na Park Miejski wydzielono część lasu położonego między ulicami Cegielnianą a Radzyńską (dziś Hallera).
W pierwszym etapie prac uporządkowano las wycinając zbędne drzewa i wytyczono główne aleje spacerowe. Utworzono park w stylu angielskim, zachowując naturalny drzewostan i układ terenu. Następnie dosadzono krzewy i założono trawniki, zaś w dawnej leśniczówce uruchomiono letnią restaurację. Przed głównym wejściem do parku ustawiono pomnik wojenny. Park osiągnął pełny rozkwit na początku XX wieku. Pierwszy miejski ogrodnik został zatrudniony w 1902 roku. Obok cmentarza, od strony obecnej ulicy Parkowej, utworzono Ogród Botaniczny z małym alpinarium.
Park został otwarty dla publiczności w 1907 roku. Na jego terenie znajdowały się korty tenisowe, plac sportowy, a od 1914 roku chluba parku – ogród róż.
Park Miejski, zdewastowany podczas I wojny światowej, kilka lat po odzyskaniu niepodległości osiągnął szczyt rozkwitu. Należał do najpiękniejszych miejsc w Grudziądzu, władze miasta z Józefem Włodkiem na czele pokazywały go licznym dostojnym gościom.
Park został zniszczony podczas działań wojennych w 1945 roku. Następnie odbudowano go, jednak zaniechano odtworzenia ogrodu róż. W zamian za to obecnie w parku znajdują się: ukwiecone pergole, place zabaw, czołg T-34 z czasów II wojny światowej, działa przeciwpancerne i samolot. W 2013 roku rozpoczęto renowację obiektu. Od 19 września 2015 roku Park Miejski nosi imię Piotra Janowskiego

</doc>
<doc id="1292148" url="https://pl.wikipedia.org/wiki?curid=1292148" title="Alfa Romeo MiTo">
Alfa Romeo MiTo

Alfa Romeo MiTo – samochód osobowy klasy aut miejskich produkowany pod włoską marką Alfa Romeo w latach 2008–2018.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Genewie na początku 2008 roku. Zbudowany został na bazie platformy SCCS pochodzącej z modelu Fiat Grande Punto oraz Opel Corsa D. Nazwa MiTo nawiązuje do nazw dwóch włoskich miast: Mediolanu "(wł. Milano)", gdzie auto zostało zaprojektowane oraz Turynu "(wł. Torino)", gdzie jest produkowane. Słowo "mito" w języku włoskim oznacza mit lub legendę.
Charakterystycznym elementem pojazdu jest typowa dla marki stylistyka nadwozia, które zaprojektował Juan Manuel Diaz. Przednia część nadwozia pojazdu inspirowana była modelem 8C Competizione. Widać to zwłaszcza w profilach maski silnika, atrapie chłodnicy, przednim zderzaku oraz kształcie przednich reflektorów. Pojazd wyposażony został w kilka nowatorskich rozwiązań, m.in. przekładnię z suchym sprzęgłem TCT oraz urządzenie sterownicze Alfa DNA współpracujące z układem napędowym, hamulcowym, sprzęgłem, zawieszeniem oraz skrzynią biegów. Pozwala ono na uzyskanie trzech różnych trybów zachowania się samochodu na podstawie stylu jazdy, najbardziej odpowiedniego do sytuacji lub dostosowanego do potrzeb użytkownika. Są to tryby: super sportowy (Dynamic), miejski (Normal) oraz tryb zachowujący maksymalny poziom bezpieczeństwa w warunkach utrudnionej przyczepności (All-weather).
W okresie styczeń-czerwiec 2009 na Polskim rynku sprzedano 332 sztuki pojazdu.
W 2013 roku auto przeszło delikatną modernizację. Zmienione zostało tzw. scudetto, czyli atrapa chłodnicy. Jej kształt po tych zmianach nawiązywał do większego modelu Giulietta. Do palety barw nadwozia dodano nowe kolory, a do listy wyposażenia 15-calowe alufelgi. Dodane zostały nowe wzory tapicerek oraz delikatnie przebudowano system multimedialny. Projektanci Alfy Romeo postanowili również zmodyfikować silnik 0.9 TwinAir, którego moc po tych zmianach wynosiła 105 km.
Kolejną modernizację przeprowadzono w 2016 roku. Główne zmiany objęły przednią część nadwozia z całkowicie przeprojektowanym wlotem powietrza (scudetto), zmiany objęły także m.in. gamę silnikową, wprowadzono światła tylne wykonane w technologii LED. Mniejszy zakres modyfikacji wprowadzono we wnętrzu auta, palecie dostępnych lakierów oraz felg aluminiowych.
W 2016 roku polski importer marki sprzedał 78 sztuk pojazdu, natomiast w 2017 roku sprzedał 71 egzemplarzy.
W lipcu 2018 roku produkcja samochodu została zakończona bez przewidzianego następcy. Mimo końca produkcji, zakończenie sprzedaży najmniejszego modelu marki miało miejsce dopiero w pierwszym kwartale 2019 roku. Wycofanie tego modelu, ze sprzedaży bez przestawienia następcy to efekt nie tyle słabszego zainteresowania tym modelem, ale generalnie spadku popytu na modele z trzydrzwiowym nadwoziem.
Wersje wyposażenia.
Do 2013.
Standardowe wyposażenie podstawowej wersji Junior obejmuje m.in. 7 poduszek powietrznych, systemy ABS z EBD, elektrycznie regulowane i podgrzewane lusterka, elektryczne wspomaganie kierownicy, komputer pokładowy i elektrycznie regulowane szyby przednie.
Bogatsza wersja Progression dodatkowo wyposażona jest w m.in. kierownicę i gałkę zmiany biegów pokryte skórą, klimatyzację manualną, system Alfa D.N.A. i radio z CD i MP3.
Kolejna w hierarchii wersja - Distinctive dodatkowo została wyposażona w m.in. 16 calowe felgi aluminiowe, sterownie radiem z kierownicy i wyświetlacz w układzie Matrix.
Topowa, usportowiona wersja Quadrifoglio Verde została ponad to wyposażona w m.in. 17 calowe felgi aluminiowe, tylny spojler, automatyczną klimatyzację dwustrefową, światła przeciwmgielne i system Blue&amp;Me z Bluetooth.
Opcjonalnie samochód wyposażyć można było w m.in. lakierowany na czarno dach, 18 calowe felgi aluminiowe, lakier metalizowany, lakierowane zaciski hamulców, przyciemniane szyby, skórzaną tapicerkę, autoalarm, czujniki cofania, podłokietnik ze schowkiem, podgrzewane przednie siedzenia, elektrycznie składane lusterka zewnętrzne, tempomat, reflektory bi-ksenonowe, nawigację GPS i system audio firmy Bose.
Pakiety.
Komfort Junior (dla wersji Junior)
klimatyzacja manualna, aluminiowe felgi 16 cali
Widoczność (Progression, Distinctive, Quadrifoglio Verde)
czujnik zmierzchu, czujnik deszczu, wewnętrzne elektrochromatyczne lusterko
Sport Progression (Progression)
światła przeciwmgielne, aluminiowe felgi 16 cali, sportowy zderzak tylny, spojler tylny, chromowana końcówka rury wydechowej
Super Progression (Progression)
światła przeciwmgielne, sportowy zderzak tylny, obudowy lusterek w kolorze szarym, system Blue&amp;Me, wyświetlacz w układzie Matrix
Sport Distinctive (Distinctive)
światła przeciwmgielne, aluminiowe felgi 17 cali, sportowy zderzak tylny, spojler tylny, chromowana końcówka rury wydechowej, sportowe wykończenie zegarów
Pakiet Super Distinctive (Distinctive)
światła przeciwmgielne, podłokietnik ze schowkiem, sportowy zderzak tylny, chromowane lusterka zewnętrzne, czujniki cofania, system Blue&amp;Me
2013-2016.
Standardowe wyposażenie podstawowej wersji Impression obejmuje m.in. 7 poduszek powietrznych, systemy ABS z EBD, kierownica i gałka zmiany biegów pokryte skórą, czujniki ciśnienia w oponach (TPMS), elektryczne wspomaganie kierownicy, komputer pokładowy, elektrycznie regulowane szyby przednie i radio z CD i MP3.
Bogatsza wersja Progression dodatkowo wyposażona jest w m.in. klimatyzację manualna i system Alfa D.N.A. 
Kolejna w hierarchii wersja - Distinctive dodatkowo została wyposażona w m.in. 16 calowe felgi aluminiowe, tylny spojler, sterownie radiem z kierownicy, wyświetlacz w układzie Matrix i radio Uconnect z 5 calowym wyświetlaczem dotykowym i systemem Bluetooth. 
Topowa, usportowiona wersja Quadrifoglio Verde została ponad to wyposażona w m.in. 17 calowe felgi aluminiowe, czujniki cofania, automatyczną klimatyzację dwustrefową i światła przeciwmgielne.
Opcjonalnie samochód wyposażyć można było w m.in. 18 calowe felgi aluminiowe, lakier metalizowany, lakierowane zaciski hamulców, przyciemniane szyby, skórzaną tapicerkę, autoalarm, podłokietnik ze schowkiem, podgrzewane przednie siedzenia, elektrycznie składane lusterka zewnętrzne, nawigację GPS i system audio firmy Bose.
Pakiety.
Widoczność (Progression, Distinctive, Quadrifoglio Verde)
czujnik zmierzchu, czujnik deszczu, wewnętrzne elektrochromatyczne lusterko
Komfort (Progression, Distinctive)
podłokietnik ze schowkiem, tempomat, czujniki cofania, regulacja lędźwiowa foteli przednich, dodatkowe gniazdo 12V
Sport (Progression, Distinctive)
przyciemniane szyby, sportowe wykończenie zegarów, sportowy zderzak tylny, 16/17 calowe felgi aluminiowe (Progression/Distinctive)
Quadrifoglio Verde Line (Distinctive)
półskórzana tapicerka, aluminiowe listwy progowe, sportowy zderzak tylny, sportowe wykończenie zegarów, lakierowane na czarno lusterka zewnętrzne, dymione reflektory przednie, 17 calowe felgi aluminiowe, sportowa kierownica.
Business (Distinctive)
podłokietnik ze schowkiem, klimatyzacja automatyczna dwustrefowa, tempomat, nawigacja GPS
Lux (Distinctive)
skórzana tapicerka, podłokietnik ze schowkiem, szklany rozsuwany dach, podgrzewane przednie siedzenia, pakiet Widoczność, klimatyzacja automatyczna dwustrefowa, nawigacja GPS
2016-2018.
Standardowe wyposażenie podstawowej wersji MiTo obejmuje m.in. 7 poduszek powietrznych, systemy ABS i ESP, system Alfa D.N.A, tylne światła LED, centralny zamek z pilotem, klimatyzacje manualną, komputer pokładowy, czujniki ciśnienia w oponach (TPMS), elektrycznie regulowane szyby przednie, elektryczne wspomaganie kierownicy z systemem DualDrive, instalacje radiową i dymione reflektory przednie.
Bogatsza wersja Super dodatkowo wyposażona jest w m.in. tempomat, radio Uconnect z 5 calowym dotykowym ekranem, Bluetooth, MP3, USB i AUX i 16 calowe felgi aluminiowe.
Topowa, usportowiona wersja Veloce została ponad to wyposażona w m.in. sportowe fotele, czujniki cofania, klimatyzacje automatyczną dwustrefową, lakierowane zaciski hamulców, światła przeciwmgielne i 17 calowe felgi aluminiowe.
Opcjonalnie samochód wyposażyć można było w m.in. skórzaną tapicerkę, sportowe siedzenia Sabelt z konstrukcją z włókna węglowego, amortyzatory o zmiennej charakterystyce tłumienia, podgrzewane przednie siedzenia, elektrycznie składane lusterka, elektrycznie rozsuwany szklany dach, przyciemniane szyby, nawigację GPS, radio cyfrowe DAB, kamerę cofania, system audio Hi-Fi z subwooferem, radio Alpine z 7 calowym wyświetlaczem dotykowym i 18 calowe felgi aluminiowe.
Pakiety.
Dla palących (MiTo, Super, Veloce)
zapalniczka i popielniczka
Widoczność (MiTo, Super, Veloce)
czujnik zmierzchu, czujnik deszczu, wewnętrzne elektrochromatyczne lusterko
Tech (MiTo, Super, Veloce)
radio Alpine z 7" wyświetlaczem DAB i Apple Carplay &amp; Android Auto, kamera cofania, gniazdo HDMI i 12V
Sport (MiTo)
przyciemne szyby, światła przeciwmgielne, lakierowane zaciski hamulców, wyświetlacz zegarów sportowy podświetlony na biało
Komfort (MiTo, Super)
przedni podłokietnik, dywaniki z logo Alfa Romeo, czujniki cofania, regulacja lędźwiowa w przednich fotelach, dodatkowe gniazdo 12V w bagażniku
Carbon (MiTo, Super)
tylny zderzak sportowy, ciemne wnętrze, elementy wykończeniowe w stylizacji włókna węglowego
Carbon Veloce (Veloce)
elementy wykończeniowe w stylizacji włókna węglowego
Pakiet Veloce (Super)
przednie światła w stylizacji włókna węglowego, sportowy tylny zderzak, przyciemniane szyby, ciemne wnętrze, dywaniki z logo Alfa Romeo, wyświetlacz zegarów sportowy podświetlony na biało, sportowa kierownica obszyta czerwoną nicią, kit sportowy (listwy progowe, nakładki aluminiowe na pedały i podnóżek kierowcy)
Lux (Super)
klimatyzacja automatyczna dwustrefowa, regulacja lędźwiowa w przednich fotelach, siedzenia przednie podgrzewane, homologacja 5-miejscowa, czujniki cofania, przedni podłokietnik

</doc>
<doc id="1292149" url="https://pl.wikipedia.org/wiki?curid=1292149" title="Polska podczas II wojny światowej">
Polska podczas II wojny światowej



</doc>
<doc id="1292150" url="https://pl.wikipedia.org/wiki?curid=1292150" title="Bladowo">
Bladowo



</doc>
<doc id="1292159" url="https://pl.wikipedia.org/wiki?curid=1292159" title="Formuła 1 Sezon 1992">
Formuła 1 Sezon 1992

Sezon 1992 Formuły 1 – 43. sezon o Mistrzostwo Świata Formuły 1. Rozpoczął się 1 marca na torze Kyalami w Midrand w Południowej Afryce, a zakończył się 8 listopada na torze Adelaide Street Circuit w Adelaide w Australii.
Mistrzem świata kierowców został po raz pierwszy (i jedyny) Nigel Mansell, natomiast mistrzem świata wśród konstruktorów został po raz piąty zespół Williams.

</doc>
<doc id="1292160" url="https://pl.wikipedia.org/wiki?curid=1292160" title="Bladowo (województwo warmińsko-mazurskie)">
Bladowo (województwo warmińsko-mazurskie)

Bladowo (dawniej niem. "Bladau") – osada w Polsce położona w województwie warmińsko-mazurskim, w powiecie działdowskim, w gminie Lidzbark. W latach 1975–1998 miejscowość administracyjnie należała do województwa ciechanowskiego.
Mała osada położona nad rzeką Wel. Na wschód od osady znajduje się użytek ekologiczny (torfowisko z gęstą siecią rowów melioracyjnych), utworzony w 1998 r.
Historia.
Osadnictwo istniało tu już w czasach neolitu, o czym świadczą znalezione krzemienie. Miejscowość wymieniana w dokumentach już na początku XV w. (około 1401 roku). W tym czasie Bladowo należało do wójtostwa w Lidzbarku Welskim. W drugiej połowie XVIII w Bladowie była osada rybacka. 

</doc>
<doc id="1292163" url="https://pl.wikipedia.org/wiki?curid=1292163" title="Claude Chabrol">
Claude Chabrol

Claude Chabrol (ur. 24 czerwca 1930 w Paryżu, zm. 12 września 2010 tamże) – francuski reżyser, scenarzysta, producent i aktor filmowy, w młodości również krytyk filmowy. Jeden ze współtwórców francuskiej nowej fali.
Życiorys.
Zanim zaczął kręcić filmy, pracował jako krytyk czasopisma "Cahiers du Cinéma".
Zasiadał w jury konkursu głównego na 57. MFF w Wenecji (2000).
Jedną z jego trzech żon była aktorka Stéphane Audran.
Chabrol zmarł wskutek bradykardii, związanej z powikłaniami odmy opłucnowej. 17 września 2010 został pochowany na cmentarzu Pere-Lachaise.
Nagrody i wyróżnienia.
Laureat Złotego Niedźwiedzia na 9. MFF w Berlinie za film "Kuzyni" (1959). Zdobywca Złotej Muszli na MFF w San Sebastián za film "Francuska ruletka" (1997).

</doc>
<doc id="1292164" url="https://pl.wikipedia.org/wiki?curid=1292164" title="Borki (powiat działdowski)">
Borki (powiat działdowski)

Borki – osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.
Obecnie w miejscowości nie ma zabudowy.

</doc>
<doc id="1292167" url="https://pl.wikipedia.org/wiki?curid=1292167" title="Jak spatchować KDE2 pod FreeBSD?">
Jak spatchować KDE2 pod FreeBSD?



</doc>
<doc id="1292169" url="https://pl.wikipedia.org/wiki?curid=1292169" title="Zostera morska">
Zostera morska

Zostera morska, tasiemnica morska ("Zostera marina" L.) – gatunek rośliny z rodziny zosterowatych ("Zosteraceae"). Występuje dziko na morskich wybrzeżach Afryki, Ameryki Północnej, Azji i Europy. W Polsce rośnie na wybrzeżu.
Biologia i ekologia.
Bylina, hydrofit. Rośnie w wodzie morskiej. Kwitnie od czerwca do sierpnia. Gatunek charakterystyczny klasy "Zosteretea marinae". Liczba chromosomów 2n = 12.
Zagrożenia i ochrona.
Roślina objęta ochroną gatunkową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Umieszczona jest na Czerwonej liście roślin i grzybów Polski (2006) w grupie gatunków wymierających (kategoria zagrożenia: E). W wydaniu z 2016 roku otrzymała kategorię VU (narażony).
Udział w kulturze.
N. H. Moldenke, A. L. Moldenke (znawcy roślin biblijnych) są zdania, że zostera morska pasuje do opisu rośliny z Księgi Jonasza (2,6). W hebrajskim tekście opisana jest ona słowem "sûp", w Biblii Tysiąclecia przetłumaczono to jako "sitowie".

</doc>
<doc id="1292173" url="https://pl.wikipedia.org/wiki?curid=1292173" title="Nowy Dwór (osada leśna w powiecie działdowskim)">
Nowy Dwór (osada leśna w powiecie działdowskim)

Nowy Dwór – osada leśna w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.

</doc>
<doc id="1292179" url="https://pl.wikipedia.org/wiki?curid=1292179" title="Sirin">
Sirin

Sirin (także syrin), ros. сирин (sirin) od gr. Σειρήν (seirēn - syrena) – legendarna istota znana z rosyjskich podań ludowych, przedstawiana jako ptak z głową i piersiami pięknej kobiety.
Według legendy syriny żyją na "ziemi indyjskiej" w pobliżu raju albo w okolicach Eufratu. Stworzenia te nawiązują do opowieści o syrenach z greckiej mitologii. Śpiewają "święte pieśni", które mówią o szczęściu w przyszłości. Dla człowieka siriny są niebezpieczne: kto słucha ich pieśni, zapomina o ziemskim życiu, spieszy za sirinami i umiera. 
Siriny symbolizują smutek, cierpienie i rozpacz, podczas gdy podobne wyglądem alkonosty, oznaczają szczęście i nadzieję. W przeciwieństwie do alkonostów siriny są nastawione wrogo do człowieka.

</doc>
<doc id="1292188" url="https://pl.wikipedia.org/wiki?curid=1292188" title="NRM">
NRM



</doc>
<doc id="1292190" url="https://pl.wikipedia.org/wiki?curid=1292190" title="Formuła 1 Sezon 1995">
Formuła 1 Sezon 1995

Sezon 1995 Formuły 1 – 46. sezon o Mistrzostwo Świata Formuły 1. Rozpoczął się 26 marca na torze Autódromo José Carlos Pace w Interlagos w Brazylii, a zakończył się 12 listopada na torze Adelaide Street Circuit w Adelaide w Australii.
Mistrzem świata w klasyfikacji kierowców po raz drugi w karierze został Michael Schumacher, broniąc tytułu zdobytego rok wcześniej. Tytuł mistrza świata w klasyfikacji konstruktorów po raz pierwszy (i jedyny) zdobył Benetton.

</doc>
<doc id="1292191" url="https://pl.wikipedia.org/wiki?curid=1292191" title="Paweł Hajduczek">
Paweł Hajduczek

Paweł Hajduczek (ur. 17 maja 1982 w Jastrzębiu-Zdroju) – polski piłkarz, grający na pozycji pomocnika.
Kariera piłkarska.
Kariera klubowa.
Karierę zaczynał w GKS-ie Jastrzębie. Potem był zawodnikiem m.in. AJ Auxerre, Podbeskidzia Bielsko-Biała, Polonii Warszawa. W 2005 wyjechał do Grecji, gdzie bronił barw klubów PAS Janina oraz Olympiakosu Volos. W lutym 2008 podpisał kontrakt z ukraińską Tawriją Symferopol. Następnie, w 2010 roku przeniósł się do Metałurha Zaporoże. W 2012 roku powrócił do Polski, zostając piłkarzem Chojniczanki Chojnice. Po krótkim w niej pobycie ponownie wyjechał zagranicę, gdzie bronił barw kazachskiego FK Astana-1964 oraz gruzińskiego Sioni Bolnisi. W 2014 roku ponownie powrócił do kraju zasilając szeregi ŁKS-u Łódź.
Kariera reprezentacyjna.
Występował w reprezentacji U-16.

</doc>
<doc id="1292194" url="https://pl.wikipedia.org/wiki?curid=1292194" title="Serhij Szewczuk (polityk)">
Serhij Szewczuk (polityk)

Serhij Wołodymyrowycz Szewczuk, ukr. Сергій Володимирович Шевчук (ur. 17 października 1955 we Włodzimierzu Wołyńskim) – ukraiński polityk, z wykształcenia lekarz internista i psychiatra.
Życiorys.
W 1978 rozpoczął pracę jako lekarz, od 1982 do 1994 zajmował stanowisko głównego lekarza w obwodzie wołyńskim. W latach 1995–1998 był zastępcą gubernatora tego obwodu.
W 1998 i 2002 uzyskiwał mandat deputowanego. W latach 2001–2002 pełnił funkcję wiceministra zdrowia. Należał do założycieli i liderów Partii Ludowo-Demokratycznej. Gdy ugrupowanie to poparło w wyborach prezydenckich w 2004 Wiktora Janukowycza, stanął na czele wewnętrznej frakcji (Platformy NDP) skupiającej zwolenników Wiktora Juszczenki (należącego w przeszłości do tej partii).
W okresie kampanii wyborczej był wiceszefem komisji powołanej przez Radę Najwyższą do zbadania próby otrucia Wiktora Juszczenki. Po pomarańczowej rewolucji przeszedł do Bloku Julii Tymoszenko, stając się jednym z jego liderów i uzyskując z listy tej koalicji w 2006 i 2007 ponownie mandat poselski, który sprawował do 2012.

</doc>
<doc id="1292196" url="https://pl.wikipedia.org/wiki?curid=1292196" title="Flora fizjologiczna człowieka">
Flora fizjologiczna człowieka

Flora fizjologiczna człowieka – tradycyjna nazwa mikroorganizmów występujących naturalnie w organizmie człowieka bez wywoływania objawów chorobowych. W związku z tym, że bakterie nie należą do królestwa roślin, bardziej odpowiednią nazwą byłaby tutaj „(mikro)biota fizjologiczna człowieka”. U człowieka prawidłowo występuje około 1014 bakterii, w większości beztlenowych. Niektóre grzyby także mogą stanowić skład prawidłowej flory, natomiast wirusy, pasożyty i priony do niej nie należą i zawsze są uznawane za chorobotwórcze. U osób z osłabioną odpornością flora fizjologiczna może powodować zakażenia, które nazywane są oportunistycznymi. Szerszym pojęciem jest mikrobiom, który obejmuje nie tylko mikroorganizmy komensalne i wpływające pozytywnie na organizm ludzki, ale również chorobotwórcze. Jego poznaniem zajmuje się Human Microbiome Project.
Drogi oddechowe.
Drobnoustroje występują głównie w górnych drogach oddechowych (gardło, nos oraz częściowo oskrzela, tchawica) natomiast dolne są jej pozbawione (pęcherzyki płucne, oskrzeliki). Nowe badania wskazują na obecność w płucach mikroorganizmów takich jak bakterie, grzyby i wirusy. Obecność mikrobioty płucnej może być związana z występowaniem takich chorób jak przewlekła obturacyjna choroba płuc, mukowiscydoza i rozstrzenie oskrzeli.
Prawie u całej populacji:
Jama ustna.
Występuje tu około 200 gatunków hodowalnych. W tym należące do rodzajów:
oraz bezwzględne beztlenowce:
czy takie gatunki jak:
Przewód pokarmowy.
W przełyku występuje bardzo niewiele drobnoustrojów.
Żołądek.
W żołądku może występować "Candida albicans", "Bacillus subtilis", "Lactobacillus", paciorkowce zieleniące. U niektórych osób występuje "Helicobacter pylori" bez objawów chorobowych, nie ma jednak jednomyślności w sprawie zakwalifikowania drobnoustroju do flory fizjologicznej lub nie. Dopuszczalne stężenie wynosi 10³ – 105 drobnoustrojów.
Skóra.
Na skórze znajdują się między innymi:

</doc>
<doc id="1292198" url="https://pl.wikipedia.org/wiki?curid=1292198" title="Michael Wenden">
Michael Wenden

Michael ("Mike") Vincent Wenden (ur. 17 listopada 1949 w Sydney) – australijski pływak specjalizujący się w stylu dowolnym, dwukrotny mistrz olimpijski z Meksyku, były rekordzista świata.
Kariera.
W igrzyskach brał udział dwukrotnie, startował w Meksyku i Monachium, medale zdobywał wyłącznie na Igrzyskach Olimpijskich 1968. Zwyciężył w wyścigach na 100 i 200 m stylem dowolnym, wyprzedzając m.in. Amerykanów Dona Schollandera oraz Marka Spitza. Stawał na podium premierowych mistrzostw świata w Belgradzie w 1973 roku. Wenden trzykrotnie startował na Igrzyskach Wspólnoty Narodów, gdzie zdobył 13 medali, w tym 9 złotych.
W 1979 roku został wprowadzony do International Swimming Hall of Fame.
W 2000 roku był jedną z osób wnoszących flagę olimpijską na stadion w czasie ceremonii otwarcia igrzysk w Sydney.

</doc>
<doc id="1292200" url="https://pl.wikipedia.org/wiki?curid=1292200" title="Żydomla">
Żydomla

Żydomla (biał. Жытомля) – wieś na Białorusi, w obwodzie grodzieńskim, w rejonie grodzieńskim; do 1945 w Polsce, w województwie białostockim, w powiecie grodzieńskim, siedziba gminy Żydomla.
Żydomla leży ok. 18 km na południowy wschód od Grodna. We wsi znajdują się dwie parafie – rzymskokatolicka pw. Niepokalanego Serca Najświętszej Maryi Panny oraz prawosławna (cerkiew parafialna pw. Zwiastowania Przenajświętszej Bogurodzicy z 1743 powstała jako unicka, przebudowywana po 1839, gdy władze carskie przekazały ją Cerkwi prawosławnej).
W pobliżu miejscowości znajduje się stacja kolejowa Żydomla na linii Mosty – Grodno.
Historia.
Dawniej wieś i okolica szlachecka w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej. W latach 1921–1939 wieś leżała w Polsce, w województwie białostockim, w powiecie grodzieńskim, w gminie Żydomla. Na północ od wsi znajdował się folwark o tej samej nazwie.
Według Powszechnego Spisu Ludności z 1921 roku zamieszkiwało:
Miejscowość należała do parafii prawosławnej w Komotowie i miejscowej rzymskokatolickiej. Podlegała pod Sąd Grodzki w Skidlu Okręgowy w Grodnie; właściwy urząd pocztowy mieścił się w Żydomli.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
Od 1991 wchodzi w skład Białorusi.
22 września 1939 miejscowi komuniści: Włodzimierz Aplewicz, Paweł Aplewicz i Iwan Szyrko zamordowali na miejscowym cmentarzu sołtysa Marianówki Ulidę oraz pojmanego w Komotowie nieznanego z nazwiska porucznika WP. Następnego dnia przy szosie skidelskiej w pobliżu wsi w bestialski sposób zamordowano 7 innych polskich osadników. Ofiary miały rozpłatane brzuchy, rozłupane głowy.

</doc>
<doc id="1292201" url="https://pl.wikipedia.org/wiki?curid=1292201" title="Jakob Pfeiffer">
Jakob Pfeiffer

Jakob Pfeiffer (ur. 1900, zm. ?) – zbrodniarz hitlerowski, członek załogi obozu koncentracyjnego Mauthausen-Gusen i SS-Hauptscharführer.
Członek SS. Od 15 sierpnia 1944 do 12 kwietnia 1945 pełnił służbę w komendzie "Melk", podobozu KL Mauthausen. Pfeiffer był zastępcą dowódcy ewakuacji tego podobozu. Odpowiadał za rozstrzeliwanie więźniów niezdolnych do dalszego marszu. Podczas służby w "Melk" znęcał się natomiast nad więźniami.
Jakob Pfeiffer został osądzony w procesie załogi Mauthausen-Gusen (US vs. Adolf Lehmann i inni) przed amerykańskim Trybunałem Wojskowym w Dachau i skazany na dożywotnie pozbawienie wolności.

</doc>
<doc id="1292205" url="https://pl.wikipedia.org/wiki?curid=1292205" title="British Touring Car Championship">
British Touring Car Championship

British Touring Car Championship (BTCC, w latach 1958–1986 jako British Saloon Car Championship) – mistrzostwa samochodów turystycznych organizowane przez TOCA od 1958 w Wielkiej Brytanii. Podczas sezonu odbywa się w sumie około 10 rund złożonych z trzech wyścigów każda, na torach wyścigowych położonych w Wielkiej Brytanii.
Historia.
Seria powstała w 1958 roku z inicjatywy Kena Gregory’ego, ówcześnie znanego jako menedżer Stirlinga Mossa.
Początkowo zawody odbywały się w wielu klasach, ustalanych według pojemności silnika oraz podobieństwa wyścigowego. Często oznaczało to, że po wybraniu odpowiedniej klasy pojazdu, zawodnik był w stanie wygrać generalną klasyfikację (w swojej kategorii), nie zajmując czołowych miejsc w klasyfikacji Open. Obecnie podział na różne klasy jeżdżące w tym samym wyścigu jednocześnie stosowany jest w wyścigach endurance, zarówno motocyklowych, jak i samochodowych (np. 24h Le Mans).
W 1990 roku seria BTCC zaczęła startować w samochodach z silnikami 2.0 litra. W latach późniejszych wprowadzono je również w innych seriach samochodów turystycznych, w całej Europie, jako klasę samochodów superturystycznych – Super 2000. BTCC organizowało wyścigi samochodów klasy Supertouring do roku 2000. W 2001 wprowadziło własne regulacje dotyczące samochodów biorących udział w zawodach. Bazowały one jednak na S2000. W latach dwutysięcznych w BTCC startowały jednak prostsze samochody. W serii brało udział kilka teamów fabrycznych oraz kilku kierowców spoza Wielkiej Brytanii.
Samochody.
Regulacje FIA.
Next Generation Touring Car – NGTC. Nowy zestaw regulacji FIA, ustalony specjalnie dla brytyjskiej serii samochodów turystycznych. Obecnie korzysta z niego również szwedzkie STCC. Stworzony w celu przyspieszenia rozwoju sportu oraz zmniejszenia kosztów. W 2013 roku główną klasą aut startujących w serii były samochody spełniające powyższe przepisy. Drugą kategorią były auta będące hybrydą poprzednich przepisów (Super 2000) i NGTC. Od 2014 roku w serii BTCC startują wyłącznie auta spełniające wymogi NGTC.
Modele.
W 2015 roku w serii BTCC brały udział:
Tory.
Zawody odbywają się na dziewięciu torach (2015), znajdujących się na terenie Wielkiej Brytanii:
W przeszłości zawody odbywały się również na innych torach Zjednoczonego Królestwa oraz na jednym torze w Irlandii:
Punktacja.
Ponadto przewidziany jest dodatkowy 1 pkt za każde z następujących osiągnięć:
Formuła zawodów.
Zawody składają się z weekendów wyścigowych. W sobotę przeprowadzane są 2 sesje treningowe oraz 1 sesja kwalifikacyjna (30 minut). W niedzielę odbywają się 3 wyścigi. Ustawienie na polach startowych wygląda następująco: pierwszy wyścig – ustawienie według czasów z sobotnich kwalifikacji. W drugim wyścigu zawodnicy ustawiają się według najlepszych czasów jednego okrążenia z pierwszego wyścigu. W wyścigu trzecim pierwszych dziesięciu zawodników z pierwszego wyścigu startuje w odwróconej kolejności.
Każdy wyścig składa się z 16 do 25 okrążeń, zależnie od długości toru. Nie ma obowiązku zjazdu do boksów. Dodatkowo wyścig może zostać przedłużony o maksymalnie 3 okrążenia, jeżeli minimum 3 były pokonywane za samochodem bezpieczeństwa.
Wszystkie rundy odbywają się ze startu zatrzymanego.

</doc>
<doc id="1292208" url="https://pl.wikipedia.org/wiki?curid=1292208" title="BTCC">
BTCC



</doc>
<doc id="1292212" url="https://pl.wikipedia.org/wiki?curid=1292212" title="Liposomy">
Liposomy



</doc>
<doc id="1292214" url="https://pl.wikipedia.org/wiki?curid=1292214" title="Johann Klapper">
Johann Klapper

Johann Iwan Klapper (ur. 1902, zm. ?) – zbrodniarz hitlerowski, członek załogi obozu koncentracyjnego Mauthausen-Gusen i SS-Rottenführer.
Członek SS. Od 18 czerwca 1944 do 13 kwietnia 1945 pełnił służbę jako kierownik komanda więźniarskiego "Melk", podobozie KL Mauthausen. Klapper znęcał się okrutnie nad podległymi mu więźniami, szczując psem czy bijąc kolbą od karabinu. Brał on również udział w ewakuacji "Melk" do innego podobozu – "Ebensee". Wówczas katował więźniów, którzy byli zbyt słabi by dalej maszerować.
Klapper został osądzony w procesie załogi Mauthausen-Gusen (US vs. Adolf Lehmann i inni) przed amerykańskim Trybunałem Wojskowym w Dachau i skazany na dożywotnie pozbawienie wolności.

</doc>
<doc id="1292218" url="https://pl.wikipedia.org/wiki?curid=1292218" title="Costa-Gavras">
Costa-Gavras

Costa-Gavras, właśc. Konstantinos Gavras (ur. 13 lutego 1933 w Loutra Iraias) – francuski reżyser, scenarzysta i producent filmowy pochodzenia greckiego. Znany głównie z filmów politycznych.
Jego najbardziej cenionym filmem jest thriller polityczny "Z" (1969), nagrodzony m.in. Oscarami dla najlepszego filmu nieanglojęzycznego i za najlepszy montaż; nagrodą na 22. MFF w Cannes dla reżysera i za rolę męską oraz Złotym Globem dla najlepszego filmu zagranicznego.
W latach 1982–1987 był dyrektorem Cinémathèque française, największego na świecie archiwum filmowego.
Życiorys.
Urodził się w małej wiosce w Arkadii. Po wojnie jego rodzina przeniosła się do Aten. Jego ojciec należał do lewicowej partyzantki EAM i był więziony za poglądy. Z tego powodu Costa-Gavras, by skończyć studia, wyemigrował najpierw do Stanów Zjednoczonych, a po skończeniu college’u – do Francji, gdzie studiował najpierw prawo, a potem reżyserię.
Po skończeniu studiów był m.in. asystentem René Claira. Swój pierwszy film "Przedział morderców" nakręcił w 1965. Polonicum w jego twórczości jest film "Mała apokalipsa", zrealizowany w 1993.
Zasiadał w jury konkursu głównego na 29. MFF w Cannes (1976). Przewodniczył obradom jury na 58. MFF w Berlinie (2008).

</doc>
<doc id="1292219" url="https://pl.wikipedia.org/wiki?curid=1292219" title="Heorhij Filipczuk">
Heorhij Filipczuk

Heorhij Heorhijowycz Filipczuk, ukr. Георгій Георгійович Філіпчук (ur. 19 grudnia 1950 w miejscowości Kyseliw w obwodzie czerniowieckim) – ukraiński polityk, akademik i minister.
Życiorys.
Ukończył studia z zakresu historii na uniwersytecie w Czerniowcach, w 1996 uzyskał stopień doktora nauk pedagogicznych. Zajął się pracą naukową jako wykładowca akademicki, zajmował m.in. stanowisko docenta i profesora. Opublikował około 200 pozycji naukowych.
W latach 1984–1992 był zastępcą naczelnika, a następnie naczelnikiem oświaty w administracji obwodowej. W latach 1996–1998 pełnił funkcję przewodniczącego Czerniowieckiej Obwodowej Administracji Państwowej. Od 1994 do 2002 przez dwie kadencje zasiadał w Radzie Najwyższej.
W latach 90. działał w Ludowym Ruchu Ukrainy. W 2007 po pięcioletniej przerwie powrócił do parlamentu z ramienia Bloku Julii Tymoszenko. W grudniu tego samego roku w nowym rządzie objął stanowisko ministra ochrony środowiska. Funkcję tę pełnił do marca 2010.
W 2012 został skazany na karę 3 lat pozbawienia wolności za rzekome przekroczenie uprawnień przy zawieraniu umowy o świadczeniu usług prawnych dla kierowanego przez siebie resortu. Ułaskawiony w 2013 decyzją prezydenta Wiktora Janukowycza.

</doc>
<doc id="1292220" url="https://pl.wikipedia.org/wiki?curid=1292220" title="Haing S. Ngor">
Haing S. Ngor

Haing S. Ngor (ur. 22 marca 1940 w Samrong Young w Kambodży, zm. 25 lutego 1996 w Los Angeles) – kambodżański lekarz, amerykański aktor, najbardziej znany jako odtwórca roli Ditha Prana w filmie "Pola śmierci". Autor wspomnień "Kambodżańska odyseja".
Ojciec Hainga S. Ngora był Chińczykiem, matka – Khmerką. Haing S. Ngor, chirurg i ginekolog, był praktykantem w szpitalu w Phnom Penh podczas przejęcia władzy przez Czerwonych Khmerów w 1975 roku. Wraz z żoną, podobnie jak dwa miliony innych mieszkańców Phnom Penh, został zmuszony do opuszczenia miasta i osiedlenia się na wsi. Osadzony w obozie, musiał ukrywać swoje wykształcenie i umiejętności lekarskie (a nawet fakt, że nosi okulary) – Czerwoni Khmerzy systematycznie mordowali wykształcone osoby, uznając wszelkich intelektualistów za „wrogów ludu”. Jego żona, My-Huoy, zmarła w obozie podczas przedwczesnego porodu. On sam był wielokrotnie torturowany. 
W 1979 roku, w czasie inwazji wojsk wietnamskich, Haing S. Ngor uciekł do Tajlandii, gdzie pracował jako lekarz w obozie dla uchodźców. W 1980 roku, wraz z osieroconą siostrzenicą Sophią Ngor Demetri, wyemigrował do Stanów Zjednoczonych.
Mimo braku aktorskiego doświadczenia został obsadzony w roli Ditha Prana w filmie "Pola śmierci". Za tę kreację otrzymał Oscara (1984), Złoty Glob (1984) oraz nagrodę BAFTA. Później zagrał także w kilkunastu filmach kinowych i telewizyjnych, m.in. "Pomiędzy niebem a ziemią", "Gra o życie" oraz serialu "Policjanci z Miami". 
W roku 1987 Haing S. Ngor wydał wspomnienia zatytułowane "A Cambodian Odyssey" ("Kambodżańska odyseja", polskie wydanie Wydawnictwo Pomost 1989). 
W 1990 roku założył fundację, zajmująca się pomocą dla ludności Kambodży. Obecnie nosi ona jego imię, a kieruje nią siostrzenica Ngora, Sophia Ngor Demetri. 
25 lutego 1996 roku Haing S. Ngor został zastrzelony przed swoim domem w Los Angeles. Zabójstwa dokonali trzej Chińczycy, członkowie ulicznego gangu Oriental Lazy Boyz. Początkowo podejrzewano inspirację sympatyków Czerwonych Khmerów, jednak w toku śledztwa ustalono, że motywem był rabunek. Zabójcy zostali schwytani i skazani.

</doc>
<doc id="1292223" url="https://pl.wikipedia.org/wiki?curid=1292223" title="MGM-31 Pershing">
MGM-31 Pershing



</doc>
<doc id="1292224" url="https://pl.wikipedia.org/wiki?curid=1292224" title="Zabójca na tylnym siedzeniu">
Zabójca na tylnym siedzeniu

Zabójca na tylnym siedzeniu (ang. "Killer in the backseat") – miejska legenda, znana na terenie USA oraz Wielkiej Brytanii. Początek dał jej w 1968 roku Carlos Drake, jednak badacze miejskiego folkloru sugerują, że powstała wcześniej w latach sześćdziesiątych, być może zainspirowana realnym wydarzeniem z 1964 roku, kiedy to zbiegły morderca ukrył się w samochodzie, przypadkowo należącym do nowojorskiego policjanta.
Legenda.
Bohaterką legendy jest zazwyczaj kobieta śledzona przez dziwny samochód lub ciężarówkę. Zagadkowy kierowca używa świateł drogowych, trzyma się bardzo blisko pojazdu kobiety, czasem nawet taranuje go wjeżdżając w tylny zderzak. Kiedy bohaterka legendy w końcu dociera do celu podróży, uświadamia sobie, że śledzący ją kierowca próbował ostrzec ją przed mężczyzną (mordercą, gwałcicielem lub psychopatą), który ukrywał się na tylnym siedzeniu jej pojazdu. Za każdym razem, gdy przymierzał się on do ataku, kierowca jadący za nią uniemożliwiał mu jego wykonanie.
W niektórych wersjach kobieta zatrzymuje się na stacji benzynowej i sprzedawca zaprasza ją do budynku w celu rozwiązania domniemanego problemu z kartą kredytową lub pod innym pretekstem. Wewnątrz ostrzega ją przed napastnikiem, który znajduje się na tylnym siedzeniu jej pojazdu.
Opowieść często kończy się morałem. Osoba ostrzegająca przed kryminalistą przedstawiana jest jako drwal, kierowca ciężarówki lub groźnie wyglądający człowiek; ktoś, komu nie ufa się, pomimo tego, że nie ma ku temu powodów. Kobieta często myśli, że jadący za nią mężczyzna jest prześladowcą chcącym zrobić jej krzywdę, prawda natomiast jest taka, że okazuje się on jej wybawcą.
Inna wersja tej historii mówi o kobiecie, która zatrzymała się na stacji benzynowej, ale po wejściu do sklepu ujrzała mężczyznę idącego w jej stronę z nożem w ręku, bełkoczącego niewyraźnie jakieś słowa. Kobieta wbiega do samochodu i ucieka, przez co wpada w ręce mordercy na tylnym siedzeniu, podczas gdy mężczyzna na stacji próbował ją ostrzec. Ta wersja kończy się prawdopodobnie śmiercią kobiety.
Motyw zabójcy na tylnym siedzeniu kilkakrotnie pojawiał się w filmach: "Nightmares" z 1983 r., "Mr. Wrong" z 1984 r., a także w jednym z epizodów serialu "Millennium" ("The Pest House", 1998). Film "Urban Legend", który ukazał się w 1998 roku, rozpoczyna się sceną opisaną w tej legendzie.

</doc>
<doc id="1292228" url="https://pl.wikipedia.org/wiki?curid=1292228" title="Karmi">
Karmi

Karmi – marka polskiego piwa bezalkoholowego (do 0,5 proc. alkoholu), produkowanego przez Carlsberg Polska. Karmi jest warzone tradycyjną metodą z zastosowaniem klasycznych piwowarskich składników – chmielu i kilku rodzajów słodów: pilzneńskiego, monachijskiego, karmelowego i palonego. To one nadają mu ciemnobrązową barwę oraz smak piwnej goryczki z nutą słodyczy.
Historia marki.
Pierwsza warka piwa Karmi została uwarzona w Browarze Okocim w 1993 r. Miało ono poniżej 1,2% zawartości alkoholu i dzięki temu mogło zostać zaliczone do grupy piw bezalkoholowych. Nazwę piwa Karmi wymyślił główny technolog w browarze Okocim Andrzej Capik.
Karmi cieszyło się popularnością wśród konsumentów, o czym świadczy wiele zdobytych przez ten produkt nagród, np.: 
W 2002 roku, kiedy Browar Okocim stał się częścią Carlsberg Polska, zdecydowano się na odświeżenie marki – Karmi promowano wtedy jako „piwo dla kobiet”. W spotach reklamowych produktu wystąpił aktor Bogusław Linda. W 2004 r., według Instytutu Badań Opinii i Rynku PENTOR w Poznaniu, Karmi znajdowało się na trzecim miejscu najczęściej sprzedawanych piw smakowych. 
Od 2015 r. twarzą marki Karmi stała się Penelope Cruz, gwiazda kina i laureatka Oscara. Współpracę zapoczątkowało wprowadzenie na rynek nowego wariantu smakowego Karmi Granat-Pomarańcza, wybranego przez gwiazdę.
W 2016 r., marka Karmi była na pierwszym miejscu wśród piw bezalkoholowych w Polsce, z udziałem wolumenowym na poziomie 34 proc. w tej kategorii. 
Kolejny rebranding marki nastąpił w 2017 r. Na rynku pojawiło się nowa kampania pod hasłem „Nie za słodkie, nie za gorzkie” oraz towarzyszący jej nowy spot z udziałem Penelope Cruz i nowe opakowania. Kampania zwraca uwagę na proces warzenia piwa Karmi, który łączy lekką goryczkę chmielową z nutą słodyczy oraz na to, że bezalkoholowe piwo Karmi jest skierowane zarówno dla kobiet jak i dla mężczyzn.
Warianty.
Podstawowym wariantem jest Karmi Classic, warzone w Browarze Okocim od 1994 r. – ciemne piwo pasteryzowane, o zawartości do 0,5% alkoholu, w skład którego wchodzą mieszanki słodów jęczmiennego: pilzneński, monachijski, karmelowy i palony oraz chmiel, dostępne w butelkach 0,5 l i 0,4 l 
Obok klasycznej wersji w sprzedaży są następujące piwa:

</doc>
<doc id="1292233" url="https://pl.wikipedia.org/wiki?curid=1292233" title="Eric Varley">
Eric Varley

Eric Graham Varley, baron Varley (ur. 11 sierpnia 1932 w Chesterfield, zm. 29 lipca 2008) – brytyjski polityk, członek Partii Pracy, minister w rządach Harolda Wilsona i Jamesa Callaghana, przedstawiciel prawego skrzydła partii.
W wieku 15 lat opuścił szkołę i rozpoczął pracę w hucie żelaza w rodzinnym Derbyshire. Następnie pracował w kopalni. Był aktywnym członkiem związku zawodowego górników, a w 1955 r. został sekretarzem jego lokalnej gałęzi. W tym samym roku wstąpił do Partii Pracy. W 1963 r. został wybrany kandydatem laburzystów na kolejne wybory parlamentarne w okręgu Chesterfield. Varley wygrał wybory w 1964 r. i reprezentował Chesterfield do roku 1984.
Pomimo protestu przeciwko rządowej inicjatywie przystąpienia do Wspólnego Rynku Varley został w 1967 r. asystentem rządowego whipa. W 1968 r. został parlamentarnym prywatnym sekretarzem premiera Wilsona. Od 1969 do 1970 r. był młodszym ministrem w departamencie technologii. Kiedy Partia Pracy znalazła się w opozycji po przegranych wyborach 1970 r. Varley był przewodniczącym związku zawodowego deputowanych oraz mówcą ds. paliwa i mocy.
Po powrocie laburzystów do władzy w 1974 r. został członkiem gabinetu jako minister energii. Na tym stanowisku rozpoczął prywatyzację North Sea Oil oraz rozstrzygnął przetarg na budowę elektrowni jądrowych na korzyść firm brytyjskich. W referendum dotyczącym przystąpienia Wielkiej Brytanii do Wspólnego Rynku w 1975 r. nawoływał do głosowania na "Nie". W tym samym roku objął tekę ministra przemysłu. W listopadzie 1976 r. Varley postanowił zlikwidować nieprzynoszącą zysków fabrykę samochodów Chryslera, jednak pod presją gabinetu musiał zwiększyć wydatki, aby nie doprowadzić do zamknięcia fabryki.
Na stanowisku ministra przemysłu pozostawał do wyborczej porażki laburzystów w 1979 r. Związany z prawym skrzydłem partii prowadził kampanię Denisa Healeya na lidera laburzystów w 1980 r. Jego kandydat przegrał jednak z Michaelem Footem. W 1981 r. Varley pokonał kandydata lewego skrzydła partii, Normana Atkinsona, w wyborach na skarbnika Partii Pracy. Pozostał na tym stanowisku do 1983 r., kiedy to po wyborczej porażce Partii Pracy i rezygnacji Foota nowym liderem został Neil Kinnock. Varley ogłosił wówczas swój zamiar rezygnacji z miejsca w Izbie Gmin.
Z miejsca w parlamencie zrezygnował w 1984 r. Przez 5 lat pracował w prywatnych przedsiębiorstwach. W 1990 r. otrzymał dożywotni tytuł parowski barona Varley i zasiadł w Izbie Lordów. Zmarł na raka w 2008 r.

</doc>
<doc id="1292234" url="https://pl.wikipedia.org/wiki?curid=1292234" title="Guampa">
Guampa

Guampa – naczynie do picia tereré, wykonanywane najczęściej z bydlęcego rogu, bydlęcego kopyta, ale również drewna (np. "palo santo"), ceramiki, metali.

</doc>
<doc id="1292236" url="https://pl.wikipedia.org/wiki?curid=1292236" title="Ludvík Kundera">
Ludvík Kundera

Ludvík Kundera (ur. 22 marca 1920 w Brnie, zm. 17 sierpnia 2010 w Boskovicach) – czeski poeta, dramaturg, prozaik, tłumacz (z języka niemieckiego i francuskiego oraz z czeskiego na niemiecki), edytor oraz historyk literatury; członek grupy "Skupina Ra" i stowarzyszenia "Sdružení Q".
Był bratem stryjecznym znanego pisarza Milana Kundery. W jego twórczości wyraźne są wpływy awangardy, a zwłaszcza surrealizmu. Jako literaturoznawca i edytor szczególnie interesował się twórczością Františka Halasa.
Mieszkał w miasteczku Kunsztat na Morawach.
Odznaczenia, nagrody i wyróżnienia.
W 2007 został odznaczony Medalem Za zasługi I stopnia.
Jest laureatem m.in. austriackiej nagrody państwowej za tłumaczenia (1993), słowackiej nagrody Jána Smreka (2000) i nagrody targów książki w Lipsku (2002). 
W 2009 otrzymał prestiżową czeską nagrodę Jaroslava Seiferta.
Ważniejsze utwory.
Od kilku lat ukazują się w Czechach jego dzieła zebrane.
Na język polski jego wiersze tłumaczył Leszek Engelking (przekłady te ukazały się w czasopismach i antologii "Maść przeciw poezji", Wrocław 2008)

</doc>
<doc id="1292243" url="https://pl.wikipedia.org/wiki?curid=1292243" title="Potasowce">
Potasowce



</doc>
<doc id="1292245" url="https://pl.wikipedia.org/wiki?curid=1292245" title="Balanced Rock">
Balanced Rock

Balanced Rock – ostaniec w Parku Narodowym Arches, w amerykańskim stanie Utah. Dookoła formacji skalnej wytyczono łatwy szlak turystyczny o łącznej długości ok. 500 metrów. Jego pokonanie zajmuje przeciętnie 15-30 minut. Ze względu na swoją dostępność Balanced Rock jest jedną z najczęściej odwiedzanych atrakcji Parku Narodowego Arches.
Całkowita wysokość tej formacji skalnej to 39 metrów, sama przewieszona skała na ma wysokość 16,75m – rozmiar odpowiadający sporemu domowi lub trzem autobusom szkolnym.
Do zimy 1975/76 obok Balanced Rock znajdowała się podobna, choć znacznie mniejsza, formacja skalna o nazwie „Chip Off The Old Block”.

</doc>
<doc id="1292246" url="https://pl.wikipedia.org/wiki?curid=1292246" title="Żejmy">
Żejmy

Na Litwie:

</doc>
<doc id="1292248" url="https://pl.wikipedia.org/wiki?curid=1292248" title="Statek baza nurków">
Statek baza nurków

Statek baza nurków (DSV ang Diving Support Vessel - statek wsparcia nurkowania) – jest to statek umożliwiający działanie nurków w miejscach odległych od brzegu.
Statki takie pojawiły się na przełomie lat 60. i 70. XX wieku, w związku z rozwojem podmorskiego górnictwa ropy naftowej i gazu, na Morzu Północnym i w Zatoce Meksykańskiej. Wcześniej wyposażenie do nurkowania było montowane doraźnie na innych statkach i barkach, wraz ze wzrostem ilości instalacji podmorskich i prac z nimi związanych, opłacalne stało się przeznaczenie niektórych statków tylko do takich prac.
Podstawowymi cechami statku-bazy nurków są:
Oprócz tego statki są wyposażone w urządzenia umożliwiające i ułatwiające różne prace podwodne: dźwigi (z możliwością opuszczenia haka kilkaset metrów poniżej powierzchni), dzwon nurkowy, zdalnie sterowane pojazdy podwodne, zaplecze warsztatowe, możliwość zaokrętowania większej liczby osób (w specjalnych modułach mieszkalnych), moon-pool ("studnia", biegnąca przez dno statku, ułatwiająca zanurzanie/wynurzanie nurków i sprzętu).
Rolę statku-bazy nurków może też pełnić "wielozadaniowy statek wsparcia offshore", który jest wyposażony w odpowiedni sprzęt. (Statki takie, oprócz sprzętu do nurkowania, mogą mieć dźwigi (o udźwigu kilkuset ton), wieże do wierceń, sprzęt do układania kabli lub rurociągów, sprzęt ratowniczy i do walki z pożarami na platformach itp.).

</doc>
<doc id="1292250" url="https://pl.wikipedia.org/wiki?curid=1292250" title="Poniemoń">
Poniemoń

Zobacz też:

</doc>
<doc id="1292266" url="https://pl.wikipedia.org/wiki?curid=1292266" title="Mistrzostwa Oceanii w piłce nożnej plażowej">
Mistrzostwa Oceanii w piłce nożnej plażowej

Mistrzostwa Oceanii w piłce nożnej plażowej "(ang. OFC Beach Soccer Championship)" - rozgrywki mające na celu wyłonienie najlepszej drużyny na terenie Oceanii. Od 2009 roku zawody odbywają się co dwa lata. Zwycięzca turnieju reprezentuje kontynent na Mistrzostwach Świata.

</doc>
<doc id="1292269" url="https://pl.wikipedia.org/wiki?curid=1292269" title="Muzeum Historii Przemysłu w Opatówku">
Muzeum Historii Przemysłu w Opatówku

Muzeum Historii Przemysłu w Opatówku (MHPO) – muzeum historii techniki w Opatówku, założone 1 stycznia 1981, otwarte w 1991, wpisane do Państwowego Rejestru Muzeów (nr 45) w 1998; dokumentuje historię kalisko-mazowieckiego okręgu przemysłowego. 
Siedziba.
Muzeum mieści się w zabytkowej fabryce Adolfa Fiedlera wzniesionej w latach 1824–1826, jedynym zachowanym w Europie budowlanym kompleksie przemysłowym z I poł. XIX wieku, w którym można prześledzić wszystkie fazy produkcji – od surowca do produktu finalnego, jak też rozwiązania stosowane ówcześnie w architekturze przemysłowej. W gmachu zachowała się pięciokondygnacyjna drewniana konstrukcja hal fabrycznych, żeliwna klatka schodowa, klasycystyczny wystrój murów zewnętrznych i budynki pomocnicze. 
Zbiory.
W muzeum znajduje się 12 tysięcy eksponatów dotyczących rozwoju europejskiego przemysłu: maszyny parowe, krosna, maszyny drukarskie, przędzalnicze, szwalnicze, hafciarskie, koronkarskie, formy do odlewania wyrobów ceramicznych, przyrządy laboratoryjne czy maszyny biurowe i urządzenia gospodarstwa domowego.
Muzeum gromadzi eksponaty związane głównie z Kalisko-Ostrowskim Okręgiem Przemysłowym i przemysłem włókienniczym (sukna, jedwabie, dzianiny), koronkarskim, białoskórniczym, metalowym, budowy maszyn, chemicznym i spożywczym. Wśród eksponatów są katalogi, dokumenty dotyczące techniki, technologii i ikonografii, książki techniczne, plany i opisy maszyn, charakteryzujące krajowy przemysł w XIX i XX w.
Osobnym rodzajem eksponatów jest kolekcja żakardowych projektów z przełomu XIX i XX wieku, kolekcja koronek i haftów, zabytkowych i współczesnych tkanin oraz kolekcja zabytkowych paramentów, w tym ornat i stuła papieża Jana Pawła II z 1997.
Mimo technicznego charakteru zbiorów najliczniejszą kolekcję stanowi największa kolekcja polskich fortepianów i pianin (ponad 60) wyprodukowanych w latach 1820–1939 w fabrykach instrumentów muzycznych w Kaliszu, Warszawie, Radomiu, Łodzi, Krakowie i Królewcu. Muzeum dysponuje również bogatą biblioteką, zawierającą literaturę związaną z tematyką muzeum. 
W latach 1992–2003 przewodniczącym Rady Muzeum był prof. Janusz Szosland. Placówka zdobyła nagrodę zespołową I stopnia za rok 1992 w ogólnopolskim konkursie Ministerstwa Kultury i Sztuki "Na najciekawsze wydarzenie muzealne" za wystawy: "XIX-wieczne napędy, wynalazcy i maszyny" oraz "Zabytkowe maszyny, bonaterie, projekty mody".

</doc>
<doc id="1292273" url="https://pl.wikipedia.org/wiki?curid=1292273" title="Hutta">
Hutta



</doc>
<doc id="1292274" url="https://pl.wikipedia.org/wiki?curid=1292274" title="Człowiek z armatą">
Człowiek z armatą

Człowiek z armatą (tyt. oryg. Njeriu me top) – albański film fabularny z roku 1977 w reżyserii Viktora Gjiki, na podstawie powieści Dritero Agollego, pod tym samym tytułem.
Opis fabuły.
Akcja filmu rozgrywa się w roku 1943. Mato Gruda jest skonfliktowany z rodziną Mere Fizi. Ukrywa w domu zdobyczne włoskie działko, którym zamierza raz na zawsze rozwiązać konflikt z rodziną Fiziego. W domu ukrywa także wziętego do niewoli włoskiego artylerzystę, Agusha, który ma go nauczyć, jak skutecznie strzelać z działa. On też ujawni przed wsią tajemnicę Mato Grudy.

</doc>
<doc id="1292278" url="https://pl.wikipedia.org/wiki?curid=1292278" title="Jonas Jučas">
Jonas Jučas

Jonas Jučas (ur. 11 czerwca 1952 w Kownie) – litewski polityk, muzyk, muzykolog, kulturoznawca, działacz społeczny i samorządowy, od 2006 do 2008 minister kultury w rządzie Gediminasa Kirkilasa.
Życiorys.
W latach 1970–1972 studiował w Kowieńskim Instytucie Politechnicznym. W 1976 ukończył studia w zakresie teorii muzyki i kompozycji w wyższej szkole muzycznej im. Juozasa Gruodisa w Kownie. W 1982 został absolwentem studiów w Konserwatorium Litewskim ze specjalizacją w zakresie edukacji kulturalnej i dyrygentury chóralnej.
Od końca lat 60. kierował amatorskimi zespołami artystycznymi. W latach 70. pracował jako kierownik sekcji muzyki w kowieńskim teatrze lalek oraz jako kierownik administracyjny w litewskiej państwowej młodzieżowej orkiestrze symfonicznej i filharmonii kowieńskiej. Od 1977 był zatrudniony jako nauczyciel, a następnie jako asystent w oddziale kowieńskim Litewskiej Akademii Muzycznej oraz jako członek komisji egzaminacyjnej w katedrze jazzu na Uniwersytecie Kłajpedzkim. Wykładał też na innych uczelniach litewskich oraz za granicą. Od 1991 był dyrektorem artystycznym międzynarodowego festiwalu jazzowego "Kaunas Jazz". Pełnił funkcję jurora podczas licznych międzynarodowych konkursów jazzowych.
W latach 1996–1998 kierował wydziałem kultury w administracji miejskiej Kowna, a od 1998 do 2000 był głównym specjalistą w wydziale kultury administracji okręgu kowieńskiego. W 2000 i 2003 był wybierany do rady miejskiej Kowna. Od 2005 pracował jako doradca mera.
Sprawował mandat posła na Sejm w latach 2000–2004 z ramienia Litewskiego Związku Liberałów, zasiadał m.in. w komisji edukacji, nauki i kultury.
18 lipca 2006 został mianowany na stanowisko ministra kultury w rządzie Gediminasa Kirkilasa z rekomendacji Związku Liberałów i Centrum. W wyborach parlamentarnych w 2008 bez powodzenia ubiegał się o mandat poselski z ramienia tej partii. 9 grudnia tego roku zakończył urzędowanie na stanowisku ministra.

</doc>
<doc id="1292279" url="https://pl.wikipedia.org/wiki?curid=1292279" title="MGM-31B Pershing II">
MGM-31B Pershing II

MGM-31B Pershing II – amerykański taktyczny pocisk balistyczny średniego zasięgu – MRBM, przenoszący głowicę jądrową W85 o selektywnej mocy pomiędzy 5 a 50 kiloton. Pershing II był mobilnym pociskiem na platformie gąsienicowej, korzystającym z pionowej wyrzutni typu TEL, przeznaczonym do ataku na cele militarne na wypadek eskalacji wojny w Europie. Z uwagi na relatywnie niewielką moc przenoszonej przez Pershing II głowicy, nie był przeznaczony do atakowania skupisk ludności. Pomimo iż pocisk ten był pociskiem średniego zasięgu, w trakcie negocjacji nad Traktatem INF został sklasyfikowany jako pocisk zasięgu pośredniego (IRBM) i jako taki zakazany, czego skutkiem było wycofanie go ze służby w roku 1991.
Geneza.
Pershing II był ewolucyjnym ulepszeniem pocisku MGM-31A Pershing I. Pierwsze pociski nowego typu rozmieszczone w grudniu 1983 roku, wprowadzały nową głowicę z nowoczesnym systemem naprowadzania, nową sekcję napędową oraz zmodyfikowane systemy naziemne, a przede wszystkim – przez znakomitą w owych czasach celność i możliwość regulacji mocy głowicy – zmniejszały straty wśród ludności cywilnej ("collateral damages") zamieszkującej w pobliżu celów o charakterze militarnym.
7 marca 1974 roku sekretarz obrony USA zaaprobował plany rozwoju zaawansowanego pocisku Pershing II, którego efektem była pierwsza próba nowego pocisku 18 listopada 1977 roku. W grudniu 1979 roku, ministrowie obrony ówczesnych państw członkowskich Sojuszu Północnoatlantyckiego formalnie zaakceptowali rozmieszczenie nowych pocisków w Europie Zachodniej. Wstępną gotowość operacyjną (IOC – "Initial Operating Capability") nowy pocisk osiągnął 15 grudnia 1983 r., w 56 Brygadzie Artylerii Polowej Stanów Zjednoczonych, której pierwszy batalion został rozmieszczony w Europie 30 czerwca 1984 roku. Jednostka ta, jako pierwsza osiągnęła też pełną gotowość operacyjną (FOC – "Full Operating Capability") w Europie 13 grudnia 1985 roku.
Zwiększony zasięg nowego pocisku oraz jego „punktowa” celność miały decydujący wpływ na podjęcie przez Związek Radziecki rozmów prowadzących do podpisania Traktatu INF ("Intermediate-Range Nuclear Forces Treaty"). W wyniku zawartego 8 grudnia 1987 roku i ratyfikowanego przez Senat Stanów Zjednoczonych 27 maja 1988 roku porozumienia, wszystkie 234 należące do US Army pociski Pershing II, ich stopnie napędowe, wyrzutnie, transportery oraz głowice bojowe zostały zniszczone do 31 maja 1991 roku, w obecności radzieckich przedstawicieli. Stopnie napędowe Pershing II były niszczone poprzez ich naziemne odpalenie do wyczerpania paliwa, a następnie zmiażdżenie. Każda ze stron traktatu miała także pozwolenie na zniszczenie 15 pocisków i wyrzutni poprzez ich rozebranie, a następnie wystawienie w muzeach. Jeden z 15 amerykańskich zniszczonych w ten sposób pocisków otrzymał "Smithsonian Institution’s Air and Space Museum", które wymieniło go ze Związkiem Radzieckim na pocisk RSD-10 Pionier (SS-20 Saber)

</doc>
<doc id="1292292" url="https://pl.wikipedia.org/wiki?curid=1292292" title="Partia Socjaldemokratyczna Litwy">
Partia Socjaldemokratyczna Litwy



</doc>
<doc id="1292294" url="https://pl.wikipedia.org/wiki?curid=1292294" title="Droga I/43 (Czechy)">
Droga I/43 (Czechy)

Droga I/43 (cz. "Silnice I/43") – droga krajowa I kategorii w Czechach. Trasa biegnie ze stolicy Moraw – Brna – na północ do dawnego czesko-polskiego przejścia granicznego Boboszów-Dolní Lipka, gdzie łączy się z biegnącą do Kłodzka polską drogą krajową nr 33. Arteria jest elementem najkrótszego drogowego połączenia Wrocławia z Wiedniem. Składa się z dwóch odcinków: Brno – Svitavy – Bukovice oraz Červená Voda – Králíky – granica z Polską, które są połączone ze sobą poprzez drogę nr 11. Trasa na niemalże całej długości jest jednojezdniowa z kolizyjnymi skrzyżowaniami, wyjątkiem jest odcinek dwujezdniowy o długości 7,5 km w rejonie Brna..
Trasa między Brnem a Svitavami stanowi część szlaku komunikacyjnego E461.

</doc>
<doc id="1292296" url="https://pl.wikipedia.org/wiki?curid=1292296" title="Hear My Cry">
Hear My Cry

 
Hear My Cry – debiutancki album brytyjskiej piosenkarki i Dja, Sonique. Płyta została wydana 15 lutego 2000 roku, a rok później została nominowana do nagrody British Awards 2001 i zajęła pierwsze miejsce w kategorii „The best solo artist album” (najlepszy solowy album). Zawiera ona 14 piosenek i jest mieszanką stylów muzycznych tj. house, dance, techno, disco, elektro czy trance. Teksty piosenek napisała sama wokalistka, jak i Simon Belofsky, Graeme Pleeth, J. Hawkins i Rick Nowels. Z płyty tej pochodzą single: „It Feels So Good”, „Sky” oraz cover „I Put a Spell on You”. Dwa pierwsze odniosły ogromny sukces na listach przebojów, w szczególności „It Feels So Good”. Album „Hear My Cry” dotarł do drugiego miejsca w Wielkiej Brytanii i w tym kraju sprzedał się w ponad 500 tys. egzemplarzy.

</doc>
<doc id="1292298" url="https://pl.wikipedia.org/wiki?curid=1292298" title="Dan Gauthier">
Dan Gauthier

Dan Gauthier, właściwie Daniel Lester Gauthier (ur. 2 grudnia 1963 roku w Prineville, w stanie Oregon) – amerykański aktor telewizyjny.
Po ukończeniu Uniwersytetu Stanowego San Diego w San Diego w stanie Kalifornia, rozpoczął pracę jako model. Następnie trafił na mały ekran w sitcomie "Świat według Bundych" ("Married with Children", 1987) jako przyjaciel Kelly Bundy (Christina Applegate) i wystąpił potem gościnnie w serialach: "" (1994), "Beverly Hills, 90210" (1996-97), "Przyjaciele" ("Friends", 1997), "Melrose Place" (1998), "Nash Bridges" (2000) "Para nie do pary" ("Will &amp; Grace", 2001), "Czarodziejki" ("Charmed", 2002) oraz operze mydlanej ABC "Wszystkie moje dzieci" ("All My Children", 2004-2005). Za rolę Kevina Buchanana w operze mydlanej ABC "Tylko jedno życie" ("One Life to Live", 2003-2007) zdobył nominację do nagrody Emmy.
W 1990 roku poślubił Lisę Fuller. Mają syna.

</doc>
<doc id="1292299" url="https://pl.wikipedia.org/wiki?curid=1292299" title="Suchý vrch (Wielka Fatra)">
Suchý vrch (Wielka Fatra)

Suchý vrch (często tylko jako "Suchý", 1550 m) – jeden z najwyższych szczytów w grupie górskiej Wielkiej Fatry w Karpatach Zachodnich na Słowacji.
Topografia.
Wznosi się w południowej części głównej grani Wielkiej Fatry, pomiędzy szczytami Ostredok (1596 m) i Koniarky (1400 m). Ma dwa wierzchołki. Wierzchołek północno-wschodni jest wyższy i skalisty. Na wschód opada z niego krótka grzęda oddzielająca dwie odnogi górnej części Zelenej doliny ("Zelená dolina"): Lopušná i Radovo. Zelená dolina z kolei to odnoga Revúckiej doliny ("Revúcka dolina"). Z niższego wierzchołka na północny zachód odchodzi dość długi grzbiet ze szczytami Biela skala i Láctavovská. Oddziela on dolinę Revúcky mlyn (odnoga Necpalskiej doliny) od Vrátnej doliny (odnoga Dedošovej doliny). Suchý vrch zaliczany jest do tzw. Halnej Fatry (słow. "Hôľna Fatra") – części gór, która charakteryzuje się wysokogórską, lecz generalnie dość łagodną rzeźbą terenu i występowaniem rozległych łąk górskich sztucznie obniżonego tu piętra alpejskiego w strefach grzbietowych.
Opis szczytu.
Suchy Wierch jest uznawany często za północny przedwierzchołek Ostredoka. W odróżnieniu od niego jest uformowany w wąskim pasie triasowych wapieni, ciągnących się w poprzek Wielkiej Fatry, od Ostrégo Brda ("Ostré Brdo", 1319 m) na południowym wschodzie po Bielą skalę ("Biela skala", 1385 m) na północnym zachodzie.
Suchy Wierch jest jednym z najbogatszych i najcenniejszych stanowisk flory wapieniolubnej w całej Wielkiej Fatrze. Na stosunkowo małej powierzchni występuje tu znaczna liczba gatunków roślin rzadkich i prawnie chronionych, m.in. szarotka alpejska, goryczka krótkołodygowa i fiołek żółty sudecki. Zbocza od północnej strony są częściowo trawiaste, częściowo porośnięte lasem.
Partie szczytowe Suchego Wierchu i jego stoki opadające na wschód ku górnym piętrom Zelenej doliny aż po poziomicę ok. 1150 m są objęte ochroną jako rezerwat przyrody Suchý vrch.
Turystyka.
Grzbietem Suchego Wierchu biegną czerwone znaki jednego z głównych szlaków turystycznych Wielkiej Fatry – Magistrali Wielkofatrzańskiej, "Veľkofatranská Magistrála"). Szlak omija jednak sam wierzchołek góry, który pozostaje ok. 150 m na wschód od jego trasy.
Na grzbiecie łączącym Suchý vrch z Chyžky znajduje się udostępniony dla turystów (również do noclegów) Salaš pod Suchým vrchom.

</doc>
<doc id="1292304" url="https://pl.wikipedia.org/wiki?curid=1292304" title="Indura">
Indura

Indura (biał. "Індура") – wieś (agromiasteczko) na Białorusi, w rejonie grodzieńskim obwodu grodzieńskiego, ok. 25 km na południe od Grodna. Siedziba sielsowietu.
Dawne miasteczko w powiecie grodzieńskim. Siedziba parafii prawosławnej (pw. św. Aleksandra Newskiego) i rzymskokatolickiej (pw. Trójcy Przenajświętszej).
Historia.
W X-XI wieku założono tu gród obronny. W końcu XVIII wieku było to miasto magnackie położone w powiecie grodzieńskim województwa trockiego. Indura została wyzwolona po dwumiesięcznej bolszewickiej okupacji 24 września 1920 r. przez polskie oddziały II Brygady 21 Dywizji Piechoty Górskiej gen. Andrzeja Galicy. Walki trwały od godziny 8. rano w ciągu całego dnia z uwagi na zacięty opór bolszewików. Według Tadeusza Kutrzeby Indura przechodziła z rąk do rąk w ciągu dnia kilka razy. Udało się na stałe opanować miasteczko dopiero o godz. 22., po czym brygada po krótkim odpoczynku ruszyła w kierunku Niemna do Komotowa. Prowadząc natarcie ze strony Odelska na Indurę oddziały 21. Dywizji Górskiej stoczyły zacięte walki z cofającymi się oddziałami bolszewickimi pod Żarnówką Małą i Wielką. Według Janusza Odziemkowskiego w walkach o Indurę Dywizja Górska straciła około 200 żołnierzy. Miejsce spoczynku żołnierzy polskich poległych w tych walkach nie jest znane. 
Za II Rzeczypospolitej siedziba wiejskiej gminy Indura. 
Według Powszechnego Spisu Ludności z 1921 roku miasteczko zamieszkiwało 2.323 osoby, wśród których 546 było wyznania rzymskokatolickiego, 68 prawosławnego a 1.709 mojżeszowego. Jednocześnie 769 mieszkańców zadeklarowało polską przynależność narodową, 41 białoruską, 1.507 żydowską, 5 rosyjską a 1 łotewską. Było tu 336 budynków mieszkalnych. 

</doc>
<doc id="1292306" url="https://pl.wikipedia.org/wiki?curid=1292306" title="Grupa abelowa wolna">
Grupa abelowa wolna

Grupa abelowa wolna – grupa abelowa będąca zarazem algebrą wolną. Grupa abelowa jest wolna wtedy i tylko wtedy, gdy ma podzbiór o tej własności, że każdy element grupy daje się jednoznacznie przedstawić jako kombinacja liniowa o współczynnikach całkowitych elementów tego zbioru. Podobnie jak w przypadku przestrzeni liniowych, zbiór taki nazywany jest bazą. Z punktu widzenia teorii modułów, grupy abelowe wolne są modułami wolnymi nad pierścieniem liczb całkowitych.

</doc>
<doc id="1292309" url="https://pl.wikipedia.org/wiki?curid=1292309" title="Polityka zagraniczna Unii Europejskiej">
Polityka zagraniczna Unii Europejskiej



</doc>
<doc id="1292310" url="https://pl.wikipedia.org/wiki?curid=1292310" title="Ouaknin Marc-Alain">
Ouaknin Marc-Alain

Marc-Alain Ouaknin (ur. 5 marca 1957 w Paryżu) – doktor filozofii, rabin, profesor Uniwersytetu Bar-Ilana w Izraelu, dyrektor paryskiego Ośrodka Badań i Studiów Żydowskich (ALEPH).

</doc>
<doc id="1292313" url="https://pl.wikipedia.org/wiki?curid=1292313" title="10 Sudecka Dywizja Zmechanizowana">
10 Sudecka Dywizja Zmechanizowana

10 Sudecka Dywizja Zmechanizowana (10 DZ) – związek taktyczny Wojsk Zmechanizowanych ludowego Wojska Polskiego i Sił Zbrojnych Rzeczypospolitej Polskiej.
Historia.
10 Sudecka Dywizja Zmechanizowana była formowana dwukrotnie. Po raz pierwszy na bazie 10 Sudeckiej Dywizji Pancernej. Rozkazem ministra ON nr 0055/org z 12 czerwca 1950 r. jednostki 10 Dywizji Pancernej przeniesiono na etaty 5/64-5/76 dywizji zmechanizowanej, o stanie osobowym 7636 żołnierzy i 89 pracowników cywilnych. Dywizja weszła w skład 2 Korpusu Zmechanizowanego. We wrześniu 1955 roku 10 DZ ponownie przeformowano w 10 Dywizję Pancerną.
Po raz drugi 10 Dywizja Zmechanizowana utworzona została w 1989 roku, w ramach tzw. restrukturyzacji Sił Zbrojnych. Rozkazem MON nr 028/Org. z 16 marca 1989 r., a następnie Zarządzeniem Szefa Sztabu Generalnego WP nr 029/Org. z 17 marca 1989 r. nakazano przeformować Dowództwo 10 Dywizji Pancernej w Dowództwo 10 Dywizji Zmechanizowanej, a większość jednostek przeformowanych została skadrowana, a niektóre rozformowane.
Jej trzonem stały się trzy pułki zmechanizowane (tzw. "zunifikowane"). 10 pułk czołgów średnich przeformowano w 10 pułk zmechanizowany, a 2 pułk czołgów średnich w 59 pułk zmechanizowany. Nowe pułki zmechanizowane miały po dwa bataliony piechoty zmotoryzowanej i dwa bataliony czołgów. Wraz z reorganizacją dywizji została ona częściowo skadrowana.
W 1993 w skład dywizji włączono 22 Brygadę Piechoty Górskiej i 102 pułk zmechanizowany, który rok później przeformowano w 5 Brygadę Pancerną. W 1994 dywizja jako pierwsza w Wojsku Polskim przeszła na strukturą brygadową, co wiązało się z ponownym rozwinięciem jej jednostek. Ze składu dywizji wyłączono 25 pułk zmechanizowany, który przeniesiono do Gliwic oraz 39 pułk artylerii, który włączono do Krakowskiego Okręgu Wojskowego. Jednocześnie rozformowano 59 pułk zmechanizowany. W skład dywizji włączono 10 pułk artylerii mieszanej z Kędzierzyna Koźla. Oprócz 22 Brygady Piechoty Górskiej i 5 Brygady Pancernej utworzono nową 10 Brygadę Zmechanizowaną na bazie 10 pułku zmechanizowanego. Po raz pierwszy w historii polskich wojsk zmechanizowanych w składzie dywizji zmechanizowanej znalazła się brygada piechoty górskiej. Uzasadniano to dyslokacją dywizji i jej ewentualnym wykorzystaniem do obrony granicy południowej państwa.
W 1994 na bazie 5 Brygady Pancernej zorganizowano eksperyment związany ze skróceniem zasadniczej służby wojskowej do 12 miesięcy. Po pełnym cyklu szkolenia przeprowadzono ćwiczenia brygady na poligonie w Żaganiu, które obserwował szef Sztabu Generalnego WP i przedstawiciele rządu. Doświadczenia z eksperymentu stały się podstawą do wdrożenia 12 miesięcznej zasadniczej służby wojskowej w całych Siłach Zbrojnych.
W 1999, w ramach procesu restrukturyzacji Sił Zbrojnych RP, dywizję rozformowano. Będąca w jej składzie 10 Opolską Brygadę Zmechanizowaną przeformowano w 10 Brygadę Logistyczną, która przejęła tradycje 10 Dywizji Zmechanizowanej. 22 Karpacka Brygada Piechoty Górskiej stała się samodzielną jednostką podlegającą dowódcy Śląskiego Okręgu Wojskowego. 5 Brygadę Pancerną i 18 pułk rakiet przeciwlotniczych przekazano do Krakowskiego Okręgu Wojskowego, gdzie włączono je do Korpusu Powietrzno-Zmechanizowanego.
Skład i dyslokacja dywizji.
Uzbrojenie i wyposażenie: 138 czołgów średnich, 19 samobieżnych dział pancernych, 15 samochodów pancernych, 26 haubic 122 mm, 40 armat 76 mm, 9 armat 57 mm, 21 armat przeciwlotniczych 37 mm, 40 moździerzy 82 mm, 54 moździerze 120 mm, 676 samochodów i 64 motocykle.
Uzbrojenie.
W 1950 podstawowym uzbrojeniem dywizji były czołgi T-34/85 oraz samobieżne działa pancerne ISU-122. Pułki zmechanizowane nie posiadały wówczas transporterów opancerzonych, a przewóz piechoty odbywał się z wykorzystaniem samochodów ciężarowo-terenowych. Taki stan utrzymał się do 1955 r., tj. do momentu przekształcenia dywizji w dywizję pancerną.
W 1989 zasadnicze uzbrojenie dywizji stanowiły bojowe wozy piechoty BWP-1, transportery opancerzone SKOT-2A oraz czołgi T-55A. W połowie lat dziewięćdziesiątych, z chwilą przejścia na strukturę brygadową, na uzbrojeniu znajdowały się bojowe wozy piechoty BWP-1 i czołgi T-72A.
Odznaka dywizyjna.
Odznaka w kształcie prostokątnej srebrzystej tarczy, u dołu stylizowana złota gałązka laurowa. Z lewej strony tarcza osłonięta jest skrzydłem husarskim. Na tarczy napis: 10 SUDECKA DYWIZJA ZMECHANIZOWANA i sylwetka żubra na tle czarnego czołgu. Liczba 10 pokryta jest białym lakierem.
Odznaka o wymiarach 50x35 mm wykonana została w pracowni grawerskiej Ryszarda Welgryna w Częstochowie. Pierwsze odznaki wręczono 11 listopada 1994.

</doc>
<doc id="1292315" url="https://pl.wikipedia.org/wiki?curid=1292315" title="Władysław Pawlik">
Władysław Pawlik

Władysław Pawlik (ur. 1940 w Ślęzanach) – artysta plastyk, rzeźbiarz, pedagog związany z Zakopanem.
Życiorys.
Ukończył Państwowe Liceum Technik Plastycznych w Zakopanem pod kierunkiem prof. Antoniego Kenara i prof. Tadeusza Brzozowskiego. W latach 1960 do 1966 studiował na Akademii Sztuk Pięknych w Warszawie na Wydziale Rzeźby, pod kierunkiem prof. Mariana Wnuka, kończąc dyplomem z wyróżnieniem. Od 1966 roku jest pedagogiem w Zespole Szkół Plastycznych im. Antoniego Kenara w Zakopanem.
Rzeźbi w drewnie, ceramice i brązie.
Jest autorem 12 wystaw indywidualnych w kraju. Wystawiał także we Francji, Niemczech, Norwegii, Szwecji, Holandii, Hiszpanii, Belgii, Austrii i wielu innych.
Jego prace znajdują się w zbiorach państwowych i prywatnych na całym świecie.

</doc>
<doc id="1292322" url="https://pl.wikipedia.org/wiki?curid=1292322" title="10 Brygada Zmechanizowana">
10 Brygada Zmechanizowana

10 Opolska Brygada Zmechanizowana im. płk. Piotra Wysockiego (10 BZ) – były związek taktyczny Wojsk Zmechanizowanych Sił Zbrojnych RP.
Historia.
Brygada została sformowana w 1994 roku, w garnizonie Opole, w składzie 10 Sudeckiej Dywizji Zmechanizowanej. Jednostka została zorganizowana na bazie rozformowanego 10 pułku zmechanizowanego.
W wyniku zmian restrukturyzacyjnych w Wojsku Polskim i rozwiązaniem 10 Dywizji Zmechanizowanej w 1999 brygadę rozformowano.
Sztandar, wraz z tradycjami brygady przekazany został 1 batalionowi logistycznemu z 10 Opolskiej Brygady Logistycznej.
Tradycje.
Decyzją Ministra Obrony Narodowej nr 105/MON z 14 lipca 1995 brygada kultywowała tradycje:
Struktura organizacyjna.
Podstawowe uzbrojenie brygady stanowiły:

</doc>
<doc id="1292327" url="https://pl.wikipedia.org/wiki?curid=1292327" title="Stop pneumokokom">
Stop pneumokokom

Stop pneumokokom – akcja zachęcająca do szczepienia dzieci przeciwko pneumokokom w 2007 r. Główne hasło kampanii to: "Masz prawo wiedzieć, masz prawo pytać". Akcja była finansowana przez firmę Wyeth, jedynego producenta i dystrybutora dostępnej w Polsce szczepionki dla dzieci. Patronatem kampanii było między innymi Centrum Zdrowia Dziecka. Rzecznik Praw Dziecka zarzucił akcji, że ta kreuje się na kampanię społeczną, pomimo że jest to przedsięwzięcie komercyjne. Jedna z reklam (przedstawiająca umierające dziecko) została wycofana, ponieważ łamała polskie prawo – zachęcała do kupienia leku, który jest wyłącznie na receptę. Ponadto reklama miała na celu wywołanie strachu u odbiorcy.

</doc>
<doc id="1292328" url="https://pl.wikipedia.org/wiki?curid=1292328" title="Bholanath">
Bholanath

Bholanath (dewanagari भोलानाथ्, trl.: bholanāth, trk.: bholanath) – jedna z postaci hinduistycznego boga o imieniu Śiwa jak również jego epitet. 
Inkarnacja Śiwy.
W północnoindyjskim Kumaonie Bholanath traktowany jest jako stosunkowo niezależne bóstwo z kręgu śiwaizmu. Legendy hinduizmu ludowego tamtego rejonu wiążą pobyt Bholanatha na Ziemi z okolicami miast Almora i Champawat. W Champawacie znajduje się poświęcona mu świątynia hinduistyczna (mandir).
Epitet boga i wyznawców.
Słowo Bholanath bywa stosowane jako imię męskie w Indiach, wobec hinduistycznych osób duchownych z tradycji śiwaizmu, jak również jako tytuł dla samego boga Śiwy Bhola (dewanagari: भोला, trl.: bholā, trk.: bhola) to w hindi przymiotnik o znaczeniu: "prosty, niewinny". W omawianym przypadku występuje charakterystyczne dla Bengalu, połączenie z tytułem hinduistycznym nath. Przykład z Bengalu: Mokszada Sundari Dewi, matka guru i świętej Anandamaji Ma, w 1914 nazwała tak jej męża Śri Dźagatbandhu Ćakrawartiego.

</doc>
<doc id="1292330" url="https://pl.wikipedia.org/wiki?curid=1292330" title="11 Brygada Zmechanizowana">
11 Brygada Zmechanizowana

11 Brygada Zmechanizowana im. Hetmana Wielkiego Koronnego Stanisława Żółkiewskiego (11 BZ) – związek taktyczny wojsk zmechanizowanych Sił Zbrojnych RP.
Brygada została sformowana w 1995, w garnizonie Żary, na bazie rozformowanego 42 Pułku Zmechanizowanego im. Hetmana Wielkiego Koronnego Stanisława Żółkiewskiego. Wchodziła w skład 11 Dywizji Kawalerii Pancernej. W terminie do 31 grudnia 2001 brygada, funkcjonująca w oparciu o etat wojenno-pokojowy Nr 29/117/0 została rozformowana. Jednostka wydawała własny biuletyn zatytułowany "Szarża".
Tradycje.
8 lipca 1993, jeszcze jako 42 pz, jednostka otrzymała imię hetmana Stanisława Żółkiewskiego. "(Dz. Rozk. MON 1993 poz.31)". Tym samym rozkazem przyjęła dziedzictwo i kontynuację tradycji:
Sztandar brygady.
Sztandar wykonany został zgodnie z wzorem zawartym w ustawie o znakach Sił Zbrojnych z 19.02.1993
Pomiędzy ramionami krzyża kawalerskiego, w polach wieńców wawrzynu cyfra "11" - numer brygady.
Symbole umieszczone w wieńcach wawrzynu na odwrotnej stronie płata sztandaru podkreślają kontynuowane przez brygadę tradycje i związek jednostki ze społecznością miasta Żary i Kraśnik:
Na puszce głowicy od strony czołowej umieszczono napis: "BZ" - skrót nazwy "Brygada Zmechanizowana".
Po rozformowaniu brygady sztandar przekazany został do Muzeum Wojska Polskiego w Warszawie.
Struktura organizacyjna.
Uzbrojenie: bojowe wozy piechoty BWP-1, czołgi T-72, haubice samobieżne 2S1 Goździk, armaty przeciwlotnicze ZU-23-2, opancerzone samochody rozpoznawcze BRDM-2
Przekształcenia.
42 Pułk Piechoty → 42 Zmotoryzowany Pułk Piechoty → 42 Pułk Zmechanizowany → 11 Brygada Zmechanizowana

</doc>
<doc id="1292338" url="https://pl.wikipedia.org/wiki?curid=1292338" title="Zostera marina">
Zostera marina



</doc>
<doc id="1292340" url="https://pl.wikipedia.org/wiki?curid=1292340" title="Pokój wiedeński (1738)">
Pokój wiedeński (1738)

Pokój wiedeński (1738) – traktat pokojowy wypracowany w Wiedniu w 1735, a ratyfikowany w 1738. Kończył wojnę o sukcesję polską 1734–1735.
Na mocy tego pokoju:

</doc>
<doc id="1292346" url="https://pl.wikipedia.org/wiki?curid=1292346" title="Kodeks Amiatyński">
Kodeks Amiatyński

Kodeks Amiatyński (łac. "Codex Amiatinus") – rękopis Wulgaty, tj. łacińskiej Biblii, w przekładzie św. Hieronima, w wydaniach krytycznych oznaczany symbolem A (nadanym przez Wordswortha). Jest najwcześniejszym zachowanym rękopisem z pełnym tekstem Biblii. Datowany jest na początek VIII wieku i uchodzi za najdokładniejszą kopię tekstu Wulgaty. Już w wieku XIX oceniono, że jest najlepszym rękopisem tego przekładu, a jego tekst służy za podstawę dla wszelkich jej wydań. Nazwa "Amiatinus" pochodzi od góry Amiata w Toskanii.
Kodeks jest także pięknym przykładem średniowiecznej kaligrafii. Pomimo że ma niewiele ilustracji, uchodzi za jeden z najpiękniejszych rękopisów świata.
Kodeks powstał w dwóch klasztorach kierowanych przez opata Ceolfryda – Wearmouth i Jarrow, położonych w ówczesnej Nortumbrii, a skopiowany został z rękopisów przywiezionych z Włoch. Wkrótce potem znalazł się w klasztorze San Salvatore na górze Amiata w Toskanii, gdzie pozostał do 1786 roku, po czym przekazano go Bibliotece Laurenziana (Cat. Sala Studio 6, Amiatino 1) we Florencji, gdzie od tamtej pory jest przechowywany. W swojej historii rękopis kilkakrotnie był sprowadzany do Rzymu. W XX wieku odkryto siostrzane rękopisy kodeksu.
Opis.
Kodeks jest pokaźnych rozmiarów, stanowi go 1029 kart welinowych, pochodzących ze skór 258 cieląt. Karty mają wymiary 50,5 na 34 cm, grubość kodeksu wynosi 15 cm, zaś waga około 30 kg. Pergamin jest mocny, gładki, nawet w dzisiejszych czasach wygląda świeżo, pomimo swego wieku. Karty ułożone zostały w foliały złożone z czterech kart, czyli w formacie "quarto", foliały ponumerowano cyframi arabskimi. Kodeks zachował się w bardzo dobrym stanie.
Tekst jest zapisany wielką, wyraźną, regularną i piękną uncjałą, w dwóch kolumnach na stronie; kolumny liczą 43 bądź 44 wiersze. Pismo jest dokładne i staranne, litery są grube i zdradzają iryjski styl. Pierwsza linijka tekstu na początku każdej księgi jest w kolorze czerwonym. Zidentyfikowano siedmiu skrybów pracujących nad kodeksem (wraz z ilustracjami).
Kodeks zawiera ilustracje jedynie w pierwszym foliale oraz na początku Nowego Testamentu. Strona 1 verso zawiera dedykację, na folio 2 recto oraz 3 verso znajduje się ilustracja przedstawiająca namiot przymierza, wykonany według wskazówek Mojżesza. Na folio 4 recto zamieszczono "Prolog" wyjaśniający, dlaczego Biblia została podzielona na siedemdziesiąt ksiąg, 4 verso zawiera spis treści. Na folio 5 recto znajduje się ilustracja przedstawiająca Ezdrasza. Strona 6 recto zawiera podział ksiąg według Hieronima, 7 recto według Hilarego, a 8 recto według Augustyna. Na 7 verso zamieszczono diagram z tekstami odnoszącymi się do Pentateuchu. Strony 1 recto, 2 recto, 3 verso, 5 verso, 6 verso, oraz 8 verso są puste.
Księga Psalmów podzielona została na pięć ksiąg i w ten sposób liczba ksiąg Starego Testamentu wynosi 48. Przed każdą księgą biblijną znajduje się spis treści ("Tabula Capitulorum") oraz "Argumentum" (inaczej "superscriptio" – krótkie wyjaśnienie o adresatach, autorze oraz miejscu powstania księgi), na końcu księgi znajduje się "subscriptio". Ponadto zawiera Prolegomenę do czterech Ewangelii oraz "Epistula Hieronymi ad Damasum" ("List Hieronima do Damazego").
Pomiędzy wyrazami są niewielkie odstępy, tekst jest właściwie ciągły. Tekst podzielony jest na sekcje, które w Ewangeliach odpowiadają Sekcjom Ammoniusza. Nie ma interpunkcji, ale wprawiony czytelnik znajduje sens dzięki kolometrii. Ten styl pisania, jak się sądzi, został zapożyczony z zaginionego "Codex Grandior" Kasjodora. Ilustracje z pierwszego foliału również zostały skopiowane z tego kodeksu.
Pod względem paleograficznym kształty liter są podobne do fragmentów Ewangelii Łukasza z Durham oraz do Psałterza z Utrechtu. Nomina sacra są regularnie pisane w formie skróconej, są to: ds (dla "Deus"), dns ("Dominus"), ihs ("Iesus"), xps ("Christus"), sps ("Spiritus"), scs ("sanctus"). Skróty te odmieniane są przez deklinacje. Czasem stosowany jest skrót isrl, który zazwyczaj oddawany jest w pełnej formie "Israhel" (nigdy Israel), oraz ff dla "fratres".
Tekst.
Tekst kodeksu reprezentuje włoski typ Wulgaty i skopiowany został z rękopisów sprowadzonych z Włoch. Zawiera jednak nieco anglosaskich i iryjskich naleciałości, co wynika z miejsca powstania manuskryptu. Tekst jest nierówny, ponieważ przepisany został z różnych rękopisów, o różnej wartości tekstualnej. Najsłabszy jest w Psałterzu, gdzie reprezentuje iryjski typ tekstu, słaby jest również w Dziejach Apostolskich, a zwłaszcza w Księdze Tobiasza, w Ewangeliach reprezentuje tekst neapolitański i jest jednym z najlepszych, w Listach powszechnych posiada nieco lokalnych naleciałości. W większości biblijnych ksiąg tekst jest dobry, przepisany został z włoskich rękopisów i jest wysoko oceniany przez krytyków tekstu i uchodzi za najlepszy rękopis Wulgaty. Zawiera tekst Pericope adulterae (J 7,53-8,1), którego nie mają najwyżej cenione rękopisy greckie.
Tekst jest bardzo bliski do Kodeksu Lindisfarnensis, zawierającego cztery Ewangelie. Sugerowano więc, że oba mogły być przepisane z tego samego rękopisu. Tekst ten stoi też w bliskiej relacji do recenzji Kasjodora. Ten typ tekstu sięga więc połowy VI wieku, a jako miejsce jego powstania wskazywany jest Neapol.
Tekst wykazuje też nieco podobieństw do Kodeksu Fuldeńskiego, zawierającego niemal pełny tekst łacińskiej Biblii. Na szczególną uwagę zasługują zwłaszcza wspólne błędy obu kodeksów (patrz niżej).
Historia kodeksu.
Pod względem paleograficznym kodeks może być datowany nawet na wiek VI. Jednak odczytanie strony dedykacyjnej, powiązanie jej z konkretnymi postaciami historycznymi, a także odkrycie siostrzanych rękopisów wskazuje na początek VIII wieku. Kodeks powstał w benedyktyńskim podwójnym klasztorze Wearmouth-Jarrow w Nortumbrii i został zadedykowany „głowie Kościoła”. Został skopiowany z rękopisów przywiezionych z Włoch przez Teodora z Tarsu w 669 roku lub bp Benedykta (Ceolfryd był jego następcą).
Ceolfryd zamierzał podarować kodeks papieżowi Grzegorzowi II i z tą myślą w roku 716 udał się w długą podróż do Rzymu, zmarł jednak przed dotarciem na miejsce, w Langres. Kodeks trafił wkrótce do benedyktyńskiego klasztoru San Salvatore, na górze Amiata w Toskanii. Tutaj zmieniona została dedykacja Ceolfryda, prawdopodobnie by zatrzeć angielskie pochodzenie kodeksu.
Kodeks mógł oglądać Karol Wielki podczas odwiedzin klasztoru w 800 roku. W 1228 roku zmienili się właściciele manuskryptu, ponieważ klasztor przeszedł w ręce cystersów. Udokumentowana historia kodeksu zaczyna się w 1570 roku, kiedy generał cystersów zażądał, by wydania Biblii były korygowane w oparciu o "Biblię Grzegorza Wielkiego" (tj. kodeks Amiatinus). W 1587 roku Sykstus V wydał dekret, by kodeks był sprowadzony do Rzymu. Był jednym z rękopisów wykorzystanych podczas prac nad przygotowaniem Wulgaty sykstyńskiej. W 1590 wrócił do Amiaty. W 1786 roku, po zamknięciu klasztoru, przekazano go do Biblioteki Laurenziana. Po przybyciu do Florencji kodeks został poddany renowacji, w wyniku której karty w foliałach ułożone zostały w innym porządku. Zbadał go tu i opisał bibliotekarz Angelo Maria Bandini. Podczas II wojny światowej kodeks został wywieziony z Florencji.
W 1834 roku Ferdinand Florens Fleck oraz dwaj jego przyjaciele skolacjonowali tekst kodeksu w oparciu o tekst Wulgaty klementyńskiej. Rezultat tej pracy Fleck wydał w 1840 roku. Warianty kodeksu umieszczono w przypisach dolnych, wydanie zawierało błędy i było nie zadowalające pod względem krytycznym. Tischendorf w 1843 oraz Tregelles w 1846 na nowo skolacjonowali tekst Nowego Testamentu rękopisu. Tischendorf porównał swój odczyt rękopisu z odczytem Tregellesa i po sprawdzeniu kodeksu we wszystkich tych miejscach, w których Tischendorf różnił się z Tregellesem, opublikował jego tekst w 1850 roku, a następnie w 1854 po zauważeniu i poprawieniu kolejnych błędów. W 1887 roku H.J. White ponownie skolacjonował tekst Nowego Testamentu rękopisu i uczynił go podstawą dla oksfordzkiego wydania Wulgaty, które przygotował wraz z Johnem Wordsworthem (vgWW).
Historia badań.
Odczyt strony dedykacyjnej.
Na pierwszej karcie kodeksu znajduje się dedykacja:
Inskrypcja na stronie dedykacyjnej sugeruje, że kodeks został podarowany przez Piotra z Lombardii i dlatego przez długi czas uważano, że kodeks powstał we Włoszech. W 1791 roku Bandini sugerował, że rękopis sporządził Servandus, który odwiedził klasztor benedyktynów na Monte Cassino w 541 roku. Bandini swoje przypuszczenie oparł na greckiej nocie umieszczonej na początku księgi "Kapłańskiej" ΟΚΥΡΙΣ ΣΕΡΒΑΝΔΟΣ ΑΙΠΟΙΗΣΕΝ (ο κυριος Σερβανδος εποιησεν). Powołał się też na tradycję przekazaną przez Ughelli w 1631 roku, iż kodeks miał sporządzić sam Grzegorz Wielki. Tradycja taka łatwo mogłaby powstać – argumentował Bandini – gdyby kodeks został podarowany przez Servandusa Grzegorzowi w 590 roku, po jego wyborze na papieża. Bandini zwrócił uwagę na to, że pierwsza oraz druga linijka ze strony dedykacyjnej zostały częściowo, a piąta linijka nawet w całości starta i zapisane na nowo. Bandini usiłował odtworzyć oryginalny zapis i zaproponował następujący odczyt dwóch pierwszych linijek dedykacji:
„Venerabilis Petrus” odniósł do św. Piotra z Rzymu, co koresponduje z „caput ecclesiae” z następnej linijki. Piątą linijkę zamiast „Petrus Langobardorum” Bandini odczytał jako „Servandus Latii”, aby uzgodnić z Servandusem wspomnianym na początku księgi "Leviticus". W wyniku tego odczytu dedykacja uzyskała charakter poprawnego heksametru.
Tischendorf zaakceptował odczyt strony dedykacyjnej w wersji zaproponowanej przez Bandiniego. Sądził, że „extremis de finibus abbas” (opat z końca świata) określa odległość pomiędzy Rzymem a klasztorem, w którym powstał kodeks.
Karl Hamann, w 1873 roku, podał w wątpliwość by Servandus był skrybą, także miejsce inskrypcji – początek księgi – "Leviticus" jest dziwne i nietypowe dla autora kodeksu. Hamann datował kodeks na VIII wiek, a nie jak dotychczas na VI wiek. Z kolei Lagarde uważał, że kodeks powstał w IX wieku w Reichenau.
Giovanni Battista de Rossi, w 1886 roku, zaproponował nowy odczyt piątej linijki na stronie dedykacyjnej – CEOLFRIDUS BRITONUM i zasugerował, że kodeks powstał w Nortumbrii. W tej sytuacji wyrażenie „extremis de finibus abbas” z szóstej linijki stało się stosowne. G.F. Browne, w 1887 roku, zaproponował by zamiast BRITONUM czytać ANGLORUM. Samuel Berger poparł ten odczyt. Fenton Hort wskazał, że Ceolfryd wielokrotnie podróżował do Rzymu. Hort pierwszą linijkę strony dedykacyjnej odczytywał następująco:
Codex Grandior.
Peter Corssen wskazał na związek pomiędzy pierwszym foliałem kodeksu a Kasjodorem – trzy listy ksiąg biblijnych, wymienionych przez Kasjodora w "Institutiones" (I, 14). Porównał też Amiatinus z opisanym przez Kasjodora kodeksem Grandior. Corssen zauważył też, że w Amiatinus zastosowano trzecią listę ksiąg biblijnych, którą miał też stosować Codex Grandior. Ilustracje są dosyć zgodne z opisem ilustracji Grandior, jaki sporządził Beda, "Prolog" Amiatinus jest niemal identyczny z "Institutiones". Sugerowano nawet, że pierwszy foliał został wzięty z kodeksu Grandior.
Corssen zwrócił uwagę na dzieło Bedy "Historiam abbatum monasterii huius" (7,15.8) oraz anonimowe dzieło "Vita Ceolfridi" (11, 16, 19, 25). Wynika z nich, że trzy kopie pełnej Biblii ("pandectus") zamówione zostały przez Ceolfryda w 682 roku. Z tą też datą ustanowiony został podwójny klasztor w Wearmouth-Jarrow. Klasztor otrzymał ziemię, na której hodowano 2000 sztuk bydła, co zapewniało stałą dostawę skór cielęcych na potrzeby produkcji pergaminu. Tutaj przygotowano trzy kopie pełnej łacińskiej Biblii w jednym tomie (tzw. "pandectus"). Amiatinus był jedną z trzech kopii. Ceolfryd zamierzał podarować kodeks papieżowi Grzegorzowi II i z tą myślą w roku 716 udał się w długą podróż, zmarł jednak zanim dotarł do Rzymu. Kodeks dotarł wkrótce do klasztoru San Salvatore, na górze Amiata w Toskanii, gdzie pozostał aż do 1786 roku.
Wielokrotnie wskazywano, że kodeks nosi ślady ingerencji ze strony uczonego. Paul Meyvaert zauważył związek pomiędzy wyeksponowaniem Ezdrasza w pierwszym foliale a Bedą Czcigodnym. Pod ilustracją znajduje się wyjaśnienie, że Ezdrasz uratował księgi święte po ich zniszczeniu przez wrogów. Pogląd ten wielokrotnie przewija się w dziełach Bedy i to dowodzi, że kodeks powstawał pod kierunkiem Bedy.
W 1987 roku Karen Corsano zwróciła uwagę na szczegół, który umknął uwadze dotychczasowych badaczy – Grandior miał zawierać ilustrację świątyni, podczas gdy Amiatinus przedstawia namiot przymierza i tym samym mógł służyć co najwyżej za inspirację.
Dalsze odkrycia.
Jakkolwiek po publikacjach Horta i Corssena „angielskie” pochodzenie kodeksu było już przesądzone, w XX wieku przyszły kolejne odkrycia. W 1882 roku W. Greenwell znalazł w Newcastle upon Tyne pojedynczą kartę łacińskiej Biblii z tekstem pochodzącym z 3 Krl 11,29-12,18. C.H. Turner zidentyfikował ją jako siostrzany rękopis dla Amiatinus. Stosuje ten sam podział tekstu, ma taką samą liczbę linii oraz kształt uncjały. Greenwell podarował ją British Museum (obecnie British Library), gdzie jest przechowywana pod numerem Add. Ms. 37777. Publikacja fragmentu w 1909 roku – przez Turnera – umożliwiła kolejne odkrycie, rozpoznano jedenaście innych kart pochodzących z tego samego kodeksu. Zawierają one tekst Księgi Syracha 35-37 i przechowywane są dziś w British Library pod numerem Add. Ms. 45025. Kodeks ten aż do XVI wieku znajdował się w katedrze w Worcester, później trafił w prywatne ręce, w hrabstwie Nottinghamshire i wtedy uległ poważnym uszkodzeniom. W 1981 roku w innym miejscu odkryto jeszcze jedną kartę tego rękopisu, przechowywana jest w British Library pod numerem Loan 81. Partie te mają też swoje nazwy: Greenwell Leaf, Middleton Leaves, Bankes Leaf. Po trzecim kodeksie wszelki ślad zaginął.
Do czasów tego odkrycia uważano, że Amiatinus jest jedynym ocalałym spośród trzech wielkich kodeksów przygotowanych przez Ceolfryda w klasztorze Wearmouth-Jarrow. Fragmenty Add. 37777 oraz 45025 uznano za pochodzące z drugiego z owych trzech "pandectorum". Zauważono też, że Codex Lindisfarnensis, zawierający cztery Ewangelie, jest siostrzanym rękopisem Amiatinus (w tekście Ewangelii), oba prawdopodobnie skopiowano z Grandior.
Znaczenie.
Badania paleograficzne potwierdzają, iż kodeks powstał w VIII/IX wieku. Jest więc najstarszym rękopisem zawierającym pełny tekst Wulgaty, a także najstarszym rękopisem biblijnym z pełnym tekstem Starego i Nowego Testamentu. Już w wieku XIX oceniono, że jest najlepszym świadkiem tekstu Wulgaty.
Kodeks uchodzi za najlepszy istniejący rękopis Wulgaty i stanowi podstawę dla jej nowożytnych wydań krytycznych. Wydana przez Niemieckie Towarzystwo Biblijne "Vulgata Stuttgartiana" opiera się głównie na Kodeksie Amiatinus. 
Henry Julian White nazwał Kodeks najpiękniejszą książką na świecie. Obecnie badacze są zgodni, że jest to jedna z najpiękniejszych książek świata, a o to miano rywalizuje z Księgą z Kells oraz Codex Lindisfarnensis, które to kodeksy mają więcej ilustracji.

</doc>
<doc id="1292348" url="https://pl.wikipedia.org/wiki?curid=1292348" title="Pokój wiedeński">
Pokój wiedeński



</doc>
<doc id="1292349" url="https://pl.wikipedia.org/wiki?curid=1292349" title="Shirley Williams">
Shirley Williams

Shirley Williams, baronowa Williams of Crosby (ur. 27 lipca 1930 w Londynie, zm. 12 kwietnia 2021) – brytyjska polityk, minister w rządach Harolda Wilsona i Jamesa Callaghana, początkowo członkini Partii Pracy, w 1981 z trzema innymi laburzystowskimi deputowanymi założyła Partię Socjaldemokratyczną, od 1988 w Liberalnych Demokratach.
Życiorys.
Urodziła się jako Shirley Vivien Teresa Brittain Catlin. Jest córką politologa i filozofa sir George’a Catlina i pisarki Very Brittain. Po ukończeniu Somerville College na Uniwersytecie Oksfordzkim rozpoczęła karierę dziennikarki. Uzyskała stypendium Fulbrighta i studiowała na Uniwersytecie Columbii. Była dwukrotnie zamężna – w latach 1955–1974 była żoną sir Bernarda Williamsa, a w 1987 poślubiła Richarda Neustadta i była jego żoną do jego śmierci w 2003.
W 1964 została wybrana do Izby Gmin jako reprezentantka okręgu Hitchin. Od 1974 r. reprezentowała okręg wyborczy Hertford and Stevenage. W 1966 została parlamentarnym sekretarzem ministra budownictwa i samorządu lokalnego. W 1967 objęła stanowisko ministra stanu w departamencie edukacji i nauki. W latach 1969–1970 była ministrem stanu w Home Office. W latach 1971–1973 była ministrem spraw wewnętrznych w laburzystowskim gabinecie cieni. Po wyborczym zwycięstwie Partii Pracy w 1974 została ministrem cen i ochrony konsumentów. W 1976 została Paymaster-General oraz ministrem edukacji i nauki.
Miejsce w Izbie Gmin Williams utraciła po wyborczej porażce laburzystów w 1979. W 1981 razem z innymi przedstawicielami prawego skrzydła Partii Pracy, Royem Jenkinsem, Davidem Owenem i Billem Rodgersem, wystąpiła z Partii Pracy i założyła Partię Socjaldemokratyczną. W tym samym roku wygrała wybory uzupełniające w okręgu Crosby, stając się pierwszą deputowaną SDP wybraną w wyborach. Przegrała jednak w wyborach powszechnych 1983. Bez powodzenia startowała w wyborach 1987 w okręgu Cambridge.
W 1988 poparła zjednoczenie SDP z Partią Liberalną i utworzenie Liberalnych Demokratów. W tym czasie Williams prowadziła na antenie BBC program "In Conversation with Shirley Williams" oraz występowała w wielu programach radiowych i telewizyjnych. Była m.in. komentatorem "Question Time".
Williams wykładała na Uniwersytecie Harvarda w latach 1988–1993. W 1993 otrzymała dożywotni tytuł parowski baronowej Williams of Crosby. W latach 2001–2004 była liderem Liberalnych Demokratów w Izbie Lordów. W czerwcu 2007 została doradczynią premiera Gordona Browna ds. rozprzestrzeniania broni jądrowej.
Lady Williams jest autorką wielu książek, m.in. "God and Caesar: Personal Reflections on Politics and Religion" (2003), "New Party – The New Technology" (1988), "A Job to Live" (1985), "Politics is for People" (1981).

</doc>
<doc id="1292354" url="https://pl.wikipedia.org/wiki?curid=1292354" title="Ministrowie cen i ochrony konsumenta Wielkiej Brytanii">
Ministrowie cen i ochrony konsumenta Wielkiej Brytanii

Minister cen i ochrony konsumenta (en. "Secretary of State for Prices and Consumer Protection") stał na czele departamentu cen i ochrony konsumenta w latach 1974–1979. Utworzony po dojściu Partii Pracy do władzy, przejął część kompetencji dawnego ministerstwa handlu i przemysłu. Został zlikwidowany kiedy władzę objęła Partia Konserwatywna. Jego kompetencję przejęło ministerstwo handlu.

</doc>
<doc id="1292360" url="https://pl.wikipedia.org/wiki?curid=1292360" title="Przewodniczący Zgromadzenia Narodowego (Francja)">
Przewodniczący Zgromadzenia Narodowego (Francja)

Zgromadzenie Narodowe jest niższą izbą francuskiego parlamentu. Izba powstała w 1789 roku tuż po zwołaniu Stanów Generalnych. W czasie rewolucji w bardzo szybkim tempie następowała zmiana na stanowisku przewodniczącego izb parlamentu. Wraz z nadejściem dyrektoriatu we Francji powstały dwie izby parlamentu. Niższa izba, Rada Pięciuset także miała problem z częstymi zmianami na stanowiskach przewodniczących co utrudniało jej prace. Za czasów Napoleona Bonapartego zamiast Zgromadzenia Narodowego, powstał Korpus Legislacyjny, który miał na celu uzupełniać braki w tworzeniu prawa. W rzeczywistości organ ten miał za mało siły aby móc sprawować władze legislacyjną. Wraz z nadejściem restauracji przywrócony został bikameralny system z Izbą Parów oraz Izbą Deputowanych. w Izbie Deputowanych pierwszy raz w historii przewodniczący izby został wybrany na zasadzie elekcji dokonanej przez posłów.
W 1848 wybuchła rewolucja a monarchistyczne izby zostały zastąpione jedną, Zgromadzeniem Narodowym którą Napoleon III zastąpił ponownie Korpusem Legislacyjnym. Wraz z utworzeniem III Republiki, Izba Deputowanych została przywrócona wraz z Senatem jako izba wyższa. Izba Deputowanych została przemianowana na Zgromadzenie Narodowe za czasów IV Republiki i obecnej formie funkcjonuje do dziś.

</doc>
<doc id="1292362" url="https://pl.wikipedia.org/wiki?curid=1292362" title="10 Dywizja Zmechanizowana">
10 Dywizja Zmechanizowana



</doc>
<doc id="1292363" url="https://pl.wikipedia.org/wiki?curid=1292363" title="Okręg wyborczy Hitchin">
Okręg wyborczy Hitchin

Okręg wyborczy Hitchin powstał w 1885 i wysyłał do brytyjskiej Izby Gmin jednego deputowanego. Okręg położony był w hrabstwie Hertfordshire. Został zlikwidowany w 1983 roku.

</doc>
<doc id="1292364" url="https://pl.wikipedia.org/wiki?curid=1292364" title="Okręg wyborczy Hertford and Stevenage">
Okręg wyborczy Hertford and Stevenage

Okręg wyborczy Hertford and Stevenage powstał w 1974 r. i wysyłał do brytyjskiej Izby Gmin jednego deputowanego. Okręg obejmował miasto Hertford oraz okolice. Został zlikwidowany w 1983 r.

</doc>
<doc id="1292365" url="https://pl.wikipedia.org/wiki?curid=1292365" title="Okręg wyborczy Crosby">
Okręg wyborczy Crosby

Okręg wyborczy Crosby powstał w 1950 r. i wysyła do brytyjskiej Izby Gmin jednego deputowanego. Okręg położony jest w hrabstwie Merseyside.

</doc>
<doc id="1292366" url="https://pl.wikipedia.org/wiki?curid=1292366" title="Karjalan Sissit">
Karjalan Sissit

Karjalan Sissit (fin. "Jednostki Karelskie") jest industrialnym projektem muzycznym z Finlandii. Założycielem jest urodzony w szwedzkim Eskilstuna, Markus Pesonen. Motywem przewodnim są surowe rytmy, inspirowane wydarzeniami II wojny światowej. W związku z tym niektóre kompozycje wzbogacono okrzykami wojskowymi.
Dyskografia.
Karjalan Sissit w swojej historii wydawał płyty pod szyldami dwóch wytwórni. Były nimi Cold Spring, Cold Meat Industry oraz jako aktualna Cyclic Law. Longplaye natomiast wydawała Eternal Sound Records.
Tytuły utworów występują w języku fińskim, szwedzkim i angielskim.

</doc>
<doc id="1292367" url="https://pl.wikipedia.org/wiki?curid=1292367" title="SS-20 Saber">
SS-20 Saber



</doc>
<doc id="1292368" url="https://pl.wikipedia.org/wiki?curid=1292368" title="Karjalan Sissit (album)">
Karjalan Sissit (album)

Karjalan Sissit – album studyjny Karjalan Sissit, wydany 30 grudnia 2001 roku przez wytwórnię Cold Spring. Markus Pesonen zadedykował ten album swojemu wujowi, który brał udział w wojnie zimowej ze ZSRR. 

</doc>
<doc id="1292369" url="https://pl.wikipedia.org/wiki?curid=1292369" title="Shijōnawate">
Shijōnawate

 – miasto w Japonii (prefektura Osaka) położone w aglomeracji Osaki.
Położenie.
Miasto leży we wschodniej części prefektury Osaka. Graniczy z:
Historia.
Miasto otrzymało status miejski szczebla "-shi" (市) 1 lipca 1970 roku.

</doc>
<doc id="1292370" url="https://pl.wikipedia.org/wiki?curid=1292370" title="Miserere (album)">
Miserere (album)

Miserere - album studyjny Karjalan Sissit, wydany 3 września 2002 roku przez wytwórnię Cold Meat Industry. 

</doc>
<doc id="1292371" url="https://pl.wikipedia.org/wiki?curid=1292371" title="Karjalasta Kajahtaa">
Karjalasta Kajahtaa

Karjalasta Kajahtaa - album studyjny Karjalan Sissit, wydany w maju 2004 roku przez wytwórnię Cyclic Law. 

</doc>
<doc id="1292372" url="https://pl.wikipedia.org/wiki?curid=1292372" title="Tanssit On Loppu Nyt">
Tanssit On Loppu Nyt

Tanssit On Loppu Nyt – album studyjny Karjalan Sissit, wydany w czerwcu 2006 roku przez wytwórnię Cyclic Law.

</doc>
<doc id="1292373" url="https://pl.wikipedia.org/wiki?curid=1292373" title="Suita (Osaka)">
Suita (Osaka)

 – miasto w Japonii (prefektura Osaka) położone w aglomeracji Osaki.
Położenie.
Miasto leży w północnej części prefektury Osaka. Graniczy z:
Historia.
Miasto otrzymało status miejski szczebla "-shi" (市) w dniu 1 kwietnia 1940 roku.

</doc>
<doc id="1292374" url="https://pl.wikipedia.org/wiki?curid=1292374" title="Constantin Gravier de Vergennes">
Constantin Gravier de Vergennes

Constantin Gravier de Vergennes (1761−1829) francuski dyplomata. Jego ojcem był również dyplomata Charles Gravier de Vergennes (1717−1787).
Urodzony w Konstantynopolu, gdy jego ojciec był tam ambasadorem. Constantin Gravier de Vergennes szedł jednocześnie drogą kariery wojskowego i kariery dyplomatycznej. W 1782 roku towarzyszył ambasadorowi Josephowi de Rayneval do Londynu. Wiosną 1787 uczyniony francuskim ministrem pełnomocnym w Koblencji. W latach 1789−1791 był posłem w Trewirze.

</doc>
<doc id="1292375" url="https://pl.wikipedia.org/wiki?curid=1292375" title="Kolometria">
Kolometria

Kolometria, nazwa pochodzi od greckiego terminu - człon (w pl. κωλα). Kolometryczny - dzielony na części. 
W IV wieku wchodzi w użycie kolometryczny system pisania. Polegał na tym, że w każdej linii tekstu umieszczano tę część zdania, która miała wewnętrzny sens. System ten ułatwiał czytanie i do pewnego stopnia zastępował brak interpunkcji. Niektóre z mów Demostenesa i Cycerona pisane były w taki sposób, ale dopiero w IV wieku się rozpowszechnił. Septuaginta zastosowała ten system w księgach potetyckich Starego Testamentu. Hieronim tłumacząc Proroków zastosował ten system. Zdania złożone z dwóch cola nazywano "dicola", złożone z trzech — "tricola". Tę formę po dziś dzień się stosuje w przekładach poetyckich partii Pisma Świętego. Początki kolometrii zauważamy w Kodeksie Synajskim, jakkolwiek jest tam zaledwie śladowa, natomiast w Kodeksie Waszyngtońskim stosowana jest już konsekwentnie. 
Z rękopisów biblijnych kolometrię lubiły stosować przede wszystkim kodeksy bilingwiczne, grecko-łacińskie: 
Stosowany też był zarówno w kodeksach greckich, jak i łacińskich: 

</doc>
<doc id="1292376" url="https://pl.wikipedia.org/wiki?curid=1292376" title="Anton von Widmann">
Anton von Widmann

Anton, baron von Widmann – austriacki dyplomata żyjący na przełomie XVIII i XIX wieku.
W latach 1771-1774 austriacki poseł w Sztokholmie. 
Jego małżonką została Marie Leopoldine Odrowaz-Sedlnitzky. Ich córka Anna von Widmann urodziła się w 1839 roku. O synu Antonie von Widdman-Sedlnitzky wspominał amerykański dyplomata John Lothrop Motley.

</doc>
<doc id="1292377" url="https://pl.wikipedia.org/wiki?curid=1292377" title="Siemion Woroncow">
Siemion Woroncow

Siemion Romanowicz Woroncow (, 1744-1832) – dyplomata rosyjski, wolnomularz. Jeden z najskuteczniejszych dyplomatów rosyjskich w historii tego kraju.
Od 1764 roku radca ambasady Rosji w Wiedniu. Brał udział w wojnie przeciw Turkom. W roku 1783 wysłany w charakterze posła do Wenecji, a w 1785 Londynu, gdzie sprawował funkcję ambasadora do roku 1806. W 1793 zawarł traktat handlowy i sojusz wojskowy z Wielką Brytanią przeciwko rewolucyjnej Francji. Jego niezależność sądów nie podobała się faworytowi carycy Katarzyny II Płatonowi Zubowowi i ochłodziła jego stosunki z imperatorową. Był przeciwnikiem dokonywania rozbioru Polski.
W 1791 roku Woroncow odniósł wielki sukces dyplomatyczny. Gdy Wielka Brytania i Prusy domagały się od Rosji zrzeczenia się zdobyczy na Turcji, ambasador poruszył opinię publiczna w Londynie i przekonał ją do sprzeciwu wobec działań wojennych mających zmusić Rosję do ustępstw. Notorycznie przekupywał nie tylko brytyjskich posłów, ale czasem nawet i ministrów. Woroncow próbował nawet wykorzystać swe wpływy by doprowadzić do tego, by William Pitt Młodszy wróg Rosji, został zastąpiony przez Charlesa Foxa, znacznie bardziej skorego do ugody z Rosjanami.
Brat Aleksandra Woroncowa, Katarzyny Woroncowej-Daszkowej i Elżbiety Woroncowej, ojciec Michała Woroncowa. 

</doc>
<doc id="1292379" url="https://pl.wikipedia.org/wiki?curid=1292379" title="Łazar Minor">
Łazar Minor

Łazar Salomonowicz Minor (ros. Лазарь Соломонович Минор, ur. w Wilnie, zm. 1942 w Taszkencie) – rosyjski lekarz neurolog. Zasłużony Naukowiec RFSRR (1927). Jego ojcem był Solomon Minor (1826–1900), rabin Mińska, w latach 1882–83 nauczyciel języka hebrajskiego Lwa Tołstoja.
Życiorys.
Łazar Minor w 1879 ukończył studia medyczne w Moskwie u anatoma i fizjologa Aleksandra Bakunina i w klinice Aleksieja Kożewnikowa. Mimo otrzymania złotego medalu po ukończeniu studiów, Minor nie dostał pozwolenia na pozostanie na uczelni w charakterze naukowca i wykładowcy. Pracował następnie i odbywał naukę w Berlinie, Wiedniu i Paryżu. Współpracował w Paryżu z Jeanem-Martinem Charcotem, a w Berlinie z Carlem Westphalem i Emanuelem Mendlem. W 1882 obronił doktorat i uzyskał stopień doktora medycyny. W 1884 roku został docentem i wykładowcą w Klinice Uniwersytetu Moskiewskiego oraz konsultantem w Szpitalu Jauskim i Szpitalu Basmannym. W 1892 opisał zespół niedowładów i niedoborów czucia u kobiet po ciężko przebiegających porodach – zespół Minora-Oppenheima (termin ten nie jest obecnie używany). Od 1901 był jednym z redaktorów „Dziennika neuropatologii i psychiatrii im. S. Korsakowa”. W roku 1909 wydział medyczny uniwersytetu głosował za przyznaniem Minorowi tytułu profesora nadzwyczajnego, jednak z powodu protestów osób o poglądach antysemickich, głosowanie zostało uznane za nieważne. W latach 1910–1918 był pierwszym kierownikiem katedry neurologii Wyższych Kursów Żeńskich w Moskwie (katedrę tę tworzył od 1906 na bazie Szpitala Gradskiego, ściągając do niej wybitnych lekarzy z całej Rosji). W czasie pracy WKŻ prowadził intensywne badania naukowe nad zaburzeniami neurologicznymi wśród rannych żołnierzy walczących wcześniej w wojnie rosyjsko-japońskiej (1904–1905). Następnie po włączeniu WKŻ w skład II Uniwersytetu, kierował wydziałem medycznym II Uniwersytetu Moskiewskiego. Wydział ten od roku 1930 był samodzielnym II Moskiewskim Instytutem Medycznym. W 1932 roku odszedł na emeryturę, a na stanowisku kierownika zastąpił go Michaił Krol.
Poza pracą kliniczna zajmował się również badaniami histologicznymi układu nerwowego. W roku 1925 podał dokładny opis drżenia samoistnego zwanego przez pewien czas chorobą Minora. W 1927 założył i był pierwszym prezesem Moskiewskiego Stowarzyszenia Neuropatologów i Psychiatrów. Bazując na doświadczeniach zachodnich lekarzy i społeczników był jednym z głównych propagatorów walki z alkoholizmem przyczyniając m.in. się do otwarcia w ZSRR sieci specjalistycznych szpitali dla alkoholików (1927). W 1928 był jednym z założycieli i najważniejszych naukowców Moskiewskiego Instytutu Badań Mózgu W.I.Lenina.
Badał padaczkę, uszkodzenia rdzenia kręgowego (opisał objawy zespołu ogona końskiego), etiologię kiły oraz genetyczne choroby występujące stosunkowo częściej w populacji żydowskiej. Utrzymywał znajomość z Tołstojem, który starał się wspierać młodego Minora poprzez swoje znajomości w elicie rosyjskiej (Minor, jako Żyd, miał znacznie utrudniony początek kariery naukowej). Był członkiem wielu rosyjskich (i radzieckich) oraz zagranicznych stowarzyszeń naukowych. Z polskim neurologiem Edwardem Flatauem i z niemieckim neurologiem Louisem Jacobsohnem napisał podręcznik anatomii patologicznej systemu nerwowego. Był autorem i współautorem około 175 rozpraw naukowych oraz (od 1911) współwydawcą niemieckiego periodyku neurologicznego „Ergebnisse der Neurologie und Psychiatrie”. Muzeum Moskiewskiej Akademii Medycznej im. Iwana Seczenowa ma odrębną ekspozycje poświęconą postaci Łazara Minora. Był powszechnie szanowany wśród pacjentów oraz uczniów, do których m.in. zaliczyć należy: Michaiła Krolla, Wasilija Kramera, Aleksandra Grinsztejna, Lwa Czlienowa i Aleksandra Złatowierowa.
Jego młodszy brat Osip (1861–1932) był znanym działaczem socjalistycznym i delegatem do Dumy Moskiewskiej (1917), a następnie (na emigracji od 1919) działaczem syjonistycznym.
Bliskim kuzynem Łazara (bratankiem ojca) był historyk-orientalista Vladimir Minorsky.

</doc>
<doc id="1292380" url="https://pl.wikipedia.org/wiki?curid=1292380" title="Siemion Romanowicz Woroncow">
Siemion Romanowicz Woroncow



</doc>
<doc id="1292381" url="https://pl.wikipedia.org/wiki?curid=1292381" title="Double Arch">
Double Arch

Double Arch (dosłownie "Podwójny Łuk") – para naturalnych łuków skalnych o wspólnym jednym końcu. Znajduje się w stanie Utah w Stanach Zjednoczonych, w środkowej części Parku Narodowego Arches znanej jako "The Windows Section". Rozpiętość większego z dwóch łuków wynosi około 50 metrów.
Double Arch znajduje się w stosunkowo łatwo dostępnej części parku. Łuk widać już z parkingu, z którego doprowadzi do niego dobrze utrzymany, piaszczysty szlak pieszy o długości około 0,8 km tam i z powrotem. Przejście nim do łuku i z powrotem zajmuje przeciętnie około 15–30 minut.
Na tle łuku rozgrywa się otwierająca scena filmu "Indiana Jones i ostatnia krucjata". Przedstawiona w filmie jaskinia w rzeczywistości jednak nie istnieje.

</doc>
<doc id="1292382" url="https://pl.wikipedia.org/wiki?curid=1292382" title="Płaton Zubow">
Płaton Zubow

Płaton Aleksandrowicz Zubow (ros. "Платон Александрович Зубов"; ur. 26 listopada 1767 – zm. 19 kwietnia 1822 w Kurlandii) – kochanek i faworyt Katarzyny Wielkiej od 1789 roku, polityk rosyjski.
Życiorys.
Służył jako oficer w konnej gwardii. Katarzyna II obdarowała go tytułem hrabiowskim. Był jej kochankiem, mimo znacznej różnicy wieku, co było szeroko komentowane (mogłaby być jego matką). Po śmierci księcia Potiomkina w roku 1792 uzyskał dowództwo artylerii, floty czarnomorskiej i generał-gubernatorstwo w Noworosyjsku. Nie miał żadnych kwalifikacji; był chciwy i niedouczony, a przy tym zazdrosny o innych polityków. Jednym ze zwalczanych przez niego ministrów był Aleksandr Bezborodko. Pod koniec życia Katarzyny otrzymał tytuł książęcy i nadania ziem w objętej II rozbiorem części Polski. Car Paweł I Romanow, po wstąpieniu na tron wydalił go za granicę i skonfiskował jego dobra, potem jednak przywrócił mu je i pozwolił na powrót do kraju.
Jego dwaj bracia Walerian Zubow i Nikołaj Zubow zrobili kariery dzięki jego protekcji.
W 1793 odznaczony Orderem Orła Białego.

</doc>
<doc id="1292383" url="https://pl.wikipedia.org/wiki?curid=1292383" title="Platon Zubow">
Platon Zubow



</doc>
<doc id="1292384" url="https://pl.wikipedia.org/wiki?curid=1292384" title="Double O Arch">
Double O Arch

Double O Arch – para naturalnych łuków skalnych w stanie Utah w Stanach Zjednoczonych, w północnej części Parku Narodowego Arches znanej jako Devil’s Garden.
W pobliże łuku prowadzi pieszy szlak turystyczny, którego początek znajduje się przy parkingu "Devils Garden". Pierwsza połowa drogi jest stosunkowo łatwa i prowadzi w pobliżu łuku Landscape Arch, uważanego za najdłuższy naturalny łuk skalny na świecie. Stamtąd szlak staje się coraz trudniejszy i przepaścisty. Szlak ma długość około 3,2 km w jedną stronę a dojście do łuku i z powrotem zajmuje przeciętnie około 2-3 godziny.

</doc>
<doc id="1292386" url="https://pl.wikipedia.org/wiki?curid=1292386" title="Walerian Zubow">
Walerian Zubow

Walerian Aleksandrowicz Zubow (ur. 1771, zm. 1804) – rosyjski wojskowy. Jego braćmi byli Nikołaj Zubow i Płaton Zubow.
Życiorys.
Służbę oficerską rozpoczął w pułku preobrażeńskim gwardii, potem w gwardii konnej. Jego starszy brat Płaton Zubow, faworyt Katarzyny II, wspomógł jego karierę. W roku 1789 Zubow awansował na podpułkownika, następnie brał udział w wojnie rosyjsko-tureckiej (1787-1792), kampanii przeciwko Polsce i przeciwko insurekcji kościuszkowskiej (jako już generał-major), w czasie których stracił nogę. Nowy car, Paweł I Romanow, zwolnił go ze służby, ale w 1800 roku powołał na dyrektora II. Korpusu Kadetów i zwrócił skonfiskowany wcześniej majątek. Zubow poparł spisek na życie Pawła I.

</doc>
<doc id="1292387" url="https://pl.wikipedia.org/wiki?curid=1292387" title="Nikołaj Zubow (1763–1805)">
Nikołaj Zubow (1763–1805)

Nikołaj Zubow (1763–1805) – rosyjski wojskowy, najstarszy z braci Zubow. Młodsi odeń byli Płaton Zubow i Walerian Zubow.
Życiorys.
Rozpoczął służbę w gwardii konnej. Jego młodszy brat Płaton Zubow - faworyt Katarzyny II wspomógł jego karierę. W roku 1789 Nikołaj awansował na podpułkownika, następnie brał udział w II wojnie tureckiej.
W czasie insurekcji kościuszkowskiej 26 czerwca 1794 roku stoczył bitwę pod Sołami z dywizjami Jakuba Jasińskiego i Jerzego Franciszka Grabowskiego.
Już jako pułkownik przywiózł do Petersburga wiadomość o zwycięstwie nad Rymnikiem. Był jednym z zabójców Pawła I. Prawdopodobnie zadał mu pierwszy cios złotą tabakierą.

</doc>
<doc id="1292388" url="https://pl.wikipedia.org/wiki?curid=1292388" title="Phorum">
Phorum

Phorum – aplikacja internetowa stworzona w języku skryptowym PHP służąca do tworzenia forów dyskusyjnych dostępnych przez strony WWW oraz e-mail. Warunkiem działania phorum jest obsługa PHP i bazy danych MySQL lub PostgreSQL. Cechą charakterystyczną phorum jest prosty, nieskomplikowany wygląd i obsługa. Phorum jako jeden z nielicznych skryptów pozwala na tworzenie systemu forów dyskusyjnych o różnych szatach graficznych. Dodatkową zaletą phorum jest obsługa list mailingowych.

</doc>
<doc id="1292390" url="https://pl.wikipedia.org/wiki?curid=1292390" title="Georg Gustav Wrangel">
Georg Gustav Wrangel

Georg Gustav, baron Wrangel (ur. 1728, zm. 1795), szwedzki dyplomata.
W latach 1789-1793 był szwedzkim posłem przy dworach włoskich. Rezydował zwykle w Republice Genui w jej stolicy - mieście Genua.

</doc>
<doc id="1292392" url="https://pl.wikipedia.org/wiki?curid=1292392" title="John Kasich">
John Kasich

John Richard Kasich (ur. 13 maja 1952) – amerykański polityk związany z Partią Republikańską, w latach 2011–2019 sprawował urząd gubernatora stanu Ohio. 
Życiorys.
Jest wnukiem imigrantów z Czech i Chorwacji. W latach 1983–2001 przez dziewięć kadencji Kongresu Stanów Zjednoczonych był przedstawicielem dwunastego okręgu wyborczego w stanie Ohio w Izbie Reprezentantów Stanów Zjednoczonych, przy czym w latach 1995–2001 kierował Komisją Budżetu Izby Reprezentantów. W tym czasie jego głównym osiągnięciem był uchwalenie w 1997 roku pierwszej od 1969 roku ustawy budżetowej, która wprowadziła budżet zrównoważony. Był zaangażowany w reformę systemu opieki społecznej, która miała sprzyjać większej aktywizacji bezrobotnych. W tym okresie nie należał okazjonalnie współpracował z przedstawicielami Partii Demokratycznej, a proponowane przez niego ustawy zyskiwały poparcie Demokratów. Pomimo tego, w 1998 roku głosował za postawieniem prezydenta Clintona w stan oskarżenia.
Po odejściu z parlamentu był komentatorem politycznym w konserwatywnej stacji Fox News Channel, a następnie znalazł zatrudnienie w banku Lehman Brothers. W 2010 roku powrócił do polityki i odniósł zwycięstwo w wyborach na gubernatora stanu Ohio, a w 2014 roku uzyskał reelekcję. W tym czasie przeprowadził reformy budżetowe, obniżając deficyt poprzez cięcie wydatków i podnoszenie części należności podatkowych. Jako zwolennik kary śmierci zezwolił do 18 lipca 2018 roku w swoim stanie na przeprowadzenie piętnastu egzekucji.
Jest zdecydowanym zwolennikiem wprowadzenia konstytucyjnego zakazu uchwalania budżetu z deficytem. Jest zwolennikiem zwiększania budżetu sił zbrojnych, w tym wspierania Ukrainy dostawami uzbrojenia. Popiera publiczne finansowanie prywatnych szkół realizujących autorski program nauczania (tzw. szkoły czarterowe) i powszechne ubezpieczenia zdrowotne wprowadzone przez prezydenta Obamę. Przeciwny programom ochrony środowiska, ponieważ są one utrudnieniem dla działalności przedsiębiorstw. W kwestiach światopoglądowych jest niechętny aborcji, ale dopuszcza ją w wyjątkowych sytuacjach, jest przeciwny małżeństwom homoseksualnym, ale nie popiera konstytucyjnego zakazu ich zawierania, sprzeciwia się stosowaniu marihuany (w tym do celów medycznych), ale chce pozostawienia stanom swobody decydowania o dopuszczalności stosowania marihuany.
Był kandydatem do nominacji Partii Republikańskiej w wyborach prezydenckich w Stanach Zjednoczonych w 2016 roku. Wycofał swoją kandydaturę w maju 2016 roku.

</doc>
<doc id="1292395" url="https://pl.wikipedia.org/wiki?curid=1292395" title="Park Narodowy Mana Pools">
Park Narodowy Mana Pools

Park Narodowy Mana Pools (ang. "Mana Pools National Park") - park narodowy w północnym Zimbabwe, w 1984 roku wpisany na listę światowego dziedzictwa UNESCO. Ochroną objęte jest tu około 2500 km² obszaru równiny zalewowej rzeki Zambezi. W czasie pory deszczowej tereny te zamieniają się w szeroki pas jezior. Na początku pory suchej, kiedy wysychają okoliczne sawanny, na obszarze Mana Pools wciąż utrzymuje się wilgoć, przyciągające tu liczne stada zwierząt. Park jest przez to ostoją wielu zagrożonych gatunków, takich jak słonie i bawoły. Żyje tu też największa w całym Zimbabwe populacja hipopotamów i krokodyli.
Jest to najsłabiej gospodarczo rozwinięty teren Zimbabwe. W latach 80. XX wieku istniały plany budowy zapory na rzece Zambezi, co doprowadziłoby do zatopienia całego tego obszaru. Ostatecznie projekt ten jednak zarzucono.

</doc>
<doc id="1292396" url="https://pl.wikipedia.org/wiki?curid=1292396" title="Mana Pools">
Mana Pools



</doc>
<doc id="1292397" url="https://pl.wikipedia.org/wiki?curid=1292397" title="Mana Pools National Park">
Mana Pools National Park



</doc>
<doc id="1292398" url="https://pl.wikipedia.org/wiki?curid=1292398" title="Chałtubo">
Chałtubo



</doc>
<doc id="1292399" url="https://pl.wikipedia.org/wiki?curid=1292399" title="David Strathairn">
David Strathairn

David Russell Strathairn (ur. 26 stycznia 1949 w San Francisco) – amerykański aktor, nominowany do Oscara i Złotego Globu za rolę w filmie "Good Night and Good Luck".
Życiorys.
Wczesne lata.
Urodził się w San Francisco w Kalifornii w rodzinie o korzeniach szkockich i hawajskich jako drugie z trojga dzieci lekarza Thomasa Scotta Strathairna Jr. i pielęgniarki Mary Frances (z domu Frazier). Uczęszczał do Redwood High School w Larkspur, a w 1970 roku ukończył Williams College w Williamstown w Massachusetts. Uczył się też w szkole klaunów Ringling Bros. and Barnum &amp; Bailey Clown College w Venice na Florydzie. Krótko pracował jako klaun w objazdowym cyrku.
Kariera.
Debiutował jako Ron Desjardins w dramacie Johna Saylesa "Return of the Secaucus 7" (1980). Potem znalazł się w obsadzie komedii romantycznej "Chory z miłości" ("Lovesick", 1983) u boku Dudleya Moore’a, Elizabeth McGovern, Rona Silvera, Aleca Guinnessa i Christine Baranski, dramatu biograficznego Mike’a Nicholsa "Silkwood" (1983) z Meryl Streep, Kurtem Russellem i Cher, dramatu sci-fi Freda Schepisi "Człowiek z lodowca" ("Iceman", 1984) z Timothy Huttonem i Johnem Lone. Wkrótce trafił też na szklany ekran jako dr Robert Hand w operze mydlanej NBC "Search for Tomorrow" (1984), a także gościnnie w serialach: NBC "Policjanci z Miami" ("Miami Vice", 1985) jako Marty Lang, CBS "McCall" ("The Equalizer", 1988) jako Phillip Borchek i CBS "Cwaniak" ("Wiseguy", 1989) jako Matthew Stemkowsky z Kenem Wahlem czy HBO "Rodzina Soprano" ("The Sopranos", 2004) jako Robert Wegler.
Grał też w teatrze w ponad 30 spektaklach, w tym w latach 1988-89 w sztuce Harolda Pintera "Urodziny Stanleya".
Można go było dostrzec w wielu niezależnych produkcjach. Za rolę asteroida w dramacie Johna Saylesa "Miasto nadziei" ("City of Hope", 1991) u boku Vincenta Spano otrzymał Independent Spirit Awards w kategorii najlepszy aktor drugoplanowy. Jako Rennie w dramacie Johna Saylesa "Wygrać z losem" ("Passion Fish", 1992) z Mary McDonnell i Alfre Woodard był nominowany do Independent Spirit Award. W dreszczowcu Sydneya Pollacka "Firma" ("The Firm", 1993) zagrał Raya McDeere, brata głównego bohatera (Tom Cruise). Za postać Pierce’a Morehouse Patchetta w filmie kryminalnym Curtisa Hansona "Tajemnice Los Angeles" ("L.A. Confidential", 1997) był nominowany wraz z obsadą filmu do nagrody Screen Actors Guild. Kreacja pioniera – dziennikarza telewizyjnego Edwarda R. Murrowa w dramacie George’a Clooneya "Good Night and Good Luck" (2005) przyniosła mu nominację do Złotego Globu i Oscara w kategorii dla najlepszego aktora.
Zagrał Jana Karskiego w spektaklu Remember This (pierwsza wersja 2019, wyprodukowana na Georgetown University) opowiadającym o działalności Polaka, który pierwszy poinformował Zachód o Holocauście oraz ogólnej sytuacji Polski pod okupacją hitlerowskich Niemiec. 
Życie prywatne.
W 1980 poślubił pielęgniarkę Logan Goodman, z którą ma dwóch synów: Taya (ur. 31 października 1980) i Ebberly’ego (ur. 1987). Zamieszkali na terenie Nowego Jorku.

</doc>
<doc id="1292402" url="https://pl.wikipedia.org/wiki?curid=1292402" title="Boots of Spanish Leather">
Boots of Spanish Leather

Boots of Spanish Leather – piosenka skomponowana przez Boba Dylana, nagrana przez niego w sierpniu 1963 r. i wydana na trzecim studyjnym albumie "The Times They Are a-Changin’" w styczniu 1964 r.
Historia i charakter utworu.
Ta kompozycja Dylana jest już obecnie klasykiem. 
Ballada ta jest piosenką miłosną, a właściwie – o końcu miłości. Gdy powstawał album "The Times They Are a-Changin’" właśnie kończyła się miłość Dylana i Suze Rotolo, studentki literatury angielskiej, która zaznajomiła go z poezją i od której dowiedział się o zbieżności jego pseudonimu z nazwiskiem poety walijskiego Dylana Thomasa Na albumie tym znajdują się dwa utwory związane z Suze Rotolo: „One Too Many Mornings” i „Boots of Spanish Leather”.
6 sierpnia 1963 r. Rotolo wyprowadziła się z ich wspólnego mieszkania.
Chociaż piosenka ta jest osobista Dylan dokonał zabiegu przenosząc historię do przeszłości. Nadał utworowi formę dialogu między kochankami wprowadzając zarówno archaiczny język, jak i strukturę kompozycji. Również cała sceneria żaglowych flot podczas sztormu cofa słuchacza do przeszłości.
Utwór ten cechuje surowa emocjonalność i momentami dość brutalna szczerość.
W miarę konwersacji pomiędzy kochankami, Dylan coraz bardziej utożsamia się z kochankiem porzuconym, który powoli zaczyna sobie uświadamiać, że jest to koniec ich związku.
Od strony muzycznej ballada ta wykazuje duże podobieństwo do miłosnej ballady „Girl from the North Country”.
Wersje Dylana.
Piosenka ta była wykonywana przez Dylana głównie w latach 60. XX wieku.
Dylan przestał właściwie wykonywać ten utwór w latach 70. XX wieku. W latach 80. wykonywał go sporadycznie, a bardziej regularnie od jego „Nigdy nie kończącego się tournée”, które zaczęło się w 1988 r.

</doc>
<doc id="1292403" url="https://pl.wikipedia.org/wiki?curid=1292403" title="Khami">
Khami

Khami - stanowisko archeologiczne w południowo-zachodnim Zimbabwe, 5 km na zachód od Bulawayo, od 1986 roku wpisane na listę światowego dziedzictwa UNESCO. 
Zachowały się tu pozostałości przedkolonialnego, afrykańskiego miasta, które rozwinęło w XV wieku po upadku Wielkiego Zimbabwe - ośrodka władzy dominującego wcześniej w tym regionie królestwa Monomotapa. Khami stało się stolicą nowego królestwa Torwa, konkurującego z państwem Mutapa. Znalezione w obszarze wykopalisk przedmioty pochodzące z Chin i Europy dowodzą, że miasto było ważnym ośrodkiem handlowym. 
W XVII wieku stolicę królestwa Torwa przeniesiono do odległego o 80 km na wschód Danangombe. Wkrótce potem władzę przejęła dynastia Changamire, panujące do 1831 roku.
Dzisiejsze stanowisko archeologiczne obejmuje pozostałości kompleksu pałacowego, usytuowanego na wzgórzu ponad dawną osadą, oraz resztki kamiennych fortyfikacji i zdobień na murach obronnych.

</doc>
<doc id="1292405" url="https://pl.wikipedia.org/wiki?curid=1292405" title="Formuła 1 Sezon 1996">
Formuła 1 Sezon 1996

Sezon 1996 Formuły 1 – 47 sezon o Mistrzostwo Świata Formuły 1. Rozpoczął się 10 marca w Australii, a zakończył 13 października w Japonii po 16 wyścigach. Mistrzem świata kierowców został Damon Hill a mistrzem konstruktorów został zespół Williams.

</doc>
<doc id="1292410" url="https://pl.wikipedia.org/wiki?curid=1292410" title="Jakob Sederholm">
Jakob Sederholm

Jakob Sederholm (ur. 20 lipca 1863, zm. 26 czerwca 1934) – fiński geolog.
Odbył studia geologiczne na uniwersytetach w Helsinkach, Sztokholmie i w Heidelbergu. Następnie pracował w Finlandii, gdzie zajmował się głównie skałami prekambryjskimi i procesami metamorfizmu. Po raz pierwszy wprowadził termin i dał charakterystykę skał zwanych migmatytami . Był długoletnim pracownikiem i dyrektorem fińskiej służby geologicznej. W 1928 otrzymał Medal Murchisona. Jego nazwiskiem nazwano też minerał sederholmit.

</doc>
<doc id="1292412" url="https://pl.wikipedia.org/wiki?curid=1292412" title="Daitō (Osaka)">
Daitō (Osaka)

 – miasto w Japonii (prefektura Osaka), w aglomeracji Osaka.
Położenie.
Miasto leży we wschodniej części prefektury Osaka. Graniczy z:
Historia.
Miasto otrzymało prawa miejskie 1 kwietnia 1956 roku.

</doc>
<doc id="1292421" url="https://pl.wikipedia.org/wiki?curid=1292421" title="Zamach na WTC">
Zamach na WTC



</doc>
<doc id="1292426" url="https://pl.wikipedia.org/wiki?curid=1292426" title="Fujiidera">
Fujiidera

 – miasto w Japonii, na wyspie Honsiu ("Honshū"), w prefekturze Osaka.
Położenie.
Miasto leży we wschodniej części prefektury, w aglomeracji Osaki. Graniczy z:
Historia.
W 1959 roku połączyły się dwa miasteczka Fujiidera-chō i Dōmyōji-chō tworząc Fujiidera-Dōmyōji-chō. Rok później zmieniono nazwę na Misasagi-chō. Fujiidera otrzymała rangę miejską szczebla "-shi" (市) w dniu 1 listopada 1966 roku.

</doc>
<doc id="1292437" url="https://pl.wikipedia.org/wiki?curid=1292437" title="Milejów (przystanek kolejowy)">
Milejów (przystanek kolejowy)

Milejów – przystanek kolejowy w Milejowie, w województwie łódzkim, w Polsce. Znajdują się tu 2 perony.
W roku 2017 przystanek obsługiwał 0–9 pasażerów na dobę.

</doc>
<doc id="1292438" url="https://pl.wikipedia.org/wiki?curid=1292438" title="Ludwik Pius Bartosik">
Ludwik Pius Bartosik

Ludwik Pius Bartosik OFMConv (ur. 21 sierpnia 1909 w Kokaninie, zm. 13 grudnia 1941 w Auschwitz) – polski prezbiter, franciszkanin konwentualny z Niepokalanowa, redaktor „Rycerza Niepokalanej”, błogosławiony Kościoła katolickiego.
Życiorys.
Ludwik Bartosik urodził się w ubogiej rodzinie we wsi Kokanin koło Kalisza, a w wieku siedemnastu lat wstąpił do Zakonu Braci Mniejszych Konwentualnych. Otrzymał imiona zakonne Pius Maria. Po odbyciu nowicjatu w Kalwarii Pacławskiej, podjął studia teologiczne w Krakowie. Święcenia kapłańskie przyjął w 1935 roku, a w rok później został zastępcą św. Maksymiliana, pełniąc jednocześnie obowiązki redaktora „Rycerza Niepokalanej”, „Rycerzyka” oraz kwartalnika „Milles Inmmaculate”.
19 września 1939 roku został aresztowany i przebywał w obozach Lamsdorf, Amtitz i w Ostrzeszowie. 17 lutego 1941 roku został aresztowany przez Gestapo razem z ojcem Maksymilianem i przewieziony na Pawiak. Do niemieckiego obozu koncentracyjnego Auschwitz został przetransportowany jako więzień numer 12832. W obozie wielokrotnie bity i maltretowany niósł pomoc duchową współwięźniom. Zmarł w szpitalu obozowym w nocy z 12 na 13 grudnia 1941 roku.
Po trzymiesięcznym przybywaniu w obozach jego dewizą stało się stwierdzenie:
Otoczony za życia opinią świętości, w obozie Auschwitz-Birkenau nazywany apostołem cierpienia.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1292446" url="https://pl.wikipedia.org/wiki?curid=1292446" title="Port lotniczy Tanger">
Port lotniczy Tanger

Port lotniczy Tanger (IATA: TNG, ICAO: GMTT) – międzynarodowy port lotniczy położony 11 km na zachód od Tangeru, w regionie Tanger-Tetuan, w północnym Maroku.

</doc>
<doc id="1292449" url="https://pl.wikipedia.org/wiki?curid=1292449" title="Habikino">
Habikino

 – miasto w Japonii, na wyspie Honsiu, w prefekturze Osaka.
Położenie.
Miasto leży we wschodniej części prefektury, w aglomeracji Osaki. Graniczy z:
W prefekturze Nara:
Historia.
Habikino uzyskało status miasta szczebla "-shi" (市) 1 stycznia 1959 roku.

</doc>
<doc id="1292450" url="https://pl.wikipedia.org/wiki?curid=1292450" title="Grand Prix Wielkiej Brytanii 1957">
Grand Prix Wielkiej Brytanii 1957

Grand Prix Wielkiej Brytanii 1957 (oryg. RAC British Grand Prix), Grand Prix Europy 1957 – 5. runda Mistrzostw Świata Formuły 1 w sezonie 1957, która odbyła się 20 lipca 1957 po raz 2. na torze Aintree Motor Racing Circuit.
17. Grand Prix Wielkiej Brytanii, 8. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1292454" url="https://pl.wikipedia.org/wiki?curid=1292454" title="Grand Prix Wielkiej Brytanii 1958">
Grand Prix Wielkiej Brytanii 1958

Grand Prix Wielkiej Brytanii 1958 (oryg. RAC British Grand Prix) – 7. runda Mistrzostw Świata Formuły 1 w sezonie 1958, która odbyła się 19 lipca 1958 po raz 7. na torze Silverstone.
11. Grand Prix Wielkiej Brytanii, 9. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 6 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1292461" url="https://pl.wikipedia.org/wiki?curid=1292461" title="Jurij Frołow">
Jurij Frołow



</doc>
<doc id="1292465" url="https://pl.wikipedia.org/wiki?curid=1292465" title="Zgorzelec Ujazd">
Zgorzelec Ujazd

Zgorzelec Ujazd (niem. "Moys", gł. "Mojiš", potocznie Mojs) – dzielnica Zgorzelca położona w jego południowej części u ujścia Czerwonej Wody do Nysy Łużyckiej.
Pierwsze wzmianki o wsi o nazwie Moys na prawym brzegu Nysy pochodzą z roku 1309. Od XV w. wieś należała do miasta Görlitz.
7 września 1757 roku na wzgórzu Holzberg zwanym później Jäckelsberg stoczono jedną z bitew wojny siedmioletniej zwanej bitwą pod Mojsem.
Mojs należał do tej części Łużyc, która w roku 1815 została przydzielona do Śląska.
W połowie XIX wieku Mojs przybrał charakter miejski. Decydującym czynnikiem było wybudowanie 1 września 1847 roku linii kolejowej między Węglińcem a Görlitz oraz uruchomienie dworca kolejowego.
W 1865 wybudowano rozwidlenie Śląskiej Kolejki Górskiej do Lubania i Jeleniej Góry i dalej w stronę Karkonoszy, która już w 1869 kursowała przez Podgórze i Wałbrzych do Starego Zdroju
W 1877 Mojs otrzymał nowy budynek dworca.
Oprócz różnych gałęzi przemysłu działały tu kopalnie węgla brunatnego. Najbardziej znaną była kopalnia Friedrich Anna. Plany kopalni można znaleźć w archiwum górniczym we Freibergu. W 1928 r. kopalnia została zamknięta ze względu na niską rentowność oraz częste wypadki. Do dzisiaj w niektórych miejscach można rozpoznać szkody górnicze będące skutkiem działalności tej kopalni. 
W następstwie rozwoju Mojs z dawnej miejscowości rolniczej 1 czerwca 1929 roku stał się przedmieściem Görlitz.
W 1939 na południe od Mojsu powstał obóz dla jeńców wojennych Stalag VIII A.
Po zakończeniu II wojny światowej w następstwie podziału miasta wzdłuż Nysy Mojs otrzymał nazwę Ujazd i został wcielony do miasta Zgorzelec a niemieccy mieszkańcy zostali wysiedleni.
Dworzec Zgorzelec-Ujazd z biegiem lat tracił na znaczeniu zwłaszcza po wybudowaniu łącznika między dworcem Jerzmanki a Zgorzelec Miasto.
W dzielnicy znajdują się: Parafia p. w. św. Jana Chrzciciela, Parafia p. w. Matki Bożej Łaskawej, szkoła podstawowa nr 2, gimnazjum nr 2, stacja kolejowa Zgorzelec-Ujazd, oddział poczty oraz zakłady przemysłu odzieżowego.

</doc>
<doc id="1292468" url="https://pl.wikipedia.org/wiki?curid=1292468" title="XTE J1650-500">
XTE J1650-500

XTE J1650-500 – układ podwójny w naszej Galaktyce, w którym jednym ze składników jest czarna dziura o masie gwiazdowej. Układ został odkryty w 2001 w ramach programu Rossi X-ray Timing Explorer. Znajduje się w odległości 2,6 ± 0,7 kpc. Początkowo ogłoszono, że masa czarnej dziury wynosi ok. 3,8 ± 0,5 , co czyniło ją najmniejszą ze znanych czarnych dziur. Dokładniejsze badania wykazały, że obiekt ma masę 9,7 ± 1,6 .

</doc>
<doc id="1292470" url="https://pl.wikipedia.org/wiki?curid=1292470" title="Ravn Alaska">
Ravn Alaska

Ravn Alaska – amerykańska linia lotnicza z siedzibą w Anchorage w stanie Alaska. Głównym węzłem jest port lotniczy Anchorage-Ted Stevens.

</doc>
<doc id="1292471" url="https://pl.wikipedia.org/wiki?curid=1292471" title="Trudna podróż">
Trudna podróż

Trudna podróż (tyt. oryg. "Një udhëtim i vështirë") – albański film fabularny z roku 1977 w reżyserii Petrita Llanaja i Xhezaira Dafy.
Opis fabuły.
Bohaterami filmu są stary robotnik Miti i młody kierowca Sokol, którzy podejmują się zadania przewiezienia dużego stalowego zbiornika, z portu w Durrës do jednego z nowo wybudowanych kombinatów. Trudność przedsięwzięcia wynika z jakości drogi, którą musi jechać samochód ciężarowy. Nikomu przed Miti i Sokolem nie udało się tamtędy przejechać.
Film oparty na wydarzeniach autentycznych, które rozegrały się w 1968.

</doc>
<doc id="1292474" url="https://pl.wikipedia.org/wiki?curid=1292474" title="Concepción (departament)">
Concepción (departament)

Concepción – jeden z departamentów Paragwaju położony w północnej części kraju. Od północy graniczy z Brazylią (stan Mato Grosso do Sul). Stolicą jest Concepción de la Sierra. Departament ten sąsiaduje z 4 departamentami: Górnym Paragwajem na północnym zachodzie, Presidente Hayes na zachodzie, San Pedro na południu i Amambayem na wschodzie. Dzieli się jeszcze na 6 dystryktów: Belén, Concepción, Horqueta, Loreto, San Lázaro i Yby Ya’ú.
Historia.
Podczas kolonii została zorganizowana wielka kampania, mająca na celu zdobycie okupowanych terenów z zamiarem obrony przez zaludnienie okolicy. Istotnym zadaniem Jezuitów, którzy założyli miasto Belén, było stworzenie misji dla tubylców Mbayá w 1970 roku. 
Podczas rządów Francii i Lópeza proces zaludniania stał się silniejszy i północne tereny Paragwaju przeznaczono pod hodowlę bydła.
Wojna z Potrójnym Sojuszem spowodowała zjednoczenie Concepción z Amambay. Powstało w ten sposób wielkie terytorium do zakładania plantacji.
W XX w. Concepción stało się drugim pod względem ważności ośrodkiem w kraju. Istotny wpływ na rozwój miało położenie na płaskowyżu Mato Grosso.
W 1906 roku z pierwszym planem podziału Paragwaju, Concepción stał się pierwszym departamentem. Dzisiejsze granice zostały ustalone na podstawie dekretu 426 w roku 1973.
Granice.
Concepción jest położony w centralnej części regionu Oriental, między 22°00' i 23°30' równoleżnikiem szerokości geograficznej południowej oraz 58°00' i 56°06' południkiem długości geograficznej zachodniej.
Graniczy:
na północy: z Brazylią, oddzielony rzeką Apa od ujścia do rzeki Paragwaj przez połączenie kanałem Hermoso;
na południu: departament San Pedro oddzielony rzeką Ypané połączoną kanałem Guazú z rzeką Paragwaj;
na wschodzie: departament Amambay oddzielony prostą linią od ujścia kanału Hermoso z rzeki Apa do rzek Chacalnica i Negla. Dalej granica przebiega rzeką Aquidabán do połączenia z kanałem Guazú. Od tego punktu prostą linią do połączenia rzek Ypané-mi z Ypané i kanału Guazú;
na zachodzie: departamenty Presidente Hayes i Alto Paraguay oddzielony rzeką Paragwaj i rzekami Ypané i Apa.
Klimat.
W lecie temperatura podnosi się do 39 °C, zimą spada do 2 °C. Średnia temperatura to 24 °C. Opady deszczu: około 1.324 mm.
Orografia i ziemia.
Ziemie tego terytorium to w większości wyżyny na północy i wschodzie, które z czasem przechodzą w pasma górskie. Gleby w większości to wapienie z domieszką skał granitowych i marmuru. Centrum i północ to doskonałe tereny pod pastwiska. Na południu ziemie są słabo zalesione.
Góry na północy powoli przechodzą z niskich w wysokie. Największe z nich to Cordillera Quince Puntas. Z północy na południe ciągną się góry Valle-mi, Medina, Pyta, Naranjahai, Itaipú Guazú i Sarambí.
Hydrografia.
Największą rzeką Concepción jest rzeka Paragwaj. Biegnie ona od zachodu departamentu. Obok niej, największymi rzekami i kanałami tego terytorium są: Estrella, Sirena, Apamí, Primero, Quiensabe, Negla, Trementina, Chacalnica, Tapyanguá, Pitanohaga, Guazú, Mbui´i, Ypanemí, Capiibary, Mboi Guazú.
Roślinność.
Concepción jest umieszczany w ekologicznym terenie Aquidabán, a część departamentu z okolic Amambay należy do Centralnego Lasu.
Jedną z najważniejszych kwestii jest kontrola liczebności zwierząt na tym terenie. Większość zwierząt unika ludzi. Najbardziej zagrożone gatunki to m.in.: puma, jaguar, czerwona papuga (gua'a pytá), błęktina papuga (gua'a hovy), tukan.
Największe chronione obszary to: Góry San Luis o powierzchni 70 000 ha, Itapucumí o powierzchni 45 000 ha, Estrella de Concepción - obszar 2 400 ha, Lagauna Negra - obszar 10 ha.
Ekonomia.
W rolnictwie najbardziej istotne produkty to: bawełna, cukier trzcinowy, kukurydza, pszenica i maniok. Produkuje się także słodkie ziemniaki, banany, pieprz, kawę, ananasy i grejpfruty.
Hodowla zwierząt jest tutaj znacząca. Concepción zajmuje 3. miejsce w tej dziedzinie. Wyprzedzają go tylko Presidente Hayes i San Pedro. Ceny wołowiny są tu stosunkowo niskie. W tym departamencie są największe naturalne pastwiska w regionie Wschodnim. Oprócz bydła, ważne miejsce w hodowli zajmują: trzoda chlewna, owce i kozy.
W Concepción znajdują się także różne zakłady przemysłowe.
Komunikacja i łączność.
Najważniejszą drogą komunikacyjną jest rzeka Paragwaj. Płynie ona przez departament na odcinku 230 km.
Na terenie Concepción jest 1951 km dróg; 720 km to drogi utwardzone, z czego 146 km to drogi kamieniste. Jest 362 dróg międzydepartamentowych.
Największym lotniskiem jest Francisco Solano López Airport w stolicy departamentu.
Telekomunikacja działa dobrze w Concepción City, Horqueta i Yby yaú. W Belén i Loreto numer wybiera operator.
Na falach krótkich nadają stacje: Radio Concepción, Radio Vallemí, Yby Yaú i Guyra Campana. Na falach długich usłyszeć można: Vallemí, Itá Porá, Aquidabán, Los Ángeles, Continental, Belén, Norte Comunicaciones i inne. Nadają również krajowe i lokalne stacje telewizyjne.
Edukacja.
W Concepción jest 190 szkół do nauczania początkowego. Do 393 szkół chodzi 39 692 uczniów oraz w 63 szkołach wyższych uczy się 9 636 studentów.
W Concepción jest filia Wydziału Weterynaryjnego Narodowego Uniwersytetu Asunción i filia Wydziału Naukowego Uniwersytetu Katolickiego.
Zdrowie.
W departamencie są 64 instytucje zdrowotne (szpitale, przychodnie, itp.). Nie policzono prywatnych intytucji.

</doc>
<doc id="1292479" url="https://pl.wikipedia.org/wiki?curid=1292479" title="Międzynarodowy Dzień Książki dla Dzieci">
Międzynarodowy Dzień Książki dla Dzieci

Międzynarodowy Dzień Książki dla Dzieci – święto obchodzone co roku 2 kwietnia, w dzień urodzin duńskiego baśniopisarza Hansa Christiana Andersena.
Dzień ten ma na celu rozpowszechnienie książek dla dzieci oraz wspieranie czytania przez najmłodszych.
Święto zostało ustanowione w 1967 roku przez Międzynarodową Izbę ds. Książek dla Młodych Ludzi (IBBY). Od tamtej pory, co roku, gospodarzem święta jest inne państwo.Polska była organizatorem w 1979 roku.
W Czechach, które w 2007 roku były organizatorem „Dnia Książki dla Dzieci”, narodziła się akcja nazwana „Nocą z Andersenem”. Dzieci spędzają tę noc w bibliotekach czytając i słuchając bajki.
W Polsce od 2001 roku odbywa się akcja społeczna „Cała Polska czyta dzieciom”. Ma ona za zadanie uświadomienie społeczeństwa, jak ważne dla dzieci jest poznawanie świata książek. Ma na celu zachęcenie rodziców do czytania książek swoim dzieciom.

</doc>
<doc id="1292485" url="https://pl.wikipedia.org/wiki?curid=1292485" title="Amambay">
Amambay

Amambay – jeden z departamentów Paragwaju, położony we wschodniej części kraju. Od północy graniczy z Brazylią (stan Mato Grosso do Sul). Stolicą jest Pedro Juan Caballero. Departament ten sąsiaduje z 3 departamentami: Concepción i San Pedro na zachodzie oraz Canendiyú na południu.
Dzieli się na 3 dystrykty:

</doc>
<doc id="1292487" url="https://pl.wikipedia.org/wiki?curid=1292487" title="Jezioro Cisa">
Jezioro Cisa



</doc>
<doc id="1292489" url="https://pl.wikipedia.org/wiki?curid=1292489" title="Jezioro Arend">
Jezioro Arend



</doc>
<doc id="1292491" url="https://pl.wikipedia.org/wiki?curid=1292491" title="Jezioro Altmühl">
Jezioro Altmühl



</doc>
<doc id="1292508" url="https://pl.wikipedia.org/wiki?curid=1292508" title="Karol Ludwik Koniński">
Karol Ludwik Koniński

Karol Ludwik Koniński (ur. 1 listopada 1891 we Lwowie, zm. 23 marca 1943 w Rudawie pod Krakowem) – publicysta, krytyk literacki, prozaik, badacz kultury ludowej.
Życie.
Urodził się w rodzinie nauczyciela szkół średnich. Do gimnazjum uczęszczał w Żydaczowie i Krakowie. W latach 1911-1915 studiował historię na Uniwersytecie Jagiellońskim, gdzie uczęszczał również na wykłady z historii filozofii i nauk ekonomicznych. Działał w Towarzystwie Szkoły Ludowej oraz w „Strzelcu”. W 1916 został powołany do armii austriackiej, jednak przez końcem I wojny światowej zwolniono go z powodu gruźlicy kręgosłupa.
Od 1920 zajmował się publicystyką, przede wszystkim związaną z kulturą ludową. Publikował m.in. w czasopismach „Głos Narodu”, „Przegląd Warszawski”, „Myśl Narodowa”, „Przegląd Współczesny”, „Teatr Ludowy”, „Prosto z Mostu”, „Przegląd Powszechny”, „Zet”, „Ateneum”. W 1929 zamieszkał w Zakopanem z powodu pogarszającego się stanu zdrowia. W 1931 uzyskał stopień doktora na Uniwersytecie Lwowskim. Od lutego 1939 leczył się w sanatorium w Lanckoronie, skąd jesienią 1940 przeniósł się do Rudawy pod Krakowem. Został pochowany na miejscowym cmentarzu.
Twórczość.
Należał do grona najciekawszych, dziś często zapominanych pisarzy dwudziestolecia międzywojennego. W swych wypowiedziach kładł duży nacisk na etyczny wymiar kultury i sztuki. Pisał o zjawiskach społecznych i politycznych. Zbliżony był do obozu narodowego, ale opowiadał się jako przeciwnik antysemityzmu, przestrzegał też przed faszyzmem. Jako krytyk literacki nawiązywał do założeń krytyki modernistycznej, zwłaszcza do pisarstwa Karola Irzykowskiego. Dzieło literackie traktował jako przejaw życia psychicznego pisarza. Cenił zwłaszcza twórczość Jana Kasprowicza.
Światopogląd Konińskiego znalazł wyraz w opowiadaniach (np. "Straszny czwartek w domu pastora, Dalsze losy pastora Hubiny"), w których pisarz poruszał kwestie związane z wiarą religijną i jej miejscem w życiu praktycznym człowieka. Interesowała go rola przypadku w życiu, zajmował się też zagadnieniami winy i kary. Szukał przyczyn obecności zła w świecie i próbował je pogodzić z ideą obecności wszechmogącego i miłosiernego Boga.
Pozostawił po sobie intymny pamiętnik o charakterze religijnym. Po wojnie ukazał się on w dwóch tomach: "Nox atra" i "Ex labyrintho". Zapiski te stanowią przykład interesujących wyznań na temat sensu istnienia wiary chrześcijańskiej w obliczu wojennej katastrofy. Obie książki należą do najwspanialszych dokonań polskiej literatury medytacyjnej.
W czasie wojny prowadził dziennik, w którym analizował kolejne przyczyny klęski wrześniowej 1939. W notatkach tych znajduje się także wiele spostrzeżeń o charakterze metafizycznym.
Był także cenionym badaczem kultury ludowej. W 1938 wydał fundamentalną antologię "Pisarze ludowi" (ze wstępem Franciszka Bujaka).
Na podstawie noweli "Straszny czwartek w domu pastora" powstał film pt. "Samotność we dwoje".

</doc>
<doc id="1292513" url="https://pl.wikipedia.org/wiki?curid=1292513" title="Stockton-on-Tees">
Stockton-on-Tees

Stockton-on-Tees – miasto portowe w północno-wschodniej Anglii (Wielka Brytania), w regionie North East England, w hrabstwie ceremonialnym Durham, na terenie jednolitej jednostki administracyjnej ("unitary authority") Stockton-on-Tees, położone nad rzeką Tees. W 2001 roku miasto liczyło 80 060 mieszkańców.
W mieście rozwinął się przemysł środków transportu, maszynowy, petrochemiczny oraz hutniczy.
W 1825 ze Stockton-on-Tees do Darlington zbudowano pierwszą na świecie linię kolejową.

</doc>
<doc id="1292515" url="https://pl.wikipedia.org/wiki?curid=1292515" title="Mojs">
Mojs



</doc>
<doc id="1292517" url="https://pl.wikipedia.org/wiki?curid=1292517" title="Chełmiec Wałbrzych">
Chełmiec Wałbrzych

Chełmiec Wałbrzych – polski męski klub siatkarski z Wałbrzycha założony w 1956 roku. Cztery lata później, w sezonie 1959/60 awansował do ekstraklasy. W 1993 roku odniósł największy sukces zdobywając Puchar Polski w piłce siatkowej mężczyzn, dzięki czemu reprezentował kraj w Pucharze Zdobywców Pucharów docierając do ćwierćfinału. Klub słynący ze znakomitego szkolenia młodzieży, w tabeli wszech czasów młodzieżowych Mistrzostw Polski zajmuje wysokie 4 miejsce. W latach 2000-2017 występował pod nazwami sponsorów (Juventur, Victoria PWSZ). Od sezonu 2017/18 prowadził wyłącznie drużyny młodzieżowe: mini siatkówki, młodzików, kadetów i juniorów jednocześnie ściśle współpracując z klubem MKS Aqua-Zdrój. Po zakończeniu sezonu 2019/20 ponownie przejął zespół seniorski, który występować będzie w II lidze powracając do historycznej nazwy i zachowując pełną piramidę szkoleniową.
Historia.
Pierwszy oficjalny mecz siatkówki w powojennym Wałbrzychu został rozegrany podczas Igrzysk Sportowych Pracowników Dolnośląskiego Zjednoczenia Przemysłu Węglowego, które odbyły się w dniach 11-13 sierpnia 1946 roku. Wkrótce we wszystkich klubach przykopalnianych działały sekcje siatkówki, a w zorganizowanych w 1951 roku mistrzostwach miasta i powiatu uczestniczyło aż 27 drużyn siatkarskich. Okazuje się, że ten sport nie był zupełnie obcy mieszkańcom miasta. W latach czterdziestych istniały przyzakładowe kluby, które rywalizowały ze sobą o prawo do reprezentowania miasta w krajowych mistrzostwach branż. Chełmiec został utworzony dziesięć lat później, dzięki połączeniu sił przyzakładowych drużyn (Górnik-PRG, Unia-Porcelana, Lustrzanka i Kolejarz).
Wtedy to przy Przedsiębiorstwie Robót Górniczych, ze wsparciem Zjednoczenia Kolejowego, powstał Kolejowy Klub Sportowy Chełmiec Wałbrzych – przyczyna okazała się bardzo prozaiczna, pozostałe kluby w Wałbrzychu posiadały już możnych patronów (Kopalnie, Zakłady Przemysłowe). Kolej oferowała nieograniczony transport a PRG zapewniało stabilizację finansowo-organizacyjną.
W roku 1957 zespół prowadzony przez Ryszarda Świątkiewicza awansował z A klasy (ówczesny trzeci poziom rozgrywkowy) do II ligi. Drużyna rozwijała się bardzo dynamicznie. Już w 1958 roku klub uzyskał awans do rozgrywek II ligi. Chełmiec świetnie odnajdywał się w nowej dla siebie rzeczywistości, co szybko zaowocowało wywalczeniem biletu do I ligi podczas turnieju w Stalowej Woli. Pierwszy awans dla Wałbrzycha wywalczyli: Michał Andruszko, Adam Andruszko, Mieczysław Kurzawiński, Waldemar Szczepanowski, Lech Dziuba, Marian Mołczan, Jan Zabagło, Wacław Kafel, Ryszard Czajka. Przez kolejne 10 lat większość z tego składu broniła barw Chełmca w I lidze, występując na tym szczeblu aż do sezonu 1968/69.
Filarami drużyny w tamtym czasie byli Waldemar Szczepanowski (uczestnik Pucharu Świata w 1961 i Mistrzostwach Europy z 1963 roku), bracia Michał i Adam Andruszkowie (młodzieżowi Reprezentanci Polski) oraz Mieczysław Kurzawiński, który po zakończeniu kariery zawodniczej zajął się pracą szkoleniowca – najpierw dziewcząt a następnie chłopców. Chełmiec praktycznie od samego początku posiadał również sekcję żeńską, której największy sukces to awans pod wodzą Kurzawińskiego w 1972 roku do II ligi grając niemal samymi wychowankami. Do tego grona należy najsłynniejsza wałbrzyska siatkarka Elżbieta Ostojska (brązowa medalistka Mistrzostw Europy z 1971 roku).
W 1969 na siatkarskiej mapie Polski pojawił się drugi zespół z Wałbrzycha- Victoria, który zdobył awans do II ligi. Klub nie funkcjonował jednak długo, bowiem po kilku latach swojego istnienia został rozwiązany a większość zawodników przywdziała ponownie (lub po raz pierwszy w karierze seniorskiej) barwy Chełmca.
Na przestrzeni kolejnych trzydziestu lat KS Chełmiec z małymi przerwami występował na parkietach I ligi. W tym czasie o Wałbrzychu było słychać w całym siatkarskim świecie. Bronisław Bebel na co dzień grający w barwach Chełmca został powołany do reprezentacji Polski na Igrzyska Olimpijskie w 1972 roku. Cztery lata później gracz wraz z kadrą narodową zdobył olimpijskie złoto w Montrealu odnosząc tym samym historyczny sukces.
Początek lat 90. to okres największych osiągnięć klubu. Chełmiec pod wodzą trenera Ryszarda Kruka i Janusza Ignaczaka w roku 1993 zdobył Puchar Polski i zajął czwarte miejsce w rozgrywkach ekstraklasy. Zwycięstwo w Pucharze Polski uprawniło klub do występów na europejskich parkietach. Na tej płaszczyźnie Chełmiec zakończył udział w pucharach w ćwierćfinale, ulegając późniejszym uczestnikom turnieju finałowego Pucharu Europy Zdobywców Pucharów AS Orestiada.
W 1990 roku ze sponsorowania Chełmca wycofało się Przedsiębiorstwo Robót Górniczych, które na fali przemian ustrojowych wkrótce również zakończyło swoją działalność. Klubowi udało się jednak utrzymać w ekstraklasie dzięki wsparciu miejscowych firm. W latach 90. wielu graczy z Chełmca otrzymywało powołanie do kadry narodowej. Byli to m.in. Krzysztof i Andrzej Stelmachowie, Bogusław Mienculewicz, Krzysztof Janczak, Adam Nowik, Krzysztof Ignaczak czy Łukasz Kruk. Na igrzyska do Atlanty pojechało aż trzech graczy wałbrzyskiego klubu. To wiele mówi na temat ówczesnej pozycji Chełmca w polskiej siatkówce.
Po sukcesach i wyróżnieniach przyszedł czas wielkiej próby. Sezon 1997/98 był ostatnim okresem gry Wałbrzycha w ekstraklasie. W następnym roku Chełmiec przez problemy finansowe był zmuszony wycofać się z I ligi. Ten krok był bardzo bolesny, ponieważ zespół walczył o awans do najwyższej klasy rozgrywkowej. W sezonie 1999/00 po raz ostatni wielka siatkówka gościła w legendarnej hali OSiR, ostatecznie przegrane baraże ze Stolarką Wołomin o nowo powstającą Profesjonalną Ligę Siatkówki (w całej rywalizacji 2:3) były ostatnimi występami Chełmca w ówczesnym wydaniu. Kłopoty pozasportowe (głównie organizacyjne) sprawiły, że klub musiał pożegnać się z walką o najwyższe cele sprzedając miejsce w I lidze rywalowi zza miedzy – Gwardii Wrocław.
W sezonie 2000/01 klub rozpoczął swoją siatkarską drogę na nowo. Początek gry w III lidze dolnośląskiej nie był optymistyczny. Wielu zawodników wykruszyło się z drużyny. Pomimo problemów w następnym sezonie Chełmiec występował już w II lidze. W rozgrywkach radził sobie bardzo dobrze, niestety nie uzyskał awansu na zaplecze ekstraklasy, gdyż w play offach uległ Orłowi Międzyrzecz 2:3. Klub ponownie musiał stawić czoła problemom organizacyjnym. Włodarze nie byli w stanie poradzić sobie z narastającymi kłopotami i podjęli decyzję o wycofaniu drużyny z rozgrywek II ligi.
W sezonie 2002/03 dzięki dzikiej karcie zespół ponownie przystąpił do gry w III lidze, tym razem pod inną nazwą- Juventur Wałbrzych. W następnym roku drużyna ponownie uzyskała awans do II ligi gdzie przez kilka lat utrzymywała się w czołówce. Przez ten okres nazwa klubu zmieniała się wielokrotnie: Juventur Wałbrzych, Juventur Koksownia Wałbrzych, Juventur PWSZ Wałbrzych, Victoria PWSZ Wałbrzych. Zespół prowadził wówczas Janusz Ignaczak dwukrotnie walcząc bez powodzenia o awans do I ligi w sezonach 2005/06 i 2006/07.
Kolejne kilka lat to postawienie w większym stopniu na wychowanków klubu i gra na szczeblu II-ligowym, z dość różnym skutkiem (od wicemistrzostwa w 2009 roku po spadek do III ligi w 2012). W 2013 roku zadanie budowy drużyny otrzymał wychowanek Chełmca Krzysztof Janczak, zdobywając awans już w pierwszym sezonie swojej pracy. Rok 2015 to upragniony sukces od bardzo wielu lat – Victoria PWSZ (mająca w składzie m.in. Łukasza Kaczmarka, Bartosza Filipiaka czy wałbrzyszan Sebastiana Zielińskiego i Pawła Olszewskiego) będąca beniaminkiem rozgrywek, zdobyła mistrzostwo I ligi i tylko sztywny regulamin Plusligi stanął na drodze powrotu do siatkarskiej elity. Lata 2015-17 to nadal gra w I lidze, zakończona utrzymaniem w fazie play-out po bardzo emocjonujących bojach z Norwidem Częstochowa wiosną 2017 roku.
Niestety, był to ostatni sezon wsparcia Zakładów Koksowniczych „Victoria” które wycofały się z tytularnego sponsorowania siatkówki, przez co klub stanął przed bardzo trudną decyzją przekazania drużyny seniorów do nowo powstałego zespołu MKS Aqua-Zdrój. Od sezonu 2017/18 powróciła historyczna nazwa Chełmiec i wszystkie siły zostały skoncentrowane na szkoleniu młodzieży, z której siatkarski Wałbrzych zawsze słynął.
Warto wspomnieć, że w 2006 roku klub obchodził swoje 50-lecie istnienia. Włodarze dokonali wszelkich starań by ten dzień na długo zapadł w pamięci kibiców. Jubileusz został uświetniony meczem gwiazd. Rozegrano pojedynek pomiędzy wychowankami Chełmca Wałbrzych a Jastrzębskim Węglem. W zabawie wzięli udział m.in. Krzysztof i Andrzej Stelmachowie, Janusz i Krzysztof Ignaczakowie, Bogusław Mienculewicz, Łukasz i Ryszard Krukowie, Krzysztof Janczak, Bronisław Bebel, Dariusz i Kamil Ratajczakowie, Jacek i Fabian Kurzawińscy.
Chełmiec Wałbrzych miał na swoim koncie sukcesy nie tylko seniorów ale również juniorów. W 1968 młodzi gracze prowadzeni przez Bronisława Orlikowskiego doszli do ścisłego finału mistrzostw Polski. Walka o złoto została przegrana, juniorzy Chełmca zdobyli wicemistrzostwo kraju, tym samych zapoczątkowali pasmo sukcesów, które osiągali w kolejnych latach. W składzie pierwszych medalistów można wymienić m.in. Bronisława Bebla, Zbigniew Kaliszewskiego, Ryszarda Jonasa. Na kolejny medal młodzieżowców Wałbrzych musiał czekać 9 lat. W roku 1977 Chełmiec ponownie zameldował się w finale Mistrzostw Polski, tym razem w kategorii junior młodszy (obecnie kadet). Lepsi od wałbrzyszan okazali się tylko gracze MKS MDK Warszawa, jednak takie nazwiska jak Jacek Kurzawiński (uznany za najlepszego rozgrywającego tej imprezy), Janusz Kapka czy Bogdan Nowakowski zaistniały w późniejszych latach w seniorskiej ligowej siatkówce.
W Chełmcu występowało wielu znakomitych zawodników w tym reprezentantów Polski, m.in.: Waldemar Szczepanowski, Bronisław Bebel, Krzysztof Ignaczak, Robert Szczerbaniuk, Krzysztof Stelmach, Andrzej Stelmach, Jacek Kurzawiński, Łukasz Kruk, Artur Pieśniak, Krzysztof Janczak, Adam Kurek, Arkadiusz Czapor czy też Adam Nowik.
Bilans sezon po sezonie.
Poziom rozgrywek:

</doc>
<doc id="1292518" url="https://pl.wikipedia.org/wiki?curid=1292518" title="Współczynnik lepkości">
Współczynnik lepkości



</doc>
<doc id="1292525" url="https://pl.wikipedia.org/wiki?curid=1292525" title="122 mm ciągniona haubica wz. 1938/1985">
122 mm ciągniona haubica wz. 1938/1985



</doc>
<doc id="1292527" url="https://pl.wikipedia.org/wiki?curid=1292527" title="Blackpool FC">
Blackpool FC



</doc>
<doc id="1292529" url="https://pl.wikipedia.org/wiki?curid=1292529" title="Chapter 24">
Chapter 24

Chapter 24 – dziewiąty utwór na debiutanckim albumie "The Piper at the Gates of Dawn" brytyjskiego zespołu Pink Floyd. Piosenka ma charakter dalekowschodniego hymnu. Syd Barrett nawiązał w niej do 24. rozdziału (stąd tytuł) starochińskiej księgi Yijing. Odnosząc się do tego dzieła, Barrett uzewnętrznił w tekście swoje lęki związane z postępującą u niego chorobą psychiczną.
Utwór ma niezwykle psychodeliczny klimat, który podkreślają filozoficzne frazy wyśpiewywane przez wokalistę. Na początku i w trakcie trwania piosenki pojawia się dźwięk imitujący dalekowschodni gong, zaś zakończenie utworu rozmywa się wśród improwizacji Richarda Wrighta na organach Farfisa.

</doc>
<doc id="1292535" url="https://pl.wikipedia.org/wiki?curid=1292535" title="Droga wojewódzka nr 448">
Droga wojewódzka nr 448

Droga wojewódzka nr 448 (DW448) – dawna droga wojewódzka o długości 48 km znajdująca się na obszarze województwa dolnośląskiego. Trasa ta łączyła Milicz z Sycowem. Droga leżała na terenie powiatu milickiego i oleśnickiego. W 2020 roku, na mocy "Zarządzenia nr 49 Generalnego Dyrektora Dróg Krajowych i Autostrad z dnia 17 grudnia 2020 r." arteria została w całości włączona w skład drogi wojewódzkiej nr 439. Obecnie numer 448 nie jest przypisany do żadnej z dróg wojewódzkich.

</doc>
<doc id="1292536" url="https://pl.wikipedia.org/wiki?curid=1292536" title="Konstantin Woskobojnik">
Konstantin Woskobojnik

Konstantin Pawłowicz Woskobojnik, ros. Константин Павлович Воскобойник (ur. w 1895 w wiosce Smiła w kijowskiej guberni w Rosji, zm. 8 stycznia 1942 w miejscowości Łokoć) – Ukrainiec, radziecki inżynier, organizator i pierwszy przywódca kolaboracyjnej tzw. Republiki Łokockiej na okupowanych obszarach ZSRR podczas II wojny światowej.
Życiorys.
W 1915 zaczął studia na wydziale prawa uniwersytetu w Moskwie. Wiosną 1916 wstąpił ochotniczo do armii rosyjskiej. Ukończył szkołę młodszych oficerów. Brał udział w I wojnie światowej na froncie w Galicji w szeregach 449 charkowskiego pułku piechoty. W 1918 lub 1919 r. wstąpił do armii bolszewickiej. Walczył z białymi. Dowodził plutonem kawalerii. W 1920 został zdemobilizowany z powodu zranienia w walkach. Od 1920 był sekretarzem wojskowego komisariatu w Chwałyńsku.
Wiosną 1921 r. uczestniczył w antybolszewickim powstaniu chłopskim w regionie saratowskim w oddziale powstańczym Wakulina-Popowa. Po rozgromieniu powstańców ukrywał się pod fałszywym nazwiskiem Iwana Jakowlewicza Łoszakowa.
Ukończył studia na wydziale elektromechanicznym Instytutu im. G. W. Plechanowa w Moskwie, po czym pracował we wszechzwiązkowym urzędzie miar i wag. W 1931 został aresztowany przez OGPU i zesłany na 3 lata do obwodu nowosybirskiego. Po zakończeniu kary powrócił w 1934 w rodzinne strony i podjął pracę inżynierską w Krzywym Rogu, potem w Orsku. Od 1938 był nauczycielem fizyki w technikum leśnym rejonu brasowskiego w Łokociu.
Po zajęciu rejonu brasowskiego przez wojska niemieckie na początku października 1941 r., zorganizował i stanął na czele tzw. Republiki Łokockiej, która była kolaboracyjnym organizmem administracyjnym. Jego zastępcą był Bronisław W. Kaminski. Został mianowany przez Niemców starostą łokockim. Został też dowódcą oddziału ochotniczej milicji w Łokciu. 16 października jego władza w Republice Łokockiej została zatwierdzona przez niemieckie władze wojskowe.
25 listopada 1941 ogłosił powstanie kolaboracyjnej partii politycznej pod nazwą Narodowo-Socjalistyczna Partia Rosji, wzorowanej na nazistowskiej NSDAP. W różnych miejscowościach Republiki Łokockiej sformował oddziały samoobrony, zwalczające sowiecką partyzantkę i ochraniające miejscową ludność. 8 stycznia 1942 został śmiertelnie ranny podczas napadu na Łokoć sowieckiego oddziału partyzanckiego dowodzonego przez Aleksandra Saburowa.

</doc>
<doc id="1292539" url="https://pl.wikipedia.org/wiki?curid=1292539" title="Sum uzbecki">
Sum uzbecki



</doc>
<doc id="1292540" url="https://pl.wikipedia.org/wiki?curid=1292540" title="Rubel rosyjski">
Rubel rosyjski

Rubel rosyjski (; od 1998 RUB, 1992–1997 RUR) – jednostka monetarna używana obecnie w Rosji i w następujących nieuznawanych państwach: Abchazji i Osetii Południowej (oficjalnie części Gruzji).
Rubel dzieli się na 100 kopiejek. Do jego oznaczania używa się symbolu ₽ (znak Unicode U+20BD, zapis HTML codice_1).
Według jednej z wersji, nazwa rubla pochodzi od rosyjskiego czasownika "рубить" ("rubiť") – „odcinać” (od sztuki srebra).
Kurs rubla rosyjskiego do 29 czerwca 2006 roku ustalany był odgórnie przez Centralny Bank Federacji Rosyjskiej, kiedy to podjęto decyzję o jego uwolnieniu. Od lipca 2006 roku kurs ustala rynek.
Kurs średni NBP: 1 RUB = 0,08 PLN (stan na czerwiec 2022).

</doc>
<doc id="1292544" url="https://pl.wikipedia.org/wiki?curid=1292544" title="Stratford (Connecticut)">
Stratford (Connecticut)

Stratford – miejscowość w USA, w stanie Connecticut, w hrabstwie Fairfield, przy ujściu rzeki Housatonic do zatoki Long Island Sound.
W mieście rozwinął się przemysł lotniczy, chemiczny, maszynowy, metalowy oraz materiałów budowlanych.

</doc>
<doc id="1292545" url="https://pl.wikipedia.org/wiki?curid=1292545" title="Pałac Biskupi w Krakowie">
Pałac Biskupi w Krakowie

Pałac Biskupi – znajduje się przy ul. Franciszkańskiej 3 w Krakowie. Jest siedzibą kurii metropolitarnej, od końca XIV w. siedziba biskupów krakowskich. Pomimo burzliwych dziejów pałac swoją pierwotną funkcję spełnia do dnia dzisiejszego. Przykład sztuki XIX wieku, z zachowanymi fragmentami z czasów renesansu i baroku. Jedno z miejsc związanych z biskupem, kardynałem i papieżem – Janem Pawłem II. Jest największym po Wawelu pałacem krakowskim.
Historia.
Od średniowiecza do XIX w..
Od założenia biskupstwa krakowskiego przez niemal całe średniowieczne dzieje rezydencja biskupów znajdowała się na Wawelu. Pierwsze wzmianki o nowej rezydencji w obecnym miejscu pochodzą ze schyłku XIV wieku. W rejonie tym, niegdyś "bagnistym i przepadzistym" istniał już w XIII w. jakiś budynek, mniejszy i o innej formie architektonicznej. Ta pierwotna budowla uległa zniszczeniu podczas pożaru w 1462 roku. Za panowania kardynała Zbigniewa Oleśnickiego (1423–1455) pałac rozbudowano i otoczono murem. W XVI stuleciu pałac dwukrotnie przebudowywano: po raz pierwszy w okresie panowania Piotra Tomickiego, drugi raz u schyłku wieku za rządów Piotra Myszkowskiego. Z tych czasów zachowała się kolumnowa loggia na parterze, oraz jeden z portali w krużgankach wiodący do apartamentów biskupich. Odbudowy i przebudowy rezydencji dokonali Giovanni Maria Padovano i Gabriel Słoński. Z polecenia biskupa Tomickiego dobudowano tylne skrzydło pałacu.
W 2 ćwierci XVII stulecia miała miejsce gruntowna rozbudowa siedziby. Wiąże się ją z biskupem Piotrem Gembickim (lata rządów 1642–1657). Powstał wówczas wczesnobarokowy budynek na planie nieregularnego czworokąta skupiony wokół dziedzińca. Zachowano jednak większość dawniejszych elementów architektonicznych. W wyniku tego powstał monumentalny budynek z szeroką fasadą południową flankowaną w narożach belwederami. Z tego okresu pochodzi m.in. obecny portal wejścia od ul. Franciszkańskiej. Podobny znajdował się od strony zachodniej, przy ul. Wiślnej, pełniący funkcję wejścia głównego. U schyłku XVII w. za czasów biskupa Jana Małachowskiego przebudowano skrzydło zachodnie; pamiątką po nim są płaskorzeźbione w stiuku. herby biskupa umieszczone w sieni, na sklepieniu. W takim stanie pałac zachował się do XIX wieku.
Czasy Jana Pawła Woronicza.
Pałac otrzymał nowy kształt za czasów biskupa Jana Pawła Woronicza (był biskupem krakowskim w latach 1815–1829) który pełnił także funkcję prymasa Królestwa Polskiego, arcybiskupa metropolity warszawskiego oraz radcy stanu Księstwa Warszawskiego. Był również poetą i romantykiem silnie związanym z Czartoryskimi, krzewicielami romantycznej idei narodowo-wyzwoleńczej. Jan Paweł Woronicz napisał m.in. poemat "Świątynia Sybilli" z dedykacją dla wówczas księżnej Izabeli Czartoryskiej. Na wzór założonych przez nią w Puławach zbiorów pamiątek związanych z historią Polski oraz dzieł sztuki polskiej i powszechnej biskup urządził w pałacu romantyczne muzeum poświęcone dziejom ojczyzny. Najważniejszym miejscem był tzw. Gabinet Historyczny, kryjący m.in. część szczątków Bolesława Chrobrego. Ściany zdobiły cykle obrazów o tematyce historycznej pędzla Michała Stachowicza i Franciszka Smuglewicza. Ponadto pałac został rozbudowany przez Szczepana Humberta. W takim stanie pałac dotrwał do drugiej połowy lipca 1850 roku, kiedy to w wyniku wielkiego pożaru Krakowa pałac uległ znacznym zniszczeniom. Udało się uratować z pożogi m.in. relikwie pierwszego polskiego monarchy i obrazy Stachowicza.
Dalsze dzieje.
Zniszczony pałac został odbudowany dopiero w latach 1865–1868 przez architekta Pawła Barańskiego. Urządzono w nim szkołę miejską, zaś sale na piętrze wynajęło Towarzystwo Przyjaciół Sztuk Pięknych. Kolejna restauracja pałacu miała czas za rządów kardynała Albina Dunajewskiego (lata rządów 1879–1894). W latach 1881–1884 architekt Tomasz Pryliński odnowił pałac w duchu renesansowym, wzniósł on m.in. arkadową loggię w północno-wschodnim narożniku dziedzińca; kaplica otrzymała fasadę, jej wnętrze nakrył stropem; zaprojektował również stolarkę drzwi i okien. Panujący w latach 1895–1911 biskup i kardynał Jan Duklan Puzyna urządził wnętrza ozdabiając je stylowymi meblami, zaś ściany przyozdobił obrazami mistrzów holenderskich, flamandzkich i włoskich, kopiami portretów biskupich itp.
Wizyty papieży.
W pałacu przez pewien czas mieszkał Karol Wojtyła. Zamieszkał tutaj w roku 1964, rok po wyborze na biskupa, a wyprowadził się wówczas, gdy został wybrany na papieża (1978). Odwiedzając Kraków podczas wszystkich pielgrzymek do Polski wybierał pałac jako miejsce odpoczynku. Zasłynął spontanicznymi, nieoficjalnymi wystąpieniami do tłumów wiernych, zgromadzonych przy ul. Franciszkańskiej, na placu przed kościołem Franciszkanów i okolicach. Za każdym razem zwracał się do wiernych z umieszczonego tuż ponad barokową bramą wjazdową okna. U schyłku życia tłumy wiernych modliły się za papieża przed pałacem. Tuż po momencie śmierci 2 kwietnia 2005 miała miejsce uroczysta msza dedykowana Janowi Pawłowi II, celebrowana w kościele Franciszkanów przez kardynała Franciszka Macharskiego. Przez kolejne dni przed pałacem składano kwiaty, różnego rodzaju pamiątki i zapalano znicze. Na parapecie przy "oknie papieskim" postawiono symboliczny krzyż.
Podczas swojej pielgrzymki do Polski, Benedykt XVI w dniach 26–28 maja 2006 odwiedził Kraków i rezydował wówczas w pałacu. Kilkakrotnie przemawiał do wiernych, nawiązując tym do tradycji swojego poprzednika.
Przed pałacem często organizowane są czuwania, koncerty, natomiast "okno papieskie" przyozdobione jest wizerunkiem Jana Pawła II.
Na dziedzińcu pałacu znajduje się pomnik Jana Pawła II ufundowany i wykonany przez Jole Sensi Croci. Z inicjatywy papieża został przeniesiony do Krakowa podczas pierwszej jego pielgrzymki do Polski w 1979 roku. Odsłonięto go 18 maja 1980 na pamiątkę jubileuszu 60. urodzin papieża.

</doc>
<doc id="1292547" url="https://pl.wikipedia.org/wiki?curid=1292547" title="Walka żywiołów">
Walka żywiołów

Walka żywiołów (ang. "The Squid and the Whale") – amerykańska tragikomedia filmowa z 2005 roku w reżyserii Noaha Baumbacha.
Fabuła.
Bernard uważa siebie za wielkiego pisarza, musi jednak wieść żywot uniwersyteckiego nauczyciela. Gdy jego żona odkrywa w sobie talent pisarski, zazdrość rozbija rodzinę, zmuszając dwóch synów do opowiedzenia się po jednej ze stron.
Nagrody i nominacje (wybrane).
Oscary za rok 2005
Złote Globy 2005
Nagroda Satelita 2005

</doc>
<doc id="1292548" url="https://pl.wikipedia.org/wiki?curid=1292548" title="Neu-Westend (stacja metra)">
Neu-Westend (stacja metra)

Neu-Westend - stacja metra w Berlinie, w dzielnicy Westend, w okręgu administracyjnym Charlottenburg-Wilmersdorf na linii U2. Stacja została otwarta w 1922.

</doc>
<doc id="1292552" url="https://pl.wikipedia.org/wiki?curid=1292552" title="Christo Stambołski">
Christo Stambołski

Christo Stambołski (bułg. "Христо Стамболски") – lekarz bułgarski, walczący o wolność Bułgarii oraz niezależność cerkwi bułgarskiej od duchowieństwa greckiego. Przyczynił się do obudzenia tożsamości narodowej Bułgarów.

</doc>
<doc id="1292559" url="https://pl.wikipedia.org/wiki?curid=1292559" title="Olympia-Stadion (stacja metra)">
Olympia-Stadion (stacja metra)

Olympia-Stadion - stacja metra, w dzielnicy Westend, w okręgu administracyjnym Charlottenburg-Wilmersdorf na linii U2. Stacja została otwarta w 1913. Znajduje się w pobliżu Stadionu Olimpijskiego.

</doc>
<doc id="1292563" url="https://pl.wikipedia.org/wiki?curid=1292563" title="Ruhleben (stacja metra)">
Ruhleben (stacja metra)

Ruhleben - stacja końcowa metra w Berlinie, w dzielnicy Westend, w okręgu administracyjnym Charlottenburg-Wilmersdorf na linii U2. Stacja została otwarta w 1929.

</doc>
<doc id="1292564" url="https://pl.wikipedia.org/wiki?curid=1292564" title="Uciekający pociąg">
Uciekający pociąg

Uciekający pociąg (ang. "Runaway Train") – amerykańsko-izraelski film sensacyjny z 1985 roku.
Fabuła.
Z więzienia na Alasce uciekają recydywiści Manny i młody Buck. Zbiegowie wsiadają w stojący na bocznicy kolejowej skład. Pociąg rusza, maszynista dostaje zawału i umierając wypada ze składu czterech lokomotyw, które z uszkodzonymi hamulcami oraz pozbawione wszelkiej kontroli pędzą z coraz większą prędkością. W ślad za nimi rusza naczelnik więzienia Ranken, który za wszelką cenę chcę złapać Manny’ego.
Film kończy cytat z "Ryszarda III" Williama Shakespeare’a, w wolnym tłumaczeniu:
„Bestia najgorsza zna nieco litości, lecz ja jej nie znam, więc nie jestem bestią”.

</doc>
<doc id="1292602" url="https://pl.wikipedia.org/wiki?curid=1292602" title="Landshut Hauptbahnhof">
Landshut Hauptbahnhof

Landshut Hauptbahnhof, Landshut(Bay)Hbf – główny dworzec kolejowy w Landshut, w kraju związkowym Bawaria, w Niemczech. Znajdują się tu 4 perony.

</doc>
<doc id="1292620" url="https://pl.wikipedia.org/wiki?curid=1292620" title="Bokser (film 1997)">
Bokser (film 1997)

Bokser (ang. "The Boxer") – amerykańsko-irlandzki film obyczajowy z 1997 roku w reżyserii Jima Sheridana.
Opis fabuły.
Danny Flynn jest żołnierzem IRA. Trafia do więzienia, po 14 latach opuszcza je i postanawia zmienić swoje życie. Przez swoją działalność stracił kobietę, która wyszła za innego. Postanawia założyć szkołę bokserską, do której mogliby chodzić protestanci i katolicy. Jednak nie wszystkim się to spodobało.

</doc>
<doc id="1292646" url="https://pl.wikipedia.org/wiki?curid=1292646" title="Droga I/52 (Czechy)">
Droga I/52 (Czechy)

Droga krajowa 52 () – droga krajowa I kategorii w Czechach. Trasa zaczyna się w Brnie i biegnie na południe w kierunku Mikulova, gdzie na dawnym przejściu granicznym łączy się z austriacką drogą krajową B7. Na odcinku Modřice – Pohořelice trasa jest oznakowana jako autostrada D52. 
Całkowita długość drogi wynosi 49,743 km, z czego około 17 km posiada parametry autostrady.
W latach 1940 – 1945 wchodziła w skład Reichsstraße 116.
Trasy europejskie.
Arteria jest fragmentem szlaku E461. Do 1983 roku była częścią trasy E7.
Opłaty.
Przejazd drogą jest płatny dla pojazdów o masie całkowitej przekraczającej 3,5 tony. Opłatę uiszcza się elektronicznie, poprzez specjalne urządzenie pokładowe instalowane w pojeździe.

</doc>
<doc id="1292686" url="https://pl.wikipedia.org/wiki?curid=1292686" title="Marburg Süd">
Marburg Süd

Marburg Süd – przystanek kolejowy w Marburgu, w kraju związkowym Hesja, w Niemczech. Znajdują się tu 2 perony.

</doc>
<doc id="1292717" url="https://pl.wikipedia.org/wiki?curid=1292717" title="Droga I/40 (Czechy)">
Droga I/40 (Czechy)

Droga krajowa 40 (cz. "Silnice I/40") – droga krajowa w południowych Czechach. Łączy drogę krajową 52 z miasteczkiem Poštorná oraz za pośrednictwem drogi krajowej 55 z Autostradą D2.

</doc>
<doc id="1292734" url="https://pl.wikipedia.org/wiki?curid=1292734" title="Beksa">
Beksa

Beksa − amerykańska komedia muzyczna z 1990 roku, wyśmiewający tamtejsze stroje, zachowania, muzykę film satyryczny.
Fabuła.
Wade Walker zwany "Beksą" jest sierotą. Jego rodzice zostali straceni na krześle elektrycznym. Zakochuje się w panience z dobrego domu, Allison. Dziewczyna należy do tak zwanej "wyższej elity społecznej", przez co jej babcia nie pozwala się spotykać z Beksą. Bohaterowie poznają się w przychodni na zastrzykach i zaczyna się ich wielka miłość.

</doc>
<doc id="1292776" url="https://pl.wikipedia.org/wiki?curid=1292776" title="Szachty (stacja kolejowa)">
Szachty (stacja kolejowa)

Szachty – stacja kolejowa w Szachtach, w obwodzie rostowskim, w Rosji. Znajdują się tu 2 perony.

</doc>
<doc id="1292790" url="https://pl.wikipedia.org/wiki?curid=1292790" title="Wodospad Wiktorii">
Wodospad Wiktorii



</doc>
<doc id="1292834" url="https://pl.wikipedia.org/wiki?curid=1292834" title="Park Narodowy Wodospadów Wiktorii">
Park Narodowy Wodospadów Wiktorii



</doc>
<doc id="1292851" url="https://pl.wikipedia.org/wiki?curid=1292851" title="Imola (stacja kolejowa)">
Imola (stacja kolejowa)

Imola (wł: "Stazione di Imola") – stacja kolejowa w Imoli, w regionie Emilia-Romania, we Włoszech. Znajdują się tu 2 perony. Posiada kategorię srebrną.

</doc>
<doc id="1292894" url="https://pl.wikipedia.org/wiki?curid=1292894" title="Prezydenci Lublina">
Prezydenci Lublina



</doc>
<doc id="1292911" url="https://pl.wikipedia.org/wiki?curid=1292911" title="Kardiogram (film)">
Kardiogram (film)

Kardiogram – polski dramat psychologiczny z 1971 roku w reżyserii Romana Załuskiego, zrealizowany na podstawie powieści "Nigdy na świecie" autorstwa Aleksandra Minkowskiego i według scenariusza Ireneusza Iredyńskiego.
Film nakręcono w Szczebrzeszynie, Zamościu i we wsi Brody Małe.
Obsada.
Źródło: Filmpolski.pl.

</doc>
<doc id="1292943" url="https://pl.wikipedia.org/wiki?curid=1292943" title="13 Brygada Zmechanizowana">
13 Brygada Zmechanizowana

13 Brygada Zmechanizowana im. gen. broni Józefa Hallera (13 BZ) – dawny związek taktyczny wojsk zmechanizowanych Sił Zbrojnych RP.
Formowanie i zmiany organizacyjne.
W 1995, w garnizonie Czarne, na bazie części pododdziałów 6 Pułku Zmechanizowanego sformowana została 13 Brygada Zmechanizowana.
Brygada wchodziła w skład 2 Pomorskiej Dywizji Zmechanizowanej. Kultywowała tradycje 13 Dywizji Piechoty okresu II RP.
W związku z rozwiązaniem 2 Dywizji Zmechanizowanej do 31 grudnia 1998 brygada została rozformowana, a jej sztandar przekazano do Muzeum Wojska Polskiego w Warszawie.

</doc>
<doc id="1292968" url="https://pl.wikipedia.org/wiki?curid=1292968" title="Neftali">
Neftali



</doc>
<doc id="1293031" url="https://pl.wikipedia.org/wiki?curid=1293031" title="Zaraza (film)">
Zaraza (film)

Zaraza – polski film fabularny (dramat psychologiczny) z 1971 w reżyserii Romana Załuskiego, którego scenariusz powstał na podstawie reportażu Jerzego Ambroziewicza. Film nawiązuje do prawdziwych wydarzeń mających miejsce w 1963 we Wrocławiu, a mianowicie epidemii czarnej ospy w tym mieście. W filmie pojawia się postać dr. Rawicza, znana z debiutu filmowego Załuskiego "Kardiogram".
Plenery: Wrocław, Szczodre koło Wrocławia.
Polska premiera odbyła się w podwójnym pokazie z animowanym "Młynem" Mirosława Kijowicza z 1971 roku.

</doc>
<doc id="1293059" url="https://pl.wikipedia.org/wiki?curid=1293059" title="Brześć Centralny">
Brześć Centralny

Brześć Centralny (, ) – stacja kolejowa w Brześciu, w obwodzie brzeskim, na Białorusi. Przejście graniczne z Polską. Znajduje się tu 5 peronów, kilka budynków stacyjnych (w tym główny budynek dworca z poczekalnią, kasami, przechowalnią bagażu, pocztą, restauracją, sklepami, kantorami i punktami usługowymi), punkt odprawy celnej i paszportowej, budynek dworca podmiejskiego, lokomotywownia oraz punkt zamiany wózków wagonowych z europejskiego rozstawu toru (1435 mm) na wschodni (1520 mm) i odwrotnie.
Historia.
Stacja powstała w XIX w. na drodze żelaznej moskiewsko-brzeskiej pomiędzy stacją Żabinka i stacją drogi żelaznej warszawsko-terespolskiej Terespol.
Początkowo dworzec w Brześciu Litewskim powstał w 1886 jako jednopiętrowy budynek w stylu neogotyckim po tym, jak wybudowano kolej moskiewsko-brzeską połączoną z warszawsko-terespolską drogą żelazną. Obiekt zaprojektowali rosyjscy architekci J. Garbunow, W. Lorberg i L. Nikolai. Dworzec otwarto 28 maja 1886 w obecności cesarza Aleksandra III). Budynek został zniszczony w czasie I wojny światowej (1915) przez cofające się wojska rosyjskie.
W czasie, gdy Brześć należał do II Rzeczypospolitej, zbudowano nowe budynki stacyjne. Według wspomnień współczesnych, "„Okazały, biały budynek stacji kolejowej, przebudowany w 1930, miał obszerną główną salę. U jej wejścia, w donicach stały dwie duże palmy, a podłogę pokrywała barwnie stonowana mozaikowa posadzka. Wnętrze stacji było przyjemne i eleganckie. W rogu sali dla wygody podróżujących mieścił się bufet zaopatrzony w lokalne przysmaki. Z dworca wiodły dwa główne wyjścia, z frontu na podjazd zasadniczo przeznaczony dla ruchu kołowego, natomiast od tyłu było wyjście dla pieszych. Przed frontem dworca, po obu stronach szerokiego placu, stały jednokonne dorożki. Dorożkarze czekający na pasażerów drzemali na kozłach, albo w małych grupkach prowadzili żywe rozmowy; konie łbami zatopionymi w zawieszonych workach z obrokiem spokojnie posilały się opędzając ogonami natarczywe muchy”".
Główny budynek dworcowy, uszkodzony w czasie II wojny światowej, przebudowano w stylu "klasycyzmu stalinowskiego" w latach 1953–1957, czemu sprzyjał m.in. Kliment Woroszyłow. Na bazie zrujnowanego przedwojennego dworca zbudowano gmach w stylu socrealizmu z dwukondygnacyjną wieżą, na szpicu której znajduje się czerwona gwiazda. Położony na granicy polsko-sowieckiej dworzec miał być wizytówką Kraju Rad. Jak pisze Ryszard Kapuściński: "„Dworzec w Brześciu został kiedyś zbudowany w stylu stalinowskiej architektury pokazowej (brama wjazdowa do Związku Radzieckiego) – blichtr, pompa, złocenia marmury. Ale wszystko to przeszłość. Tynki odpadają, odrzwia nie chcą się zamknąć, żyrandole połamane, poskręcane, ślepe”".
W latach 2000. dworzec w Brześciu przeszedł gruntowną rekonstrukcję (z zachowaniem wszystkich symboli komunistycznych).

</doc>
<doc id="1293146" url="https://pl.wikipedia.org/wiki?curid=1293146" title="Coswig (stacja kolejowa)">
Coswig (stacja kolejowa)

Coswig – stacja kolejowa w Coswig, w kraju związkowym Saksonia, w Niemczech. Znajdują się tu 3 perony.

</doc>
<doc id="1293147" url="https://pl.wikipedia.org/wiki?curid=1293147" title="Paweł Działyński">
Paweł Działyński



</doc>
<doc id="1293159" url="https://pl.wikipedia.org/wiki?curid=1293159" title="14 Brygada Zmechanizowana">
14 Brygada Zmechanizowana

14 Brygada Zmechanizowana im. Bohaterów Westerplatte (14 BZ) – dawny związek taktyczny wojsk zmechanizowanych Sił Zbrojnych RP
Formowanie i zmiany organizacyjne.
Brygadę sformowano w 1995 na bazie rozformowywanego 100 Pułku Zmechanizowanego. Wchodziła w skład 16 Dywizji Zmechanizowanej. W wyniku kolejnych zmian restrukturyzacyjnych w Wojsku Polskim w 2000 brygadę rozformowano. Jej miejsce w 16 Dywizji Zmechanizowanej zajęła 20 Brygada Zmechanizowana z rozwiązanej 15 Dywizji Zmechanizowanej.
Sztandar 14 BZ przekazany został do Muzeum Wojska Polskiego w Warszawie.
Struktura organizacyjna.
Uzbrojenie: bojowe wozy piechoty BWP-1, czołgi T-55AM Merida, haubice samobieżne 2S1 Goździk, armaty przeciwlotnicze ZU-23-2, opancerzone samochody rozpoznawcze BRDM-2
Przekształcenia.
1 Warszawski Pułk Czołgów → 1 Warszawska Brygada Pancerna im. Bohaterów Westerplatte → 1 Warszawski Pułk Czołgów → 100 Pułk Zmechanizowany → 14 Brygada Zmechanizowana

</doc>
<doc id="1293179" url="https://pl.wikipedia.org/wiki?curid=1293179" title="Pogrzeb kartofla">
Pogrzeb kartofla

Pogrzeb kartofla – polski dramat obyczajowy z 1990 roku w reżyserii i według scenariusza Jana Jakuba Kolskiego. Film, osadzony w realiach tużpowojennej Polski okresu reformy rolnej, porusza temat antysemityzmu na polskiej prowincji. Początkowo "Pogrzeb kartofla" został negatywnie przyjęty przez polskich krytyków filmowych, lecz z czasem doczekał się wyważonych analiz, upatrujących w nim zniuansowanego portretu wzajemnych napięć pomiędzy chłopstwem a ziemiaństwem w zmieniającym się ustroju politycznym.
Fabuła.
"Pogrzeb kartofla" powstał z inspiracji rodzinną historią reżysera Jana Jakuba Kolskiego. Jego dziadek po kądzieli, popielawski rymarz Jakub Szewczyk (w filmie przemianowany na Mateusza), był szefem obwodu Armii Krajowej, który w 1946 roku wrócił z pobytu w obozie zagłady w Auschwitz-Birkenau. Syn Jakuba, Wacław (ekranowy Jurek), został zamordowany przez byłego podkomendnego, który przeszedł na stronę Urzędu Bezpieczeństwa.
Akcja "Pogrzebu kartofla" dzieje się w 1946 roku, w trakcie przeprowadzania zapoczątkowanej w 1944 roku reformy rolnej. Filmowy Mateusz dowiaduje się, że do śmierci Jurka przyczynili się usłużni nowej władzy mieszkańcy folwarku. Co więcej, chłopi pragną pozbyć się także samego Mateusza, biorąc go za Żyda. W akcie desperacji Mateusz zsuwa przed sąsiadami spodnie, pokazując obozowy numer z czerwonym trójkątem z literą P, oznaczającym więźnia politycznego oraz nie-Żyda, Polaka. Film kończy alegoryczna scena, w której Mateusz obserwuje chłopca zakopującego w ziemi trzy kartofle. Ten wyjaśnia, że został wyrzucony z transportu do obozu zagłady przez jego żydowską rodzinę, podczas gdy oni sami zginęli w Zagładzie (chłopiec używa sformułowania „Wiesz chyba, co się robi z Żydami”).
Obsada aktorska.
"Źródło: Filmpolski.pl"
Produkcja.
"Pogrzeb kartofla" był pełnometrażowym debiutem reżyserskim Jana Jakuba Kolskiego, nakręconym w momencie transformacji ustrojowej w Polsce. Film, wyprodukowany w Studiu Filmowym im. Karola Irzykowskiego pod opieką artystyczną Wojciecha Marczewskiego, był kręcony w rodzinnej wsi Kolskiego, Popielawach. Za zdjęcia do utworu Kolskiego odpowiadał Wojciech Todorow; za scenografię – Jacek Turewicz; natomiast muzykę do filmu napisał Zygmunt Konieczny. Film zmontowała Ewa Pakulska.
Rolę Mateusza zagrał Franciszek Pieczka, od którego występu zaczęła się ustawiczna współpraca z Kolskim. Pieczka wystąpił łącznie w ośmiu filmach Kolskiego, z czego ostatnim było "Serce, serduszko" (2014).
Odbiór.
"Pogrzeb kartofla" w Polsce zebrał przeważnie negatywne recenzje, które zdradzały jednak bezradność krytyków wobec tematu filmu. Przykładowo, Tomasz Jopkiewicz z „Filmu” pisał o debiucie Kolskiego jako „koszmarze […] filmowanym bez przekonania”, natomiast Mateusz Werner dezawuował kwestię filmowego antysemityzmu słowami: „Czy tamci ludzie byli tacy? Kolski nie może tego wiedzieć – jest na to zbyt młody. Ja zresztą również”. Bożena Janicka stawiała z kolei Kolskiemu zarzut nieudanego naśladownictwa powieści "Malowany ptak" Jerzego Kosińskiego: „Poetyka filmu: inferno, cel – artystyczny”. Sam Kolski zdecydowanie odrzucał ów zarzut, twierdząc, że przed napisaniem scenariusza "Pogrzebu kartofla" nie znał utworu Kosińskiego, co uczynił dopiero po usłyszeniu głosów krytyki. Kosińskiego odrzucił jako „mało zdolnego pisarza”. Natomiast słowa Wernera reżyser po latach kwitował następująco: […] dostawałem pytania, czemu trzydziestoczterolatek sięga po temat wojny, która go nie dotyczy. Nie dotyczy? Dobre sobie. Kilkanaście lat na paru metrach kwadratowych z dziadkiem i babcią z takimi dziurami w sercach, że było przez nie widać Amerykę.Głosom krytyków towarzyszyło jednak również odrzucenie "Pogrzebu kartofla" przez publiczność. Podczas premierowych pokazów film w 1991 roku obejrzało zaledwie 5768 widzów. Na Festiwalu Polskich Filmów Fabularnych nagrodzony został jedynie Zygmunt Konieczny (za kompozycję do filmu). Jedynie dzięki wstawiennictwu francuskiego krytyka Gilles’a Jacoba "Pogrzeb kartofla" pokazano na Festiwalu Filmowym w Cannes, gdzie film został pozytywnie przyjęty i otrzymał wyróżnienie Un Certain Regard.
Kulturoznawczyni Klaudia Węgrzyn upatrywała w "Pogrzebie kartofla" psychoanalitycznej wykładni ukutego 15 lat po powstaniu filmu pojęcia „prześnionej rewolucji” Andrzeja Ledera, wedle której klasa chłopska podczas II wojny światowej nie tylko podświadomie pragnęła pozbycia się klasy posiadaczy (ziemian, Żydów), ale w obliczu zmian ustrojowych doszukiwała się Żydów u osób nimi niebędących. Zdaniem Jakuba Zajdla narracja "Pogrzebu kartofla" układa się w spiralę; zło wyrządzone przez chłopów wraca do nich, a Szewczyk, zamiast wyjechać, zmusza mieszkańców do poniesienia odpowiedzialności za przemoc, jakiej dopuszczono się na jego synu.
Filmoznawca Sebastian Jagielski usprawiedliwiał z kolei częściowo zachowanie filmowych antybohaterów: „Chłopi są tu prymitywni, chytrzy i bezwzględni, ale też – jak sugeruje Kolski – po latach poniżeń, życia w nędzy i zależności od dworu i pana wreszcie mają szansę odbić się od dna”. Jagielski dopowiadał zarazem, że to negatywny odbiór "Pogrzebu kartofla" w chwili premiery spowodował, że „w kolejnych filmach reżyser zwrócił się w stronę realizmu magicznego, ludowej baśniowości, a czasami nawet cepelii”.

</doc>
<doc id="1293184" url="https://pl.wikipedia.org/wiki?curid=1293184" title="16 Dywizja Zmechanizowana">
16 Dywizja Zmechanizowana



</doc>
<doc id="1293192" url="https://pl.wikipedia.org/wiki?curid=1293192" title="Obszar Natura 2000">
Obszar Natura 2000

Obszar Natura 2000 – obszar ochrony sieci Natura 2000. Wyróżnia się trzy typy obszarów:

</doc>
<doc id="1293199" url="https://pl.wikipedia.org/wiki?curid=1293199" title="Natura 2000">
Natura 2000

Natura 2000 – program sieci obszarów objętych ochroną przyrody na terytorium Unii Europejskiej. Celem programu jest zachowanie określonych typów siedlisk przyrodniczych oraz gatunków, które uważane są za cenne i zagrożone w skali całej Europy. Wspólne działanie na rzecz zachowania dziedzictwa przyrodniczego Europy w oparciu o jednolite prawo ma na celu optymalizację kosztów i spotęgowanie korzystnych dla środowiska efektów.
Podstawą programu Natura 2000 są dwie unijne dyrektywy – dyrektywa ptasia, przyjęta w 1979, a następnie zastąpiona dyrektywą z 2009 oraz dyrektywa siedliskowa (habitatowa) z 1992. Cała sieć Natura 2000 liczy ponad 26400 obszarów zajmujących ponad 318 tys. km² powierzchni morskiej i ponad 788 tys. km² powierzchni lądowej, co stanowi 18% powierzchni krajów Unii Europejskiej.
Zasady wyznaczania.
W ramach programu wyznaczone zostają tzw. obszary specjalnej ochrony ptaków (OSO, z ang. "Special Protection Areas", "SPA") oraz "specjalne obszary ochrony siedlisk" (SOO, z ang. "Special Areas of Conservation", "SAC"), na których obowiązują ochronne regulacje prawne. Obszary są wyznaczane niezależnie od siebie, mogą więc ze sobą sąsiadować oraz przenikać.
Obszary specjalnej ochrony ptaków są wyznaczane samodzielnie przez każde państwo. W celu dodania terenu jako obszar specjalnej ochrony ptaków, udowodnione być musi występowanie gatunków ptaków zawartych w tzw. dyrektywie ptasiej w załączniku 1. bądź wykorzystanie go jako miejsce zimowiska lub postoju podczas wędrówek. Komisja Europejska kontroluje zgodność wyznaczonych obszarów z siecią tzw. IBA. W praktyce każdy obszar spełniający naukowe kryteria IBA musi być wyznaczony jako obszar specjalnej ochrony ptaków.
W zakresie specjalnych obszarów ochrony siedlisk, każde państwo członkowskie musi opracować i przedstawić Komisji Europejskiej listę leżących na jego terytorium obszarów najcenniejszych pod względem przyrodniczym, odpowiadających gatunkowo i siedliskowo wymogom zawartym w dyrektywie siedliskowej. Po przedłożeniu listy, następuje proces ewaluacji i selekcji obszarów na poziomie europejskim. Kluczowym elementem tej procedury jest Seminarium Biogeograficzne na którym ocenia się kompletność sieci dla każdego z gatunków i siedlisk będących przedmiotami ochrony, a występujących w danym państwie. Następnie Komisja Europejska zatwierdza w trybie decyzji obszary pod nazwą "obszar mający znaczenie dla Wspólnoty" ("Site of Community Importance", "SCI") i od tej chwili obowiązują wszystkie przepisy ochronne. Państwo członkowskie ma następnie obowiązek w ciągu 6 lat wyznaczyć obszary krajowym aktem prawnym, co do listy, granic i przedmiotów ochrony obszarów akt ten musi być tożsamy z decyzją Komisji.
Zasady funkcjonowania.
Obszary Natura 2000 są obszarami ochrony określonych typów siedlisk przyrodniczych oraz gatunków, tj. tylko te gatunki i siedliska są przedmiotami ochrony. Funkcjonowanie obszaru opiera się na trzech kluczowych obowiązkach.
Obowiązek oceny.
Każdy plan lub przedsięwzięcie, które potencjalnie mogłoby wpływać na obszar Natura 2000, musi być – przed zezwoleniem na nie – ocenione pod kątem tego wpływu. Nie można zezwolić na realizację przedsięwzięcia, którego wpływ na obszar Natura 2000 byłby znacząco negatywny. Obowiązuje przy tym zasada ostrożności – wszystkie racjonalne wątpliwości muszą być interpretowane na korzyść ochrony obszaru, a przeciwko przedsięwzięciu, tj. do zezwolenia na przedsięwzięcie konieczne jest uzyskanie pewności, że znaczący negatywny wpływ jest wykluczony. Wyjątkowo, mimo znaczącego negatywnego wpływu przedsięwzięcia na obszar, można na nie zezwolić jeśli jego realizacja wynika z koniecznych przyczyn nadrzędnego interesu publicznego, nie ma możliwości zastosowania rozwiązań alternatywnych oraz zostanie zagwarantowana kompensacja przyrodnicza. Konieczne jest także poinformowanie Komisji Europejskiej o wydaniu zgody (w przypadku oddziaływania na siedliska lub gatunki priorytetowe może być wymagana uprzednia opinia Komisji). Powyższe kwestie reguluje art. 6 ust. 3 i 4 dyrektywy siedliskowej.
Obowiązek zapobiegania wszelkim pogorszeniom.
Organ sprawujący nadzór nad obszarem Natura 2000 zobowiązany jest zapobiec wszelkim pogorszeniom stanu siedlisk i znaczącemu niepokojeniu gatunków, będących w danym obszarze przedmiotami ochrony. Dotyczy to także zapobieganiu pogorszeniom spowodowanym przez czynniki naturalne, albo pogorszeniom w wyniku legalnej, niewymagającej szczególnych zezwoleń działalności człowieka. Obowiązek ten wywodzi się z art. 6 ust. 2 dyrektywy siedliskowej.
Obowiązek proaktywnej ochrony.
Należy wprowadzić specjalne środki ochronne (np. regulacje prawne, systemy umów, działania ochrony czynnej, ustanawianie i wdrażanie odpowiednich planów), gwarantujące docelowo zachowanie przedmiotów ochrony we właściwym stanie ochrony. Obowiązek ten dla obszarów siedliskowych wywodzi się z art. 6 ust. 1 dyrektywy siedliskowej, a dla obszarów ptasich – z art. 4 dyrektywy ptasiej.
W Polsce obowiązek oceny jest realizowany w formie postępowania administracyjnego; organem właściwym do orzekania o możliwości wystąpienia znaczącego negatywnego wpływu przedsięwzięcia na obszar, i tym samym "de facto" do rozstrzygania o możliwości realizacji przedsięwzięcia, jest Regionalny Dyrektor Ochrony Środowiska.
Obowiązek zapobiegania pogorszeniom jest realizowany przez bieżące działania organów administracji i organów ochrony przyrody, w szczególności organów sprawujących nadzór nad danym obszarem.
Dla wykonania obowiązku zapobiegania pogorszeniom i obowiązku proaktywnej ochrony przewiduje się sporządzanie i ustanawianie, dla każdego obszaru Natura 2000, co najmniej raz na 10 lat tzw. planu zadań ochronnych. W razie potrzeby, dla obszaru lub jego części, może być też sporządzany i ustanawiany na 20 lat plan ochrony.
Natura 2000 w Polsce.
Polska zobowiązała się do wyznaczenia na swoim terytorium sieci Natura 2000 w Traktacie ateńskim z 16 kwietnia 2003, stanowiącym podstawę prawną przystąpienia Polski i dziewięciu innych krajów europejskich do Unii Europejskiej. Przepisy unijne stanowiące podstawę dla tworzenia sieci Natura 2000 zostały wprowadzone do polskiego prawa wraz z wejściem w życie ustawy z dnia 16 kwietnia 2004 r. o ochronie przyrody.
Przygotowania do wprowadzenia sieci Natura 2000 w Polsce rozpoczęły się już w końcu lat 90. Sporządzone zostały wówczas wstępne analizy zasobów siedlisk i gatunków wymagających ochrony w sieci. Prowadzone były także negocjacje na temat uzupełnienia przepisów unijnych o siedliska i gatunki wymagające ochrony w Polsce, a nieobecne w krajach starej UE i w konsekwencji też nie objęte ochroną ówczesnego prawa unijnego. W działaniach tych uczestniczyli przede wszystkim naukowcy z Instytutu Ochrony Przyrody PAN z Krakowa i urzędnicy Ministerstwa Środowiska.
Eksperci z Centrum Informacji o Środowisku UNEP/GRID i Instytutu Ochrony Przyrody w Krakowie opracowali w 2001 r. „Koncepcję sieci Natura 2000 w Polsce”. Dokument ten zawierał wstępną identyfikację i opisy obszarów, wykazy siedlisk i gatunków oraz form ochrony na obszarach proponowanych do sieci, także mapy przedstawiające umiejscowienie tych obszarów. W propozycji tej ostoje zajmowały 13,5% powierzchni kraju.
W latach 2002–2003 koncepcja sieci Natura 2000 w Polsce rozwijana była przez Narodową Fundację Ochrony Środowiska współdziałającą z Instytutem Ochrony Przyrody PAN w Krakowie oraz Zakładem Ornitologii PAN w Gdańsku i Centrum GRID – Warszawa. Naukowcy z tych ośrodków otrzymywali dane od Wojewódzkich Zespołów Realizacyjnych, to jest grup specjalistów, głównie przyrodników powołanych przez wojewodów do tworzenia koncepcji sieci w poszczególnych województwach. Dane te były zestawiane w formularzach (tzw. Standardowych Formularzach Danych) wymaganych przez Komisję Europejską. W trakcie tworzenia koncepcji sieci nie została przeprowadzona powszechna inwentaryzacja siedlisk i gatunków chronionych, a wszelkie prace oparte były na materiałach publikowanych, dokumentacjach i wiedzy przyrodników współpracujących z wymienionymi organami.
W 2004 przeprowadzone zostały pośpieszne konsultacje społeczne, w trakcie których samorządy powszechnie wyraziły sprzeciw dla przedstawionych propozycji. Przygotowana koncepcja sieci obszarów chronionych została okrojona także po interwencji Departamentu Wodnego MŚ oraz Dyrekcji Generalnej Lasów Państwowych. W efekcie w maju 2004 rząd polski przekazał Komisji Europejskiej skromną w stosunku do projektu wyjściowego koncepcję sieci obszarów siedliskowych Natura 2000, a w lipcu 2004 ukazało się rozporządzenie wyznaczające ostoje ptasie z podobnie okrojonym zestawieniem obszarów.
Ograniczenie sieci Natura 2000 spowodowało niezadowolenie środowisk eksperckich i organizacji pozarządowych zaangażowanych wcześniej w jej tworzenie. Efektem tego była publikacja w grudniu 2004 tzw. listy cieni ("Shadow List") obszarów Natura 2000. Opracowanie to zawierało krytyczny przegląd zatwierdzonego projektu oraz propozycje uzupełnienia sieci Natura 2000 adekwatnie do kryteriów unijnych.
Komisja Europejska wystosowała do polskiego rządu ostrzeżenie w związku z niedostatecznym poziomem wdrożenia programu Natura 2000. Wobec braku zdecydowanych działań naprawczych w kwietniu 2006 roku rozpoczęła „procedurę naruszeniową” przeciwko Polsce.
W grudniu 2006 przesłano Polsce tzw. uzasadnioną opinię, co było ostatnim ostrzeżeniem przed wszczęciem procesu przed Europejskim Trybunałem Sprawiedliwości. Ponieważ i to nie dało oczekiwanych efektów w grudniu 2007 Komisja wniosła do Europejskiego Trybunału Sprawiedliwości skargę o niewystarczające wyznaczenie obszarów specjalnej ochrony ptaków przez Polskę.
Stanowisko Komisji Europejskiej spowodowało, że sieć Natura 2000 była sukcesywnie uzupełniana w kolejnych latach. Równocześnie także w miarę gromadzenia nowych danych dopracowywana była też "Shadow List".
Do końca 2008 rząd Polski wyznaczył w drodze rozporządzenia 141 obszarów specjalnej ochrony ptaków oraz wysłał do Komisji Europejskiej 364 propozycje specjalnych obszarów ochrony siedlisk (stan na 2008). Komisja Europejska decyzjami z listopada 2007, stycznia 2008 i grudnia 2008 zatwierdziła te obszary jako obszary mające znaczenie dla Wspólnoty, w wyniku czego stały się one „pełnoprawnymi” obszarami Natura 2000.
W 2008 podjęte zostały prace nad kolejnym rozszerzeniem sieci specjalnych obszarów ochrony siedlisk. We wszystkich województwach powołano Wojewódzkie Zespoły Specjalistyczne, złożone z ekspertów, które opracowały projekt rozszerzenia sieci. 30 października 2009 Generalny Dyrektor Ochrony Środowiska przesłał do Komisji Europejskiej listę 466 nowych obszarów. W rezultacie siedliskowa część sieci wzrosła do 823 obszarów pokrywających ok. 11% powierzchni Polski. Minister uważał, że sieć jest już zamknięta, podczas gdy organizacje pozarządowe uważają, że trzeba jeszcze do niej dodać ok. 40-50 obszarów.
W dniach 24–25 marca 2010 odbyło się Bilateralne Seminarium Biogeograficzne weryfikujące kompletność sieci specjalnych obszarów ochrony siedlisk w Polsce, wykazując wciąż istniejące braki. 18 maja 2010 organizacje pozarządowe, na podstawie wyników Seminarium, ogłosiły aktualizację „Shadow List” zawierającą 33 obszary niezbędne jeszcze do utworzenia i 22 obszary, których granice powinny być powiększone.
W kwietniu 2012 do sieci włączono 3 nowe obszary Natura 2000 oraz powiększono 4 już istniejące, co było związane z koniecznością wykonania kompensacji przyrodniczej za zniszczenia powstałe w wyniku budowy drogi ekspresowej S3 na odcinku Szczecin (Klucz) – węzeł Gorzów Północ.
W październiku 2012 Polska przekazała do KE kolejną listę obszarów uzupełniających sieć w Polsce. Zaproponowano wówczas 22 nowe obszary, a także powiększono kilkanaście istniejących. Dodatkowo wprowadzono zmiany w 24 obszarach, dla których zmiany granic (zarówno powiększenia, jak i pomniejszenia) wynikały z prac nad planami zadań ochronnych, dostosowania ich do przebiegu granic rezerwatów przyrody oraz parków narodowych, doprecyzowania do podziału ewidencyjnego i granic wydzieleń leśnych oraz korekt błędów rysowniczych. Zlikwidowano także 3 obszary, które zostały włączone w granice powiększanych obszarów. 
W kolejnych latach wprowadzano szereg zmian w sieci Natura 2000 w Polsce, przede wszystkim dotyczyły one przebiegu granic poszczególnych obszarów. Proponowano także nowe obszary. W grudniu 2019 r. Rada Ministrów zgodziła się na zaproponowanie jednego nowego obszaru: Dziki Ostrów , a w styczniu 2021 r. na 14 nowych obszarów
Aktualnie sieć Natura 2000 w Polsce zajmuje ok. 20% powierzchni lądowej kraju. W jej skład wchodzi: 850 obszarów mających znaczenie dla Wspólnoty/specjalnych obszarów ochrony siedlisk (dodatkowo 14 obszarów zaproponowanych w 2021 r., czekających na zatwierdzenie przez Komisję Europejską) oraz 145 obszarów specjalnej ochrony ptaków. 20 maja 2022 roku w Polsce znajdowało się 999 obszarów objętych ochroną w ramach programu Natura 2000 .

</doc>
<doc id="1293200" url="https://pl.wikipedia.org/wiki?curid=1293200" title="Karol Herman Stępień">
Karol Herman Stępień

Karol Herman Stępień OFMConv (ur. 21 października 1910 w Łodzi, zm. 19 lipca 1943 w Borowikowszczyźnie) – polski franciszkanin konwentualny z klasztoru oo. Franciszkanów z Iwieńca, błogosławiony Kościoła katolickiego.
Życiorys.
Do zakonu wstąpił w 1929 i ze względu na swe predyspozycje został wysłany na studia do Rzymu, na papieski wydział teologiczny św. Bonawentury. Święcenia kapłańskie przyjął w 1937 roku. Studia kontynuował na wydziale teologicznym uniwersytetu Jana Kazimierza we Lwowie i tam uzyskał tytuł magistra teologii.
Po ukończeniu nauki podjął pracę jako wikariusz, przy kościołach franciszkańskich. Jego działalność w parafiach oceniana była jako pełna zapału i gotowości służenia wiernym.
W czasie masowych aresztowań, prowadzonych przez Gestapo w 1943 roku w Pierszajach, dołączył do aresztowanych wraz ze swoim proboszczem o. A. Puchałą, mówiąc: „Pasterze nie mogą opuścić wiernych !”.
Z grupy aresztowanych zamordowani zostali jedynie dwaj kapłani, następnie Gestapo spaliło ich zwłoki w stodole 19 lipca 1943. Miejsce kaźni zamordowanych w Borowikowszczyźnie, upamiętnione zostało kaplicą-sanktuarium.
Szczątki męczenników obecnie spoczywają w relikwiarzu w kościele św. Jerzego w Perszajach
Beatyfikacja.
Trzydziestotrzyletni zakonnicy – męczennicy wykazali się heroiczną miłością do ludzi, co wyniosło ich na ołtarze 13 czerwca 1999 w grupie 108 polskich męczenników, a do dziś pod krzyżem upamiętniającym miejsce ich męczeństwa wierni spotykają się na modlitwie.
Karol Herman Stępień jest pierwszą i, do tej pory, jedyną osobą urodzoną w Łodzi, która została wyniesiona na ołtarze kościoła katolickiego.

</doc>
<doc id="1293201" url="https://pl.wikipedia.org/wiki?curid=1293201" title="Pocisk antybalistyczny">
Pocisk antybalistyczny



</doc>
<doc id="1293202" url="https://pl.wikipedia.org/wiki?curid=1293202" title="Kanayama (stacja kolejowa)">
Kanayama (stacja kolejowa)

 – stacja kolejowa w Nagoi w dzielnicy Naka w Japonii. W skład dworca wchodzą stacje kolejowe: kolei japońskich (JR), Meitetsu i Metro w Nagoi. Ze stacji można dostać się między innymi na lotnisko obsługujące region, a położone na sztucznej wyspie na zatoce Ise, na południe od Nagoi.

</doc>
<doc id="1293204" url="https://pl.wikipedia.org/wiki?curid=1293204" title="Bered">
Bered

Bered ("grad") – według biblijnej Księgi Rodzaju 16:14 – miejscowość na Pustyni Negew w południowej Palestynie, w pobliżu Beer-Lachaj-Roj, na drodze z Palestyny do Kadesz. Według biblijnej relacji w pobliżu istniała "Studnia Żyjącego" (Beer-Lachaj-Roj), przy której zatrzymała się Hagar.

</doc>
<doc id="1293205" url="https://pl.wikipedia.org/wiki?curid=1293205" title="Neukirchen">
Neukirchen

Geografia.
Czechy.
Dawna nazwa miejscowości:
Polska.
Dawna nazwa miejscowości:

</doc>
<doc id="1293208" url="https://pl.wikipedia.org/wiki?curid=1293208" title="Les Granges Brulées">
Les Granges Brulées



</doc>
<doc id="1293212" url="https://pl.wikipedia.org/wiki?curid=1293212" title="Andrzej Krupiński">
Andrzej Krupiński

Andrzej B. Krupiński (ur. w 1941 w Puławach) - doktor nauk technicznych z zakresu historii architektury i konserwacji zabytków Politechniki Krakowskiej.
Życiorys.
Jest absolwentem historii sztuki na Uniwersytecie Jagiellońskim. Swoją karierę zawodową rozpoczął w krakowskim oddziale Pracowni Konserwacji Zabytków gdzie pracował w latach 1970-75. Przez kolejne sześć lat pełnił funkcję wojewódzkiego konserwatora zabytków w Tarnowie. W późniejszym czasie piastował stanowiska m.in. dyrektora Muzeum Okręgowego w Nowym Sączu, główny specjalista ds. naukowo-konserwatorskich w Kierownictwie Odnowienia Zamku Królewskiego na Wawelu. Pracował na kontrakcie w Peterhofie, gdzie odpowiedzialny był za realizację tzw. "Wielkiej Kaskady" - zespołu wodospadów i wodotrysków, będącego częścią założenia pałacowo ogrodowego Piotra I z początku XVIII wieku. Wśród najważniejszych przedsięwzięć w swojej pracy konserwatora poza powyższymi wymienia również Pałac Biskupów Krakowskich w Kielcach, Wnętrze Hal Sukiennic Krakowskich, Barbakan w Krakowie.
Niezależnie od pracy zawodowej od czterdziestu lat realizuje badania naukowe. Jest wykładowcą zagadnień dotyczących ochrony dóbr kultury w krajach Unii Europejskiej w Państwowej Wyższej Szkole Zawodowej w Tarnowie. Pomysłodawca i współorganizator stowarzyszenia Artystów Plastyków "Sztuka Podhalańska" funkcjonującego przez 10 lat na Podhalu. Publikuje, współpracuje z czasopismami naukowymi, miesięcznikami, tygodnikami i gazetami regionalnymi. Ponadto ma na swoim koncie kilkanaście pozycji książkowych min. "Zabytki urbanistyki i architektury województwa tarnowskiego" i ponad dwa tysiące artykułów (publikacje m.in. w tygodniku Dunajec 1981-1988). Od dwunastu lat współpracuje z Dziennikiem Polskim w którym publikuje w swojej stałej kolumnie "Z teki Andrzeja Krupińskiego", a także na stronie internetowej Urzędu Marszałkowskiego "Wrota małopolski". Dotychczas opublikowane zostało 13 Tek rysunków wykonanych akwarelą wraz z opisem, poświęconych zabytkom powiatu bocheńskiego, brzeskiego i tarnowskiego oraz Tarnowa, Brzeska, Tuchowa i Pilzna. Pierwsza retrospekcyjna wystawa dr Andrzeja B. Krupińskiego prezentująca prace powstałe na przestrzeni ostatnich 30 lat, miała miejsce w Galerii Sztuki w Willi Orla w Zakopanem. 

</doc>
<doc id="1293215" url="https://pl.wikipedia.org/wiki?curid=1293215" title="Zedlitz (ród)">
Zedlitz (ród)

Zedlitz – śląski ród arystokratyczny, m.in. posiadacze zamków Wleń, Niesytno, Grodno i Lipa oraz pałaców w Wojcieszowie Górnym, Warmątowicach Sienkiewiczowskich i Brenniku.

</doc>
<doc id="1293218" url="https://pl.wikipedia.org/wiki?curid=1293218" title="Dżabal Umm Szaumar">
Dżabal Umm Szaumar

Dżabal Umm Szaumar ("Jabal Umm Shūmar") – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny. Mierzy 2586 m n.p.m.

</doc>
<doc id="1293219" url="https://pl.wikipedia.org/wiki?curid=1293219" title="Kurt Cobain o synu">
Kurt Cobain o synu

Kurt Cobain o synu (ang. "Kurt Cobain About a Son") – film dokumentalny o Kurcie Cobainie, wokaliście zespołu Nirvana. Obraz zadebiutował na Toronto International Film Festival w 2006 roku. Jego reżyserem jest AJ Schnack, a wyprodukowany został przez Sidetrack Films. 
W filmie zostały użyte spisane na taśmach rozmowy pomiędzy Kurtem Cobainem a Michaelem Azerradem, które w 1993 posłużyły do napisania biografii zespołu "Bądź jaki bądź – historia Nirvany". W dokumencie tym nie ma aktorów, narratorem jest Kurt Cobain, który przedstawia swoje życie, sukces Nirvany i kłopoty z tym związane.
Oficjalna premiera światowa miała miejsce 10 września 2006, ale produkcja do amerykańskich kin trafiła w październiku 2007 roku.
"Kurt Cobain o synu" w 2007 roku został nominowany do nagrody Independent Spirit Award w kategorii Independent Spirit's Truer than Fiction Award. 

</doc>
<doc id="1293222" url="https://pl.wikipedia.org/wiki?curid=1293222" title="Dżabal Bab">
Dżabal Bab

Dżabal Bab – góra w Egipcie, na Półwyspie Synaj w muhafazie Synaj Południowy. Mierzy 2228 m n.p.m. Znajduje się ok. 10 km na zachód od Góry św. Katarzyny, w Parku Narodowym Świętej Katarzyny.

</doc>
<doc id="1293228" url="https://pl.wikipedia.org/wiki?curid=1293228" title="Dżabal Tarbusz">
Dżabal Tarbusz

Dżabal Tarbusz – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny ok. 18 km na północny zachód od Góry Synaj. Wznosi się na wysokość 2093 m n.p.m.

</doc>
<doc id="1293229" url="https://pl.wikipedia.org/wiki?curid=1293229" title="Buick Gran Sport">
Buick Gran Sport

Buick Gran Sport – samochód sportowy typu muscle car klasy średniej produkowany pod amerykańską marką Buick w latach 1965 – 1971.
Historia i opis modelu.
W 1965 roku Buick zaprezentował pierwszego w swojej historii sportowego muscle cara. Samochód powstał na bazie modelu Skylark, dzieląc z nim platformę, wybrane rozwiązania techniczne i elementy wystroju wnętrza. Karoseria zyskała głęboko zmodyfikowaną, sportową sylwetkę. Ofertę modelu Gran Sport, zwanego też pod skróconą nazwą "GS" tworzyło wiele wersji specjalnych, na czele z topową GSX. Produkcja modelu trwała do 1971 roku.
Dane techniczne.
W zawieszeniu zastosowano niezależne wahacze z przodu i sprężyny spiralne z tyłu (wszystko wzmocnione). Drążki reakcyjne z przodu i z tyłu poprawiły jazdę po łuku, a 11-calowe (279 mm) tarcze hamulcowe z przodu i użebrowane bębny hamulcowe z tyłu poprawiły hamowanie. W modelu podstawowym GSX standardem był silnik o pojemności 7,5 l. Większość nabywców wybierała wersję Stage 1 z 4-przelotowym gaźnikiem Quadrajet i krzywkami o wysokim wzniosie, większymi zaworami i stopniem sprężania 10,5:1, osiągającą moc 298 kW.

</doc>
<doc id="1293231" url="https://pl.wikipedia.org/wiki?curid=1293231" title="Dżabal Dżiddat al-'Ila">
Dżabal Dżiddat al-'Ila

Dżabal Dżiddat al-'Ila – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny, ok. 15 km na południowy zachód od Góry Synaj. Mierzy 2207 m n.p.m.

</doc>
<doc id="1293232" url="https://pl.wikipedia.org/wiki?curid=1293232" title="Paco Jémez">
Paco Jémez

Paco, właśc. Francisco Jémez Martín (ur. 18 kwietnia 1970 w Las Palmas de Gran Canaria) – hiszpański trener i piłkarz, grający na pozycji środkowego obrońcy.
Kariera klubowa.
Piłkarską karierę Paco rozpoczął w klubie Córdoba CF. W 1989 roku zadebiutował w jego barwach w Segunda División i w zespole tym występował przez dwa sezony. Latem 1991 przeszedł do innego drugoligowego klubu, Realu Murcia, w którym spędził rok i w 1992 roku został piłkarzem Rayo Vallecano grającego w Primera División. 5 września zadebiutował w jego barwach w lidze w przegranym 0:1 wyjazdowym spotkaniu z Valencią. W Rayo, podobnie jak w Murcii, grał przez jeden sezon i był podstawowym zawodnikiem.
W 1993 roku Jémez został obrońcą Deportivo La Coruña. Swój pierwszy mecz dla tego klubu rozegrał 11 września, a „Depor” pokonało Sporting Gijón 2:0. Następnie pół roku przesiedział na ławce rezerwowych i do składu wrócił na rewanżowe spotkanie ze Sportingiem. W sezonie 1993/1994 był bliski zdobycia mistrzostwa Hiszpanii, jednak zespół z La Coruñi zremisował w ostatniej kolejce z Valencią i stracił pewny triumf na rzecz Barcelony. Rok później wraz z partnerami znów został wicemistrzem Hiszpanii, a także zdobył dwa trofea: Puchar Hiszpanii oraz Superpuchar Hiszpanii. W pierwszym składzie Deportivo zaczął występować w sezonie 1995/1996, w 1997 roku zajął 3. miejsce w La Liga.
W 1998 roku Paco przeszedł do Realu Saragossa. 30 sierpnia rozegrał dla Realu swoje pierwsze spotkanie, wygrane 2:0 z Athletic Bilbao. W Saragossie od początku grał w wyjściowej jedenastce. Pierwszy sukces z tym klubem osiągnął w sezonie 2000/2001, kiedy to zdobył swój drugi w karierze krajowy puchar. Rok później spadł z Realem do Segunda División, w której spędził rok. W sezonie 2003/2004 rozegrał tylko jedno spotkanie w pierwszej lidze i wrócił do Rayo Vallecano. W sezonie 2004/2005 był piłkarzem CD Lugo, grającego w Tercera División i po roku zakończył sportową karierę w wieku 35 lat.
Kariera reprezentacyjna.
W reprezentacji Hiszpanii Paco zadebiutował 23 września 1998 roku w wygranym 1:0 wyjazdowym spotkaniu z Rosją. W 2000 roku został powołany przez José Antonio Camacho do kadry na Euro 2000. Tam wystąpił w trzech spotkaniach: grupowych przegranym 0:1 z Norwegią i wygranym 4:3 z Jugosławią oraz w ćwierćfinałowym z Francją (1:2). W kadrze narodowej wystąpił łącznie w 21 spotkaniach (ostatni raz w 2001 roku w wygranym 1:0 sparingu z Japonią).

</doc>
<doc id="1293233" url="https://pl.wikipedia.org/wiki?curid=1293233" title="Francisco Jémez Martín">
Francisco Jémez Martín



</doc>
<doc id="1293238" url="https://pl.wikipedia.org/wiki?curid=1293238" title="Mario Party 3">
Mario Party 3

Mario Party 3 – trzecia gra z serii "Mario Party" na Nintendo 64.

</doc>
<doc id="1293239" url="https://pl.wikipedia.org/wiki?curid=1293239" title="Dżabal Fajrani">
Dżabal Fajrani

Dżabal Fajrani – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny. Mierzy 1685m n.p.m. i znajduje się ok. 22 km na zachód od Dahab.

</doc>
<doc id="1293240" url="https://pl.wikipedia.org/wiki?curid=1293240" title="Grzybówka fioletowawa">
Grzybówka fioletowawa

Grzybówka fioletowawa ("Mycena pura" (Pers.) P. Kumm.) – gatunek grzybów z rodziny grzybówkowatych ("Mycenaceae")
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisał w 1794 r. Persoon, nadając mu nazwę "Agaricus purus", do rodzaju "Mycena" przeniósł go P. Kumm. w 1871 r. 
Synonimów nazwy naukowej jest ponad 50.
W polskim piśmiennictwie mykologicznym gatunek ten znany był pod nazwami bedłka liliowa i grzybówka czysta (szczególnie popularna w atlasach grzybów jest ta druga nazwa będąca dosłownym tłumaczeniem nazwy łacińskiej). Władysław Wojewoda uważał, że obydwie są nieprawidłowe i w 1987 r. zmienił nazwę na grzybówka fioletowawa. 
Morfologia.
Kolory tego gatunku są bardzo zmienne. U młodych owocników występują liliowe i fioletowe barwy, ale podczas dojrzewania znacznie się zmieniają i owocniki przyjmują zabarwienie białawe, żółtawe, różowe, brązowe, a nawet czerwone. Barwa owocników nie wystarcza do identyfikacji tej grzybówki 
Średnica 2–6 cm, kształt początkowo wypukły do dzwonkowatego, potem rozpostarty. Powierzchnia naga, początkowo liliowo-fioletowa, później biaława, żółtawa, różowo- brązowa lub czerwonawa.
Średniogęste, zatokowato przyrośnięte do trzonu, barwy od białawej do szarobiałej, często różowo lub fioletowo nabiegłe. Przy trzonie często połączone są anastomozami.
Wysokość 4–10 cm, grubość 0,4–0,6 cm, cylindryczny, pusty, łamliwy. Powierzchnia lśniąca, gładka lub z drobnymi włoskami, biaława lub w kolorze kapelusza.
Wodnisty, barwy białawej lub szarawej. Zapach i smak wyraźnie przypominające rzodkiew.
Wysyp zarodników biały. Zarodniki długoeliptyczne lub niemal cylindryczne, słabo amyloidalne lub nieamyloidalne, o gładkiej powierzchni. Mają rozmiar 6-10 × 3-4 μm. Podstawki z 4 sterygmami. Cheilocystydy i pleurocystydy występują w różnej liczbie; czasami rzadko i w rozproszeniu, czasami licznie. Są wybrzuszone lub szeroko wrzecionowate i mają rozmiar 40-70 × 10-20 μm.
Występowanie i siedlisko.
Gatunek szeroko rozprzestrzeniony, poza Antarktydą występuje na wszystkich kontynentach i na wielu wyspach. W Europie północna granica zasięgu biegnie przez Islandię i północne obszary Półwyspu Skandynawskiego. W Europie Środkowej jest jednym z najczęściej występujących grzybów, w Polsce również jest bardzo pospolity. 
Owocniki wytwarza od wiosny do jesieni. Występuje w lasach zarówno liściastych, jak iglastych i mieszanych, w zaroślach, ale także na terenach otwartych; na łąkach, ugorach, trawiastych murawach itp.
Znaczenie.
Saprotrof. Według niektórych źródeł jest grzybem słabo trującym dla człowieka. Wywołuje zaburzenia trawienne (prawdopodobnie przyczyną są pochodne indolu) i zawiera związki psychotropowe. Według innych źródeł jest stosunkowo dla ludzi mało szkodliwa, jednak z łatwością może być pomylona z trującą grzybówką różową, z tego też względu nie należy jej zbierać w celach spożywczych.
Gatunki podobne.
Grzybówkę fioletowawą można łatwo pomylić z trującą grzybówką różową ("Mycena rosea"), gdyż często ma ona takie samo różowe ubarwienie i morfologicznie obydwa te gatunki są podobne. Podobna jest też grzybówka gołębia ("Mycena pelianthina"). Najłatwiej odróżnić od nich grzybówkę fioletowawą po rzodkiewkowym zapachu i smaku, pomocne przy rozróżnianiu tych gatunków są też inne cechy: grzybówka różowa nie występuje w lasach iglastych, grzybówka gołębia ma ciemniejsze blaszki i ciemniej zabarwione ostrza blaszek. Rosnąca w lasach liściastych grzybówka fioletowawa morfologicznie jest trudna do odróżnienia od grzybówki różowej.

</doc>
<doc id="1293248" url="https://pl.wikipedia.org/wiki?curid=1293248" title="François Adrien Boïeldieu">
François Adrien Boïeldieu



</doc>
<doc id="1293250" url="https://pl.wikipedia.org/wiki?curid=1293250" title="Dekanat Krośniewice">
Dekanat Krośniewice

Dekanat Krośniewice – jeden z 21 dekanatów diecezji łowickiej. 
W skład dekanatu wchodzą następujące parafie:

</doc>
<doc id="1293251" url="https://pl.wikipedia.org/wiki?curid=1293251" title="Dżabal Iszajrat">
Dżabal Iszajrat

Dżabal Iszajrat ("Jabal Umm ‘Ushayrāt") – góra w Egipcie, na Półwyspie Synaj, w muhafazie Synaj Południowy. Mierzy 1120 m n.p.m. znajduje się w rezerwacie Nabk na południowy zachód od Dahab.

</doc>
<doc id="1293254" url="https://pl.wikipedia.org/wiki?curid=1293254" title="Bitwa pod Zbarażem">
Bitwa pod Zbarażem



</doc>
<doc id="1293256" url="https://pl.wikipedia.org/wiki?curid=1293256" title="9 Brygada Zmechanizowana">
9 Brygada Zmechanizowana

9 Podlaska Brygada Zmechanizowana im. gen. Władysława Sikorskiego (9 BZ) – dawny związek taktyczny wojsk zmechanizowanych Sił Zbrojnych RP.
Formowanie i zmiany organizacyjne.
Brygadę sformowano w 1995, w garnizonie Siedlce na bazie zalążków 9 Dywizji Zmechanizowanej odtwarzanej w oparciu o 9 Bazę Materiałowo-Techniczną. Brygadę włączono w skład 1 Warszawskiej Dywizji Zmechanizowanej.
W wyniku zmian restrukturyzacyjnych w Wojsku Polskim w 2001 brygadę rozformowano.
Sztandar przekazany został do Muzeum Wojska Polskiego w Warszawie.
Tradycje.
1 czerwca 1995 brygada otrzymała nazwę wyróżniającą Podlaska i imię gen. broni Władysława Sikorskiego oraz przyjęła dziedzictwo tradycji:
Struktura organizacyjna.
Uzbrojenie: bojowe wozy piechoty BWP-1, czołgi średnie T-55A, rozpoznawcze samochody opancerzone BRDM-2, haubice 122 mm i armaty przeciwlotnicze ZU-23-2

</doc>
<doc id="1293259" url="https://pl.wikipedia.org/wiki?curid=1293259" title="Von Zedlitz">
Von Zedlitz

 #REDIRECT Zedlitz (ród)

</doc>
<doc id="1293261" url="https://pl.wikipedia.org/wiki?curid=1293261" title="Dżabal Ghalim">
Dżabal Ghalim

Dżabal Ghalim – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny, ok. 5 km na północ od drogi "nr 36" Święta Katarzyna – Dahab, 5 km na północny zachód od małej oazay Ajn Hudra. Mierzy 1129 m n.p.m.

</doc>
<doc id="1293262" url="https://pl.wikipedia.org/wiki?curid=1293262" title="Return to Forever (album)">
Return to Forever (album)

Return to Forever - album amerykańskiego muzyka jazzowego Chicka Corei, a zarazem debiutancki album założonej i prowadzonej przezeń jazzfusionowej grupy Return to Forever. Płyta ta często określana jest jako jeden z klasyków jazzu elektrycznego.
Lista utworów.
Wszystkie utwory są autorstwa Chicka Corei, słowa napisał Neville Potter.

</doc>
<doc id="1293264" url="https://pl.wikipedia.org/wiki?curid=1293264" title="Krzysztof Muchorski">
Krzysztof Muchorski

Krzysztof Muchorski (ur. 29 maja 1985 w Gdyni) – polski gimnastyk sportowy, wielokrotny mistrz Polski, reprezentant kraju.
Krzysztof Muchorski od początku swojej kariery sportowej występuje w barwach AZS AWF Gdańsk. Jako członek kadry narodowej seniorów występuje od 2003 roku. Jest wielokrotnym Mistrzem Polskim oraz zwycięzcą wielu prestiżowych zawodów z cyklu Pucharu Polski . Reprezentował Polskę na Mistrzostwach Świata w Aarhus w 2006 roku oraz w Stuttgadzie (Neckar Park) w 2007 roku. Wielokrotnie reprezentował Polskę na Pucharach Świata między innymi w 2007 w Ostrawie (Czechy) gdzie zdobył brązowy medal czy w Mariborze (Słowenia) gdzie również zakończył finał na 6 miejscu. Na Mistrzostwach Polski w Iławie w 2005 r. zdobył 6 medali, 5 złotych i 1 srebrny. W tym samym roku został powołany do reprezentacji na Uniwersjadę, która odbyła się w tureckim Izmirze. W roku 2007 reprezentował Polskę na Uniwersjadzie w Bangkoku gdzie zajął piąte miejsce w finale na kółkach. Pierwszy start w roku 2008 odbył się w Gdańsku podczas I edycji Pucharu Polski, gdzie pokonał wszystkich swoich przeciwników zdobywając złoty medal i tym samym wywalczył start na Mistrzostwa Europy które odbędą się od 4 do 11 maja w Lozannie (Szwajcaria).

</doc>
<doc id="1293266" url="https://pl.wikipedia.org/wiki?curid=1293266" title="Dżabal Ghazlani">
Dżabal Ghazlani

Dżabal Ghazlani – góra w Egipcie, na Półwyspie Synaj w muhafazie Synaj Południowy. Mierzy 1041 m n.p.m. Położona jest ok. 23 km. na południowy zachód od miejscowości Taba, przy drodze "nr 35" (Szarm el-Szejk – Taba), na czerwonomorskim wybrzeżu Zatoki Akaba.

</doc>
<doc id="1293269" url="https://pl.wikipedia.org/wiki?curid=1293269" title="Chorągiew tatarska Jeremiego Wiśniowieckiego">
Chorągiew tatarska Jeremiego Wiśniowieckiego

Chorągiew tatarska Jeremiego Michała Korybuta Wiśniowieckiego – chorągiew tatarska jazdy koronnej z połowy XVII wieku.
Szefem, tzn. fundatorem i właścicielem, chorągwi był wojewoda ruski Jeremi Wiśniowiecki herbu Korybut zwany też "Jaremą Wiśniowieckim", natomiast namiestnikiem, czyli faktycznym dowódcą chorągwi, był porucznik Krzysztof Stapkowski.
Żołnierze chorągwi tatarskiej Wiśniowieckiego brali udział w działaniach zbrojnych podczas powstania Chmielnickiego. Odznaczyli się męstwem podczas obrony Zbaraża w lipcu i sierpniu 1649 roku.

</doc>
<doc id="1293270" url="https://pl.wikipedia.org/wiki?curid=1293270" title="Dżabal al-Chajjala">
Dżabal al-Chajjala

Dżabal al-Chajjala ("Jabal al Khayyālah" lub "Jabal Hayyālah") – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny.
Mierzy około 1207 m n.p.m. Położona jest ok. 70 km na południowy zachód od miejscowości Taba nad Morzem Czerwonym i ok. 45 km na południe od As-Samad.

</doc>
<doc id="1293271" url="https://pl.wikipedia.org/wiki?curid=1293271" title="Rosyjska Wyzwoleńcza Armia Ludowa">
Rosyjska Wyzwoleńcza Armia Ludowa

Rosyjska Wyzwoleńcza Armia Ludowa (niem. 29. Waffen-Grenadier-Division der SS „RONA” (russische Nr. 1), ros. Русская освободительная народная армия), RONA – kolaboracyjna formacja zbrojna złożona z Rosjan w służbie niemieckiej, działająca podczas II wojny światowej.
Milicja ludowa.
4 października 1941 r. na obszarze obwodu orłowskiego doszło do powołania kolaboracyjnego organizmu administracyjnego pod nazwą Republika Łokocka. Na jej czele stanął dotychczasowy nauczyciel fizyki w technikum leśnym w Brasowie Konstantin P. Woskobojnik. Do obrony przed partyzantką sformował on liczącą początkowo jedynie 20 osób milicję. Za zgodą dowództwa niemieckiej 2 Armii Pancernej gen. Heinza Guderiana jej liczebność została szybko powiększona. W różnych miejscowościach Republiki Łokockiej utworzono oddziały samoobrony w sile 20–50 ludzi. Oprócz zwalczania partyzantów patrolowały one drogi i lasy, ochraniały chłopów pracujących na polach, prowadziły obserwację. Składały się one z miejscowych i napływowych cywilów, b. żołnierzy Armii Czerwonej, a z czasem też zbiegłych partyzantów. Byli oni uzbrojeni jedynie w lekką broń piechoty. Nosili mundury sowieckie lub niemieckie, a częściowo ubrania cywilne. Ich skuteczność w zwalczaniu partyzantów i zapewnieniu porządku pozytywnie zaskoczyła Niemców.
8 stycznia 1942 r. w Łokociu został zabity prawdopodobnie przez sowieckiego skoczka spadochronowego i grupę partyzantów K.P. Woskobojnik wraz z kilkoma swoimi podkomendnymi. Jego następcą został b. inżynier w gorzelni w Łokociu Bronisław Kaminski. Powołał on komitet wykonawczy, na czele którego stanął Stiepan Mosin, główny redaktor pisma „Голос народа”, będącego organem prasowym Narodowo-Socjalistycznej Partii Rosji. Kontynuował też rozbudowę ochotniczych oddziałów samoobrony, która osiągnęła liczebność ponad 1 tys. ludzi. Na ich dowódców wyznaczał naczelników miejscowości, w których stacjonowały. Z czasem zaczęto określać te oddziały mianem „milicji ludowej”. Zastępcą Bronisława Kaminskiego do spraw wojskowych został mianowany ppłk Gieorgij Biełaj, a szefem sztabu kpt. Ilja Szewykin. Obaj byli b. oficerami Armii Czerwonej. Milicja została podzielona na trzy bataliony (po ok. 400 ludzi). Obsadzały one wschodnią granicę Republiki Łokockiej dla ochrony przed rosnącą w siłę partyzantką sowiecką. W marcu 1942 r. został sformowany czwarty batalion (ok. 450 ludzi).
Walki i rozwój milicji Bronisława W. Kaminskiego.
Pod koniec kwietnia 1942 r. dowódca 580 obszaru tyłowego niemieckiej 2 Armii Pancernej gen. Albrecht Brand oddelegował do milicji ludowej swojego oficera, który miał ją uporządkować i zreorganizować na wzór wojskowy. Bronisław Kaminski uzyskał dla swoich oddziałów lepsze uzbrojenie i wyposażenie oraz umundurowanie. Ponieważ wyczerpały się możliwości ochotniczego werbunku, 28 maja zarządził mobilizację, która zakończyła się sukcesem. Była ona prowadzona przez oddział mobilizacyjny na czele z W. Biełousowem, który działał w składzie referatu wojskowego pod kierownictwem Grigorija Bałaszowa. W drodze uznania dla jego dokonań Niemcy przyznali B. Kaminskiemu stopień generała brygady. Było to jednakże jedynie formalne uznanie jego dowództwa nad podległymi oddziałami. Milicja B. Kaminskiego – w dowód uznania ze strony niemieckiej – zaczęła brać udział w dużych operacjach antypartyzanckich. Od pocz. czerwca do jesieni uczestniczyła wraz z wojskami niemieckimi i węgierskimi w operacji „Vogelsang” w lasach na północ od Briańska. Działała kompaniami, a jej członkowie służyli też za przewodników i tłumaczy. Jesienią 1942 r. przeprowadzono kolejną mobilizację mężczyzn z roczników 1922–1925, powiększając w ten sposób liczebność milicji do ok. 1,5 tys. ludzi. Odbyła się ona pod sankcją rozstrzelania rodzin w razie niestawienia się poborowych. Dzięki temu udało się sformować po jednym batalionie w każdym z 13 okręgów Republiki Łokockiej. Akcję nadzorował dowódca niemieckiej 17 Brygady Grenadierów Pancernych. Swojego oficera łącznikowego do milicji ludowej przydzielił miejscowy dowódca SS i policji.
Rosyjska Wyzwoleńcza Armia Ludowa.
Milicja B. Kaminskiego osiągnęła liczebność prawie 10 tys. ludzi zgrupowanych w czternastu batalionach i mniejszych pododdziałach. Nadano jej nazwę Rosyjska Wyzwoleńcza Armia Ludowa. Potocznie nazywano ją też wojskiem rosyjsko-niemieckim, czy Brygadą Kaminskiego. Na 16 stycznia 1943 r. składała się ze: sztabu (52 ludzi), parku maszynowego (50), dywizjonu pancernego (52), baterii przeciwlotniczej (34), drużyny przybocznej (27), kompanii strzeleckiej (129), oddziału specjalnego (31), kuchni polowej (20), I batalionu (756), II batalionu (794), III batalionu (900), IV batalionu (431), V batalionu (1 tys.), VI batalionu (648), VII batalionu (721), VIII batalionu (718), IX batalionu (506), X batalionu (686), XI batalionu (794), XII batalionu (767), XIII batalionu (370) i XIV batalionu (342). Ogółem stan RONA wynosił 9828 ludzi.
Na pocz. 1943 r. zostały utworzone dwa kolejne bataliony, batalion pancerny, samodzielny batalion gwardyjski (szkolący kadrę podoficerską) i kolejna bateria artylerii przeciwlotniczej. W marcu tego roku bataliony połączono w pięć pułków, których dowództwo objęli b. oficerowie Armii Czerwonej. 1 pułkiem (bataliony I, II i XI) dowodził mjr Gałkin, 2 pułkiem (IV, VI i VII bataliony) – mjr Tarasow, 3 pułkiem (bataliony III, V i XV) – mjr Turłakow, 4 pułkiem (bataliony X, XII i XIV) – mjr Proszyn, zaś 5 pułkiem (bataliony VIII, IX i XIII) – kpt. Fiłatow-Fiłatkin. Sztab 1 pułku stacjonował w miejscowości Pczeła, 2 pułku w przysiółku Bobrik, 3 pułku w Nawlji, 4 pułku w Siewsku, zaś 5 pułku w Tarasowce-Chołmecz. Każdy batalion składał się etatowo z czterech kompanii, plutonu moździerzy i plutonu artylerii. Uzbrojony powinien być w 1–2 działa (najczęściej posowieckie kal. 76 mm), 2–3 średnie i 12 lekkich moździerzy, 8 ciężkich i 12 lekkich karabinów maszynowych. Jednakże w rzeczywistości skład oddziałów znacznie odbiegał od etatów. Różne było również uzbrojenie, w ogromnej większości posowieckie. Na wyposażeniu brygady było m.in. 12 czołgów (2 KW-1, 4 T-34, 1 T-37, 3 BТ-7 i 2 BТ-5), 10 samochodów pancernych (typu BА-10 i BА-20), 2 tankietki, а także samochody ciężarowe i motocykle. Stan liczebny brygady dochodził do 12 tys. ludzi. Jej głównym zadaniem stała się walka z sowiecką partyzantką w lasach orłowskich i briańskich, a także utrzymywanie porządku i umocnienie władzy miejscowych zarządów i samorządów, ochrona żniw i zbiorów, konwojowanie pociągów i kolumn transportowych, zabezpieczenie egzekucji podatków.
Dzięki samej obecności oddziałów B. Kaminskiego w wielu miejscowościach i sieci posterunków partyzantka sowiecka do połowy 1943 r. nie działała na tym obszarze zbyt aktywnie. Brygada, dzięki wzrastającej sile i poprawie jakości uzbrojenia, stawała się coraz cenniejszym i znaczącym elementem niemieckiego systemu bezpieczeństwa na tyłach walczących wojsk. Jej uznanie w oczach Niemców podnosił też brak większych dezercji na stronę partyzantów. Zdarzało się natomiast odwrotne zjawisko, czyli przechodzenie partyzantów do brygady. Kontynuowano więc jej dozbrajanie i reorganizację. Na niskim poziomie pozostawała natomiast dyscyplina i wyszkolenie wojskowe żołnierzy. Dowódcy pułków byli w większości młodszymi oficerami, a nawet oficerami politycznymi z Armii Czerwonej. Ponadto fakt dowodzenia oddziałami brygady w akcjach bojowych każdorazowo przez Niemców, czasami nawet w stopniu podoficera, powodował duże niezadowolenie żołnierzy. W celu poprawienia nastrojów zostały wprowadzone przepustki do domów, zezwalano na przyjazd rodziców, żon i narzeczonych, a także wydawano nowe umundurowanie. Wyniki w intensywnym szkoleniu i sukcesy w akcjach antypartyzanckich nagradzane były także niemieckimi odznaczeniami, np. Żelaznymi Krzyżami, a nie tylko nadawaną żołnierzom formacji wschodnich specjalną Odznaką za Dzielność. Cały skład brygady objęty był systemem awansów. Kolejne stopnie, a w konsekwencji zwiększony żołd, były nadawane co kilka miesięcy. Z uwagi na brak oficerów Kaminski zwrócił się do Niemców o przekazanie mu 30 b. oficerów Armii Czerwonej spośród jeńców wojennych. Wśród nich byli m.in. kpt. Iwan Frołow, który zanim został szefem oddziału operacyjnego sztabu brygady dowodził batalionem gwardyjskim, szef wywiadu i kontrwywiadu mjr Borys A. Kostenko, dowódca artylerii ppłk Aleksandr Pierchurow oraz szef oddziału mobilizacyjnego mjr Nikołaj Nikityński, który objął stanowisko po G.N. Bałaszowie, awansowanym na zastępcę B.W. Kaminskiego.
Walki RONA.
Brygada stacjonowała kompaniami w co większych miejscowościach Republiki Łokockiej, prowadząc bezustanną walkę z sowiecką partyzantką. Według niemieckich danych w I poł. 1943 r. RONA zlikwidowała 1584, a wzięła do niewoli 1568 partyzantów. Zniszczyła 207 leśnych obozowisk. Oddziały i grupy bojowe wyłonione z brygady wiele razy prowadziły ekspedycje karne przeciwko partyzantom. Według obliczeń dowództwa niemieckiego brygada B.W. Kaminskiego wypełniała zadania, które musiałyby być powierzone co najmniej jednej niemieckiej dywizji bezpieczeństwa. Pododdziały RONA prowadziły również walki z partyzantami poza swoim terenem. Wczesnym latem wzięły one udział w kilku niemieckich operacjach antypartyzanckich związanych z przygotowaniami do operacji wojskowej „Zitadelle”. Siły brygady stale wzrastały. Sformowano dywizjon przeciwlotniczy pod dowództwem ppor. Płochina (3 działa plot. 4 wielkokalibrowe karabiny maszynowe) i dywizjon artylerii (głównie zdobyczne działa polowe 76 mm i 2 haubice 122 mm). Nastąpiły też przesunięcia wśród dowódców pułków. Dowodzący 1 i 2 pułkami pozostali bez zmian, 3 pułk objął dotychczasowy dowódca 4 pułku mjr Proszyn, a tego z kolei zastąpił Niemiec mjr Reitenbach. Dotychczasowy dowódca 3 pułku mjr Turłakow objął 5 pułk po kpt. Fiłatowie-Fiłatkinie. W maju 1943 r. zostały wprowadzone w brygadzie mundury według wzoru dla Osttruppen oraz odznaka naramienna, którą tworzyła tarcza w kolorze munduru z naszytą na niej białą tarczką obramowaną na czerwono z czarnym lub żółtym krzyżem św. Jerzego, a nad nią żółte litery "РОНА". Istniały też inne warianty odznaki – tarcza i krzyż naszyte bezpośrednio na podkładkę bez odcięcia i bez liter, a do krzyża dodawane były skrzyżowane miecze, przez co ten upodabniał się do krzyża orderu św. Włodzimierza. Ta praktyka została jednak zakazana.
Na Białorusi.
Latem 1943 r. Republika Łokocka znalazła się na zapleczu frontu. W lipcu 5 pułk oraz wydzielone z pozostałych pułków kompanie i plutony zostały przydzielone do dywizji niemieckich walczących z Armią Czerwoną w rejonie Dmitrowska Orłowskiego. 29 lipca B.W. Kaminski wydał rozkaz o przemaszerowaniu brygady i wszystkich mieszkańców Republiki Łokockiej na Białoruś w okolice miejscowości Lepel. Ewakuacja rozpoczęła się na pocz. sierpnia. Większość żołnierzy i osób cywilnych przyjęła ten rozkaz ze zrozumieniem, chociaż u części młodszych wiekiem żołnierzy wywołał niezadowolenie. Gotowi byli raczej uciekać do lasu niż opuścić rodzinne strony. W Siewsku pozostał 4 pułk mjr. Reitenbacha jako ubezpieczenie ewakuacji. 27 sierpnia doszło do jego starcia z wojskami sowieckimi. Żołnierze RONA przez 8 godzin utrzymali miasto, ale zostali w większości okrążeni i zabici. Nielicznych poddających się Sowieci od razu mordowali, zaś mjr. Reitenbacha wlekli przywiązanego za nogi do czołgu po ulicach Siewska, aż zmarł.
Na pocz. września ewakuowani ronowcy i cywile zostali rozmieszczeni na obszarze powiatów lepelskiego, sennienskiego, czasnickiego i bieszenkowickiego. W Lepelu 5 września odbyła się uroczysta defilada. Przyjmował ją sam B.W. Kaminski. W czasie uroczystości przemawiali miejscowy starosta i szef niemieckiej komendantury miasta. Oddziały RONA niemal natychmiast skierowano przeciwko silnej miejscowej partyzantce sowieckiej. Ich straty w walkach były jednak coraz większe, np. już podczas pierwszych walk w rejonie Boguszewska jeden z batalionów został całkowicie rozbity. Żołnierzom brygady udało się wprawdzie utrzymać kontrolę nad liniami komunikacyjnymi i wyprzeć partyzantów z okolicznych miejscowości, jednakże w tym czasie część kadry i żołnierzy z bronią w ręku zbiegła do lasu. Wielu z nich zostało ujętych i odesłanych przez Niemców do obozów koncentracyjnych. Na terenach podległych B.W. Kaminskiemu ogłoszono więc mobilizację, zaś na okolicznym obszarze zaciąg ochotniczy. Stan osłabionej brygady osiągnął ok. 7 tys. ludzi. Pułki liczyły po ok. 1260 ludzi, a do tego dochodził jeszcze batalion gwardyjski.
Oddziały RONA rozmieszczono wzdłuż trasy kolejowej Orsza – Lepel. Działania propagandowe przeciwko formacji podjęli partyzanci, wysyłając swoich emisariuszy. Pod ich wpływem na stronę partyzantów 15 września przeszła jedna kompania. Do takiego samego kroku przygotowywali się dowódcy 2 pułku mjr Tarasow, dywizjonu artylerii kpt. Małachow i jednego z batalionów Moskwiczew. Jednakże mjr Tarasow postanowił najpierw zniszczyć niemiecki garnizon w miejscowości Senno. Niemieckie dowództwo dowiedziało się o tym od swoich agentów i zawiadomiło B.W. Kaminskiego. Ten 23 września przybył do siedziby 2 pułku, rozkazując aresztować i powiesić mjr. Tarasowa oraz 8 jego współpracowników. Pomimo tego w nocy z dywizjonu artylerii zdezerterowało 27 ludzi wraz z dowódcą i 126 żołnierzy z 2 pułku, zaś 25 września jeszcze 30 ludzi. Nowa mobilizacja pozwoliła jednak powiększyć siły brygady. Do 25 listopada w jej składzie znalazło się ponownie 5 pułków, liczących etatowo po 1260 ludzi oraz batalion gwardyjski. Siły te posiadały 12 czołgów (1 KW-1, 8 Т-34, 3 BТ-7), 3 samochody pancerne (BА-10), 3 tankietki, 1 haubicę 122 mm, 3 działa polowe 76 mm i 8 działek 45 mm, 8–10 średnich moździerzy oraz 15 ciężkich i ponad 50 lekkich karabinów maszynowych. Brygada była rozmieszczona następująco: w Lepelu stacjonował sztab brygady, batalion gwardyjski oraz 1 pułk, którym dowodził ppłk Gałkin, w Senno – 2 pułk, który objął mjr Pawłow, w Czasznikach – 3 pułk mjr. Proszina, w Taraskach – 4 pułk mjr. Fiłatowa-Fiłatkina i 5 pułk ppłk. Turłakowa.
Pułki były rozmieszczone batalionami w umocnionych miejscowościach wokół miejsc stacjonowania. Coraz bardziej narastała walka z partyzantką. Podczas ciężkich walk 20 i 21 października 1943 r., będących niemal formalnym oblężeniem, żołnierzom RONA udało się za cenę poważnych strat utrzymać Lepel i Czaszniki. Duże straty ponieśli też partyzanci. Nie mogąc rozbić brygady, dowództwo partyzanckie zaapelowało nawet do B.W. Kaminskiego, aby w imię „sowieckiego patriotyzmu” przeszedł na jego stronę za cenę wysokich nagród i funkcji w Armii Czerwonej. Apel ten pozostał jednak bez odpowiedzi.
W grudniu 1943 r. brygada wraz z niemieckimi jednostkami tyłowymi 3 Armii Pancernej ochraniała strategiczną drogę Lepel – Dokszyce. W styczniu 1944 r. odniesiono spore sukcesy w walkach z partyzantką. 27 stycznia B.W. Kaminski został odznaczony przez szefa oddziału kadr Naczelnego Dowództwa armii niemieckiej gen. Wilhelma Burgdorfa jednocześnie Krzyżami Żelaznymi I i II klasy. W marcu 1944 r. RONA otrzymała nazwę Volksheer-Brigade Kaminski. Wiosną brygada wzięła udział w dużej operacji antypartyzanckiej pod kryptonimem „Regenschauer”. Od 11 do 17 kwietnia ponad 60-tysięczna Grupa Bojowa „von Gottberg” miała zepchnąć siły partyzanckie do zachodniej strefy działań i w ramach następnej operacji „Frühlingsfest” zniszczyć okrążonych. W ciągu niemal miesięcznych działań (18 kwietnia – 15 maja) uczestniczące w operacji 1, 3 i 5 pułki RONA wyróżniły się skutecznością działań. Tempo ich działań było dużo lepsze niż niemieckich sił policyjnych, a wyrwanie się partyzantów z okrążenia nastąpiło na odcinku niemieckim, a nie ronowskim. Mimo że partyzanci nie zostali zniszczeni, udało się przywrócić spokój na zapleczu Grupy Armii „Środek”. 15 lutego rozpoczęła się kolejna ewakuacja żołnierzy i ludności cywilnej przybyłej z Republiki Lokockiej, tym razem do wschodniej Polski.
Na ziemiach polskich.
Nową siedzibą Kaminskiego stała się miejscowość Zdzięcioł. W sumie na nowe miejsce przybyło ponad 10 tys. uchodźców cywilnych i 3 tys. żołnierzy RONA. Ponownie nawiązano walkę z miejscową partyzantką sowiecką. Na Grodzieńszczyźnie działały też polskie oddziały partyzanckie Armii Krajowej, z którymi RONA również toczyła walki. Na podległym obszarze Kaminski po raz kolejny zarządził mobilizację mężczyzn z roczników 1922–1926. Zdołano uzyskać jedynie kilkuset ludzi, głównie Białorusinów i częściowo Polaków. Zbliżający się front wymusił kolejne przeniesienie brygady i cywilów. Za zgodą niemieckich władz wojskowych Kaminski uzyskał zgodę na ewakuację z terenów przyfrontowych. W rejonie miejscowości Wsielub pozostała jedynie część oddziałów, osłaniając odwrót.
W tym czasie zwierzchnictwo nad RONA postanowił przejąć Reichsführer SS Heinrich Himmler. Za jego zgodą tabor brygady wyruszył koleją przez Białystok – Łapy na Ostrołękę. Do podjęcia decyzji o dalszych losach brygady i cywili wyładowano ich w miejscowości Wygoda pomiędzy Łomżą a Zambrowem. Stąd została ona 20 lipca przetransportowana do Sokołowa Podlaskiego. Jednakże szybkie zbliżanie się frontu spowodowało, że już 22 lipca wyruszono przez Otwock – Górę Kalwarię – Warkę – Grójec – Tomaszów Mazowiecki – Piotrków Trybunalski do Częstochowy. Niemcy rozważali plan osiedlenia żołnierzy RONA i cywilów w Miechowskiem w celu zniszczenia miejscowej polskiej partyzantki. Pojawiła się też realniejsza koncepcja przeniesienia ich na Węgry, do czego ostatecznie nie doszło wskutek niechęci władz węgierskich. Uchodźcy zostali więc zatrzymani na Górnym Śląsku w rejonie Raciborza. Liczebność RONA wynosiła wówczas ok. 6,5 tys. ludzi. Ponieważ szybko zabrakło żywności, rozpoczęli grabież miejscowej ludności cywilnej. Pod koniec lipca RONA została włączona w skład Waffen-SS jako Brygada Szturmowa SS „RONA”.

</doc>
<doc id="1293272" url="https://pl.wikipedia.org/wiki?curid=1293272" title="Dżabal Umm Ri">
Dżabal Umm Ri

Dżabal Umm Ri – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny ok. 35 km na północny wschód od Góry Synaj. Mierzy 1312 m n.p.m.

</doc>
<doc id="1293274" url="https://pl.wikipedia.org/wiki?curid=1293274" title="Dżabal Nughajmisz">
Dżabal Nughajmisz

Dżabal Nughajmisz – góra w Egipcie, na półwyspie Synaj, w muhafazie Synaj Południowy, w Parku Narodowym Świętej Katarzyny. Mierzy około 969 m n.p.m.

</doc>
<doc id="1293279" url="https://pl.wikipedia.org/wiki?curid=1293279" title="Dżabal Dalal">
Dżabal Dalal

Dżabal Dalal – góra w Egipcie, na Półwyspie Synaj w muhafazie Synaj Południowy w Parku Narodowym Świętej Katarzyny, ok. 55 km na północ od Góry Synaj. Mierzy 1606 m n.p.m.

</doc>
<doc id="1293287" url="https://pl.wikipedia.org/wiki?curid=1293287" title="Robert Norton Shamansky">
Robert Norton Shamansky

Robert Norton Shamansky (ur. 18 kwietnia 1927 w Columbus, Ohio, zm. 11 sierpnia 2011 w Bexley, Ohio) – amerykański prawnik i polityk związany z Partią Demokratyczną.
W 1950 roku ukończył studiować prawo na Uniwersytecie Harvarda uzyskując tytuł "Bachelor of Laws". W latach 1950–1952 był agentem Counter Intelligence Corps, kontrwywiadu Armii Stanów Zjednoczonych.
W latach 1981–1983 przez jedną kadencję Kongresu Stanów Zjednoczonych był przedstawicielem dwunastego okręgu wyborczego w stanie Ohio w Izbie Reprezentantów Stanów Zjednoczonych. W wyborach do Izby Reprezentantów w 1982 roku przegrał z Johnem Kasichem, przez co stracił swoje miejsce w Kongresie. W wyborach w 2006 roku próbował odzyskać swoje dawne miejsce w Kongresie, lecz i tym razem przegrał.
Popełnił samobójstwo w 2011 roku, w wieku 84 lat, z użyciem broni palnej.

</doc>
<doc id="1293289" url="https://pl.wikipedia.org/wiki?curid=1293289" title="Dżabal Abu Alaka">
Dżabal Abu Alaka

Dżabal Abu Alaka ("Jabal Abu 'Alaqah") – góra w Egipcie, na Półwyspie Synaj w muhafazie Synaj Południowy. Mierzy 791 m n.p.m. Położona jest ok. 20 km na wschód od Abu Rudajs, w Parku Narodowym Świętej Katarzyny.

</doc>
<doc id="1293290" url="https://pl.wikipedia.org/wiki?curid=1293290" title="Oratów">
Oratów

Oratów (ukr. Оратів, "Oratiw") – osiedle typu miejskiego na Ukrainie, w obwodzie winnickim, siedziba rejonu oratowskiego.
Pierwsza wzmianka o osadzie pochodzi z 1448, status osiedla typu miejskiego od 1984.
Parafia pw. Świętego Stanisława BM, należąca do dekanatu Winnica.
W okresie I Rzeczypospolitej miejscowość leżała w województwie bracławskim. W 1651 po wygranej przez wojsko I Rzeczypospolitej bitwie pod Beresteczkiem król Jan II Kazimierz podarował okoliczne dobra żołnierzom chorągwi tatarskiej rotmistrza Murzy Bohdanowicza.
Majątek Oratów w roku 1843 kupili Józefostwo Bobrowscy – rodzice Eweliny (ur. 1833, późniejszej matki Józefa Korzeniowskiego – Conrada) oraz Tadeusza Bobrowskiego (jego wychowawcy i mentora).
10 maja 1856 w Oratowie pobrali się rodzice Conrada – Apollo Korzeniowski herbu Nałęcz (ur. 1820) i Ewelina.
Tadeusz Bobrowski pisze o miejscowości:
Siedziba dawnej w powiecie lipowieckim na Ukrainie.

</doc>
<doc id="1293291" url="https://pl.wikipedia.org/wiki?curid=1293291" title="Koszyk">
Koszyk



</doc>
<doc id="1293296" url="https://pl.wikipedia.org/wiki?curid=1293296" title="Dżabal Atartir ad-Dahami">
Dżabal Atartir ad-Dahami

Dżabal Atartir ad-Dahami ("Jabal Atartīr ad Dahamī") – góra w Egipcie, na Półwyspie Synaj w muhafazie Synaj Południowy. Mierzy 1047 m n.p.m. Położona jest ok. 10 km na południowy zachód od Sarabit al-Chadim i ok. 4 km na południe od Umm Bugma w Parku Narodowym Świętej Katarzyny.

</doc>
<doc id="1293302" url="https://pl.wikipedia.org/wiki?curid=1293302" title="Barbie i diamentowy pałac">
Barbie i diamentowy pałac

Barbie i Diamentowy Pałac (ang. "Barbie and the Diamond Castle", 2008) – amerykański film animowany dla dzieci z najsłynniejszą lalką świata – Barbie, w roli głównej.
Fabuła.
Kiedy Barbie i Teresa grały na gitarach do pokoju weszła siostra Barbie Stacy, która pokłóciła się ze swoją przyjaciółką Courtney. Wtedy Barbie postanowiła opowiedzieć jej historię o przyjaciółkach Lianie i Alexie.
Liana i Alexa mieszkały w małym domku, w krainie dobrej i złej magii. Pewnego dnia Liana znalazła w rzece dwa kamienie. Zrobiła z kamieni dwa naszyjniki jeden dla siebie a drugi dla Alexy. Kiedy wyszły na przechadzkę do lasu, spotkały biedną kobietę, która wyglądała na głodną. Liana dała jej kanapkę, a kobieta pozwoliła jej wybrać coś ze swojego wora, Liana wzięła stare lusterko. W domu wyczyściła je, a kiedy wyszły do ogrodu i zaśpiewały piosenkę, w lusterku pojawiła się dziewczyna o imieniu Melody. Nagle przyleciał zły jaszczur – Slyder, który chciał wziąć Melody, ale nie udało mu się to, lecz spalił dom Liany i Alexy. Wtedy Melody opowiedziała im o tajemnicy Diamentowego Pałacu: "To mój dom, w którym mieszkałam z trzema muzami Dori, Fedrą i Lidią" – opowiadała. Pewnego dnia Lidia chciała być jedną jedyną muzą. Wtedy zmieniła swój flet w instrument mrocznych zaklęć. Dori i Fedra ukryły swoje instrumenty, a klucz do Diamentowego Pałacu powierzyły Melody. Kiedy próbowały porozmawiać z Lidią, ona zamieniła je w posągi. Melody ukryła się w lusterku i nie mogła się stamtąd wydostać. Liana i Alexa chcąc uratować swój świat przed Lidią, wyruszają na poszukiwania. Po drodze znajdują małe pieski (Sparkles i Lily) oraz poznają nowych przyjaciół.
Okazuje się, że kluczem do Diamentowego Pałacu była... piosenka
Wersja polska.
Wersja polska: Sun Studio Polska
Reżyseria: Agnieszka Zwolińska
Dialogi polskie: Agnieszka Farkowska
Realizacja dźwięku: Piotr Zygo
Zgranie: Jens Ryberg
Kierownik produkcji: Beata Jankowska
Udział wzięli:
i inni
Śpiewali: Beata Wyrąbkiewicz, Joanna Węgrzynowska-Cybińska, Magdalena Krylik, Jakub Szydłowski, Adam Krylik

</doc>
<doc id="1293305" url="https://pl.wikipedia.org/wiki?curid=1293305" title="Samuel Leeper Devine">
Samuel Leeper Devine

Samuel Leeper Devine (ur. 21 grudnia 1915, zm. 27 czerwca 1997) – amerykański polityk związany z Partią Republikańską. W latach 1959–1981 przez jedenaście kolejnych kadencji Kongresu Stanów Zjednoczonych był przedstawicielem dwunastego okręgu wyborczego w stanie Ohio w Izbie Reprezentantów Stanów Zjednoczonych.

</doc>
<doc id="1293308" url="https://pl.wikipedia.org/wiki?curid=1293308" title="Lead Us!!!">
Lead Us!!!

Lead Us!!! – minialbum polskiej grupy muzycznej Vader. Wydawnictwo ukazało się 22 stycznia 2008 roku nakładem Regain Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1293309" url="https://pl.wikipedia.org/wiki?curid=1293309" title="Ras Umm Maghrib">
Ras Umm Maghrib

Ras Umm Maghrib – góra w Egipcie, na Półwyspie Synaj w muhafazie Synaj Południowy. Mierzy 930 m n.p.m. Położona jest na południe od Wadi Gharanda.

</doc>
<doc id="1293314" url="https://pl.wikipedia.org/wiki?curid=1293314" title="Dżabal Ful">
Dżabal Ful

Dżabal Ful ("Jabal al Fūl") – niewielka góra w Egipcie, na Półwyspie Synaj w muhafazie Synaj Południowy. Mierzy około 372 m n.p.m. Położona jest na północ od uedu Wadi Gharandal.

</doc>
<doc id="1293316" url="https://pl.wikipedia.org/wiki?curid=1293316" title="Partie polityczne Monako">
Partie polityczne Monako

Aktualny wykaz monakijskich partii politycznych przed wyborami do Rady Narodowej w roku 2008 (P – prawica, C – centrum a L – lewica).

</doc>
<doc id="1293319" url="https://pl.wikipedia.org/wiki?curid=1293319" title="Q-ship">
Q-ship



</doc>
<doc id="1293320" url="https://pl.wikipedia.org/wiki?curid=1293320" title="Q-boat">
Q-boat



</doc>
<doc id="1293323" url="https://pl.wikipedia.org/wiki?curid=1293323" title="Coronie">
Coronie

Coronie – dystrykt w północnym Surinamie. Ośrodkiem administracyjnym dystryktu jest Totness. Powierzchnia dystryktu wynosi 3902 km², a liczba ludności 3391 (2012).
Okręgi.
Dystrykt Coronie podzielony jest na trzy okręgi ("ressorten"):

</doc>
<doc id="1293325" url="https://pl.wikipedia.org/wiki?curid=1293325" title="Blood / Reign Forever World">
Blood / Reign Forever World



</doc>
<doc id="1293328" url="https://pl.wikipedia.org/wiki?curid=1293328" title="Liwierij Darkszewicz">
Liwierij Darkszewicz

Liwierij Osipowicz Darkszewicz (ros. Ливерий Осипович Даркшевич, ur. w Jarosławiu, zm. 28 marca 1925 w Moskwie) – rosyjski lekarz neurolog i psychiatra, działacz społeczny, obok Biechtieriewa jeden z twórców Kazańskiej Szkoły Neurologicznej. Autor pierwszego rosyjskiego podręcznika neurologii, odkrywca jądra spoidła nadwzgórzowego (jądra Darkszewicza).
Życiorys.
Urodził się 17 lipca 1858 roku w rodzinie lekarza wojskowego. Jego ojciec, Józef Darkszewicz, syn Józefa, ukończył studia lekarskie jako stypendysta rządowy na Akademii Medyko-Chirurgicznej w Wilnie w 1837 roku ze stopniem lekarza drugiej klasy; następnie był lekarzem batalionowym w Astrachańskim Pułku Karabinierów, w 1869 miał stopień sztabslekarza i rangę radcy kolegialnego, a od 1886 rzeczywistego radcy stanu.
Liwierij Darkszewicz w 1877 roku został absolwentem 5. Moskiewskiego Gimnazjum. Studiował medycynę na Uniwersytecie Moskiewskim od 1877 do 1882 roku. Jego nauczycielami byli Babuchin, Zernow, Polunin, Basow, Sklifosowski, Zacharin i Kożewnikow. Pod wpływem tego ostatniego Darkszewicz zdecydował się specjalizować w neurologii. Od 1883 do 1887 roku uzupełniał studia w europejskich klinikach, m.in. u Goltza w Instytucie Fizjologii Uniwersytetu w Strasburgu, laboratoriach neuroanatomicznych Meynerta w Wiedniu i Flechsiga w Lipsku, u Munka i Westphala w Berlinie, i w klinice neurologicznej Charcota w paryskim szpitalu Salpêtrière.
Po powrocie do Rosji 29 lutego 1878 habilitował się pod kierunkiem Kożewnikowa na podstawie pracy О проводнике светового раздражения с сетчатой оболочки глаза на глазодвигательный нерв. Po śmierci Dmitrija Skałozubowa w 1892 objął katedrę neurologii Carskiego Uniwersytetu Kazańskiego, na której pozostał do 1917 roku. W tym czasie założył sześciołóżkową klinikę neurologiczną i laboratorium. Jako pierwszy w Rosji założył klinikę dla alkoholików.
Razem z Biechtieriewem Darkszewicz założył w 1893 roku jedno z pierwszych towarzystw naukowych w Kazaniu, Stowarzyszenie Neurologów i Psychiatrów (Общество невропатологов и психиатров). Był pierwszym redaktorem naczelnym „Kazanskiego Medicinskijego Żurnała” („Казанский медицинский журнал”), wydawanego do dziś. Założył w Kazaniu towarzystwo trzeźwości. Z jego szkoły neurologicznej wyszli Emdin, Faworski, Perwuszin, Osokin.
W 1917 został powołany na katedrę chorób neurologicznych I Uniwersytetu Moskiewskiego. W 1922 roku był jednym z lekarzy konsultujących śmiertelnie chorego Lenina.
W ostatnich dwóch latach życia ciężko chorował i był przykuty do łóżka. Zmarł z powodu uogólnionej miażdżycy i mocznicy w Moskwie, 28 marca 1925 roku. Pochowany jest na Cmentarzu Nowodziewiczym. Wspomnienia pośmiertne napisali Emdin, Tarasewicz i Grinsztejn.
W 1976 roku ukazała się biografia Darkszewicza autorstwa Jakowa Popieljanskiego. 6 grudnia 2002 roku na elewacji Głównego Wojskowego Szpitala Klinicznego im. N.N. Burdenki w Moskwie umieszczono pamiątkowe tablice, honorujące Darkszewicza i Jewgienija Seppa. Okolicznościowe publikacje ukazały się w 100. rocznicę urodzin Darkszewicza.
Dorobek naukowy.
Był autorem ponad 60 prac naukowych. Jego nazwisko wiąże się do dziś z opisanym przez niego w artykule z 1889 roku jądrem spoidła nadwzgórzowego (jądro Darkszewicza, ang. nucleus of Darkschewitsch). Darkszewicz badał rozmieszczenie i projekcje włókien nerwowych sznurów tylnych, a także zmiany neurozwyrodnieniowe tych struktur, zwłaszcza w kiłowym wiądzie rdzenia.
W latach 1904-11 opublikował trzytomowy pierwszy rosyjski podręcznik chorób układu nerwowego, nazywany „rosyjskim Oppenheimem” (Hermann Oppenheim pozostawił klasyczny podręcznik neurologii, powszechnie stosowany w tym czasie w krajach zachodnich). Rozdział poświęcony chorobom mięśni został później przedrukowany w niemieckim podręczniku anatomii patologicznej układu nerwowego.
Wspólnie z Misławskim i Razumowskim przyczynił się do powstania rosyjskiej neurochirurgii; za jego profesury w latach 90. XIX wieku utworzono salę operacyjną przeznaczoną do operacji neurochirurgicznych, gdzie w 1907 roku Razumowski dokonał pierwszej w Rosji ekstyrpacji zwoju trójdzielnego.
Jako jeden z pierwszych w Rosji zajmował się tematyką śpiączkowego zapalenia mózgu. Opisał m.in. początek tej choroby z dominującymi objawami psychicznymi. Preferował określenie "encephalitis-myelo-meningitis epidemica".
Przyjaźń z Sigmundem Freudem.
Podczas pobytu w Wiedniu Darkszewicz poznał w laboratorium Meynerta Sigmunda Freuda, wówczas Privatdozenta neurologii. W marcu 1885 Darkszewicz wyjechał do Lipska, obaj spotkali się ponownie w Paryżu. Wspólnie udali się "Wesele Figara" z Sarah Bernhardt. Rosjanin wyświadczył Freudowi przysługę, publikując w rosyjskim czasopiśmie medycznym „Wracz” artykuł o wynalezionej przez niego metodzie barwienia przy użyciu chlorku złota. Była to prawdopodobnie pierwsza wzmianka o Freudzie w języku rosyjskim. Według słów Freuda z listu do narzeczonej Marthy Bernays, „dusza [Darkszewicza] była przepełniona ojczyzną, religią i anatomią mózgu”. Podczas ostatnich tygodni wspólnego pobytu w Paryżu Freud i Darkszewicz wspólnie ukończyli pracę, opublikowaną kilka miesięcy później na łamach „Neurologisches Zentralblatt”.

</doc>
<doc id="1293331" url="https://pl.wikipedia.org/wiki?curid=1293331" title="Mistrzostwa Świata w Narciarstwie Alpejskim 1938">
Mistrzostwa Świata w Narciarstwie Alpejskim 1938

8. Mistrzostwa Świata w Narciarstwie Alpejskim odbywały się od 5 – 6 marca 1938 w szwajcarskiej miejscowości Engelberg. Rozgrywano trzy konkurencje: zjazd, slalom i kombinację, zarówno kobiet jak i mężczyzn. Były to czwarte zawody tego cyklu rozgrywane w Szwajcarii i jednocześnie pierwsze odbywające się w tej miejscowości (poprzednio Szwajcaria organizowała MŚ 1931, MŚ 1934 i MŚ 1935). W klasyfikacji medalowej zwyciężyła reprezentacja III Rzeszy, która zdobyła także najwięcej medali: 10, w tym 3 złote, 2 srebrne i 5 brązowych.

</doc>
<doc id="1293333" url="https://pl.wikipedia.org/wiki?curid=1293333" title="6 Pułk Zmechanizowany Legionów">
6 Pułk Zmechanizowany Legionów

6 Pułk Zmechanizowany Legionów – oddział zmechanizowany Sił Zbrojnych RP. Istniał w okresie transformacji ustrojowej.
W 1989, w związku ze zmianami restrukturyzacyjnymi w Wojsku Polskim 49 pułk zmechanizowany z Wałcza przyjął nazwę rozformowywanego 6 pułku zmechanizowanego z Częstochowy. Przeformowano również jego strukturę na pułk zunifikowany.
Wchodził w skład 2 Pomorskiej Dywizji Zmechanizowanej.
Z dniem 1 lipca 1995, w wyniku kolejnej restrukturyzacji wojsk, na bazie pułku powstała 2 Brygada Zmechanizowana Legionów im. Marszałka Józefa Piłsudskiego.
Tradycje.
6 pułk zmechanizowany w Wałczu jako kontynuator tradycji sformowanego w sierpniu 1943 w Sielcach nad Oką 6 pułku piechoty 2 Dywizji Piechoty im. J.H. Dąbrowskiego wywodzi swój rodowód z owianych chwałą formacji piechoty Wojska Polskiego.
3 maja 1991 w Warszawie w czasie uroczystej odprawy wart przed Grobem Nieznanego Żołnierza, 6 pułkowi zmechanizowanemu został wręczony symbolicznie historyczny sztandar 6 pułku piechoty Legionów im. Marszałka Józefa Piłsudskiego.
28 maja tegoż roku w pułku odbyła się uroczystość przekazania tradycji orężnych formacji piechoty oznaczonych cyfrą "6":
Pułk przyjął tradycje owianych chwała formacji piechoty Wojska Polskiego:
14 sierpnia 1992 w ramach obchodów na szczeblu POW Święta Wojska Polskiego w pułku odbyła się uroczystość nadania 6 pułkowi zmechanizowanemu imienia Marszałka Józefa Piłsudskiego i wyróżniającej nazwy "Legionów". Na uroczystości obecny był Minister Obrony Narodowej dr Janusz Onyszkiewicz z małżonką Joanną − wnuczką Marszałka.
Jako dzień święta pułku obrano dzień 28 lipca – historyczny dzień powstania w 1915 roku 6 pułku piechoty Legionów Polskich i dzień chrztu bojowego 6 pułku piechoty 2 Dywizji Piechoty pod Puławami w 1944.
Struktura organizacyjna.
W tym okresie 6 pz jako jedyna jednostka WP stacjonował w dwóch miejscowościach: Wałcz i Czarne.
W Wałczu stacjonowały:
W Czarnym stacjonowały:

</doc>
<doc id="1293337" url="https://pl.wikipedia.org/wiki?curid=1293337" title="David West">
David West

David Moorer West (ur. 29 sierpnia 1980 w Teaneck, New Jersey) – amerykański koszykarz, występujący na pozycji silnego skrzydłowego, dwukrotny mistrz NBA.
Został wybrany w drafcie 2003 z 18 numerem przez New Orleans Hornets. 
W sezonie 2005/2006 zajął drugie miejsce w głosowaniu na największy postęp sezonu NBA.
Przed sezonem 2011/12 podpisał kontrakt z Indiana Pacers. Przed sezonem 2015/16 podpisał kontrakt z San Antonio Spurs. Był wybierany dwukrotnie do Meczów Gwiazd (2008, 2009).
9 lipca 2016 podpisał umowę z Golden State Warriors.
30 sierpnia 2018 ogłosił zakończenie koszykarskiej kariery.

</doc>
<doc id="1293340" url="https://pl.wikipedia.org/wiki?curid=1293340" title="6 Pułk Zmechanizowany">
6 Pułk Zmechanizowany



</doc>
<doc id="1293342" url="https://pl.wikipedia.org/wiki?curid=1293342" title="Chorągiew tatarska Murzy Bohdanowicza">
Chorągiew tatarska Murzy Bohdanowicza

Chorągiew tatarska Murzy Bohdanowicza – chorągiew tatarska jazdy koronnej z połowy XVII wieku.
Rotmistrzem chorągwi był Murza Bohdanowicz.
Żołnierze chorągwi tatarskiej Bohdanowicza brali udział w działaniach zbrojnych powstania Chmielnickiego. Odznaczyli się męstwem podczas bitwy pod Beresteczkiem w czerwcu 1651. W uznaniu ich męstwa Murzy Bohdanowiczowi i składającym się na chorągiew setce jego towarzyszy król Jan Kazimierz nadał miasteczko Oratów z dwiema wioskami, opustoszałe pokozackie wsie Dulickie i Rastowice (dzis. rejon białocerkiewski) oraz wieś Weresy (dzis. rejon żytomierski).
Chorągiew Murzy Bohdanowicza wspominana jest w książce przygodowej Jerzego Szumskiego pt. „Pan Samochodzik i Kindżał Hasan-beja”.

</doc>
<doc id="1293345" url="https://pl.wikipedia.org/wiki?curid=1293345" title="Towarzystwo Sportowe Suszec">
Towarzystwo Sportowe Suszec



</doc>
<doc id="1293347" url="https://pl.wikipedia.org/wiki?curid=1293347" title="Juan Velasco Damas">
Juan Velasco Damas

Juan Velasco Damas (ur. 17 maja 1977 w Dos Hermanas) – piłkarz hiszpański, grający na pozycji prawego obrońcy.
Kariera klubowa.
Velasco urodził się w Andaluzji, a karierę piłkarską rozpoczął w stolicy tego regionu, Sewilli, w tamtejszym klubie Sevilla FC. Początkowo występował w drużynie B, a w sezonie 1996/1997 włączono go do kadry pierwszego zespołu. 5 marca 1997 zadebiutował w Primera División w przegranym 0:2 wyjazdowym meczu z Rayo Vallecano. Na koniec sezonu spadł z Sevillą do Segunda División i przez dwa lata występował z tą drużyną w drugiej lidze grając w pierwszym składzie. W sezonie 1998/1999 awansował z nią po barażach do pierwszej ligi.
Po awansie Velasco przeszedł do Celty Vigo. Swój pierwszy mecz w jej barwach rozegrał 22 sierpnia 1999, a Celta przegrała 0:1 z Realem Oviedo. Od czasu transferu do galicyjskiego klubu był jego podstawowym zawodnikiem, a w 2000 roku zajął z nim 7. miejsce w La Liga. Z roku na rok Celta zajmowała w Primera División o jedno oczko wyższe pozycje i w 2003 roku dzięki 4. lokacie wystąpiła w eliminacjach do Ligi Mistrzów. Przygodę z tymi rozgrywkami zakończyła na fazie grupowej. W lidze też nie osiągnęła sukcesu, była przedostatnia, a Juan przeżył drugą w karierze degradację na zaplecze pierwszej ligi.
Latem 2004 roku Velasco został piłkarzem Atlético Madryt. W jego barwach zadebiutował 19 września w spotkaniu z FC Barcelona, zremisowanym przez "Los Colochoneros" 1:1. W Atlético często występował w pierwszym składzie, ale madrycki zespół zajmował miejsca w środku tabeli: w 2005 roku - 11., a w 2006 - 10. W sezonie 2006/2007 Velasco występował w Espanyolu Barcelona (debiut: 17 września 2006 w wygranym 2:1 meczu z Celtą) i dotarł z nim do finału Pucharu UEFA, który zdobył zespół Sevilli po zwycięstwie w serii rzutów karnych.
Przez rundę jesienną sezonu 2007/2008 Velasco pozostawał bez klubu, a 18 lutego 2008 podpisał trzymiesięczny kontrakt z angielskim Norwich City, występującym w Football League Championship. Następnie, po opuszczeniu tego zespołu, trafił do Panthrakikosu, a w 2010 roku przeszedł do AE Larisa. W 2011 roku zakończył karierę.
Kariera reprezentacyjna.
W reprezentacji Hiszpanii Velasco zadebiutował 26 listopada 2000 roku w wygranym 3:0 towarzyskim spotkaniu z Polską. W tym samym roku został powołany przez José Antonio Camacho do kadry na Euro 2000. Tam był rezerwowym dla Míchela Salgado i nie zagrał w żadnym spotkaniu. W kadrze narodowej wystąpił łącznie w 5 spotkaniach (ostatni raz także w 2000 roku w przegranym 1:4 sparingu z Niemcami).

</doc>
<doc id="1293351" url="https://pl.wikipedia.org/wiki?curid=1293351" title="Przedsiębiorstwo Kowarskie Kopalnie">
Przedsiębiorstwo Kowarskie Kopalnie



</doc>
<doc id="1293353" url="https://pl.wikipedia.org/wiki?curid=1293353" title="Dąbrowa (gmina Wielbark)">
Dąbrowa (gmina Wielbark)

Dąbrowa (niem. "Dombrowa", w latach 1938-1945 "Neudankheim") – kolonia w Polsce położona w województwie warmińsko-mazurskim, w powiecie szczycieńskim, w gminie Wielbark.
W latach 1975–1998 miejscowość administracyjnie należała do województwa olsztyńskiego.

</doc>
<doc id="1293355" url="https://pl.wikipedia.org/wiki?curid=1293355" title="Corneliskondre">
Corneliskondre

Corneliskondre – wieś w Surinamie, w dystrykcie Sipaliwini, położona nad rzeką Wayombe.
Osada zamieszkana jest przez Karibów (w latach 50. XX wieku populacja wynosiła około 200).

</doc>
<doc id="1293357" url="https://pl.wikipedia.org/wiki?curid=1293357" title="Friendship (Surinam)">
Friendship (Surinam)

Friendship – miejscowość w Surinamie, w dystrykcie Coronie, położona nad Oceanem Atlantyckim, w sąsiedztwie miasta Totness.
Miejscowość została założona w XVIII lub XIX wieku przez szkockich plantatorów. Nazwa Friendship oznacza w języku angielskim „przyjaźń”.

</doc>
<doc id="1293359" url="https://pl.wikipedia.org/wiki?curid=1293359" title="Fritz Kraatz">
Fritz Kraatz

Friedrich "Fritz" Hermann Heinrich Kraatz (ur. 4 lutego 1906 r. w Davos – zm. 15 stycznia 1992 r.) – lekarz dentysta, były zawodowy szwajcarski hokeista oraz prezydent IIHF w latach 1947-1948 oraz 1951-1954. Jako hokeista występował w reprezentacji Szwajcarii z którą zdobył brązowy medal podczas zimowych igrzysk olimpijskich w 1928.
Po raz pierwszy na prezydenta IIHF został wybrany w 1947 roku po rezygnacji swojego poprzednika Paula Loicqa, ale pełnił tę funkcję tylko przez rok do następnego kongresu. Ponownie został prezydentem IIHF w 1951 roku, tym razem pełnił tę funkcję przez trzy lata.

</doc>
<doc id="1293368" url="https://pl.wikipedia.org/wiki?curid=1293368" title="Media Atropatene">
Media Atropatene

Media Atropatene – państwo i region składający się z północno-wschodniej części dawnej achemenidzkiej satrapii Medii, wyodrębniony z niej w roku 323 p.n.e.
Po śmierci Aleksandra jego towarzysze podzieli Medię na dwie prowincje, przy czym mniejsza, północno-wschodnia część, przypadła Persowi Atropatesowi, dawnemu satrapie całej Medii. Odmówił on przyłączenia się do któregokolwiek z diadochów i uczynił ze swojej pomniejszonej satrapii niezależne królestwo. Od tej pory ta część Medii była znana Grekom jako Media Atropatene, albo po prostu Atropatene, stąd średnioperskie "Āturpātakān", później "Ādurbādagān", a w końcu nowoperskie "Ādarbāyjān", czyli "Azerbejdżan". Dynastia założona przez Atropatesa panowała w Atropatene, okresowo podlegając Seleucydom oraz Partom, aż do 10 r. n.e., kiedy Artabanus, przyszły król Partów, zajął Medię Atropatene. Ostatni przedstawiciele dynastii Atropatydów udali się na wygnanie do Rzymu. W 12 r. Artabanus II (III), po obaleniu Wononesa I, zasiadł na tronie partyjskim. Wówczas dał Medię Atropatene Wononesowi, zapewne młodszemu bratu i przyszłemu królowi Partów. Atropatene była częścią imperium Partów, a następnie Sasanidów aż do podboju przez Arabów w 651 r.

</doc>
<doc id="1293373" url="https://pl.wikipedia.org/wiki?curid=1293373" title="Magdalena Sroczyńska">
Magdalena Sroczyńska

Magdalena Sroczyńska (ur. 28 maja 1982 w Łodzi) – polska łyżwiarka figurowa, startująca w parach sportowych ze Sławomirem Borowieckim. Uczestniczka mistrzostw Europy oraz mistrzostw świata juniorów. Zakończyła karierę sportową ok. 1996 roku.
Osiągnięcia.
Ze Sławomirem Borowieckim

</doc>
<doc id="1293376" url="https://pl.wikipedia.org/wiki?curid=1293376" title="Mistrzostwa Świata w Narciarstwie Alpejskim 1939">
Mistrzostwa Świata w Narciarstwie Alpejskim 1939

9. Mistrzostwa Świata w Narciarstwie Alpejskim odbywały się od 12 – 15 lutego 1939 w Zakopanem, równolegle z Mistrzostwami Świata w Narciarstwie Klasycznym 1939. Rozgrywano trzy konkurencje: zjazd, slalom i kombinację, zarówno kobiet jak i mężczyzn (łącznie 6 konkurencji). Zjazd odbył się na stokach Kasprowego Wierchu, zaś slalom na trasie w Kalackim Korycie (Suchym Żlebie). Były to pierwsze i jak dotychczas jedyne mistrzostwa świata w narciarstwie alpejskim zorganizowane w Polsce. 
W mistrzostwach udział wzięło 13 krajowych federacji narciarskich z 12 państw. Austriacy (Hellmut Lantschner, Josef Jennewein, Wilhelm Walch i Helga Gödl) reprezentowali Rzeszę Niemiecką po tym, jak w 1938 r. zajęła one Federalne Państwo Austriackie. W klasyfikacji medalowej zwyciężyła reprezentacja III Rzeszy, która zdobyła także najwięcej medali: 12, w tym 5 złotych, 4 srebrne i 3 brązowe.

</doc>
<doc id="1293377" url="https://pl.wikipedia.org/wiki?curid=1293377" title="Chorągiew tatarska Mustafy Sudycza">
Chorągiew tatarska Mustafy Sudycza

Chorągiew tatarska Mustafy Sudycza – chorągiew tatarska jazdy koronnej połowy XVII wieku.
Pod koniec 1652 roku, w skład armii koronnej, na której spoczywał ciężar wojny, wchodziło osiem chorągwi jazdy tatarskiej: Mustafy Sudycza, Adama Taraszewskiego, Chalembeka Murawskiego, Czymbaja Ułana, Mehmeta Czelebiego, Murzy Bohdanowicza, Michała Bydłowskiego i Mikołaja Pochojskiego.
Rotmistrzem chorągwi był Mustafa Sudycz.
Żołnierze tej chorągwi brali udział w działaniach zbrojnych powstania Chmielnickiego (1648 – 1655).
Wchodziła w skład wojsk koronnych prowadzonych jesienią 1654 przez hetmanów Stanisława Potockiego i Stanisława Lanckorońskiego w działaniach zbrojnych wojny polsko-rosyjskiej.. Wzięli udział w bitwie pod Ochmatowem.

</doc>
<doc id="1293380" url="https://pl.wikipedia.org/wiki?curid=1293380" title="Chorągiew tatarska Adama Taraszewskiego">
Chorągiew tatarska Adama Taraszewskiego

Chorągiew tatarska Adama Taraszewskiego - chorągiew tatarska jazdy litewskiej połowy XVII wieku .
Rotmistrzem chorągwi był Adam Taraszewski. List przypowiedni wystawił hetman Janusz Radziwiłł w marcu 1651 roku .
Żołnierze chorągwi tatarskiej Taraszewskiego brali udział w działaniach zbrojnych przeciwko powstaniu Chmielnickiego 1648-1655.

</doc>
<doc id="1293387" url="https://pl.wikipedia.org/wiki?curid=1293387" title="Chorągiew tatarska Chalembeka Murawskiego">
Chorągiew tatarska Chalembeka Murawskiego

Chorągiew tatarska Chalembeka Murawskiego - chorągiew tatarska jazdy koronnej połowy XVII wieku .
Rotmistrzem chorągwi był Chalembek Murawski.
Żołnierze chorągwi tatarskiej Murawskiego brali udział w działaniach zbrojnych powstania Chmielnickiego 1648-1655.
Wchodziła w skład wojsk koronnych prowadzonych jesienią 1654 przez hetmanów Stanisława Potockiego i Stanisława Lanckorońskiego w działaniach zbrojnych wojny polsko-rosyjskiej.. Wzięli udział w bitwie pod Ochmatowem.

</doc>
<doc id="1293399" url="https://pl.wikipedia.org/wiki?curid=1293399" title="Chorągiew tatarska Czymbaja Ułana">
Chorągiew tatarska Czymbaja Ułana

Chorągiew tatarska Czymbaja Ułana - chorągiew tatarska jazdy koronnej połowy XVII wieku .
Rotmistrzem chorągwi był Czymbaj Ułan. Jej żołnierze brali udział w działaniach zbrojnych powstania Chmielnickiego 1648-1655.

</doc>
<doc id="1293404" url="https://pl.wikipedia.org/wiki?curid=1293404" title="Oblężenie Wiednia (1529)">
Oblężenie Wiednia (1529)

Oblężenie Wiednia w 1529 roku – trwające od 27 września do 14 października 1529 r. oblężenie Wiednia przez armię Turków osmańskich, zakończone jej odstąpieniem od miasta.
Wprowadzenie.
Wiedeń był oblegany przez Turków tylko 4 razy. W roku 1354 Osmanowie zajęli Gallipoli. Do końca XV w ich rękach znajdowała się większa część południowo-wschodniej Europy. Kolejnym celem było Bizancjum, po zdobyciu którego Turcy podporządkowali sobie większą część Grecji, a w konsekwencji Macedonię, Bułgarię, Serbię oraz Hercegowinę. Na początku XVI w. Turcy kontynuowali podboje rozciągając swoje panowanie na ziemie arabskie i perskie.
Za panowania sułtana Sulejmana Wspaniałego celem Turków od roku 1520 stały się Węgry. W roku 1521 Osmanowie zdobyli Belgrad, należący wówczas do Węgier. Pięć lat później w roku 1526 doszło do decydującego starcia Turków z Węgrami pod Mohaczem. Król węgierski Ludwik II Jagiellończyk poniósł śmierć podczas bitwy, co spowodowało objęcie władzy przez arcyksięcia Ferdynanda Austriackiego jako regenta Czech i Węgier. Objęcie władzy przez Ferdynanda było wynikiem zawartego w roku 1515 traktatu sukcesyjnego Habsburgów z Węgrami. Część szlachty węgierskiej stanęła w opozycji, wybierając na króla swojego kandydata Jana Zapolyę, księcia Siedmiogrodu, który oddał się pod opiekę Osmanom. W tej sytuacji doszło do wybuchu konfliktu pomiędzy Ferdynandem I a Zapolyą, co wykorzystał sułtan turecki, organizując kampanię na rdzenne tereny Habsburgów. W tym czasie wojska Habsburgów zaangażowane były we Włoszech, walcząc z Francuzami w trakcie wojny włoskiej. Sytuacja ta była wymarzoną okazją dla Sulejmana na zaatakowanie Habsburgów.
Oblężenie.
Początek oblężenia.
Sulejman zmobilizował olbrzymie siły, które wyruszyły z Konstantynopola dnia 10 kwietnia 1529 r, kierując się na Wiedeń. Po drodze dołączały się do nich liczne garnizony tureckie i węgierskie. Marsz przez Węgry przebiegał niezwykle powolnie, co spowodowane było brakiem jakiejkolwiek sieci dróg i licznymi deszczami, które zamieniały ziemię w błoto. Po pięciu miesiącach od chwili wyruszenia, pierwsze oddziały Osmanów (20 tys. jazdy tureckiej, tzw. "akincilar") dotarły w końcu w okolice Wiednia. Siły te miały za zadanie paraliżowanie oporu miejscowej ludności cywilnej.
Dnia 23 września pod stolicę podeszły główne siły Turków, które do dnia 27 września całkowicie otoczyły miasto. Armia Osmanów liczyła ponad 200 tys. ludzi, większą część z nich jednak stanowiła czeladź zajmująca się taborem. Najwartościowsza część armii liczyła około 80 tys. tureckich i 6 tys. węgierskich żołnierzy Jana Zapolyi. Oprócz licznej jazdy anatolijskiej (spahisi), znajdowało się w niej około 20 tys. janczarów, 18 tys. Serbów i Mołdawian. Fatalny stan dróg uniemożliwił Turkom transport ciężkich armat w okolice Wiednia. Na miejscu dysponowali oni zaledwie 300 lekkimi działami. Dużą rolę spełniały wielbłądy, których około 22 tys. wykorzystywano podczas marszu na austriacką stolicę Habsburgów.
Miasta bronił garnizon wojskowy, milicja miejska i setki niemieckich oraz hiszpańskich żołnierzy. Łącznie obrońcy dysponowali siłami 22 tys. piechoty i 2 tys. jazdy. Piechota (landsknechci) uzbrojona była w piki i arkebuzy. Żołnierze ci stosowali taktykę walk sprawdzoną podczas wojen włoskich. Przewaga oblegających była jednak widoczna, a wartość obronna XIII-wiecznych murów miejskich – niewielka. W tej sytuacji Ferdynand I zwrócił się o pomoc do Świętego Cesarstwa Rzymskiego, a także do swojego brata Karola V, który jednak zaangażowany był w walki z Francuzami we Włoszech.
Obroną Wiednia dowodzili Niklaus hrabia Salm i Wilhelm von Roggendorf. Hrabia Salm nakazał wzmocnienie murów miejskich umocnieniami ziemnymi, po czym ustanowił pozycje dla 72 dział obronnych. Wszystkie budynki znajdujące się poza murami miejskimi zostały rozebrane na rozkaz hrabiego. Miało to zapewnić wolne pole ostrzału obrońcom i uniemożliwić atakującym znalezienie schronienia. Następnie hrabia zarządził ewakuację tysięcy kobiet i dzieci, które później podczas odwrotu wpadły w ręce Osmanów. Większość z nich sprzedana została w niewolę lub zmarła zamęczona na śmierć.
Dnia 27 września Sulejman wysłał do miasta delegację, która zażądała od obrońców miasta kapitulacji, gwarantując bezpieczeństwo garnizonowi miasta i ludności cywilnej. W oczekiwaniu na poddanie miasta Turcy rozpoczęli szturm miasta, który zakończył się niepowodzeniem. Rozpoczęły się walki o Wiedeń.
Walka w ciemnościach.
Artyleria Osmanów rozpoczęła ostrzał, który okazał się nieskuteczny. Brak ciężkich dział był tu szczególnie dotkliwy. Następnie pod osłoną dział Turcy przystąpili do minowania przedmurza. Minerzy skoncentrowali swoje wysiłki na południowej bramie miasta. Po tym jak jeden z chrześcijańskich żołnierzy zbiegł z szeregów tureckich i przekazał obrońcom Wiednia plany tureckie, hrabia Salm zarządził wysłanie kontroddziału minerskiego. Ten po pewnym czasie natknął się pod ziemią na Turków. Wybuchły wówczas brutalne walki, w trakcie których nie używano broni palnej, gdyż minerzy obu stron obładowani byli prochem strzelniczym. W wyniku tych walk lepsi okazali się lepiej opancerzeni obrońcy miasta. Nie byli oni jednak w stanie zapobiec wybuchowi wszystkich min, które spowodowały liczne wyłomy w murach. W miejscach tych od razu doszło do gwałtownych walk. Obrońcy w miejscach wyłomów budowali palisady ziemne, kopali głębokie rowy i tworzyli formacje składające się z pikinierów i arkebuzerów, którzy odpierali ataki janczarów.
Szturm Osmanów.
Dnia 12 października Turcy dokonali w murach olbrzymiego wyłomu (tzw. Wyłom Sulejmana), po czym nastąpił wielki atak na miasto. Jednak i tym razem Turkom nie udało się wedrzeć do Wiednia. Straty tureckie podczas tego ataku wyniosły 1200 janczarów. Późnym wieczorem Sulejman zwołał radę wojenną. Sytuacja zaopatrzeniowa nie wyglądała najlepiej, a posiłki utknęły gdzieś po drodze. Poza tym nadchodziła zima, co wykluczało dalsze oblężenie. Po raz pierwszy w historii państwa Osmanów janczarzy uzależnili dalszą służbę od wypłaty zaległego żołdu. Mimo to jeszcze 14 października Osmanom udało się wysadzić mury w południowej części miasta. Obrońcy ponownie ustawili w tym miejscu pikinierów, którzy krwawo odparli janczarów.
Odwrót.
Po nieudanym ataku janczarzy, wbrew woli dowódców, przerwali walki. Następnie wycofali się do obozu tureckiego. W nocy z 14 na 15 października nastąpił odwrót armii tureckiej. Osmanowie na miejscu pozostawili wszystko to, czego nie mogli zabrać. Na skutek wielkiego nieporządku podczas odwrotu, wielu jeńcom udało się uciec do miasta. Po rozebraniu obozu, gdy Turcy rozpoczynali odwrót, rankiem dnia 15 października zaczął padać śnieg. Osmanowie wycofali się do Belgradu, skąd zamierzali przeprowadzić nowy atak na Węgry. Tym razem oblegli miasto Szigetvar, które udało im się zdobyć.
Wynik.
Turcy stracili pod Wiedniem prawie 20 tys. ludzi, wśród których znaczną liczbę stanowili janczarzy i spahisi. Straty obrońców miasta były zdecydowanie niższe, na skutek ran i chorób zmarło jednakże kilka tysięcy ludzi. Następstwa walk okazały się tragiczne dla okolicy miasta, która została spustoszona i wyludniona.

</doc>
<doc id="1293410" url="https://pl.wikipedia.org/wiki?curid=1293410" title="Portugalska Afryka Wschodnia">
Portugalska Afryka Wschodnia

Portugalska Afryka Wschodnia – dawna kolonia portugalska.
Pierwsze portugalskie osiedla i faktorie handlowe na wybrzeżach współczesnego Mozambiku zaczęły powstawać w 1498 roku.
W 2. połowie XIX wieku portugalskie posiadłości w południowo-wschodniej Afryce zostały znacznie rozszerzone. Portugalska Afryka Wschodnia obejmowała wówczas następujące kolonie:
Historia.
W VIII wieku wybrzeże było kolonizowane przez kupców arabskich. Przed kolonizacją istniało tu państwo plemienne Monomotapa. W 1490 rozpoczęła się zapoczątkowana przez Vasco da Gamę kolonizacja wybrzeża i stopniowe wypieranie Arabów. Portugalczycy założyli faktorie, plantacje trzciny cukrowej i kawy. Rozwinął się handel niewolnikami, którego szczytowy okres w tym rejonie przypadł na przełom XVII i XVIII wieku. W wieku XIX, rozpoczęło się masowe osadnictwo portugalskiej biedoty (rząd Portugalii w ten sposób pozbywał się z kraju ludzi z nizin społecznych). Na początku lat 40. było już 140 tys. osadników (tj. 2,8% – 2,33% populacji) na 5–6 mln mieszkańców (w zależności od źródła). Natomiast w roku 1970 na 8,1 mln ludności było już 300 tys. etnicznych Portugalczyków (tj. 3,7% całej populacji). Wpływy portugalskie w kolonii ograniczały się do długiego, lecz bardzo wąskiego pasa wybrzeża. Wnętrze kolonii zostało podbite dopiero w latach 1895–1913 w obawie przed zagarnięciem tego rejonu przez Wielką Brytanię. Po I wojnie światowej do kolonii włączono tzw. Trójkąt Kionga.
W 1951 kolonie te zostały połączone w jedno terytorium zamorskie o nazwie Mozambik. 25 września 1964 w prowincji Cabo Delgado zaczęła się rebelia mająca na celu uzyskanie niepodległości kolonii. Na czele buntu stanęła tubylcza partia FRELIMO i jej przywódca Eduardo Mondlane. Po rewolucji goździków Portugalia zrezygnowała z praw do tego regionu. Portugalska Afryka Wschodnia formalnie przestała istnieć 25 czerwca 1975. Obecnie to niepodległe państwo Mozambik.

</doc>
<doc id="1293415" url="https://pl.wikipedia.org/wiki?curid=1293415" title="Chorągiew tatarska Mehmeta Czelebiego">
Chorągiew tatarska Mehmeta Czelebiego

Chorągiew tatarska Mehmeta Czelebiego - chorągiew tatarska jazdy koronnej połowy XVII wieku .
Rotmistrzem chorągwi był Mehmet Czelebi. Jej żołnierze brali udział w działaniach zbrojnych powstania Chmielnickiego 1648-1655.

</doc>
<doc id="1293419" url="https://pl.wikipedia.org/wiki?curid=1293419" title="Chorągiew tatarska Michała Bydłowskiego">
Chorągiew tatarska Michała Bydłowskiego

Chorągiew tatarska Michała Bydłowskiego – chorągiew tatarska jazdy koronnej połowy XVII wieku.
Rotmistrzem chorągwi był Michał Bydłowski.
Jej żołnierze brali udział w działaniach zbrojnych za czasów powstania Chmielnickiego 1648-1655.
Wchodziła w skład wojsk koronnych prowadzonych jesienią 1654 przez hetmanów Stanisława Potockiego i Stanisława Lanckorońskiego w działaniach zbrojnych wojny polsko-rosyjskiej. Wzięli udział w bitwie pod Ochmatowem.

</doc>
<doc id="1293420" url="https://pl.wikipedia.org/wiki?curid=1293420" title="Would?">
Would?

Would? – singel amerykańskiego zespołu muzycznego Alice in Chains, promujący ścieżkę dźwiękową do filmu "Samotnicy" w reżyserii Camerona Crowe’a oraz album studyjny "Dirt", opublikowany we wrześniu 1992. Czas trwania utworu wynosi 3 minuty i 27 sekund, co sprawia, że należy on do jednej z krótszych kompozycji wchodzących w skład płyty. Autorem tekstu i kompozytorem jest Jerry Cantrell. Na rozszerzonych edycjach singla, w zależności od wersji, zamieszczono utwory „Man in the Box”, „Brother”, „Right Turn” i „We Die Young”. Produkcją kompozycji zajął się Rick Parashar przy współpracy zespołu.
Dzięki umieszczeniu utworu na ścieżce dźwiękowej do filmu "Samotnicy", zespołowi Alice in Chains udało się zaistnieć w rozgłośniach radiowych emitujących alternatywną muzykę i tym samym dotrzeć do szerszego grona odbiorców. W 1993 teledysk został nagrodzony statuetką MTV Video Music Award w kategorii Best Video from a Film. „Would?” uznawany jest współcześnie za jedną z najbardziej rozpoznawalnych kompozycji w dorobku zespołu (obok „Man in the Box” i „Rooster”) oraz bywa wymieniany jako jeden z hymnów subkultury grunge’owej i tzw. „Pokolenia X”.
Historia nagrywania.
Po pozytywnym przyjęciu komediodramatu "Nic nie mów" z 1989, Cameron Crowe przystąpił do pracy nad scenariuszem do kolejnego filmu, po części zainspirowanego przedwczesną śmiercią Andrew Wooda, wokalisty Mother Love Bone, który zmarł w 1990. Jak przyznawał Jerry Cantrell, reżyser zgłosił się do zespołu z propozycją nagrania utworu promującego nowy film. W trakcie sesji, muzycy zarejestrowali demo składające się z dziesięciu kompozycji, z których część utrzymana była w odmiennej stylistyce brzmieniowej. Nagrania odbyły się w listopadzie 1991 w London Bridge Studio w Seattle, przy współpracy producenta Ricka Parashara oraz inżyniera dźwięku Jonathana Pluma. Zarejestrowane podczas sesji utwory wykorzystano na wydawnictwach "Sap", "Dirt" (1992) i na box secie "Music Bank" (1999).
Dave Jerden wykonał kilka procesów miksowania utworu, jednak Cantrell początkowo nie był zadowolony z efektów. 17 kwietnia 1991 muzycy nagrali na nabrzeżu Pier 48 w Seattle swoją scenę do filmu "Samotnicy" (1992, reż. Cameron Crowe). W trakcie występu wykonali utwory „It Ain’t Like That” i „Would?”. Drugą z kompozycji Crowe wybrał na singel promujący ścieżkę dźwiękową do jego filmu.
Analiza.
Tekst utworu został napisany przez Jerry’ego Cantrella w 1990, gdy z powodu przedawkowania narkotyków zmarł bliski przyjaciel muzyka, wokalista Mother Love Bone, Andrew Wood. W notatce dołączonej do książeczki "Music Bank" (1999) wypowiedział się na temat znaczenia warstwy lirycznej: „Dużo myślałem o Andrew w tym czasie. Zawsze świetnie się bawił, gdy spędzał czas wolny, tak jak Chris Cornell czy ja. Nigdy nie było czasu na chwilkę poważnej rozmowy, tylko ciągle zabawa. Andrew był naprawdę wesołym facetem, pełnym życia i smutne było go stracić. Ale zawsze nienawidził ludzi, którzy oceniali decyzję innych. I właśnie słowa utworu są skierowane do takich osób, które przeszły do oskarżeń”. W rozmowie z brytyjskim miesięcznikiem „Metal Hammer” muzyk przyznał: „Chodzi o to, że ludzie powinni przynajmniej próbować patrzeć na pewne rzeczy z perspektywy swoich bliźnich i wczuć się w ich sytuację, zanim zaczną obrzucać ich błotem. Nie sądzę, aby często to czynili”. Steve Huey z AllMusic podkreślił, że tekst utworu zawiera w sobie elementy żalu oraz zarzuty o niezrozumienie – „So I made a big mistake, try to see it once my way”.
Struktura utworu jest niekonwencjonalna. Cantrell odgrywa dwie części rytmu przez cały czas trwania melodii, jedną pół-czystą i drugą bardziej zniekształconą, z silnym akcentem tonacji. Jest ona skonfigurowana ze zmianą akordów z F#m do G podczas wersów oraz Bm do G w refrenach. W sekcjach refrenów linie solowe oparte są na skali eolskiej B, według schematu B, C#, D, E, F#, G, A. Dla partii solowej Cantrell odgrywa krótkie zagrywki za pomocą techniki gitarowej "lick" przy zmianie wersów (gitara rytmiczna podwaja bas), a powolne linie melodyczne są oparte na pentatonicznej tonacji F# moll (F#, A, B, C#, E) z włączeniem B♭, D. Outro dysponuje kluczową zmianą D-dur, gdzie Cantrell ponownie odgrywa krótkie zagrywki, podwojone przez partie gitary basowej. „Would?” kończy się akordem D7#9, podobnym do tego z utworu „I Feel Free” grupy Cream. W zwrotkach występują harmonizacje partii wokalnych Layne’a Staleya i Cantrella.
Steve Huey z AllMusic napisał: „Efekt końcowy kompozycji jest rzeczywiście bardziej groźny niż suma jego części, być może dlatego, że pośrednie aluzje tekstu sprawiają, że ponury niepokój kompozycji wydaje się zbyt intensywny, aby wyrazić to jednoznacznie”.
Teledysk.
Reżyserami teledysku są Cameron Crowe i Josh Taft, współpracujący z zespołem przy realizacji koncertowego VHS "Live Facelift" z 1991. Zdjęcia trwały od 29 maja do 1 czerwca 1992 w Seattle, i nagrywane były w nieistniejącym już klubie Under the Rail. Lokalny reżyser Duncan Sharp wystąpił w charakterze gościnnym wraz ze swoją dziewczyną w scenie, gdy siedzą w samochodzie. W trakcie realizacji Staley opuścił plan zdjęciowy, tłumacząc chwilową absencję sprawami osobistymi. Z relacji Sharpa wiadomo, że wokalista przerwał zdjęcia, aby móc zażyć narkotyki. Mike Starr wykorzystał w teledysku biały model gitary basowej Spector, pożyczony od Evana Sheeley’ego z lokalnego zespołu TKO. Taft wyrażał pozytywną ocenę pracy nad teledyskiem: „[Crowe] miał tak pozytywny wpływ i był bardzo pomocny, on po prostu pozwolił mi biegać z moimi instynktami”. Jak zaznaczył: „nie mógł być bardziej inspirujący i pomocny w procesie tworzenia filmu i zaangażowania”.
Wideoklip dostępny jest na kompilacji "" (1999).
Wydanie.
7 czerwca 1992 „Would?” ukazał się na singlu, promując ścieżkę dźwiękową do filmu "Samotnicy". Rozszerzona wersja (nr. kat. 658888 2) zawierała dodatkowo trzy kompozycje – „Man in the Box”, „Brother” i „Right Turn”. Komercyjny sukces sprawił, że „Would?” zaczął był regularnie emitowany w rozgłośniach radiowych, prezentujących muzykę alternatywną. 11 stycznia 1993 singel ukazał się w Wielkiej Brytanii.
W 1996 „Would?”, w wersji zarejestrowanej w trakcie występu z serii MTV Unplugged, został wydany przez wytwórnię Columbia na specjalnym singlu, promującym album koncertowy "Unplugged".
„Would?” ukazał się w późniejszym czasie na czterech kompilacyjnych albumach – "", retrospekcyjnym box secie "Music Bank" (1999), "Greatest Hits" (2001) oraz "The Essential Alice in Chains" (2006). W grudniu 2000 koncertowa wersja utworu – pochodząca z występu grupy z 2 marca 1993 w Barrowland Ballroom w Glasgow – została zamieszczona na wydawnictwie "Live". Obok kompozycji „Man in the Box” i „Rooster”, „Would?” uchodzi za najbardziej rozpoznawalną kompozycję w dorobku Alice in Chains. Bywa także wymieniany jako jeden z hymnów subkultury grunge’owej i tzw. „Pokolenia X”.
Odbiór.
Krytyczny.
Steve Huey z AllMusic napisał: „«Would?» stał się jednym z najbardziej rozpoznawalnych utworów Alice in Chains, być może zaraz po rockowo-radiowym «Rooster». Zawierający odrobinę więcej melancholii w stosunku do innych kompozycji zespołu, poprzez swoją warstwę liryczną, jest nie mniej udręczony, jego tekst napomknął – w okrężny sposób – na uzależnienie od narkotyków, które pomogły wytworzyć poczucie torturowanej rozpaczy, która zdominowała muzykę zespołu”. Jak podkreślił, jest to bardzo osobisty utwór, posiadający „rozpaczliwy ton”. Philip Wilding opisał „Would?” na łamach „Classic Rocka” jako „stąpającą melodię z rozpadającym się żalem”. Z kolei Don Kyle z „Kerrang!” przyznał, że tekst utworu wprowadza „nieco nadziei”. Chad Childers z Loudwire zaznaczył, że „Would?” jest pierwszą kompozycją grupy, która dotarła do szerszego grona odbiorców, ze względu na zamieszczenie jej na ścieżce dźwiękowej do filmu. Childers zwrócił uwagę na fakt, że charakteryzuje się ona „ciemną melodią” oraz tekstem, który skierowany jest do ludzi, którzy z góry oceniają innych, nie mając żadnej wiedzy na ich temat. Tyler Kane na łamach magazynu „Paste” podkreślił, że „Would?”, jako jeden z nielicznych, nie skupia swojej uwagi na uzależnieniu. Według autora charakteryzuje się on ponurym nastrojem, „piskliwym” brzmieniem gitar oraz charakterystycznym krzykiem Staleya. Kane zwrócił uwagę, że to wszystko sprowadza się do tego co najważniejsze – „potężnej melodii”. Michael Christopher z PopMatters określił „Would?” mianem „poszukiwania odkupienia”. Wpływ utworu na rozwój kariery zespołu docenił James Hunter z „Rolling Stone’a”, nazywając go w recenzji kompilacji największych przebojów grupy "Nothing Safe: Best of the Box" (1999) „kompozycją z Seattle” oraz stwierdzając, że „jest to jeden z ponadczasowych, najbardziej stylowych singli dekady”. Maciej Wesołowski z „Tylko Rocka” zwrócił uwagę na grę sekcji rytmicznej i riff Cantrella. Sam utwór określił mianem „najmocniejszego punktu”.
Kevin L. Ferguson, autor książki "Pop Goes the Decade: The Nineties" (2019), napisał w swojej ocenie, że „«Would?» stał się kultową piosenką z początku lat 90., prezentującą głos Staleya i unikalną melodię”.
Komercyjny.
8 sierpnia 1992 „Would?” zadebiutował na 40. pozycji Album Rock Tracks, notowania opracowywanego przez tygodnik „Billboard”. 19 września, po siedmiu tygodniach obecności na wspomnianej liście przebojów, utwór dotarł do 31. lokaty. 17 stycznia 1993 singel uplasował się w pierwszej 20. brytyjskiej Official Singles Chart Top 75 (19. miejsce). 30 stycznia kompozycja zespołu została sklasyfikowana na 77. miejscu listy przebojów European Hot 100, opracowywanej na podstawie sprzedaży singla w piętnastu krajach Europy. „Would?” został także odnotowany na australijskiej liście Top 100 Singles Chart (69. lokata) oraz fińskiej The Official Finnish Charts (17. miejsce). 27 marca zadebiutował na 50. pozycji w holenderskim notowaniu Dutch Single Top 100. 17 kwietnia utwór Alice in Chains uplasował się na 33. lokacie. W 1996 „Would?” ponownie ukazał się na singlu, promując album "Unplugged". 11 listopada dotarł on do 21. lokaty kanadyjskiej RPM Alternative 30. 21 grudnia uplasował się na 19. miejscu amerykańskiego Mainstream Rock Tracks. 26 tycznia 2019 kompozycja została odnotowana na 15. lokacie notowania Billboard Hot Rock Songs.
Nagrody i nominacje.
18 lipca 1993 wideoklip do utworu „Would?” uzyskał nominację do MTV Movie Award w kategorii dla najlepszego teledysku z filmu. 2 września tego samego roku, podczas gali rozdania MTV Video Music Award w Universal Amphitheatre w Los Angeles, teledysk został nagrodzony statuetką w kategorii dla najlepszego teledysku z filmu.
Wykorzystanie utworu.
W 2003 utwór został wykorzystany w przygodowej grze akcji '. W 2007 użyto go w muzycznej grze komputerowej "SingStar Amped". „Would?” został również zamieszczony na ścieżkach dźwiękowych i użyty w dwóch częściach gry z serii "Burnout" – "Burnout Dominator" z 2007 oraz ' z 2008. Rok później wykorzystano go w grze "Rock Band Unplugged". W 2010 udostępniono do ściągnięcia, jako dodatek do gier "Rock Band" i "Rock Band 2", zestaw Alice In Chains Pack 01 – zawierający utwory „Rooster”, „Would?”, „No Excuses”, „A Looking in View” i „Check My Brain”. W styczniu 2019 „Would?” został wykorzystany w zwiastunie drugiego sezonu serialu "Punisher".
Zestawienia.
„Would?” został sklasyfikowany na 51. pozycji zestawienia „100 najlepszych utworów 1993 roku”, przygotowanego przez australijską rozgłośnię Triple J. Magazyn „Spin” uznał go za 5. „najlepszy singel 1993 roku”. W 2009 kanał VH1 zamieścił kompozycję na 88. pozycji notowania „100 najlepszych hardrockowych utworów”. W zestawieniu przygotowanym przez portal Pitchfork w 2010, „Would?” został sklasyfikowany na 168. lokacie na „200 najlepszych utworów muzycznych lat 90.” W 2012 witryna Ultimate Guitar Archive opublikowała ranking „10 najlepszych linii basowych w historii muzyki”, gdzie utwór Alice in Chains umieszczono na 6. pozycji. Dwa lata później magazyn branżowy „Paste” sporządził ranking „50 najlepszych grunge’owych utworów w historii”. Kompozycja „Would?” została sklasyfikowana na 3. lokacie. Tyler Kane wyróżnił w swojej ocenie „napędzające linie basowe” i „triumfalny zasięg wokalisty Layne’a Staleya”.
Utwór na koncertach.
„Would?” zadebiutował podczas koncertu w klubie Night Moves w Memphis 12 października 1990 w ramach tournée Facelift Tour. 10 września 1992 członkowie zespołu wystąpili obok Pearl Jam w Park Plaza Hotel w Los Angeles, z okazji oficjalnej uroczystości promującej film "Samotnicy", wykonując „Junkhead” i „Would?”. Kompozycja jest regularnie prezentowana podczas wszystkich tras zespołu.
10 marca 2006, podczas koncertu Decades Rock Live!, organizowanego przez kanał muzyczny VH1 Classic, utwór został wykonany przez Alice in Chains w duecie z Philem Anselmo. Muzycy zadedykowali wspólne wykonanie pamięci Dimebaga Darrella i Layne’a Staleya. 2 czerwca, w trakcie występu na festiwalu Rock am Ring, „Would?” został zaprezentowany z gościnnym udziałem Jamesa Hetfielda, frontmana zespołu Metallica.
Lista utworów na singlu.
singel CD :
singel CD :
singel CD :
winyl 7” :
winyl 12” :
Strona A:
Strona B:
singel CD :
Personel.
Opracowano na podstawie materiału źródłowego:
Alice in Chains
Produkcja

</doc>
<doc id="1293432" url="https://pl.wikipedia.org/wiki?curid=1293432" title="Chorągiew tatarska Mikołaja Pochojskiego">
Chorągiew tatarska Mikołaja Pochojskiego

Chorągiew tatarska Mikołaja Pochojskiego – chorągiew tatarska jazdy koronnej połowy XVII wieku.
Pod koniec 1652 roku, w skład armii koronnej, na której spoczywał ciężar wojny, wchodziło osiem chorągwi jazdy tatarskiej: Mustafy Sudycza, Adama Taraszewskiego, Chalembeka Murawskiego, Czymbaja Ułana, Mehmeta Czelebiego, Murzy Bohdanowicza, Michała Bydłowskiego i Mikołaja Pochojskiego.
Rotmistrzem chorągwi był Mikołaj Pochojski. Jej żołnierze brali udział w działaniach zbrojnych powstania Chmielnickiego (1648 – 1655).

</doc>
<doc id="1293434" url="https://pl.wikipedia.org/wiki?curid=1293434" title="Torpedowce typu Elbing">
Torpedowce typu Elbing



</doc>
<doc id="1293436" url="https://pl.wikipedia.org/wiki?curid=1293436" title="Hinnøya">
Hinnøya

Hinnøya (lap. "Iinnasuolu") – wyspa na Morze Norweskim w archipelagu Vesterålen w północnej Norwegii; największa wyspa wybrzeża kontynentalnej Norwegii. 
Nazwa.
Nazwa wyspy "Hinnøya" pochodzi od staronordyjskiego "Hinn", którego znaczenie nie jest do końca znane. Możliwe, że związane jest z gotyckim "hinþan", oznaczającym więzienie lub pochodzi od germańskiego "his", oznaczającego dzielenie, odciananie. 
Geografia.
Wyspa w archipelagu Vesterålen na Morze Norweskim w północnej Norwegii. Od kontynentalnej Norwegii oddziela ją na północnym wschodzie cieśnina Tjeldsundet. Na południowym wschodzie Tjeldsundet oddziela ją od wyspy Tjeldøya. Na północy oddzielają ją od Hadseløya i Langøya cieśniny Hadselfjorden i Sortlandssundet. Na północnym zachodzie od wyspy Andøya oddziela ją cieśnina Risøysundet. Na zachodzie znajduje się cieśnina Raftsundet, która oddziela ją od wyspy Austvågøya.
Hinnøya zajmuje powierzchnię 2 204,49 km², co czyni ją największą wyspą wybrzeża kontynentalnej Norwegii. Ze wschodu na zachód liczy ok. 76 km, a z północy na południe ok. 58 km. 
Wyspa ma nieregularny kształt z wieloma wąskimi fiordami. Na północy na 50 km w głąb wyspy wcina się Gullesfjorden – najdłuższa odnoga fiordu Kvæfjorden. Jej krajobraz ukształtowały procesy erozyjne i glacjalne. Ma charakter górzysty – jej najwyższym wzniesieniem jest Møysalen (1262 m n.p.m.). W 2003 roku utworzono tu park narodowy – Park Narodowy Møysalen (norw. "Møysalen nasjonalpark"). 
Administracyjnie wyspa leży na terenie okręgów Nordland (gminy: Lødingen, Vågan, Hadsel, Sortland i Andøy) i Troms og Finnmark (gminy: Tjeldsund, Kvæfjord i Harstad). Jej największym miastem jest port Harstad na północnym wschodzie. 
W 2021 roku wyspa liczyła 32 873 mieszkańców, co czyni ją drugą pod względem liczby ludności wyspą Norwegii (po wyspie Tromsøya). Na wyspie rozwinięte jest rybołówstwo, przetwórstwo rybne oraz budowa i naprawa statków. 

</doc>
<doc id="1293437" url="https://pl.wikipedia.org/wiki?curid=1293437" title="Twm">
Twm

twm (Tom's Window Manager lub Tab Window Manager) to standardowy menedżer okien dla X Window System, począwszy od X11R4. Został napisany przez Toma LaStrange w języku C, przy pomocy biblioteki Xlib. Działa on poprzez zmianę rodzica okien z okna głównego na okno zawierające dekoracje i pozwalające swobodnie je przemieszczać. Obecnie takie rozwiązanie jest dominujące (wyjątkami są między innymi ratpoison i awesome), jednakże wówczas był to wielki przełom. Na podstawie jego kodu napisano kilka innych menedżerów okien, przede wszystkim popularny do dziś FVWM.

</doc>
<doc id="1293438" url="https://pl.wikipedia.org/wiki?curid=1293438" title="Hinnoya">
Hinnoya



</doc>
<doc id="1293440" url="https://pl.wikipedia.org/wiki?curid=1293440" title="Francis Clifford">
Francis Clifford

Francis Clifford, właśc. Arthur Leonard Bell Thompson (ur. 1 grudnia 1917 w Bristolu, zm. 24 sierpnia 1975 w Weybridge) – brytyjski pisarz, autor powieści łączących tematykę sensacyjną z moralno-filozoficzną. Podczas II wojny światowej jako kapitan British Army uczestniczył z pułkiem Burma Rifles w walkach kampanii birmańskiej. Odznaczony Distinguished Service Order.

</doc>
<doc id="1293444" url="https://pl.wikipedia.org/wiki?curid=1293444" title="06/05">
06/05

06/05 – holenderski thriller z 2004 roku, w reżyserii Theo van Gogha. Premiera filmu miała miejsce 15 grudnia 2004.

</doc>
<doc id="1293447" url="https://pl.wikipedia.org/wiki?curid=1293447" title="Møysalen">
Møysalen

Møysalen – szczyt w Górach Skandynawskich. Leży w Norwegii, w okręgu Nordland. Jest to najwyższy punkt na wyspie Hinnøya i najwyższy szczyt w archipelagach Lofoty i Vesterålen. Jest 17. co do wybitności szczytem w Norwegii.

</doc>
<doc id="1293448" url="https://pl.wikipedia.org/wiki?curid=1293448" title="Wieczność i jeden dzień">
Wieczność i jeden dzień

Wieczność i jeden dzień (tytuł oryginalny "Μια αιωνιότητα και μια μέρα", inny tytuł: "Eternity and a day") – grecko-niemiecko-francusko-włoski film fabularny z roku 1998 w reżyserii Teo Angelopoulosa.
Fabuła.
Aleksander jest cenionym pisarzem, który dowiedział się, że cierpi na nieuleczalną chorobę i następnego dnia w szpitalu ma przejść dodatkowe badania. Chce uporządkować swoje sprawy i znaleźć opiekuna dla swojego psa. Na jednej z ulic Salonik w czasie policyjnej obławy przeciwko imigrantom spotyka małego chłopca, Albańczyka. Razem z nim dociera do granicy albańsko-greckiej odkrywając kolejne tajemnice imigrantów, przedostających się do Grecji. Dla Aleksandra jest to też podróż w czasie, kiedy przypomina sobie obrazy ze swojego małżeństwa i poszukiwanie słów, czemu poświęcił swoje życie.
Nagrody.
W 1998 film został wyselekcjonowany jako grecki kandydat do nagrody Amerykańskiej Akademii Filmowej w kategorii najlepszy film nieanglojęzyczny, ale nie uzyskał nominacji.

</doc>
<doc id="1293450" url="https://pl.wikipedia.org/wiki?curid=1293450" title="Moysalen">
Moysalen



</doc>
<doc id="1293457" url="https://pl.wikipedia.org/wiki?curid=1293457" title="Matopo Hills">
Matopo Hills

Matopo Hills (także: "Matobo Hills") – pasmo wzgórz na terytorium Zimbabwe na południe od miasta Bulawayo. Znajduje się tu jedno z największych skupisk malowideł naskalnych w Afryce Południowej. Od 2003 roku obszar Matopo Hills wpisany jest na listę światowego dziedzictwa UNESCO. 
Środowisko naturalne.
Matopo Hills są pasmem o długości ok. 100 kilometrów i szerokości około 30 km. Pasmo składa się z granitowych wzgórz, zwietrzałych skał i przepaści porośniętych gęstym buszem. Jest to trudno dostępny obszar, na którym w czasach wojen tutejsza ludność ukrywała rodzinę i dobytek przez wrogami. 
Wśród przedstawicieli fauny spotyka się różnorodne gatunki antylop, a także żyrafy, lwy, zebry i nosorożce. 
Obszar ok. 3100 km² pasma objęty jest ochroną w ramach Parku Narodowego Matobo.
Ludność i kultura.
W tradycyjnych wierzeniach miejscowego ludu Shona wśród Matopo Hills ze skał przemawia bóg Mwari. Położone są tu także inne miejsca o szczególnym znaczeniu religijnym, takie jak Njelei czy Dulu. W obszarze pasma znajduje się także grób Mzilikazi – założyciela królestwa Matabele. Pochowany został tu też na własne życzenie brytyjski kolonizator Cecil Rhodes, który w 1893 roku podporządkował sobie tutejszą rdzenną ludność i utworzył brytyjską kolonię Rodezję. 
Sztuka prehistoryczna.
W obszarze pasma Matopo Hills odkryto liczne malowidła naskalne liczące ok. 2000 lat. W wielu jaskiniach odnaleziono również prehistoryczne piece gliniane oraz kamienne przedmioty codziennego użytku.

</doc>
<doc id="1293459" url="https://pl.wikipedia.org/wiki?curid=1293459" title="Matobo Hills">
Matobo Hills



</doc>
<doc id="1293461" url="https://pl.wikipedia.org/wiki?curid=1293461" title="Matobo">
Matobo



</doc>
<doc id="1293462" url="https://pl.wikipedia.org/wiki?curid=1293462" title="Matopo">
Matopo



</doc>
<doc id="1293465" url="https://pl.wikipedia.org/wiki?curid=1293465" title="Park Narodowy Matobo">
Park Narodowy Matobo



</doc>
<doc id="1293466" url="https://pl.wikipedia.org/wiki?curid=1293466" title="Sperrbrecher">
Sperrbrecher



</doc>
<doc id="1293472" url="https://pl.wikipedia.org/wiki?curid=1293472" title="Trans Europe Halles">
Trans Europe Halles

Trans Europe Halles - sieć zrzeszająca niezależne instytucje i centra kultury z całej Europy. Istnieje od 1983 roku, aktualnie jej członkami są 43 instytucje i centra kultury z 24 krajów. 
Trans Europe Halles to platforma wymiany doświadczeń, wsparcia i współpracy pomiędzy jej członkami. Większość instytucji zrzeszonych w sieci działa w przestrzeniach postindustrialnych - dawnych drukarniach, pofabrycznych halach, stacjach kolejowych, wojskowych koszarach itp. 
Miejsca te (centra kultury zrzeszone w sieci TEH) powstały w wyniku aktywności grup ludzi, którzy chcą podejmowaniem działań artystycznych wpływać na rozwój społeczności lokalnej. Wszystkie je łączy również idea wspierania młodej generacji artystów, odkrywania nowych talentów, realizowania działań innowacyjnych w przestrzeni kultury i sztuki.
W Polsce do sieci należą:
Trans Europe Halles jest członkiem EFAH.

</doc>
<doc id="1293474" url="https://pl.wikipedia.org/wiki?curid=1293474" title="Jessica Boone">
Jessica Boone

Jessica Boone (ur. 14 maja 1984 w La Porte) − amerykańska aktorka głosowa.

</doc>
<doc id="1293476" url="https://pl.wikipedia.org/wiki?curid=1293476" title="Caro Lenssen">
Caro Lenssen

Caro Lenssen (ur. 28 października 1983 w Amsterdamie) – holenderska aktorka.

</doc>
<doc id="1293489" url="https://pl.wikipedia.org/wiki?curid=1293489" title="Odkurzone przeboje">
Odkurzone przeboje

Odkurzone przeboje – audycja muzyczna prowadzona w Programie III Polskiego Radia w latach 1970–2008 przez Janusza Kosińskiego. Ostatni raz audycja pojawiła się na antenie Programu III 27 lutego 2008 r.
W programie Kosiński przedstawiał utwory polskiej i zagranicznej muzyki rockowej, bluesowej i rock'n'rollowej z lat 50., 60. i 70. XX wieku.
Kontynuacją był przez około pół roku program „Bez kolacji” nadawany o tej samej porze, prowadzony przez Agatę Krysiak (która była stałym gościem Janusza Kosińskiego przez ostatnie ok. pół roku emisji „Odkurzonych przebojów”).

</doc>
<doc id="1293491" url="https://pl.wikipedia.org/wiki?curid=1293491" title="Wilhelm Lurkens">
Wilhelm Lurkens



</doc>
<doc id="1293495" url="https://pl.wikipedia.org/wiki?curid=1293495" title="Bitwa pod Szkłowem">
Bitwa pod Szkłowem



</doc>
<doc id="1293496" url="https://pl.wikipedia.org/wiki?curid=1293496" title="Pałac Wilhelma Lurkensa">
Pałac Wilhelma Lurkensa



</doc>
<doc id="1293497" url="https://pl.wikipedia.org/wiki?curid=1293497" title="Joe Scarborough">
Joe Scarborough

Charles Joseph Scarborough (ur. 9 kwietnia 1963) – amerykański prawnik i polityk związany z Partią Republikańską. W latach 1995–2001 był przedstawicielem 1. okręgu wyborczego w stanie Floryda w Izbie Reprezentantów Stanów Zjednoczonych.
Obecnie jest komentatorem politycznym w stacji telewizyjnej MSNBC. W latach 2003–2007 prowadził tam program "Scarborough Country", a od 2007 roku wraz z Miką Brzezinski jest współgospodarzem programu "Morning Joe".
Jest również autorem książki "Rome Wasn’t Burnt in a Day: The Real Deal on How Politicians, Bureaucrats, and Other Washington Barbarians are Bankrupting America" ()
Linki zewnętrzne.
 

</doc>
<doc id="1293498" url="https://pl.wikipedia.org/wiki?curid=1293498" title="Once Upon a Time in Brooklyn">
Once Upon a Time in Brooklyn

Once upon a time in Brooklyn - jeden z pierwszych mixtape'ów wydanych przez Uncle Murda wraz z DJem Cutmaster C.
Mixtape ten został wydany w roku 2002, tytuł w wolnym tłumaczeniu brzmi "Pewnego razu na Brooklynie", zapewne nawiązuje do filmu Once Upon A Time in America.

</doc>
<doc id="1293500" url="https://pl.wikipedia.org/wiki?curid=1293500" title="Naima Wifstrand">
Naima Wifstrand

Siri Naima Matilda Wifstrand (ur. 4 września 1890 w Sztokholmie, zm. 23 października 1968 tamże) − szwedzka aktorka filmowa, trubadur, reżyser, kompozytor i śpiewaczka operetkowa.

</doc>
<doc id="1293518" url="https://pl.wikipedia.org/wiki?curid=1293518" title="Agata Witkowska">
Agata Witkowska

Agata Witkowska z domu Durajczyk (ur. 19 sierpnia 1989 roku w Gdańsku) – polska siatkarka, grająca na pozycji libero, reprezentantka Polski. 
Sukcesy.
młodzieżowe.
Mistrzostwa Polski Kadetek:
Olimpiada Młodzieży:
Mistrzostwa Polski Juniorek:
akademickie.
Akademickie Mistrzostwa Polski:
Akademicki Puchar Polski w siatkówce plażowej:
seniorskie.
Puchar Polski:
Puchar CEV:
Mistrzostwo Polski:
Superpuchar Polski:
reprezentacyjne.
Liga Europejska:
Igrzyska Europejskie:

</doc>
<doc id="1293523" url="https://pl.wikipedia.org/wiki?curid=1293523" title="Devon rex">
Devon rex

Devon Rex – rasa kota, która pojawiła się w Anglii w 1960 roku. Są znane z dziwnego, niecodziennego wyglądu. Są kotami towarzyskimi. Najlepiej czuje się w towarzystwie drugiego kota, najlepiej przedstawiciela tej samej rasy. Uwielbia się przytulać.
Historia.
Odkrycie rasy.
Rasa Devon Rex jest stosunkowo młoda. W 1960 roku pojawiła się w Buckfastleigh w hrabstwie Devon rasa kota z rzadkim, pofalowanym futerkiem, podobnym do powstałej 10 lat wcześniej rasy Cornish Rex. Pani Beryl Cox, miłośniczka kotów, zobaczyła po raz pierwszy na terenie nieczynnej kopalni cynku dziwnego kocura o pofalowanej sierści. Po jakimś czasie jedna z kotek urodziła kocięta. W miocie tym był dymny kocurek z kędzierzawym futerkiem "Kirlee". Wyrósł na kocura o interesującym wyglądzie oraz o psim charakterze (chodził na smyczy, machał ogonem). W miotach "Kirlee" i kotek domowych zdarzały się kotki z kręconym futerkiem. Kocura skojarzono z jego własną kędzierzawą córką i to był początek nowej rasy Devon Rex. Koty te krzyżowano jeszcze z kotami burmańskimi i brytyjskimi celem rozszerzenia materiału hodowlanego. Od 1965 r. koty Devon Rex zaczęły się pokazywać na angielskich wystawach kotów, a w 1967 roku zostały uznane jako odrębna rasa przez organizację felinologiczną GCCF.
Pokrewieństwo.
Początkowo sądzono, że koty Cornish Rex i Devon Rex są spokrewnione. Pani Cox skontaktowała się z panią Stirling-Webb, właścicielką kota "Kalibunker" – pierwszego Cornish Rexa. Pokryły córkę Kalibunkera kocurkiem "Kirlee" i urodził się
miot kotów domowych z gładkim futerkiem, co potwierdziło tezę, że za okrywę obu ras odpowiadają różne geny.
Wygląd.
Jest kotem o drobnej i szczupłej budowie, w typie orientalnym. Często nazywa się go "kotem-pudlem" lub "kosmitą" ze względu na wielkie i głęboko osadzone uszy, pokryte delikatnym futerkiem. Głowa jest krótka w kształcie klina z odstającymi policzkami, krótka mordka z mocnym podbródkiem, nos krótki z wyraźnie zaznaczonym stopem, czoło przechodzące w płaską czaszkę. Oczy wielkie i szeroko rozstawione, w formie migdałków. Inaczej jak u pozostałych ras kotów, wąsy i brwi są poskręcane, króciutkie lub średniej długości. Devony mają sierść bardzo krótką, miękką i falistą, zdarzają się też włosy ościste, występującą we wszystkich kolorach. Ciało jest mocne, ale drobnej budowy i średniej wielkości. Zarówno szyja, nogi jak i ogon są bardzo długie i szczupłe.

</doc>
<doc id="1293525" url="https://pl.wikipedia.org/wiki?curid=1293525" title="Autostrada 401">
Autostrada 401

Autostrada 401 (ang. "Highway 401", oficjalnie Macdonald-Cartier Freeway) – autostrada w Kanadzie, w południowo-zachodniej części prowincji Ontario. Przebiega od Windsor (miasta na granicy ze Stanami Zjednoczonymi), przez London, Kitchener, Toronto i Kingston do granicy z prowincją Quebec niedaleko od Montrealu, gdzie łączy się z autostradą 20. Długość wynosi 825.1 km. Jest jedną z najważniejszych arterii transportowych Kanady. Jej odcinek w Toronto należy do najszerszych (9 pasów ruchu w każdą stronę, z tego 4 pasy ekspresowe i 5 równolegle biegnących, oddzielonych pasów zbiorczych) i najbardziej ruchliwych na świecie.
Budowę pierwszych odcinków rozpoczęto w późnych latach 30., po przerwie spowodowanej przez wojnę pierwszy odcinek autostrady otwarto w 1947. Numer 401 oficjalnie przyznano autostradzie w 1952. Ostatni odcinek otwarto w 1968.

</doc>
<doc id="1293529" url="https://pl.wikipedia.org/wiki?curid=1293529" title="10 Pułk Zmechanizowany">
10 Pułk Zmechanizowany

10 Pułk Zmechanizowany (10 pz) – były oddział Wojsk Zmechanizowanych Sił Zbrojnych RP.
W 1990 roku 10 Drawski pułku czołgów średnich został przeformowany w 10 pułk zmechanizowany. Jednostka wchodziła w skład 10 Sudeckiej Dywizji Zmechanizowanej i stacjonowała w garnizonie Opole.
W 1994 roku pułk został rozformowany, a na jego bazie została utworzona 10 Opolska Brygada Zmechanizowana im. płk. Piotra Wysockiego.

</doc>
<doc id="1293530" url="https://pl.wikipedia.org/wiki?curid=1293530" title="Chorągiew tatarska Bohdana Łosia">
Chorągiew tatarska Bohdana Łosia

Chorągiew tatarska Bohdana Łosia – chorągiew tatarska jazdy koronnej połowy XVII wieku.
Rotmistrzem chorągwi był Bohdan Łoś.
Jej żołnierze brali udział w działaniach zbrojnych powstania Chmielnickiego 1648-1655.
Wchodziła w skład wojsk koronnych prowadzonych jesienią 1654 przez hetmanów Stanisława Potockiego i Stanisława Lanckorońskiego w działaniach zbrojnych wojny polsko-rosyjskiej.. Wzięli udział w bitwie pod Ochmatowem.

</doc>
<doc id="1293532" url="https://pl.wikipedia.org/wiki?curid=1293532" title="Chorągiew tatarska Aleksandra Kryczyńskiego">
Chorągiew tatarska Aleksandra Kryczyńskiego

Chorągiew tatarska Aleksandra Kryczyńskiego – chorągiew tatarska jazdy koronnej II połowy XVII wieku. 
Rotmistrzem chorągwi był Aleksander Kryczyński. Jej żołnierze brali udział w działaniach zbrojnych powstania Chmielnickiego 1648-1655.
Wchodziła w skład wojsk koronnych prowadzonych jesienią 1654 przez hetmanów Stanisława Potockiego i Stanisława Lanckorońskiego w działaniach zbrojnych wojny polsko-rosyjskiej. Wzięli udział w bitwie pod Ochmatowem.
W 1672 żołnierze chorągwi przeszli na stronę Turcji i sułtana Imperium osmańskiego Mehmeda IV.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski .
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga. 
Bejostwo barskie w 1673.
Kiedy armia koronna pod Janem Sobieskim wyruszyła pod Chocim, zaczął się propolski spisek rotmistrzów lipkowskich. W Barze wybuchły walki między Tatarami, w których to zamordowano samego beja barskiego Aleksandra Kryczyńskiego. Śmierć przywódcy nie załamała jednak protureckiego stronnictwa Tatarów.
Komendę nad zamkiem w Barze objął syn zamordowanego, który zamierzał kontynuować dzieło ojca. I faktycznie, gdy chorąży koronny Sieniawski dowiedział się o śmierci Kryczyńskiego, uderzył około 20 października 1673 na Bar z częścią zmierzającego pod Chocim wojska. Spotkał się tam ze zdeterminowaną obroną i na hetmański rozkaz odstąpił od oblężenia.
Bar pozostawał wciąż wierny Imperium osmańskiemu. Nominację na nowego beja barskiego otrzymał rotmistrz Hussejn Murawski, który utrzymał twierdzę jeszcze przez rok.
Wydarzenia te zostały artystycznie przetworzone w powieści Henryka Sienkiewicza Pan Wołodyjowski, w rzeczywistości miały mniej dramatyczny przebieg.

</doc>
<doc id="1293535" url="https://pl.wikipedia.org/wiki?curid=1293535" title="Fabryka Adolfa Fiedlera w Opatówku">
Fabryka Adolfa Fiedlera w Opatówku

Fabryka Adolfa Fiedlera w Opatówku – fabryka w Opatówku, klasycystyczna, wzniesiona w latach 1824–1826 według projektu Wojciecha Langego dla Adolfa Fiedlera, jedna z największych fabryk kalisko-mazowieckiego okręgu przemysłowego; wpisana do rejestru zabytków w 1964, od 1981 mieści Muzeum Historii Przemysłu w Opatówku.

</doc>
<doc id="1293537" url="https://pl.wikipedia.org/wiki?curid=1293537" title="Walerian Serwatowski">
Walerian Serwatowski

Walerian Serwatowski (ur. 1810 w Budzanowie – w dawnym województwie Ruskim w Ziemi Halickiej, pod Janowem Podolskim – zm. 22 marca 1891 w Krakowie) – ksiądz, kanonik lubelski i krakowski, proboszcz parafii św. Krzyża w Krakowie; Autor wykładu Biblii i wielu dzieł religijnych i filozoficznych.
Życiorys.
W czasie wojny włoskiej toczył polemiki z ks. Golianem dotyczące władzy świeckiej papieża publikując kilka rozpraw:
Członek Polskiej Akademii Umiejętności i Towarzystwa Naukowego Krakowskiego. Wizjoner, więziony za nawoływanie do "Niezabijaj" w 1846. Dziekan Kolegiaty i Proboszcz Parafii Wszystkich Świętych w Krakowie, kanonik honorowy lubelski, Radca M. Kurii Książęco-Biskupiej, wiceprezes Sądu Książęcego Biskupiego dla Spraw Małżeńskich, Cenzor Ksiąg Treści Religijnej. wicedziekan drugiego Dekanatu Miejskiego, Członek Krakowskiej Akademii Umiejętności, Radny Miasta Krakowa. Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Pochowany na Cmentarzu Rakowickim w Krakowie (kwatera GA-zach.). Pamiątkowe tablice ku jego pamięci znajdują się w kościele Świętych Apostołów Piotra i Pawła w Krakowie oraz w Muzeum Historycznym Krakowa w Sukiennicach.

</doc>
<doc id="1293540" url="https://pl.wikipedia.org/wiki?curid=1293540" title="Nieodebrane połączenie">
Nieodebrane połączenie



</doc>
<doc id="1293543" url="https://pl.wikipedia.org/wiki?curid=1293543" title="Henry Padovani">
Henry Padovani

Henry Padovani (ur. 13 października 1952 w Bastii) - francuski gitarzysta, członek pierwotnego składu zespołu The Police.
Padovani grał z The Police od stycznia do września 1977 roku w tym od lipca razem z Andy Summersem tworząc kwartet. Po odejściu z zespołu dołączył do Wayne County &amp; the Electric Chairs a następnie utworzył własny zespół The Flying Padovanis, z którym nagrał albumy "Font L'Enfer" oraz "They Call Them Crazy". W latach od 1984 do 1994 roku Padovani był zastępcą prezesa IRS Records a następnie managerem Zucchero.
W 2006 roku powrócił do kariery muzyka wydając solowy album "À Croire Que C'était Pour La Vie". W 2007 roku reaktywował zespół The Flying Padovanis.

</doc>
<doc id="1293545" url="https://pl.wikipedia.org/wiki?curid=1293545" title="Wojna polsko-szwedzka 1655-1660">
Wojna polsko-szwedzka 1655-1660



</doc>
<doc id="1293546" url="https://pl.wikipedia.org/wiki?curid=1293546" title="Parzydełkowiec">
Parzydełkowiec



</doc>
<doc id="1293549" url="https://pl.wikipedia.org/wiki?curid=1293549" title="Chorągiew tatarska Dawida Bykowskiego">
Chorągiew tatarska Dawida Bykowskiego

Chorągiew tatarska Dawida Bykowskiego - chorągiew tatarska jazdy koronnej II połowy XVII wieku.
Rotmistrzem chorągwi był Dawid Bykowski.
Jej żołnierze brali udział w działaniach zbrojnych wojny polsko-szwedzkiej 1655-1660 (znanej bardziej jako potop szwedzki), m.in. w oblężeniu Torunia w 1658.
Wchodziła w skład pułku Sobieskiego w liczbie 120 koni.

</doc>
<doc id="1293553" url="https://pl.wikipedia.org/wiki?curid=1293553" title="Ipconfig">
Ipconfig

ipconfig – polecenie w systemach operacyjnych Microsoft Windows służące do wyświetlania konfiguracji interfejsów sieciowych. Zwalnia i aktualizuje dzierżawy DHCP oraz wyświetla, rejestruje i usuwa nazwy DNS. Narzędzie pomocne przy wykrywaniu błędnego adresu IP, maski podsieci lub bramy domyślnej. Odpowiednik w systemach UNIX to ifconfig.

</doc>
<doc id="1293554" url="https://pl.wikipedia.org/wiki?curid=1293554" title="Chorągiew tatarska Michała Antonowicza">
Chorągiew tatarska Michała Antonowicza

Chorągiew tatarska Michała Antonowicza - chorągiew tatarska jazdy koronnej II połowy XVII wieku.
Rotmistrzem chorągwi był Michał Antonowicz.
Jej żołnierze brali udział w działaniach zbrojnych wojny polsko-szwedzkiej 1655-1660 (znanej bardziej jako potop szwedzki), m.in. w oblężeniu Torunia w 1658.
Wchodziła w skład pułku królewskiego w liczbie 88 koni.

</doc>
<doc id="1293556" url="https://pl.wikipedia.org/wiki?curid=1293556" title="Koroliow">
Koroliow



</doc>
<doc id="1293563" url="https://pl.wikipedia.org/wiki?curid=1293563" title="Rita Chałubińska">
Rita Chałubińska

Rita Chałubińska (ur. 1981 w Łodzi) – polska łyżwiarka figurowa, startująca w konkurencji solistek i par sportowych z Sławomirem Borowieckim. Mistrzyni Polski juniorek (1996) wśród solistek i brązowa medalistka mistrzostw Polski w parach sportowych (1999). 
Osiągnięcia.
Pary sportowe.
Ze Sławomirem Borowieckim

</doc>
<doc id="1293566" url="https://pl.wikipedia.org/wiki?curid=1293566" title="Chorągiew tatarska Stanisława Morzkowskiego">
Chorągiew tatarska Stanisława Morzkowskiego

Chorągiew tatarska Stanisława Morzkowskiego - chorągiew tatarska jazdy koronnej II połowy XVII wieku.
Rotmistrzem chorągwi był Stanisław Morzkowski.
Jej żołnierze brali udział w działaniach zbrojnych wojny polsko-szwedzkiej 1655-1660 (znanej bardziej jako potop szwedzki), m.in. w oblężeniu Torunia w 1658.
Wchodziła w skład pułku Żegockiego w liczbie 93 koni.

</doc>
<doc id="1293568" url="https://pl.wikipedia.org/wiki?curid=1293568" title="Dudowe Turnie">
Dudowe Turnie

Dudowe Turnie – długa skalna ściana w zachodnich zboczach Doliny Starorobociańskiej w Tatrach Zachodnich. Powstała w wyniku podcięcia zbocza przez lodowiec, który kiedyś wypełniał tę dolinę. W ścianie Dudowych Turni można dostrzec dużą wyrwę, która powstała w wyniku oberwania się dużej masy skał w 1959 r. Kolejny wielki obryw skalny w rejonie Dudowych Turni powstał w 2012 lub (i?) 2013 r., być może spowodowany znacznymi opadami deszczu.
Masyw Dudowych Turni przecinają trzy żleby: Mała Szczerba, Wielka Szczerba i Szyja. U podnóża skał spore gruzowiska i piarżyska. Powyżej żlebu Wielka Szczerba w zagłębieniu Dudowej Kotliny (poniżej szczytu Czubika) znajduje się kilka niedużych Dudowych Stawków. Odwadnia je strumyk, który z dużej wysokości spada efektownym wodospadem do Doliny Starorobociańskiej. Turnie są widoczne najlepiej ze Starorobociańskiej Równi, przez którą przebiega czarny szlak na Siwą Przełęcz.
Nazwy Dudowych Turni i sąsiednich obiektów pochodzą od góralskiego nazwiska Duda.

</doc>
<doc id="1293572" url="https://pl.wikipedia.org/wiki?curid=1293572" title="Nadeo">
Nadeo

Nadeo – francuski producent gier komputerowych, znany głównie z serii "TrackMania" oraz "Virtual Skipper".
Od 5 października 2009 roku Nadeo jest własnością Ubisoft.
Wyprodukowane gry.
2000:
2002:
2003:
2004:
2005:
2006:
2007:
2008:
2011:
2013:
2016:
2017:
2020:
W produkcji:

</doc>
<doc id="1293575" url="https://pl.wikipedia.org/wiki?curid=1293575" title="Vicente Sánchez">
Vicente Sánchez

Vicente Martín Sánchez Bragunde (ur. 7 grudnia 1979 w Montevideo) – urugwajski piłkarz występujący najczęściej na pozycji skrzydłowego, od 2016 zawodnik Defensor Sporting.

</doc>
<doc id="1293583" url="https://pl.wikipedia.org/wiki?curid=1293583" title="Chorągiew tatarska Jakuba Polańskiego">
Chorągiew tatarska Jakuba Polańskiego

Chorągiew tatarska Jakuba Polańskiego – chorągiew tatarska jazdy koronnej połowy XVII wieku.
Rotmistrzem chorągwi był Jakub Polański.
Jej żołnierze brali udział w działaniach zbrojnych wojny polsko-rosyjskiej 1654 – 1667, m.in. w bitwie pod Cudnowem w 1660 roku.
W roku 1661, z powodu niezapłacenia wojsku żołdu, zawiązała się konfederacja jazdy koronnej (w tym 21 chorągwi tatarskich), a także konfederacja wojska litewskiego (która objęła jego całość, tj. około 14 tys. żołnierzy). Chorągiew tatarska Jakuba Polańskiego, podobnie jak chorągwie Jambeka Carewicza i Sulejmanowicza, nie przystąpiła do tej konfederacji.

</doc>
<doc id="1293587" url="https://pl.wikipedia.org/wiki?curid=1293587" title="Chorągiew tatarska Jambeka Carewicza">
Chorągiew tatarska Jambeka Carewicza

Chorągiew tatarska Jambeka Carewicza – chorągiew tatarska jazdy koronnej II połowy XVII wieku.
Rotmistrzem chorągwi był Jambek Carewicz.
Jej żołnierze brali udział w działaniach zbrojnych wojny polsko-rosyjskiej 1654-1667, m.in. w bitwie pod Cudnowem w 1660.
W 1661, z powodu niezapłacenia wojsku żołdu, zawiązała się konfederacja jazdy koronnej (w tym 21 chorągwi tatarskich) a także konfederacja wojska litewskiego (która objęła jego całość, tj. około 14 tys. żołnierzy). Chorągiew tatarska Jakuba Polańskiego, podobnie jak i 2 inne chorągwie (chorągiew tatarska Jakuba Polańskiego i chorągiew tatarska Sulejmanowicza) nie przystąpiła jednak do tej konfederacji.

</doc>
<doc id="1293591" url="https://pl.wikipedia.org/wiki?curid=1293591" title="Jeff Miller">
Jeff Miller

Jeff Miller, właśc. Jefferson B. Miller (ur. 27 czerwca 1959) – amerykański polityk związany z Partią Republikańską. 
Działalność polityczna.
Od 1998 do 2001 zasiadał w stanowej Izbie Reprezentantów Florydy. W latach 2001-2017 był przedstawicielem 1. okręgu wyborczego w stanie Floryda w Izbie Reprezentantów Stanów Zjednoczonych.

</doc>
<doc id="1293592" url="https://pl.wikipedia.org/wiki?curid=1293592" title="Chorągiew tatarska Sulejmanowicza">
Chorągiew tatarska Sulejmanowicza

Chorągiew tatarska Sulejmanowicza – chorągiew tatarska jazdy koronnej II połowy XVII wieku.
Rotmistrzem chorągwi był Samuel Sulejmanowicz.
Jej żołnierze brali udział w działaniach zbrojnych wojny polsko-rosyjskiej 1654 – 1667, m.in. w bitwie pod Cudnowem w 1660 roku.
W 1661 roku, z powodu niezapłacenia wojsku żołdu, zawiązała się konfederacja jazdy koronnej (w tym 21 chorągwi tatarskich), a także konfederacja wojska litewskiego (która objęła jego całość, tj. około 14 tys. żołnierzy). Chorągiew tatarska Sulejmanowicza, podobnie jak chorągwie (Chorągiew tatarska Jakuba Polańskiego i chorągiew tatarska Jambeka Carewicza), nie przystąpiły do tej konfederacji.

</doc>
<doc id="1293600" url="https://pl.wikipedia.org/wiki?curid=1293600" title="Roy Hattersley">
Roy Hattersley

Roy Sydney George Hattersley, baron Hattersley (ur. 28 grudnia 1932 w Sheffield) – brytyjski polityk, członek, a następnie wiceprzewodniczący, Partii Pracy, minister w rządzie Jamesa Callaghana. Jego matka, Enid Hattersley, zasiadała w radzie Sheffield, a od 1981 r. była burmistrzem tego miasta.
Życiorys.
Młodość i początki kariery politycznej.
Wykształcenie odebrał w Sheffield City Grammar School. Dzięki uzyskanemu stypendium rozpoczął studia na uniwersytecie w Hull. Następnie przeniósł się na uniwersytet w Leeds, gdzie początkowo studiował anglistykę, a następnie ekonomię. Na studiach Hattersley dołączył do Stowarzyszenia Socjalistów, które później zmieniło nazwę na „Labour Club”. Hattersley został wkrótce jego przewodniczącym, a następnie skarbnikiem. Po ukończeniu studiów pracował krótko w hucie stali w Sheffield, a przez kolejne dwa lata pracował w Workers' Educational Association. W 1956 r. został wybrany do rady miasta Sheffield. Przez krótki czas był miejscowym sędzią pokoju. W radzie miejskiej stal na czele komisji prac publicznych, a następnie komisji budownictwa.
W 1959 r. został laburzystowskim kandydatem w wyborach parlamentarnych w okręgu Sutton Coldfield, ale przegrał wybory z kandydatem Partii Konserwatywnej, Geoffreyem Lloydem. W 1963 r. został kandydatem Partii Pracy w okręgu Birmingham Sparkbrook. Hattesley wygrał wybory w 1964 r. z przewagą 1254 głosów.
Na stanowiskach ministerialnych.
Początkowo został parlamentarnym prywatnym sekretarzem minister emerytur Margaret Herbison. Jego pierwsze przemówienie na forum Izby Gmin dotyczyło projektu ustawy o dodatkach mieszkaniowych. W 1967 r. został parlamentarnym sekretarzem ministra budownictwa i samorządu lokalnego. W 1968 r. został podsekretarzem stanu w ministerstwie zatrudnienia. W 1969 r. został wiceministrem obrony odpowiedzialnym za administrację. Z powodu choroby ministra Denisa Healeya Hattersley podpisał rozkaz wysłania wojsk brytyjskich do Irlandii Północnej. Jako polityk opozycji był zastępcą Healeya, który był mówcą Opozycji ds. zagranicznych. Hattersley był zwolennikiem członkostwa Wielkiej Brytanii w EGW. W 1972 r. wbrew oficjalnemu stanowisku partii głosował za przystąpieniem Wielkiej Brytanii do EWG. Następnie Hattesley został mówcą ds. obrony, a następnie ministrem edukacji w gabinecie cieni.
Po powrocie laburzystów do władzy w 1974 r. został ministrem stanu w ministerstwie spraw zagranicznych. W 1975 r. został członkiem Tajnej Rady. Był przewodniczącym brytyjskiej delegacji na szczyt w Reykjavíku. Renegocjował również warunki członkostwa Wielkiej Brytanii w EWG. W wyborach na lidera partii w 1976 r. głosował na Jamesa Callaghana. Ten po zwycięstwie mianował Hattersleya ministrem cen i ochrony konsumenta. Na tym stanowisku Hattersley został członkiem gabinetu. Urząd ten sprawował do wyborczej porażki Partii Pracy w 1979 r.
W opozycji.
Jako polityk opozycji został początkowo ministrem środowiska w gabinecie cieni Callaghana. W 1980 r. organizował kampanię Denisa Healeya na lidera laburzystów. Zwycięzcą wyborów pozostał jednak Michael Foot. Healey został wiceprzewodniczącym partii, a Hattersley otrzymał stanowisko ministra spraw wewnętrznych w gabinecie cieni. Mimo iż sprzeciwiał się socjalistycznym hasłom lewego skrzydła partii nie przyłączył się do grupy polityków prawego skrzydła, którzy w 1981 r. założyli Partię Socjaldemokratyczną. Hattersley został wówczas jednym z założycieli Labour Solidarity, który miał przeciwdziałać rozłamowi w partii.
Po wyborczej klęsce Partii Pracy w 1983 r. Foot zrezygnował ze stanowiska lidera. Hattersley wystartował w nowych wyborach mając za konkurentów Petera Shore’a, Erica Heffera i Neila Kinnocka. Mimo iż cieszył się poparciem prawie całego gabinetu cieni to przegrał rywalizację z popieranym przez ogół deputowanych i związki zawodowe Kinnockiem. W wyborach zajął drugie miejsce i został wiceprzewodniczącym partii. Objął jednocześnie stanowisko opozycyjnego kanclerza skarbu, ale w 1987 r. powrócił na stanowisko ministra spraw wewnętrznych.
Ze stanowisk w partii i gabinecie cieni odszedł po porażce Partii Pracy w wyborach 1992 r. Ponieważ ze stanowiska lidera zrezygnował również Kinnock odbyły się nowego wybory na lidera. Hattersley udzielił poparcia przyszłemu zwycięzcy, Johnowi Smithowi, który w 1983 r. prowadził wyborczą kampanię Hattersleya. W 1993 r. ogłosił, że nie wystartuje w następnych wyborach parlamentarnych, które odbyły się w 1997 r. Został kreowany parem dożywotnim jako baron Hattersley i zasiadł w Izbie Lordów.
Życie prywatne.
Jest kibicem Sheffield Wednesday F.C. Posiada również własne rubryki w "Guardianie" i "Daily Mail".

</doc>
<doc id="1293608" url="https://pl.wikipedia.org/wiki?curid=1293608" title="Okręg wyborczy Birmingham Sparkbrook">
Okręg wyborczy Birmingham Sparkbrook

Okręg wyborczy Birmingham Sparkbrook powstał w 1918 r. i wysyłał do brytyjskiej Izby Gmin jednego deputowanego. Okręg obejmował dystrykt Sparkbrook w Birmingham. Został zlikwidowany w 1997 r.

</doc>
<doc id="1293621" url="https://pl.wikipedia.org/wiki?curid=1293621" title="Chorągiew tatarska Mustafy Kosińskiego">
Chorągiew tatarska Mustafy Kosińskiego

Chorągiew tatarska Mustafy Kosińskiego - chorągiew tatarska jazdy koronnej II połowy XVII wieku.
Rotmistrzem chorągwi był Mustafa Kosiński.
Jej żołnierze brali udział w działaniach zbrojnych wojny polsko-rosyjskiej 1654-1667 i wojnie polsko-kozacko-tatarskiej 1666-1671.
Bitwa pod Ścianą.
W II połowie grudnia 1666 hetman kozacki Piotr Doroszenko przy wsparciu Ordy Krymskiej, uderzył niespodziewanie na dywizję koronną pułkownika Sebastiana Machowskiego, rozłożoną na zimowych leżach pod Ścianą i Braiłowem.
Starcie zakończyło się pogromem wojsk polskich. W czasie bitwy pod Braiłowem doszczętnie zniszczono 4 chorągwie tatarskie: Mustafy Kosińskiego, Samuela Sulejmanowicza, Dawida Romanowskiego i Ułana Zasulskiego. 

</doc>
<doc id="1293623" url="https://pl.wikipedia.org/wiki?curid=1293623" title="Chorągiew tatarska Dawida Romanowskiego">
Chorągiew tatarska Dawida Romanowskiego

Chorągiew tatarska Dawida Romanowskiego – chorągiew tatarska jazdy koronnej II połowy XVII wieku.
Rotmistrzem chorągwi był Dawid Romanowski.
Jej żołnierze brali udział w działaniach zbrojnych wojny polsko-rosyjskiej 1654–1667 i wojnie polsko-kozacko-tatarskiej 1666–1671.
Bitwa pod Ścianą.
W II połowie grudnia 1666 roku, hetman kozacki Piotr Doroszenko przy wsparciu Ordy Krymskiej, uderzył niespodziewanie na dywizję koronną pułkownika Sebastiana Machowskiego, rozłożoną na zimowych leżach pod Ścianą i Braiłowem.
Starcie zakończyło się pogromem wojsk polskich. W czasie bitwy pod Braiłowem doszczętnie zniszczono cztery chorągwie tatarskie: Mustafy Kosińskiego, Samuela Sulejmanowicza, Dawida Romanowskiego i Ułana Zasulskiego. 
Osiedlanie się na ekonomiach po 1679.
Skarb Rzeczypospolitej pod długoletnich wojnach był pusty, dlatego król Jan III Sobieski obiecał wynagrodzić żołnierzy chorągwi tatarskich ziemiami w ekonomiach Wielkiego Księstwa Litewskiego. Od 1679 roku zaczęto umieszczać Tatarów w niektórych wsiach w ekonomiach: brzeskiej, grodzieńskiej i kobryńskiej.
Rotmistrza Dawida Romanowskiego z oficerami z jego chorągwi ulokowano w Studziance, w ekonomii brzeskiej.

</doc>
<doc id="1293627" url="https://pl.wikipedia.org/wiki?curid=1293627" title="Chorągiew tatarska Ułana Zasulskiego">
Chorągiew tatarska Ułana Zasulskiego

Chorągiew tatarska Ułana Zasulskiego – chorągiew tatarska jazdy koronnej II połowy XVII wieku. Rotmistrzem chorągwi był Ułan Zasulski. Jej żołnierze brali udział w działaniach zbrojnych wojny polsko-rosyjskiej toczonej w latach 1654–1667 i wojny polsko-kozacko-tatarskiej z lat 1666–1671.
Bitwa pod Ścianą.
W II połowie grudnia 1666 hetman kozacki Piotr Doroszenko przy wsparciu Ordy Krymskiej uderzył niespodziewanie na dywizję koronną pułkownika Sebastiana Machowskiego, rozłożoną na zimowych leżach pod Ścianą i Brajłowem.
Starcie zakończyło się pogromem wojsk polskich. W czasie bitwy doszczętnie zniszczono 4 chorągwie tatarskie: Mustafy Kosińskiego, Samuela Sulejmanowicza, Dawida Romanowskiego i Ułana Zasulskiego. 

</doc>
<doc id="1293632" url="https://pl.wikipedia.org/wiki?curid=1293632" title="Stephen Spielberg">
Stephen Spielberg



</doc>
<doc id="1293633" url="https://pl.wikipedia.org/wiki?curid=1293633" title="Roman Korab-Żebryk">
Roman Korab-Żebryk

Roman Korab-Żebryk, ps. „Korab”, „Korabiewicz”, „Robak” (ur. 20 stycznia 1916 w Homlu, zm. 4 lipca 2004 w Warszawie) – polski prawnik i historyk, oficer Armii Krajowej, dowódca 1 Wileńskiej Brygady AK, doktor nauk humanistycznych (1974).
Życiorys.
Maturę zdał w wieku 17 lat. W 1938 ukończył studia prawnicze na Uniwersytecie Stefana Batorego. Od września 1938 odbywał kursy Szkoły Podchorążych Rezerwy Piechoty przy 1 Dywizji Piechoty Legionów. Podczas kampanii wrześniowej był dowódcą plutonu strzeleckiego, dwukrotnie ranny. Udało mu się uniknąć niewoli radzieckiej i poprzez Lwów i Lidę powrócił do Wilna. Mieszkał z rodziną w domku w Ponarach i pracował w browarze. Na przełomie 1939 i 1940 zaczął działać w lokalnych strukturach Związku Walki Zbrojnej. 20 stycznia 1943 został awansowany na podporucznika. W czasie trwania na Wileńszczyźnie akcji „Burza” został skierowany do 1 Wileńskiej Brygady AK. W dniach 13–17 lipca 1944 pełnił funkcję ostatniego komendanta brygady. Po rozbrojeniu brygady został aresztowany przez NKWD wraz z grupą oficerów wileńskiej AK. Śledztwo przeszedł na Łukiszkach, a następnie był więziony w obozie w Riazaniu.
Do Polski powrócił w grudniu 1947 razem z płk. Aleksandrem Krzyżanowskim i grupą jego oficerów. Osiedlił się w Warszawie. Zaczął wówczas odnawiać kontakty z byłymi żołnierzami Okręgu Wileńskiego AK. Wielokrotnie wzywany był na przesłuchania. Nie zezwolono mu także na rozpoczęcie aplikacji adwokackiej. W 1950 zwolniono go ze stanowiska asystenta w Katedrze Prawa Filozofii Uniwersytetu Warszawskiego. Od połowy lat 50. gromadził materiały do historii wileńskiej AK. Wszedł do Zespołu Historycznego ppłk. dypl. Adama Szydłowskiego „Poleszuka” mającego opracować dzieje Okręgu Wileńskiego AK.
W 1974 obronił doktorat na podstawie rozprawy ukazującej genezę i przebieg operacji „Ostra Brama”. W 1988 dzięki stypendium Fundacji Lanckorońskich przeprowadził trzymiesięczne badania naukowe w Londynie.
Korab-Żebryk pochowany został na Powązkach Wojskowych (kwatera D18-L08-7).

</doc>
<doc id="1293647" url="https://pl.wikipedia.org/wiki?curid=1293647" title="Charles Montagu (książę)">
Charles Montagu (książę)

Charles Montagu (ur. ok. 1656, zm. 20 stycznia 1722) – brytyjski arystokrata i dyplomata. Jego ojcem był Robert Montagu, 3. hrabia Manchester.
Był zwolennikiem Chwalebnej rewolucji i Wigów. Kształcony w Trinity College na Uniwersytecie Cambridge. Walczył w bitwie pod Boyne (1690) w armii, której wodzem był Wilhelm III Orański.
W roku 1683 odziedziczył po ojcu tytuł hrabiowski.
W latach 1699–1701 ambasador w Paryżu, a od 4 stycznia do 1 maja 1702 Sekretarz Stanu Południowego Departamentu.
W latach 1707–1708 był ambasadorem brytyjskim w Republice Weneckiej. W roku 1708 celnicy zrewidowali jego bagaże. Okazało się wtedy, że domownicy lorda próbowali dokonać przemytu. Ponieważ jednak lord Manchester zaprotestował przeciw rewizji, angielscy przemytnicy nie tylko uniknęli kłopotów, ale celnicy zostali surowo ukarani zesłaniem na galery. Lord Manchester wyjednał darowanie im winy u rządu weneckiego. A znalezione przy rewizji przemycane sukno, rozdał między weneckie szpitale.

</doc>
<doc id="1293649" url="https://pl.wikipedia.org/wiki?curid=1293649" title="Starorobociański Potok">
Starorobociański Potok

Starorobociański Potok – potok, dopływ Chochołowskiego Potoku spływający przez Dolinę Starorobociańską w Tatrach Zachodnich. Jego źródła znajdują się w morenowym wywierzysku położonym na wysokości ok. 1410 m n.p.m., powyżej Starorobociańskiej Równi. Ma ono wydajność kilkunastu l/s. Powyżej tego wywierzyska, w górnych partiach Doliny Starorobociańskiej ze skalnych, szczelinowych źródeł wypływają drobne cieki, gubią jednak wodę w usypanych przez siebie stożkach napływowych. Takie cieki powstają m.in. w Żlebie pod Pyszną, Żlebie na Przełęcz i poniżej Dudowych Turni (zasilane wodami z Dudowych Stawków). Poniżej wywierzyska na wysokości 1410 m Starorobociański Potok zasilany jest przez cieki spływające żlebami z zachodnich stoków Ornaku (z Pośredniego Żlebu, Banistego Żlebu i żlebu Piekło) oraz żlebami ze wschodnich stoków północnej grani Kończystego Wierchu (Szyja, Dwojakowy Żleb, Wydarty Żleb, Mokry Żleb). Największym dopływem jest Iwaniacki Potok spływający Doliną Iwaniacką.
W korycie Starorobociańskiego Potoku występują liczne progi skalne, a jego spadek w niektórych miejscach przekracza 50%. W niektórych miejscach potok gubi wodę w piargach. Dopływy ze żlebów wypływają ze źródeł szczelinowych i mają spadek do 50%. W ich korytach występują liczne progi skalne i załamania. Bogatsze w wodę są dopływy lewostronne z północnej grani Kończystego Wierchu. Prawostronne dopływy z Ornaku powstają w źródłach rumoszowych lub skalnych o charakterze wędrującym. Przy polanie Iwanówka i poniżej Starorobociański Potok zasilany jest przez liczne wypływy morenowe. W dolnym biegu potoku w lesie znajduje się kilka starorzeczy, świadczących o tym, że potok często zmieniał swój bieg.
Powierzchnia zlewni wynosi 8,788 km², długość potoku 3,92 km, a średni spadek 10,6%. Koryto na całej długości wyżłobione zostało w materiale naniesionym przez potok. Szerokość koryta nie przekracza kilku m, a średni przepływ u ujścia wynosi około 150 l/sek w okresie letnim.
Jest jednym z głównych dopływów Chochołowskiego Potoku. Uchodzi do niego na wysokości ok. 1040 m n.p.m., ok. 250 m powyżej Wyżniej Bramy Chochołowskiej.

</doc>
<doc id="1293650" url="https://pl.wikipedia.org/wiki?curid=1293650" title="Chris Guccione">
Chris Guccione

Chris Guccione (ur. 30 lipca 1985 w Melbourne) – australijski tenisista, reprezentant w Pucharze Davisa, olimpijczyk z Pekinu (2008) i Rio de Janeiro (2016).
Guccione ma włosko-australijskie korzenie. Jego ojciec Santo jest Włochem, natomiast matka Diana – Australijką.
Kariera tenisowa.
Karierę zawodową rozpoczął w 2003 roku.
Australijczyk jest znany z silnego serwisu. Podczas meczu kwalifikacyjnego do turnieju na trawiastych kortach Wimbledonu w 2005 roku, zaserwował 50 asów. Preferuje styl gry serw–wolej.
Guccione swój pierwszy start w cyklu ATP World Tour zanotował w styczniu 2004 roku, podczas turnieju Sydney. Pokonał wtedy Hiszpana Juana Carlosa Ferrero. W grze pojedynczej pierwszy finał turniejów rangi ATP World Tour Australijczyk osiągnął w 2007 roku, podczas rozgrywek w Adelaide. Pojedynek finałowy przegrał z Novakiem Đokoviciem. Drugi finał rozegrał rok później w Sydney. Pokonał po drodze m.in. byłego lidera rankingu światowego Lleytona Hewitta, natomiast przegrał decydujący mecz z Dmitrijem Tursunowem.
W grze podwójnej Guccione jest mistrzem 5 turniejów ATP World Tour oraz uczestnikiem 7 finałów.
Od roku 2005 Guccione reprezentuje Australię w Pucharze Davisa. Do kwietnia 2016 roku rozegrał dla zespołu 26 meczów, wygrywając w singlu i w deblu po 9 pojedynków.
W 2008 roku reprezentował Australię na igrzyskach olimpijskich w Pekinie. Z rozgrywek singlowych odpadł w 1 rundzie po porażce z Jamesem Blakiem, natomiast w deblu osiągnął 3 rundę w parze z Lleytonem Hewittem. Australijski debel został wyeliminowany przez Boba i Mike'a Bryanów. W 2016 wystartował w turnieju deblowym igrzysk olimpijskich w Rio de Janeiro wspólnie z Johnem Peersem ponosząc porażkę w 1 rundzie.
W rankingu gry pojedynczej Guccione najwyżej był na 67. miejscu (7 kwietnia 2008), a w klasyfikacji gry podwójnej na 38. pozycji (3 listopada 2014).

</doc>
<doc id="1293651" url="https://pl.wikipedia.org/wiki?curid=1293651" title="Neva Sankt Petersburg">
Neva Sankt Petersburg



</doc>
<doc id="1293654" url="https://pl.wikipedia.org/wiki?curid=1293654" title="Marie-Joseph-Angélique">
Marie-Joseph-Angélique

Marie-Joseph-Angélique (zm. 1734 w Montrealu) - czarnoskóra niewolnica, skazana na karę śmierci za podpalenie.
Próbowała uciec od swojej właścicielki de Francheville do Nowej Anglii wraz z francuskim Kanadyjczykiem, który przypuszczalnie był jej kochankiem. Pochwycona i sprowadzona z powrotem do właścicielki, obawiając się wysłania do Indii Zachodnich, podpaliła dom de Francheville. Wiejący wiatr rozprzestrzenił pożar, w wyniku którego spłonęło 46 domów w Montrealu.
Marie-Joseph-Angélique została aresztowana, osądzona, skazana na karę śmierci przez spalenie i stracona.

</doc>
<doc id="1293656" url="https://pl.wikipedia.org/wiki?curid=1293656" title="Salto (Buenos Aires)">
Salto (Buenos Aires)

Salto − miasto w Argentynie, stolica Partido Salto (powiatu Salto) leżącego w prowincji Buenos Aires. Według spisu z 2001 roku miasto liczyło 23 816 mieszkańców.

</doc>
<doc id="1293657" url="https://pl.wikipedia.org/wiki?curid=1293657" title="Marie-Joseph-Angelique">
Marie-Joseph-Angelique



</doc>
<doc id="1293659" url="https://pl.wikipedia.org/wiki?curid=1293659" title="Traktat ateologiczny">
Traktat ateologiczny

Traktat ateologiczny: Fizyka metafizyki – książka autorstwa Michela Onfraya, w której poddaje krytyce główne religie monoteistyczne, a także tworzy filozoficzne podstawy zaangażowanego, świadomego ateizmu. Inspiracją dla tytułu jest projekt serii (nazwanej "La Somme athéologique" – Suma ateologiczna) książek napisanych przez Georges’a Bataille’a, która nie została skompletowana. Sprzedano 200 tys. egzemplarzy. Wkrótce po publikacji ukazały się dwie książki mający być odpowiedzią „L'Anti-traité d’athéologie, Le système Onfray mis à nu” Matthieu Baumiera oraz „Dieu avec esprit: Réponse à Michel Onfray” autorstwa Irène Fernandez. W 2007 ukazało się angielskie tłumaczenie noszące tytuły „Atheist Manifesto: The Case Against Christianity, Judaism, and Islam” (Manifest ateistyczny: Sprawa przeciwko chrześcijaństwu, judaizmowi i islamowi) oraz „In Defence of Atheism: The Case Against Christianity, Judaism and Islam.” (W obronie ateizmu: Sprawa przeciwko chrześcijaństwu, judaizmowi i islamowi). Rok później ukazało się wydanie polskie pod tytułem „Traktat ateologiczny: Fizyka metafizyki” (Warszawa 2008. ).
Treść.
W pierwszej części ("Ateologia") autor przedstawia i rozwija koncepcję Nietzschego, choć krytykuje jego pogląd na śmierć Boga. Druga część ("Monoteizmy") jest analizą struktury trzech religii abrahamicznych, w których autor podkreśla wspólne cechy takie jak niechęć wobec świata materialnego i ciała, przeciwstawianie się postępowi i nauce, mizantropia i antyintelektualizm. Część trzecia ("Chrześcijaństwo") podważa historyczność Chrystusa opartą tylko na relacjach z drugiej ręki i dowodzi iż apostoł Paweł opisany tu jako neurotyk i histeryk, wykorzystał postać Jezusa dla swoich celów. W ostatniej, czwartej części ("Teokracja") przedstawia powiązania trzech religii monoteistycznych z polityką i największe nadużycia, do których z ich powodu doszło. Wskazuje sprzeczności w ich świętych księgach oraz fakt, że często były używane do usprawiedliwiania zła. Książkę kończy propozycja nowego ateizmu, sekularyzmu, który nazywa postchrześcijaństwem, w którym Bóg i moralność związana z religiami monoteistycznymi jest już przeszłością.

</doc>
<doc id="1293661" url="https://pl.wikipedia.org/wiki?curid=1293661" title="Potok Starorobociański">
Potok Starorobociański



</doc>
<doc id="1293670" url="https://pl.wikipedia.org/wiki?curid=1293670" title="Chorągiew tatarska Murzy Koryckiego">
Chorągiew tatarska Murzy Koryckiego

Chorągiew tatarska Murzy Koryckiego - chorągiew tatarska jazdy koronnej II połowy XVII wieku.
Rotmistrzem chorągwi był Murza Korycki.
Jej żołnierze brali udział w działaniach zbrojnych wojnie polsko-kozacko-tatarskiej 1666-1671. W 1672 przeszli na stronę Turcji i sułtana Imperium osmańskiego Mehmeda IV.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski .
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga.

</doc>
<doc id="1293672" url="https://pl.wikipedia.org/wiki?curid=1293672" title="Chorągiew tatarska Samuela Krzeczowskiego">
Chorągiew tatarska Samuela Krzeczowskiego

Chorągiew tatarska Samuela Krzeczowskiego - chorągiew tatarska jazdy koronnej II połowy XVII wieku.
Rotmistrzem chorągwi był Samuel Krzeczowski.
Jej żołnierze brali udział w działaniach zbrojnych wojnie polsko-kozacko-tatarskiej 1666-1671. W 1672 przeszli na stronę Turcji i sułtana Imperium osmańskiego Mehmeda IV.
Po zdobyciu Baru przez wojsko Rzeczypospolitej 12 listopada 1674 nastroje wśród żołnierzy chorągwi zmieniły się a nowo wybrany król Polski Jan III Sobieski przyjął ich ponownie w szeregi armii koronnej.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski .
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga. 
Osiedlanie się na ekonomiach po 1679.
Skarb Rzeczypospolitej po długoletnich wojnach był pusty, dlatego król Jan III Sobieski obiecał wynagrodzić żołnierzy chorągwi tatarskich ziemiami w ekonomiach Wielkiego Księstwa Litewskiego. Od 1679 zaczęto umieszczać Tatarów w niektórych wsiach w ekonomiach: brzeskiej, grodzieńskiej i kobryńskiej.
Pułkownika Samuela Krzeczkowskiego i jego chorągiew ulokowano w Kruszynianach, Łużanach i Białogorcach.

</doc>
<doc id="1293673" url="https://pl.wikipedia.org/wiki?curid=1293673" title="Don Siegel">
Don Siegel

Donald Siegel (ur. 26 października 1912 w Chicago, zm. 20 kwietnia 1991 w Nipomo) – amerykański reżyser i producent filmowy.
Życiorys.
Ukończył Jesus College na Uniwersytecie Cambridge i szybko rozpoczął pracę w bibliotece filmowej Warner Bros. Potem został montażystą. Dwa krótkie filmy, wyreżyserowanie przez niego w 1945, "Hitler Lives?" i "A Star in the Night" otrzymały nagrody Oscara i od tego rozpoczęła się jego kariera filmowa.
Najbardziej znanymi filmami Siegela są kryminały o Brudnym Harrym oraz "Blef Coogana" z Clintem Eastwoodem. Eastwood zadedykował swój najsłynniejszy film "Bez przebaczenia" (1992) właśnie Siegelowi i Sergio Leone.

</doc>
<doc id="1293680" url="https://pl.wikipedia.org/wiki?curid=1293680" title="Chorągiew tatarska Adama Murawskiego">
Chorągiew tatarska Adama Murawskiego

Chorągiew tatarska Adama Murawskiego - chorągiew tatarska jazdy koronnej II połowy XVII wieku.
Rotmistrzem chorągwi był Adam Murawski.
Jej żołnierze brali udział w działaniach zbrojnych wojnie polsko-kozacko-tatarskiej 1666-1671. W 1672 przeszli na stronę Turcji i sułtana Imperium osmańskiego Mehmeda IV.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski .
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga.

</doc>
<doc id="1293681" url="https://pl.wikipedia.org/wiki?curid=1293681" title="Chorągiew tatarska Dżafara Murawskiego">
Chorągiew tatarska Dżafara Murawskiego

Chorągiew tatarska Dżafara Murawskiego - chorągiew tatarska jazdy koronnej II połowy XVII wieku.
Rotmistrzem chorągwi był Dżafar Murawski.
Jej żołnierze brali udział w działaniach zbrojnych wojnie polsko-kozacko-tatarskiej 1666-1671. W 1672 przeszli na stronę Turcji i sułtana Imperium osmańskiego Mehmeda IV.
Po zdobyciu Baru przez wojsko Rzeczypospolitej 12 listopada 1674 nastroje wśród żołnierzy chorągwi zmieniły się a nowo wybrany król Polski Jan III Sobieski przyjął ich ponownie w szeregi armii koronnej.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski .
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga.

</doc>
<doc id="1293682" url="https://pl.wikipedia.org/wiki?curid=1293682" title="Józef Chasyd">
Józef Chasyd

Józef Chasyd (ur. 28 grudnia 1923 w Suwałkach, zm. 7 listopada 1950 w Epsom) – polski skrzypek żydowskiego pochodzenia, znany także jako Joseph Hassid. 
Ceniony za swe aksamitne vibrato i piękny dźwięk jaki potrafił wydobyć ze skrzypiec. Fritz Kreisler powiedział, że „"skrzypek taki jak Heifetz rodzi się co 100 lat, taki jak Chasyd co 200"”. W 1938 roku wraz z ojcem wyemigrował do Londynu. II wojna światowa uniemożliwiła mu powrót do kraju. Pierwszy raz został umieszczony w szpitalu psychiatrycznym w 1941 po przejściu załamania nerwowego.

</doc>
<doc id="1293683" url="https://pl.wikipedia.org/wiki?curid=1293683" title="Chorągiew tatarska Hussejna Murawskiego">
Chorągiew tatarska Hussejna Murawskiego

Chorągiew tatarska Hussejna Murawskiego - chorągiew tatarska jazdy koronnej II połowy XVII wieku.
Rotmistrzem chorągwi był Hussejn Murawski.
Jej żołnierze brali udział w działaniach zbrojnych wojnie polsko-kozacko-tatarskiej 1666-1671. W 1672 przeszli na stronę Turcji i sułtana Imperium osmańskiego Mehmeda IV.
Po zdobyciu Baru przez wojsko Rzeczypospolitej 12 listopada 1674 nastroje wśród żołnierzy chorągwi zmieniły się a nowo wybrany król Polski Jan III Sobieski przyjął ich ponownie w szeregi armii koronnej.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski .
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga. 
Bejostwo barskie w 1673.
Kiedy armia koronna pod Janem Sobieskim wyruszyła pod Chocim, zaczął się propolski spisek rotmistrzów lipkowskich. W Barze wybuchły walki między Tatarami, w których to zamordowano samego beja barskiego Aleksandra Kryczyńskiego. Śmierć przywódcy nie załamała jednak protureckiego stronnictwa Tatarów.
Komendę nad zamkiem w Barze objął syn zamordowanego, który zamierzał kontynuować dzieło ojca. I faktycznie, gdy chorąży koronny Sieniawski dowiedział się o śmierci Kryczyńskiego, uderzył około 20 października 1673 na Bar z częścią zmierzającego pod Chocim wojska. Spotkał się tam ze zdeterminowaną obroną i na hetmański rozkaz odstąpił od oblężenia.
Bar pozostawał wciąż wierny Imperium osmańskiemu. Nominację na nowego beja barskiego otrzymał rotmistrz Hussejn Murawski, który utrzymał twierdzę jeszcze przez rok.

</doc>
<doc id="1293684" url="https://pl.wikipedia.org/wiki?curid=1293684" title="James Edward Keeler">
James Edward Keeler

James Edward Keeler (ur. 10 września 1857 w La Salle, zm. 12 sierpnia 1900 w San Francisco) – amerykański astronom.
Życiorys.
W latach 1877–1881 studiował na Uniwersytecie Johnsa Hopkinsa w Baltimore, a w latach 1883–1884 w Europie na Uniwersytecie w Heidelbergu i Berlinie.
W 1888 rozpoczął pracę w Obserwatorium Licka w Kalifornii, w 1891 przeniósł się do Allegheny Observatory na Uniwersytecie w Pittsburghu. W 1898 powrócił do Lick, ale zmarł dwa lata później, w wieku 44 lat.
7 stycznia 1888 jako pierwszy zaobserwował jedną z przerw pomiędzy pierścieniami Saturna, nazwał ją Przerwą Enckego na cześć innego badacza Saturna, Johanna Enckego. Inna z przerw, odkryta dzięki badaniom prowadzonym w ramach programu Voyager, została nazwana Przerwą Keelera.
W 1895 założył, wraz z Ellery Hale’m, „Astrophysical Journal”. W tym samym roku prowadzone przez niego obserwacje spektroskopowe pozwoliły potwierdzić hipotezę zakładającą, że pierścienie Saturna złożone są z dużej liczby małych obiektów.
Jego imieniem nazwano planetoidę (2261) Keeler, a także kratery na Marsie i Księżycu.

</doc>
<doc id="1293685" url="https://pl.wikipedia.org/wiki?curid=1293685" title="Chorągiew tatarska Samuela Sulimanowicza">
Chorągiew tatarska Samuela Sulimanowicza

Chorągiew tatarska Samuela Sulimanowicza – chorągiew tatarska jazdy koronnej II połowy XVII wieku.
Rotmistrzem chorągwi był Samuel Sulimanowicz.
Jej żołnierze brali udział w działaniach zbrojnych wojnie polsko-kozacko-tatarskiej 1666 – 1671. W 1672 roku, przeszli na stronę Turcji i sułtana Imperium osmańskiego Mehmeda IV.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671 roku, jednak dopiero wiosną 1672 roku doszło do buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in. rotmistrzowie: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski i Lechtezar Szabłowski.
Wystąpieniem tym kierował rotmistrz Aleksander Kryczyński. Jako jeden z nielicznych, do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga. 

</doc>
<doc id="1293687" url="https://pl.wikipedia.org/wiki?curid=1293687" title="Bogdan Pamuła">
Bogdan Pamuła

Bogdan Pamuła (ur. 2 sierpnia 1961 w Wadowicach) – polski koszykarz, trener drużyny ZKS Stal Stalowa Wola grającej w 2 lidzie PZKosz, a także nauczyciel wychowania fizycznego w Liceum Ogólnokształcącym im. KEN w Stalowej Woli.
Życiorys.
Jest absolwentem AWF w Krakowie. Wychowanek Skawy Wadowice, później zawodnik AZS-AWF Kraków, następnie Siarki Tarnobrzeg i Stali Stalowa Wola. W roku 1990 zakończył karierę zawodniczą, a rozpoczął pracę trenerską, w grupach młodzieżowych Stali. W latach 1990–1993 i 1997–1998 pracował z drużynami seniorów pełniąc rolę asystenta pierwszego trenera. Poza pracą w Stali pełnił rolę trenera w Ośrodku Szkolenia Sportowego Młodzieży przy PZKosz w Stalowej Woli oraz prowadził reprezentację Polski kadetów.
Od 2008 I trener Stali Stalowa Wola z którą wywalczył awans do Ekstraklasy a w sezonie 2009/10 zajął 13 miejsce i utrzymał zespół w lidze. W sezonie 2010/11 trener ASK KS Siarki Tarnobrzeg. Od 2011 roku trener grup młodzieżowych i III ligi ZKS Stal Stalowa Wola. Z drużyną ZKS Stal Stalowa Wola w 2015 roku wywalczył awans do II ligi.
Jego syn, Piotr reprezentant Polski występował w drużynach Asseco Prokom Gdynia, Anwilu Włocławek i AZS Koszalin,MKS Dąbrowa Górnicza. Obecnie w drużynie Spójnia Stargard. 
Córka była reprezentantka Polski drużyn młodzieżowych, zawodniczka Inei Poznań.

</doc>
<doc id="1293689" url="https://pl.wikipedia.org/wiki?curid=1293689" title="Chorągiew tatarska Daniela Szabłowskiego">
Chorągiew tatarska Daniela Szabłowskiego

Chorągiew tatarska Daniela Szabłowskiego z Łomży – chorągiew tatarska jazdy koronnej II połowy XVII wieku.
Rotmistrzem chorągwi był Daniel Szabłowski.
Jej żołnierze brali udział w działaniach zbrojnych wojnie polsko-kozacko-tatarskiej 1666-1671. W 1672 przeszli na stronę Turcji i sułtana Imperium osmańskiego Mehmeda IV.
Po zdobyciu Baru przez wojsko Rzeczypospolitej 12 listopada 1674 nastroje wśród żołnierzy chorągwi zmieniły się a nowo wybrany król Polski Jan III Sobieski przyjął ich ponownie w szeregi armii koronnej.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski.
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga.

</doc>
<doc id="1293690" url="https://pl.wikipedia.org/wiki?curid=1293690" title="James Hamilton (4. książę Hamilton)">
James Hamilton (4. książę Hamilton)

James Hamilton, 4. książę Hamilton (ur. 11 listopada 1658, zm. 15 listopada 1712) – szkocki arystokrata i dyplomata.
Jego ojcem był William Douglas, 3. książę Hamilton. James Hamilton urodził się w zamku Hamilton w Lanarkshire. Do roku 1698 był hrabia Arran. Kształcony na uniwersytecie w Glasgow. Po ukończeniu nauki wyruszył w Grand Tour.
W latach 1683-1684 ambasador angielski we Francji. Nie poparł chwalebnej rewolucji, więc Wilhelm III Orański więził go dwukrotnie w Tower of London.
W parlamencie szkockim popierał „projekt Darien” ustanowienia kolonii szkockiej w Panamie, który został storpedowany przez Hiszpanów, przy bierności Anglików.
Był przeciwny unii realnej z Anglią (1707) i proponował siebie na tron króla Szkocji.
Po okresie niełaski znów akceptowany w oczach władz zjednoczonej Wielkiej Brytanii. W roku 1712 ponownie ambasador we Francji i generał artylerii.
Charles Mohun, 4. baron Mohun zabił go pojedynku w Hyde Park 15 listopada 1712.
Małżeństwo i potomstwo.
W roku 1686 Hamilton poślubił Lady Anne Spencer, córkę hrabiego Sunderland. Mieli dwie córki. Anne zmarła w 1690, krótko po wydaniu na świat drugiej.
Hamilton poślubił potem Elizabeth Gerard, córkę barona Gerard w 1698, z którego to związku narodzili się:

</doc>
<doc id="1293691" url="https://pl.wikipedia.org/wiki?curid=1293691" title="Chorągiew tatarska Lechtezara Szabłowskiego">
Chorągiew tatarska Lechtezara Szabłowskiego

Chorągiew tatarska Lechtezara Szabłowskiego – chorągiew tatarska jazdy koronnej drugiej połowy XVII wieku.
Rotmistrzem chorągwi był Lechtezar Szabłowski.
Jej żołnierze brali udział w działaniach zbrojnych wojnie polsko-kozacko-tatarskiej 1666 – 1671. W 1672 roku, przeszli na stronę sułtana tureckiego Mehmeda IV.
Po zdobyciu Baru przez wojska Rzeczypospolitej Obojga Narodów 12 listopada 1674 roku, nastroje wśród żołnierzy chorągwi zmieniły się, a nowo wybrany król Polski Jan III Sobieski, przyjął ich ponownie w szeregi armii koronnej.
Bunt Tatarów w 1672.
Pierwsze chorągwie tatarskie zaczęły porzucać swoje leża zimowe pod koniec 1671 roku, jednak dopiero wiosną 1672 roku doszło do buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in. rotmistrzowie: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski i Lechtezar Szabłowski.
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga.

</doc>
<doc id="1293692" url="https://pl.wikipedia.org/wiki?curid=1293692" title="Vitold Rek">
Vitold Rek

Vitold Rek, właściwie Witold Eugeniusz Szczurek (ur. 18 października 1955 w Rzeszowie) – polski muzyk mieszkający na stałe w Niemczech, kontrabasista, kompozytor i pedagog. Łączy w swojej grze tradycję jazzową z elementami muzyki poważnej i ludowej.
Życiorys.
Jest absolwentem Akademii w Krakowie w klasie kontrabasu. W 1975 otrzymał na konkursie Jazz nad Odrą wyróżnienie indywidualne w kategorii solistów. W 1977 został basista zespołów Jana Ptaszyna Wróblewskiego, a latach 1978-81 zespołu Sun Ship. Pod koniec lat siedemdziesiątych rozpoczął wieloletnią współpracę z Tomaszem Stańką, która była niezwykle ważnym etapem jego kariery. Od roku 1984 prowadził własne zespoły: Basspace i The Spark. W ankiecie "Jazz Forum" zwyciężył w kategorii kontrabas w 1986 i 1988. 
Od końca lat osiemdziesiątych mieszka i pracuje w Niemczech – kontynuuje swoją działalność jako kontrabasista, kompozytor i producent. Vitold Rek jest docentem w klasie kontrabasu jazzowego w Hochschule für Musik we Frankfurcie nad Menem i w Hochschule für Musik w Moguncji.
Dyskografia.
Mniejszą czcionką podano artystów współtworzących album, zaś w nawiasach wytwórnie.

</doc>
<doc id="1293696" url="https://pl.wikipedia.org/wiki?curid=1293696" title="David Owen">
David Owen

David Anthony Llewellyn Owen, "baron Owen" (ur. 2 lipca 1938 w Plympton w hrabstwie Devon) – brytyjski polityk, początkowo członek Partii Pracy, następnie jeden z założycieli Partii Socjaldemokratycznej, a po jej zjednoczeniu z liberałami założyciel kolejnej Partii Socjaldemokratycznej. Minister spraw zagranicznych w rządzie Jamesa Callaghana.
Wczesne lata życia.
Wykształcenie odebrał w Mount House School w Tavistock oraz w Bradfield College w Berkshire. W 1956 r. rozpoczął studia w Sidney Sussex College na Uniwersytecie Cambridge na kierunku medycyna. W październiku 1959 r. rozpoczął praktykę w szpitalu św. Tomasza. W 1960 r. został członkiem Partii Pracy oraz Fabian Society. W 1962 r. ukończył studia i rozpoczął pracę w Royal Waterloot Hospital. W 1964 r. bez powodzenia startował w wyborach do Izby Gmin w okręgu Torrington.
Partia Pracy.
Do parlamentu dostał się dopiero w 1966 r., wygrywając wybory w okręgu Plymouth Sutton. Od 1974 r. reprezentował okręg wyborczy Plymouth Devonport. Od 1968 do 1970 r. był parlamentarnym podsekretarzem stanu ds. marynarki wojennej. W latach 1970–1972 był młodszym mówcą Opozycji ds. obrony. Zrezygnował z powodu sprzeciwu Partii Pracy wobec członkostwa Wielkiej Brytanii w EWG. Po powrocie laburzystów do władzy w 1974 r. został parlamentarnym podsekretarzem stanu w ministerstwie zdrowia. Kilka miesięcy później został ministrem stanu w tymże resorcie. We wrześniu 1976 r. został ministrem stanu w Foreign Office oraz członkiem Tajnej Rady. W 1977 r. po niespodziewanej śmierci Anthony’ego Croslanda został najmłodszym od czasów Anthony’ego Edena ministrem spraw zagranicznych.
Stojąc na czele Foreign Office Owen brał udział w przygotowaniu planu rozwiązania konfliktu w Rodezji i położył podwaliny pod Lancaster House Agreement, który podpisał jego następca lord Carrington. Popierał również niepodległościowe dążenia Namibii. Wydał książę "Human Rights" zajmującą się prawami człowieka w Afryce i ZSRR. Stanowisko ministra utracił po porażce laburzystów w wyborach 1979 r.
Partia Socjaldemokratyczna.
W kolejnych latach dominującą pozycję wewnątrz Partii Pracy zdobyło jej lewe skrzydło. W 1981 r. Owen wraz z trzema innymi politykami prawego skrzydła, Royem Jenkinsem, Billem Rodgersem i Shirley Williams, opuścił Partię Pracy i założył Partię Socjaldemokratyczną. SDP zawiązała następnie sojusz wyborczy z Partią Liberalną. Obie partie poszły wspólnie do wyborów w 1983 r. Mimo iż uzyskały 25% głosów wprowadziły do Izby Gmin tylko 23 deputowanych, z czego 6 było członkami SDP. Wśród nich był Owen. Po wyborach ze stanowiska lidera SDP zrezygnował Jenkins, a jego następcą został właśnie Owen.
Pod jego kierownictwem reprezentacja SDP w parlamencie wzrosła do 8 deputowanych, dzięki zwycięskim wyborom uzupełniającym. Dochodziło również do konfliktów ze współkoalicjantem, m.in. na tle stosunku do polityki gospodarczej rządu Margaret Thatcher i kwestii jednostronnego rozbrojenia nuklearnego. Po wyborach 1987 r., w których koalicja utraciła jeden mandat, lider liberałów David Steel zaproponował połączenie SDP i Partii Liberalnej. Poparli go Jenkins, Williams i Rodgers, ale spotkał się ze sprzeciwem Owena. Większość członków SDP poparła jednak pomysł fuzji i Owen zrezygnował ze stanowiska lidera partii. Połączenie SDP i Partii Liberalnej nastąpiło w 1988 r.
Owen wraz z trzema innymi deputowanymi SDP założył wówczas nową partię, również o nazwie Partia Socjaldemokratyczna. Jednak brak poparcia dla partii zmusił Owena do jej rozwiązania w 1990 r. Do końca kadencji (czyli do 1992 r.) zasiadał w ławach Izby Gmin jako deputowany niezależny. W 1992 r. został kreowany parem dożywotnim jako "baron Owen" i zasiadł w Izbie Lordów.
Bośnia.
W sierpniu 1992 r. został brytyjskim reprezentantem w Konferencji UE ds. Byłej Jugosławii. W 1993 r. był współautorem planu Vance’a-Owena (razem z byłym sekretarzem stanu USA Cyrusem Vance'em) mającego pokojowo zakończyć konflikt w byłej Jugosławii, który jednak został odrzucony przez Bośniaków. Niepowodzenia Owena w kwestiach bałkańskich spowodowały jego odwołanie przez Parlament Europejski w 1994 r. Za działalność na Bałkanach królowa Elżbieta II odznaczyła lorda Owena Orderem Kawalerów Honorowych.
Życie prywatne.
Owen jest obecnie kanclerzem uniwersytetu w Liverpoolu (od 1997 r.). Żonaty z Deborah Schabert (od 1968 r.), mają dwóch synów i córkę.

</doc>
<doc id="1293699" url="https://pl.wikipedia.org/wiki?curid=1293699" title="James Douglas-Hamilton, 4. książę Hamilton">
James Douglas-Hamilton, 4. książę Hamilton



</doc>
<doc id="1293708" url="https://pl.wikipedia.org/wiki?curid=1293708" title="Chorągiew tatarska Krzysztofa Szachmancera">
Chorągiew tatarska Krzysztofa Szachmancera

Chorągiew tatarska Krzysztofa Szachmancera – chorągiew tatarska jazdy koronnej połowy XVII wieku.
Rotmistrzem chorągwi był Krzysztof Szachmancer.
Jej żołnierze brali udział w działaniach zbrojnych wojnie polsko-kozacko-tatarskiej 1666 – 1671. W 1672 roku, jako nieliczni z Tatarów, pozostali przy królu Michale Korybucie Wiśniowieckim. Większość chorągwi tatarskich zbuntowała się, przechodząc na stronę sułtana Imperium osmańskiego Mehmeda IV.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671 roku, jednak dopiero wiosną 1672, doszło do buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in. rotmistrzowie: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski.
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga. 

</doc>
<doc id="1293710" url="https://pl.wikipedia.org/wiki?curid=1293710" title="Kate Alexa">
Kate Alexa

Kate Alexa, właściwie Kate Alexa Gudinski (ur. 2 marca 1988 w Melbourne) – australijska piosenkarka popowa, córka producenta Michaela Gudinskiego.
Na rynku muzycznym pojawiła się wykonując piosenkę „Always There”, wyemitowaną przez Kanał Siódmy w Australli w serii Home &amp; Away. Drugi singiel cieszył się mniejszą popularnością, ale dzięki trasie koncertowej z Backstreet Boys w Australii, jej trzeci singiel „All I Hear” osiągnął wysokie notowanie (w „ARIA Top Ten”, potem w pierwszej dwudziestce przez 8 tygodni).
Kariera.
Kariera Kate Alexa zaczęła się kiedy miała 13 lat i napisała pierwszą piosenkę. W 2004 nagrała ścieżkę dźwiękową do Home &amp; Away podczas Letnich Igrzysk Olimpijskich w Sydney. Dzięki temu zyskała zainteresowanych jej muzyką.
W 2005 ukończyła szkołę średnią, a zaraz potem wydała drugi singiel „My Day Will Come”. Piosenka uplasowała się na 30. miejscu. Po ukończeniu szkoły Alexa stwierdziła, że muzyka to jest to, co chce robić do końca życia. Na 18. urodziny w 2006 wydała trzeci singiel – „All I Hear”. Piosenka znalazła się na 9. miejscu Australian ARIA Singles Chart. 23 września 2006 ukazał się debiutancki krążek Alexy – „Broken &amp; Beautiful” opisujący jej przemyślenia o życiu. 
W 2007 napisała piosenki i nagrała ścieżkę dźwiękową do telewizyjnej serii "H2O – wystarczy kropla" (sezon drugi), który pojawił się w Australii 10 września 2007. Piosenkarka udała się do Stanów Zjednoczonych, aby nagrać materiał dla nowej płyty. Tam współpracowała z producentką Molly Meldrum i amerykańskim wokalistą Baby Bashem, pracując m.in. nad coverem piosenki „Teardrops” zespołu Womack &amp; Womack, który jest pierwszym singlem drugiego albumu Kate Alexa (2008). 
W lutym i marcu 2008 odbyła tournée z Cyndi Lauper w ramach trasy koncertowej Lauper po Australii.

</doc>
<doc id="1293711" url="https://pl.wikipedia.org/wiki?curid=1293711" title="Brian Wilde">
Brian Wilde

Brian Wilde (ur. 13 czerwca 1927 w Ashton-under-Lyne, zm. 20 marca 2008 w Ware) – brytyjski aktor, najszerzej znany ze swoich telewizyjnych ról komediowych, zwłaszcza w serialach "Babie lato" i "Odsiadka".
Kariera aktorska.
Ukończył Royal Academy of Dramatic Art w Londynie, najbardziej prestiżową brytyjską szkołę teatralną. W 1952 zadebiutował w telewizji w wyprodukowanym specjalnie na mały ekran filmie "The Man with the Gun". W kinie po raz pierwszy pojawił się rok później, grając małą (niewymienioną w napisach) rolę w filmie "Street Corner". W 1955 otrzymał pierwszą stałą rolę w serialu telewizyjnym, którym był kryminalny "Portrait of Alison". W latach 60. był wziętym aktorem-epizodystą, pojawiającym się w niewielkich rolach w wielu filmach i serialach, m.in. "Doktorze do dzieła" czy "Armii tatuśka". W 1971 wystąpił w serialu historycznym "Królowa Elżbieta", gdzie odtwarzał postać kata zajmującego się torturowaniem więźniów w Tower of London.
Szeroką rozpoznawalność wśród brytyjskiej publiczności zdobył dopiero po czterdziestce, za sprawą występów w dwóch bardzo popularnych serialach komediowych. Chronologicznie pierwszym z nich była "Odsiadka" ("Porridge"), emitowana w latach 1973-1977 i wznowiona w 1979 jako film kinowy. Serial ten rozgrywał się w zakładzie karnym, zaś Wilde grał raczej dobrotliwego klawisza, pana Barrowclough. W 1976 dołączył do obsady "Babiego lata", gdzie zastąpił Michaela Batesa, który musiał odejść z serialu po dwóch seriach z powodu choroby nowotworowej. Grany przez Wilde’a Foggy Dewhurst był emerytowanym wojskowym, który tworzył nierozerwalny tercet raczej niefrasobliwych dziadków z bohaterami granymi przez Petera Sallisa i Billa Owena. Wilde grał w serialu od 1976 do 1985 i ponownie w latach 1990-1997.
Śmierć.
W styczniu 2008 Wilde upadł w swoim domu w hrabstwie Hertfordshire, a w kolejnych tygodniach jego stan systematycznie się pogarszał. Zmarł we śnie 20 marca tego samego roku. Pozostawił żonę i dwoje dzieci.

</doc>
<doc id="1293713" url="https://pl.wikipedia.org/wiki?curid=1293713" title="Joel Schumacher">
Joel Schumacher

Joel T. Schumacher (ur. 29 sierpnia 1939 w Nowym Jorku, zm. 22 czerwca 2020 tamże) – amerykański reżyser, scenarzysta i producent filmowy. Najbardziej znany z filmów o Batmanie oraz ekranizacji prozy Johna Grishama, który twierdził, że nikt, tak jak Joel Schumacher, nie potrafi przenieść jego książek na ekran. Zyskał sobie nie tylko reputację reżysera, który ciągle poszukuje nowych wyzwań, poruszając się po różnych obszarach kina, ale również twórcy dającego młodym, nieznanym aktorom szansę na zaistnienie w branży, odkrywca takich gwiazd, jak Kiefer Sutherland, Demi Moore, Rob Lowe, Colin Farrell, Gerard Butler i Matthew McConaughey.
Życiorys.
Wczesne lata.
Urodził się w Nowym Jorku w rodzinie klasy robotnicznej jako syn Marian (z domu Kantor) i Francisa W. „Franka” Schumachera. Jego matka urodziła się w Illinois i była szwedzką Żydówką, a ojciec był baptystą z Knoxville w Tennessee. Wychowywał się w Queens. Ojciec zmarł, gdy miał cztery lata. Matka wychowywała go samotnie, pracowała w sklepie z odzieżą. Schumacher całe dni spędzał w pobliskim kinie. W 1965 ukończył Parsons School of Design. W latach 60. otworzył własny butik Paraphernalia.
Kariera.
Pracował jako grafik i projektant w sklepie odzieżowym Henri Bendel w Nowym Jorku, uczęszczając na studia. Studiował wzornictwo przemysłowe i projektowanie odzieży w nowojorskim Fashion Institute of Technology, ale wkrótce odkrył, że prawdziwe powołanie to film. Przeniósł się do Los Angeles, gdzie zaczął pracować jako kostiumolog przy filmach takich jak komediodramat "Graj jak z nut" ("Play It As It Lays", 1972) z udziałem Tuesday Weld i Anthony’ego Perkinsa, dramat kryminalny Herberta Rossa "Ostatnie słowo Sheili" ("The Last of Sheila", 1973), melodramat Paula Mazursky’ego "Zakochany Blume" ("Blume in Love", 1973), komedia Woody’ego Allena "Śpioch" (1973), czarna komedia "Więzień Drugiej Alei" ("The Prisoner of Second Avenue", 1975) z Jackiem Lemmonem i dramat Allena "Wnętrza" (1978). Zajmował się także pisaniem scenariuszy, z umiarkowanymi sukcesami.
Jako scenarzysta zadebiutował filmami - dramatem historycznym "Błysk" ("Sparkle", 1976) z Irene Carą i Philipem Michaelem Thomasem oraz komedią "Myjnia samochodowa" ("Car Wash", 1976), która stała się przebojem kasowym. Jego debiutem reżyserskim był telewizyjny dramat biograficzny NBC "Virginia Hill" (1974) z Dyan Cannon w roli tytułowej i Harveyem Keitelem jako Bugsy Siegelem. W 1981 wyreżyserował swój pierwszy film kinowy - komedię fantastycznonaukową "O kobiecie, co malała" ("The Incredible Shrinking Woman") z Lily Tomlin, która za występ otrzymała nagrodę Fantafestival i była nominowana do Nagrody Saturna w kategorii najlepsza aktorka.
Filmami "Ognie św. Elma" ("St. Elmo's Fire", 1985) i "Straceni chłopcy" ("The Lost Boys", 1987) zaskarbił sobie szacunek młodej widowni oraz wielkich studiów, które obie produkcje sfinansowały. Wyreżyserował również kilka wideoklipów: „Devil Inside” (1988) zespołu INXS, „Heaven Help” (1993) Lenny’ego Kravitza, „Kiss from a Rose” (1994) Seala, „The End is the Beginning is the End” (1997) grupy The Smashing Pumpkins, „World Long Gone” (2008) Scars On Broadway i „Star Baby” (2012) The Killing Floor.
Lata 90. przyniosły rozkwit jego kariery, a producenci zaczęli powierzać mu coraz większe projekty: "Linia życia" ("Flatliners", 1990), "Upadek" ("Falling Down", 1993), "Klient" ("The Client", 1994), "Czas zabijania" ("A Time to Kill", 1996) oraz dwa filmy o przygodach Człowieka-Nietoperza. Za reżyserię dreszczowca "Osiem milimetrów" ("8mm", 1999) zdobył nominację do Złotego Niedźwiedzia na 49. Międzynarodowym Festiwalu Filmowym w Berlinie.
W 2004 zaadaptował na potrzeby kina słynny musical Andrew Lloyda Webbera "Upiór w operze" ("The Phantom of the Opera"), który to film otrzymał trzy nominacje do Oscara oraz nominację do Złotego Globu za najlepszy film komediowy lub musical. Schumacher był też nominowany do Nagrody Satelity dla najlepszego scenariusza adaptowanego.
Życie prywatne.
Był zadeklarowanym gejem, otwarcie przez większą część swojej kariery.
Zmarł 22 czerwca 2020 w Nowym Jorku w wieku 80 lat na raka.

</doc>
<doc id="1293718" url="https://pl.wikipedia.org/wiki?curid=1293718" title="Chorągiew tatarska Samuela Murzy">
Chorągiew tatarska Samuela Murzy

Chorągiew tatarska Samuela Murzy - chorągiew tatarska jazdy koronnej II połowy XVII wieku.
Rotmistrzem chorągwi był Samuel Murza.
Jej żołnierze brali udział w działaniach zbrojnych wojnie polsko-kozacko-tatarskiej 1666-1671. W 1672 przeszli na stronę Turcji i sułtana Imperium osmańskiego Mehmeda IV.
Po zdobyciu Baru przez wojsko Rzeczypospolitej 12 listopada 1674 nastroje wśród żołnierzy chorągwi zmieniły się a nowo wybrany król Polski Jan III Sobieski przyjął ich ponownie w szeregi armii koronnej.
Bunt Tatarów w 1672.
Pierwsze chorągwie tatarskie zaczęły porzucać swoje leża pod koniec 1671, jednak dopiero wiosną 1672 doszło do prawdziwego buntu jazdy tatarskiej, kiedy to na stronę turecką przeszło kilkunastu rotmistrzów tatarskich wraz ze swymi chorągwiami.
Byli to m.in.: Adamowicz, Aleksandrowicz, Murza Korycki, Samuel Krzeczowski, Adam Murawski, Dżafar Murawski, Hussejn Murawski, Samuel Murza, Samuel Sulimanowicz, Daniel Szabłowski, Lechtezar Szabłowski .
Wystąpieniem tym kierował rotmistrz Aleksander Kryczyński. Jako jeden z nielicznych do buntu nie przystąpił rotmistrz Krzysztof Szachmancer, który nakazał swym żołnierzom powrót do Ostroga.

</doc>
<doc id="1293719" url="https://pl.wikipedia.org/wiki?curid=1293719" title="Constantinos Gavras">
Constantinos Gavras



</doc>
<doc id="1293728" url="https://pl.wikipedia.org/wiki?curid=1293728" title="The Witcher (album)">
The Witcher (album)



</doc>
<doc id="1293731" url="https://pl.wikipedia.org/wiki?curid=1293731" title="Woodsia ilvensis">
Woodsia ilvensis



</doc>
<doc id="1293733" url="https://pl.wikipedia.org/wiki?curid=1293733" title="Paul Methuen">
Paul Methuen

Sir Paul Methuen (ur. ok. 1672 w Bradford-on-Avon, zm. 11 kwietnia 1757) – brytyjski dyplomata i polityk.
Życiorys.
Jego ojcem był John Methuen (1650-1706) angielski dyplomata.
Dwukrotnie (1697-1701 i 1706-1708) zastępował ojca na stanowiska posła brytyjskiego w Portugalii.
Członek parlamentu w latach 1708 to 1710, w latach 1713 1714 z okręgu Brackleyand. Około tego okresu posłował też do Hiszpanii i Maroka. Od 1715 do 1747 radca stanu, zaprzysiężony 29 października 1714.
Od 22 czerwca 1716 do 10 kwietnia 1717 Sekretarz Stanu Południowego departamentu.
Jerzy I Hanowerski uczynił go kawalerem Orderu Łaźni w maju 1725 roku. Zmarł nie ożeniwszy się w 1757 został pochowany obok ojca w Westminster Abbey.
Miasto Methuen w Massachusetts nazwane jest na jego cześć.

</doc>
<doc id="1293735" url="https://pl.wikipedia.org/wiki?curid=1293735" title="Simone Del Nero">
Simone Del Nero

Simone Del Nero (ur. 4 sierpnia 1981 w Ortonovo) – włoski piłkarz występujący najczęściej na pozycji ofensywnego pomocnika, chociaż może pełnić również rolę napastnika. Obecnie gra w Massese.
Kariera klubowa.
Simone Del Nero zawodową karierę rozpoczął w 1998 roku w Empoli FC. W zespole tym nie potrafił jednak wywalczyć sobie miejsca w podstawowej jedenastce i po dwóch latach przeniósł się do Brescii Calcio. W niej także pełnił rolę rezerwowego i w pierwszym sezonie występów na ligowych boiskach pojawił się tylko trzy razy. W 2001 roku Del Nero został wypożyczony do szkockiego klubu Livingston, w którym 27 października w przegranym 0:2 spotkaniu z Rangers zadebiutował w Scottish Premier League. Jak się później okazało był to jednak jedyny występ Del Nero w barwach Livingston.
W 2002 roku Del Nero powrócił do Lazio, jednak wciąż rzadko kiedy dostawał szanse występów. W sezonie 2003/2004 zaczął grywać już znacznie częściej, bowiem wziął udział w 21 ligowych pojedynkach. Podczas rozgrywek 2005/2006 włoski zawodnik wystąpił w 34 spotkaniach i strzelił cztery gole, jednak w kolejnym sezonie zdobył już tylko jedną bramkę. Łącznie dla Brescii w ligowych rozgrywkach Del Nero rozegrał 82 mecze i uzyskał sześć trafień.
Latem 2007 roku Del Nero podpisał kontrakt z S.S. Lazio. W ekipie „Biancocelestich” zadebiutował 25 sierpnia w zremisowanym 2:2 pojedynku przeciwko Torino FC. Od początku pobytu pełnił tam jednak rolę rezerwowego i rzadko kiedy pojawiał się na boisku. Na początku sezonu 2008/2009 podstawowymi napastnikami Lazio byli Mauro Zárate i Goran Pandew, a rolę ich zmienników pełnili zazwyczaj Tommaso Rocchi i Simone Inzaghi. Głównym kandydatem do gry na pozycji ofensywnego pomocnika był natomiast Matuzalem, a na tej pozycji gra również Mourad Meghni.
Kariera reprezentacyjna.
Del Nero ma za sobą występy w młodzieżowych reprezentacjach Włoch. Był powoływany do drużyn do lat 18 i 21, dla których rozegrał łącznie 13 meczów. W 2004 roku Del Nero sięgnął po mistrzostwo Europy juniorów. W tym samym roku wystąpił również na Letnich Igrzyskach Olimpijskich w Atenach, na których razem z kadrą „Squadra Azzura” zdobył brązowy medal.

</doc>
<doc id="1293739" url="https://pl.wikipedia.org/wiki?curid=1293739" title="Okręg wyborczy Plymouth Sutton">
Okręg wyborczy Plymouth Sutton

Okręg wyborczy Plymouth Sutton powstał w 1918 r. i wysyłał do brytyjskiej Izby Gmin jednego deputowanego. Okręg położony był w mieście Plymouth w hrabstwie Devon. Został zlikwidowany w 2010 r.
Okręg ten reprezentowała Nancy Astor, pierwsza kobieta, która zasiadała w Izbie Gmin.

</doc>
<doc id="1293746" url="https://pl.wikipedia.org/wiki?curid=1293746" title="Devil’s Hole (Nevada)">
Devil’s Hole (Nevada)

Devils Hole – zbiornik wodny w Dolinie Śmierci w USA, w stanie Nevada, hrabstwo Nye. Jest to niewielki fragment Parku Narodowego Doliny Śmierci, który w więszkości znajduje się w Kalifornii (hrabstwo Inyo). Powierzchnia zbiornika wynosi 5,5 na 1,8 m. natomiast całkowita głębokość przekracza 150 m. (nie została nigdy zmierzona, również nurkowania nie osiągnęły nigdy dna). Zbiornik charakteryzuje się niezależną od sezonu, stałą temperaturą wody 33 °C oraz unikalną wrażliwością systemu wodnego reagującego na trzęsienia ziemi w tak odległych miejscach globu jak Indonezja, Japonia czy Chile. Przez geologów datowany jest na około 500 tys. lat temu. Jedyne miejsce występowania karpieńca diablego.

</doc>
<doc id="1293747" url="https://pl.wikipedia.org/wiki?curid=1293747" title="Sukkertoppen">
Sukkertoppen



</doc>
<doc id="1293748" url="https://pl.wikipedia.org/wiki?curid=1293748" title="Zdjęcie z krzyża (obraz Rogiera van der Weydena)">
Zdjęcie z krzyża (obraz Rogiera van der Weydena)

Zdjęcie z krzyża () – obraz olejny Rogiera van der Weyden, jednego z głównych reprezentantów gotyckiego realizmu; przykład późnogotyckiego malarstwa tablicowego w Niderlandach. Przechowywany w zbiorach Muzeum Prado w Madrycie.
Dzieje obrazu.
Dzieło zostało zamówione przez Wielką Gildię Kuszników z Lowanium, do kaplicy w kościele Matki Bożej za Murami. Przypominają o tym malowane maswerki w narożach w formie stylizowanych kusz. Historycy sztuki Dirk De Vos i Lorne Campbell datują namalowanie dzieła na rok 1435. Według De Vosa najstarsza znana kopia "Zdjęcia z Krzyża" Rogiera "Tryptyk Edeleheere" w Lowanium, mogła być ukończona około roku 1435, najpewniej przed rokiem 1443, dlatego też oryginalna praca Van der Weydena musiała powstać przed 1435. Około 1548 obraz został zamieniony za kopię pędzla Michaela Coxcie oraz organy. Nowym właścicielem oryginału została węgierska królowa wdowa Maria, siostra cesarza Karola V, która w imieniu brata objęła rządy w Niderlandach jako namiestniczka. Początkowo dzieło znajdowało się w prywatnej rezydencji Marii w Binche, gdzie zapoznał się z nim hiszpański dworzanin Vicente Alvárez, który w 1551 wspominał o dziele: "To był najlepszy obraz w całym zamku i w ogóle, sądzę, iż w całym świecie, bowiem widziałem wiele znamienitych dzieł jednak żadne nie dorównuje temu w prawdzie wobec natury i pobożności".
Alvárezowi towarzyszył przyszły król hiszpański Filip. Tenże przewiózł "Zdjęcie z krzyża" do Hiszpanii, początkowo umieszczając je we własnym zameczku myśliwskim El Pardo. Pod datą 15 kwietnia 1574 obraz został zapisany w inwentarzu klasztoru San Lorenzo de El Escorial, którego fundatorem był Filip II. "Wielki obraz, na którym namalowane jest "Zdjęcie z Krzyża", z Maryją i ośmioma innymi postaciami . . . przez rękę Maestre Rogier, który należał do królowej Marii". W 1939 obraz został przeniesiony z Escorialu do madryckiego Prado.
Opis i analiza.
Jest to monumentalny obraz ołtarzowy, przedstawiający jedną ze scen pasyjnych - moment zdjęcia Chrystusa z krzyża. Postaci mają niemal naturalne rozmiary. Płytka przestrzeń, iluzja złoconego drewna oraz maswerki w górnych rogach przywodzą na myśl rzeźbione w drewnie i polichromowane ołtarze. Spotęgowany ładunek realizmu w kształtowaniu postaci i niezwykle plastycznie opracowane postaci potęgują wrażenie, iż mamy do czynienia z rzeźbionym poliptykiem. 
Józef z Arymatei podtrzymuje martwe ciało Chrystusa, podczas gdy Maryja opada omdlała na ziemię. Podobieństwo pozy, zamknięte oczy, bladość skóry Maryi zdają się mówić o nierozerwalnym związku przeżyć Matki i Syna. Kompozycja jest zamknięta z obu stron przez postaci Jana Ewangelisty i Marii Magdaleny, załamującej ręce w geście rozpaczy. Nie wiadomo, co znajdowało się na zaginionych skrzydłach poliptyku. 
Wątek zdjęcia z krzyża wspominają w Nowym Testamencie wszyscy czterej ewangeliści i łączą go z kolejnym - złożeniem do grobu. Według Ewangelii Świętych Mateusza (27:57-60), Marka (15:42-47) i Łukasza (23:50-56), Józef z Arymatei zdjął ciało Chrystusa i przygotował je do pochówku. Ewangelia Jana (19:38-42) wspomina także o Nikodemie. Żadna z Ewangelii nie wspomina obecności Maryi w tym wydarzeniu.
W okresie średniowiecza narracja Pasji w teologii, filozofii, literaturze i sztuce była różnorodna. Maryja w związku z jej silnym kultem odgrywała kluczową rolę np. w tekście "Meditationes de Vita Christi" przypisywanym Ludolfowi z Saksonii. Barbara Lane sugeruje, iż wątek z "Vita Christi" mógł mieć wpływ na przedstawienia malarskie zdjęcia z krzyża, w tym dzieło Rogiera:
"Wtedy niewiasta z największą czcią dotknęła zwisającą prawą rękę Jezusa i położyła ją przy policzku i całowała ją patrząc się pełna smutku, wylewając wiele łez."

</doc>
<doc id="1293750" url="https://pl.wikipedia.org/wiki?curid=1293750" title="Kanalizacja bezsieciowa">
Kanalizacja bezsieciowa

Kanalizacja bezsieciowa (in. kanalizacja bezodpływowa) - rozwiązanie problemu zagospodarowania ścieków, polegające na gromadzeniu ścieków w szczelnych zbiornikach w obrębie posesji, na której ścieki powstają. Po określonym czasie zbiorniki są opróżniane, a ich zawartość jest wywożona taborem asenizacyjnym do punktu zlewnego, którym jest najczęściej zbiorcza oczyszczalnia ścieków. 
Podstawowym elementem kanalizacji bezodpływowej jest zbiornik na nieczystości ciekłe, tzw. szambo.

</doc>
<doc id="1293755" url="https://pl.wikipedia.org/wiki?curid=1293755" title="Eutriconodonta">
Eutriconodonta



</doc>
<doc id="1293756" url="https://pl.wikipedia.org/wiki?curid=1293756" title="Szkoła z Fontainebleau">
Szkoła z Fontainebleau

Szkoła z Fontainebleau (fr. "École de Fontainebleau") – nazwa, jaką określa się grupę XVI-wiecznych artystów, biorących udział w dekorowaniu pałacu w Fontainebleau. Reprezentują oni sztukę manierystyczną. W ramach szkoły wyróżnia się tzw. pierwszą i drugą szkołę z Fontainebleau.
Pierwsza szkoła.
Powstała za czasów Franciszka I. Król ten zaprosił do Francji włoskiego malarza Rossa Fiorentino, który w 1530 roku rozpoczął kierowanie pracownią dekorującą Fontainebleau. W pałacu wykonał m.in. Galerię Franciszka I (1534-40), której dekoracja łączy w sobie relief w drewnie i stiuku z malarstwem. Franciszek I sprowadził także Primaticcia, który w Fontainebleau najpierw pracował w pracowni kierowanej przez Fiorentina, a po jego śmierci w 1540 sam nią kierował.
Obok tych dwóch artystów w ramach pierwszej szkoły działali: włoski malarz i dekorator Niccolò dell’Abbate, francuscy malarze Jean Cousin starszy (autor obrazu "Ewa, pierwsza Pandora [Eva Prima Pandora]"), Antoine Caron oraz anonimowi twórcy. To właśnie ci nieznani z imienia i nazwiska malarze wykonali obrazy: "Diana łowczyni" (Luwr), "Diana w kąpieli" (Musée des Beaux-Arts, Rouen), "Sabina Poppea" (Musée d'Art et d'Histoire, Genewa), "Gabriela d’Estrées i jej siostra księżna de Villars w kąpieli" (Luwr).
Sztukę pierwszej szkoły z Fonatinebleau charakteryzowało połączenie wpływów włoskiego renesansu i manieryzmu z tradycją gotycyzującą i elementami niderlandzkimi. Stosowano alegorie (nieraz zawiłe) i ikonografię mitologiczną, wyraźny erotyzm. Postacie charakteryzuje elegancja. Dzięki twórczości pierwszej szkoły sztuka francuska przyswoiła sobie dokonania włoskiego renesansu i manieryzmu. Szkoła wywarła także wpływ na niezwiązanych z nią francuskich artystów, takich jak Jean Goujon czy François Clouet.
Druga szkoła.
Druga szkoła działała za czasów Henryka IV (koniec XVI wieku) i miała mniejsze znaczenie niż pierwsza. Reprezentowali ją głównie francuscy artyści, tacy jak Toussaint Dubreuil i Martin Fréminet, ale również obcy – Ambroise Dubois i François Quesnel.

</doc>
<doc id="1293760" url="https://pl.wikipedia.org/wiki?curid=1293760" title="Fabryka Beniamina Repphana w Kaliszu">
Fabryka Beniamina Repphana w Kaliszu

Fabryka Beniamina Repphana w Kaliszu – fabryka sukna w Kaliszu, na Warszawskim Przedmieściu, klasycystyczna, wzniesiona w latach 1824–1825 i 1827 według projektu Franciszka Reinsteina dla Beniamina Repphana, wpisana do rejestru zabytków w 1969.

</doc>
<doc id="1293761" url="https://pl.wikipedia.org/wiki?curid=1293761" title="Desfiladero de los Gaitanes">
Desfiladero de los Gaitanes



</doc>
<doc id="1293762" url="https://pl.wikipedia.org/wiki?curid=1293762" title="Kanalizacja ogólnospławna">
Kanalizacja ogólnospławna

Kanalizacja ogólnospławna – rodzaj kanalizacji do której spływają wszystkie rodzaje ścieków z terenu objętego jej zasięgiem z tzw. zlewni ścieków. Kanalizacja ogólnospławna wyposażona jest w tzw. przelewy burzowe, które w okresie opadów odprowadzają mieszaninę ścieków i wody opadowej do odbiornika – płynącego cieku.

</doc>
<doc id="1293764" url="https://pl.wikipedia.org/wiki?curid=1293764" title="Wit Tarnawski">
Wit Tarnawski

Wit Mieczysław Tarnawski (ur. 6 lipca 1894 w Kosowie, zm. 4 sierpnia 1988 w Monmouth) – polski pisarz, krytyk literacki. Znawca twórczości Josepha Conrada, z wykształcenia lekarz.
Życiorys.
Urodził się 6 lipca 1894 roku jako syn Apolinarego Tarnawskiego, znanego lekarza i założyciela sanatorium w Kosowie na Pokuciu, (Królestwo Galicji i Lodomerii).
8 stycznia 1924 został zatwierdzony w stopniu porucznika ze starszeństwem z 1 czerwca 1919 i 75. lokatą w korpusie oficerów rezerwy sanitarnych, grupa podlekarzy. Posiadał wówczas przydział w rezerwie do 6 Batalionu Sanitarnego we Lwowie.
W 1926 otrzymał dyplom lekarza. W 1938 mieszkał we wsi Smodna.
17 września 1939 r. przekroczył granicę rumuńską. Przez Rumunię razem z ojcem dotarli na Cypr. Stanął na czele Komitetu Polskiego na Cyprze i został redaktorem naczelnym „Głosu Polskiego na Cyprze”. W 1942 r. wstąpił do Polskich Sił Zbrojnych na Środkowym Wschodzie. Przeniósł się do Palestyny, gdzie objął funkcję naczelnego lekarza Polskich Szkół Junackich oraz Szkół Młodszych Ochotniczek.
Od 1948 mieszkał w Wielkiej Brytanii. Pracował m.in. jako ordynator w szpitalu w Walii. Do emerytury w 1967 r. tworzył w czasie wolnym od pracy. Działał w Związku Pisarzy Polskich na Obczyźnie. Pisał do londyńskich „Wiadomości” i paryskiej „Kultury”. Wydał na emigracji dwanaście książek. Laureat Nagrody Związku Pisarzy Polskich na Obczyźnie w 1959 roku.

</doc>
<doc id="1293766" url="https://pl.wikipedia.org/wiki?curid=1293766" title="Statuty piotrkowskie (XIV wiek)">
Statuty piotrkowskie (XIV wiek)



</doc>
<doc id="1293768" url="https://pl.wikipedia.org/wiki?curid=1293768" title="Wojciech Standełło">
Wojciech Standełło

Wojciech Standełło (ur. 7 października 1932 w Stanisławowie, zm. 27 maja 2005 w Poznaniu) – polski aktor teatralny i filmowy. W latach 1977–2005 aktor Teatru Nowego w Poznaniu.
Został pochowany na Cmentarzu Junikowskim w Poznaniu (pole 5-5-69-3).

</doc>
<doc id="1293772" url="https://pl.wikipedia.org/wiki?curid=1293772" title="Partia Socjaldemokratyczna (Wielka Brytania, 1988)">
Partia Socjaldemokratyczna (Wielka Brytania, 1988)

Partia Socjaldemokratyczna (en. "Social Democratic Party", SDP), brytyjska partia polityczna, następczyni istniejącej w latach 1981-1988 Partii Socjaldemokratycznej. Powstała po fuzji tej ostatniej z Partią Liberalną w 1988 r. i powstaniu Liberalnych Demokratów.
Historia.
Jej założycielem był dawny lider pierwszej SDP, David Owen, który sprzeciwił się fuzji swojej partii z liberałami. Razem z dwojgiem socjaldemokratycznych deputowanych, Johnem Cartwrightem i Rosie Barnes, założył w 1988 r. nową partię również pod nazwą Partii Socjaldemokratycznej. Nowa partia uzyskała finansowe wsparcie lorda Sainsburyego. W 1989 r. odniosła spory sukces w wyborach uzupełniających w okręgu Richmond. Kandydat SDP, Mike Potter, zajął w wyborach drugie miejsce za kandydatem konserwatystów Williamem Hague.
Kolejne wybory nie przyniosły jednak SDP podobnych sukcesów. Wybory uzupełniające w okręgu Upper Bann w 1990 r. zakończyły się ciężką porażką kandydata SDP, Alistaira Dunna, który zajął ostatnie miejsce uzyskując 154 głosy. Jeszcze bardziej upokarzającą porażkę poniosła SDP w maju 1990 r. w wyborach uzupełniających w okręgu Bootle. Kandydat partii, Jack Holmes, uzyskał 155 głosów (zajął przedostatnie miejsce), przegrywając nawet z kandydatem Oficjalnej Potwornej Partii Skończonych Świrów, lordem Sutchem.
Klęska w Bootle przyczyniła się do rozpadu Partii Socjaldemokratycznej. Owen zrezygnował z przewodzenia partii. Większość jej członków przeszła do Partii Pracy lub do Partii Konserwatywnej. Partia Socjaldemokratyczna zakończyła działalność w 1990 r. Część jej członków na czele z Jackiem Holmesem założyła kolejną, trzecią już, Partię Socjaldemokratyczną.

</doc>
<doc id="1293777" url="https://pl.wikipedia.org/wiki?curid=1293777" title="George Delaval">
George Delaval

George Delaval (ur. ok. 1667 – zm. 22 czerwca 1723) brytyjski admirał i dyplomata.
Zaciągnął się do Royal Navy i w roku 1693 był oficerem ("3rd lieutenant") na okręcie HMS "Lenox". W roku 1698 podróżował do Afryki Północnej by wynegocjować warunki uwolnienia brytyjskich zakładników tam uwięzionych. Po powrocie został kapitanem marynarki. W maju 1700 został dowódca okrętu HMS "Tilbury".
Dowodził HMS "Tilbury" podczas bitwy pod Malagą 24 sierpnia 1704. W roku 1722 został wiceadmirałem.
W roku 1705 Delaval pod komendą Charlesa Mordaunta, hrabiego Peterborough działał w Hiszpanii. W 1707 posłował do Lizbony i Maroko. W latach 1710-1714 był brytyjskim ambasadorem w Portugalii.

</doc>
<doc id="1293778" url="https://pl.wikipedia.org/wiki?curid=1293778" title="Eupantotery">
Eupantotery



</doc>
<doc id="1293779" url="https://pl.wikipedia.org/wiki?curid=1293779" title="Turliki">
Turliki

Turliki, Podhalańskie Stowarzyszenie Śpiewacze „Turliki” – góralski chór młodzieżowo-dziecięcy, utworzony w roku 1997.
W jego składzie śpiewają głównie dziewczęta, w wieku od lat 5 do 25. Prowadzony jest przez mgr Ewę Sterczyńską; zajęcia z emisji głosu prowadzi prof. dr hab Elżbieta Wtorkowska, a Maria Gąsienica-Gładczan i Agnieszka Gąsienica-Giewont prowadzą zajęcia regionalne, śpiew i taniec członków zespołu. Chór wykonuje głównie utwory regionalne, charakterystyczne dla regionu zakopiańskiego i śpiewa w gwarze góralskiej. Koncertował w kilku krajach Europy, w tym także w Watykanie; w Polsce brał także udział kongresie Polskiej Federacji Pueri Cantores; w 2006 nagrał m.in. płytę z góralskimi kolędami.
Pierwszy występ 160-osobowego chóru pod dyrekcją Ewy Sterczyńskiej miał miejsce 6 czerwca 1997 podczas mszy świętej na stadionie pod Wielką Krokwią w Zakopanem z udziałem papieża Jana Pawła II. Zaśpiewał wówczas w pieśń "Syćka se Wom zycom" (adaptację wiersza Heleny Bachledy-Księdzularz na melodię podhalańskiej nuty "Pod
jaworem"), która od tego czasu często towarzyszyła spotkaniom papieża z Polakami.
Utwór ten wykorzystany został później w roku 2004 spocie Ligi Polskich Rodzin przed wyborami do Parlamentu Europejskiego. Ewa Sterczyńska w imieniu Stowarzyszenia zgłosiła w związku z tym do prokuratury wniosek przeciw LPR o naruszenie praw autorskich do utworu. Przed sądem Stowarzyszenie domagało się odszkodowania oraz zadośćuczynienia 20 tys. zł za naruszenie dóbr osobistych, uzasadniając swoje roszczenie argumentem, że dzieci śpiewały w jej chórze dla papieża, a nie dla LPR. W wyniku procesu sądowego, który zakończył się we wrześniu 2008 prawomocnym wyrokiem przed Sądem Apelacyjnym w Warszawie, LPR miał przeprosić Ewę Sterczyńską za bezprawne wykorzystanie utworu i zapłacić jej 5 tys. złotych zadośćuczynienia.

</doc>
<doc id="1293781" url="https://pl.wikipedia.org/wiki?curid=1293781" title="Dynamiczne pozycjonowanie statku">
Dynamiczne pozycjonowanie statku

Dynamiczne pozycjonowanie statku – komputerowo wspomagany system bardzo dokładnego manewrowania statkiem. Statek wyposażony w DP może, za pomocą własnego napędu, utrzymywać aktualną pozycję lub przesuwać się zgodnie z zamierzeniami operatora, z dokładnością do kilku metrów (w zależności od użytego systemu referencyjnego i pogody).
Wyposażenie.
W skład podstawowego systemu pozycjonowania dynamicznego wchodzą, czujniki, systemy referencyjne, kontrolery oraz panel operatora. 
Redundancja.
Ze względu na niebezpieczeństwo powstania dużych strat materialnych lub utraty życia w wypadku zejścia statku z pozycji stosuje się redundancję, czyli dublowanie urządzeń i systemów. W razie awarii jakiegoś urządzenia zastępcze jest włączane automatycznie a operator jest informowany za pomocą konsoli.
Ze względu na niezawodność statki DP podzielone są na 3 klasy. O ile na statkach DP 1 zejście z pozycji może zdarzyć się w wyniku pojedynczej awarii, DP 3 powinny działać nawet w wypadku pożaru lub zatopienia jednego przedziału.
Zastosowanie.
Statki DP są coraz powszechniejsze w sektorze górnictwa podmorskiego. W DP wyposaża się statki-bazy nurków, holowniki AHTS, statki zaopatrujące platformy, dźwigi pływające, statki wiertnicze, statki do układania kabli i rurociągów, pogłębiarki oraz niektóre inne.
Systemem DP posługuje się też pływająca stacja radarowa.
Historia.
Prace podwodne na małych głębokościach mogły być prowadzone za pomocą statków zakotwiczonych (za pomocą kilku kotwic). W latach 60. XX wieku, kiedy zaczęto wydobywać ropę z większych głębokości rozwiązanie takie stało się niewystarczające ze względu na kłopoty z kotwiczeniem na dużych głębokościach (Ustawienie barki na kotwicach może zająć holownikowi AHTS kilkanaście, a nawet kilkadziesiąt godzin). W 1961 roku zbudowano statek "CUSS 1", przeznaczony do głębokich wierceń podmorskich. Był wyposażony w 4 śruby, a sterowanie odbywało się ręcznie. Pozycja była określona za pomocą radaru i sonaru. Wiercąc na głębokości 3500 m, utrzymywano statek w promieniu 180 m od pozycji centralnej.
W tym samym roku statek "Eureka" wyposażono w analogowy system kontroli pozycji oparty na napiętej linie (Taut wire), co czyniło "Eurekę" pierwszym statkiem DP.

</doc>
<doc id="1293785" url="https://pl.wikipedia.org/wiki?curid=1293785" title="Nowy Wierch">
Nowy Wierch

Nowy Wierch (, , ) – wapienny szczyt o wysokości 2009 m w zachodniej części Tatrach Bielskich na Słowacji. Wznosi nad Doliną Nową od północnego wschodu, Doliną Hawranią od północnego zachodu i Doliną Stefanową (odnogą Doliny Jaworowej) od południa.
Nowy Wierch wznosi się w grani głównej Tatr Bielskich pomiędzy Muraniem, 1890 m i Hawraniem, 2152 m (nie licząc drobnych skalnych zębów w grani). Ma trzy wierzchołki, spośród których w grani głównej znajduje się najniższy, południowy. Wierzchołek ten jest zwornikiem. Dwa wyższe znajdują się w bocznym grzbiecie, który się od niego odgałęzia ku północy. Różnica wysokości między wierzchołkami wynosi 1–2 m, a oddalone są od siebie o 10–15 m. Najwyższy, północny wierzchołek jest przy tym krańcowym punktem skalistej grani Kominów Zdziarskich, oddzielającej Nową Dolinę od Doliny Hawraniej.
Od Murania oddziela go Nowa Przełęcz (1845 m), a od Hawrania – Hawrania Przełęcz (1910 m). W połowie długości grani opadającej ku Hawraniej Przełęczy znajduje się ostro wcięta przełączka – Nowy Karb. Górna część tej grani jest skalista, dolna – trawiasta. Do Zadniego Stefanowego Żlebu Nowy Wierch opada 60-metrową ścianą, pod którą znajduje się Nowy Upłaz, ograniczony od dołu Nowymi Rzędami. W Nowy Upłaz wcinają się płytkie, trawiaste żlebki, łączące się niżej w Zadni Stefanowy Żleb.
Nowy Wierch był odwiedzany początkowo przez pasterzy i kłusowników, później bywali na nim turyści, m.in. Ludwik Chałubiński w 1880 r. Pierwszego znanego wejścia zimowego dokonali Adam Karpiński oraz Zofia i Tadeusz Bernadzikiewiczowie w 1937 r. W okolicach szczytu znajduje się kilkanaście jaskiń, w których odkryto szczątki zwierząt żyjących w czasie ostatniego zlodowacenia. Dziś w tym rejonie żyją liczne pomurniki, a stoki w znacznej mierze porasta las pierwotny. Nazwa pochodzi od pastwisk Nowe.
Nowy Wierch odwiedzany był i jest bardzo rzadko. Obecnie cały jego masyw znajduje się na zamkniętym dla turystów i taterników obszarze ochrony ścisłej Tatrzańskiego Parku Narodowego.

</doc>
<doc id="1293788" url="https://pl.wikipedia.org/wiki?curid=1293788" title="1 Dywizja Piechoty (III Rzesza)">
1 Dywizja Piechoty (III Rzesza)

1 (Wschodniopruska) Dywizja Piechoty – niemiecka dywizja z czasów II wojny światowej, utworzona w październiku 1934 roku jako I. Dowództwo Artylerii, miejsce stacjonowania sztabu Królewiec, później na mocy rozkazu z dnia 3 lutego 1936 roku sztab przeniesiono do Wystrucia. Na mocy rozkazu z dnia 15 października 1935 roku otrzymała oficjalną nazwę 1 Dywizja Piechoty. Stacjonowała w I Okręgu Wojskowym.
Struktura organizacyjna.
1 pułk piechoty, 22 pułk fizylierów, 43 pułk piechoty, 1 pułk artylerii, 1 batalion saperów, 1 batalion fizylierów, 1 batalion przeciwpancerny, 1 dywizjon łączności, 1 polowy batalion zapasowy;
Szlak bojowy.
Zmobilizowana pod koniec sierpnia 1939 roku i ześrodkowana nad granicą polsko-niemiecką w obszarze poligonu Muszaki. Weszła w skład Korpusu "Wodrig".
W ciągu pierwszych czterech dni wojny oddziały dywizji toczyły ciężkie walki o przełamanie polskich fortyfikacji granicznych na północ od Mławy. Następnie rozpoczęła walki o przeprawę przez Narew w rejonie miejscowości Różan oraz w następnych dniach wywalczyła w walkach przejście przez Bug w rejonie miejscowości Brok. w drugiej i trzeciej dekadzie września toczyła walki w obszarze Kałuszyn – Siedlce – Garwolin – Mińsk Mazowiecki – Otwock. Po zakończeniu kampanii w Polsce, dywizja do końca listopada 1939 roku odgrywała rolę oddziału osłonowego na linii demarkacyjnej pomiędzy Bugiem a Narwią. Na początku grudnia 1939 roku jednostkę zluzowano i przetransportowano nad Dolny Ren, tu została przeniesiona do odwodu 6 Armii.
Po rozpoczęciu kampanii na zachodzie, dywizja przez pierwsze dni nadal pozostawała w rezerwie i z rejonu Akwizgranu rozpoczęła marsz przez Belgię w stronę północno-wschodniej Francji. Wzięła udział w walkach na linii Skaldy i Lys. Następnie brała udział w zmaganiach w zachodniej Flandrii w rejonie Lille. W drugiej fazie kampanii na zachodzie "Fall Rot", dywizja w strukturach 4 Armii przełamała w bitwie front francuski nad Sommą i prowadziła walki pościgowe przez Sekwanę w stronę Loary. W bitwie nad Loarą zdobyła Saumur. Do zawieszenia broni prowadziła pościg za wycofującymi się francuskimi oddziałami w stronę atlantyckiego wybrzeża. Do września 1940 roku jednostka odgrywała rolę oddziału okupacyjnego na wybrzeżu atlantyckim niedaleko Pirenejów. Na przełomie września i października pododdziały dywizji zluzowano i przetransportowano do Prus Wschodnich.
Skoncentrowana w czerwcu 1941 roku w obszarze Królewiec - Brandenburg - Wehlau - Kaimen. Kampanię przeciwko Rosji Sowieckiej rozpoczęła w strukturze I Korpusu Armijnego, który był częścią 18 Armii. W pierwszych dniach wschodniej kampanii, przełamała sowieckie pozycje graniczne i nacierała przez Szawle w stronę Dźwiny, którą forsowała w rejonie Dyneburga. W dalszych tygodniach kampanii prowadziła pościg między Dźwiną a Wielikają. Z rejonu Pskowa rozpoczęła natarcie wschodnim brzegiem jeziora Pejpus w stronę Narwy. Do grudnia 1941 r. straty dywizji przekroczyły jedną trzecią pierwotnego składu. Pomimo tego przez dwa lata walczyła w składzie Grupy Armii Północ nad jeziorami Pejpus, Ładoga i oblegając Leningrad.
W październiku 1943 r. dywizję przeniesiono do Grupy Armii Południe, walczyła m.in. pod Krzywym Rogiem, później w 1944 r. została okrążona nad Dniestrem i przebijając się poniosła ciężkie straty. Po krótkim odpoczynku i otrzymaniu uzupełnień 1 Dywizja znalazła się w składzie Grupy Armii Środek i po licznych starciach pod Królewcem, Piławą i na Sambii zakończyła szlak bojowy w maju 1945 r.

</doc>
<doc id="1293791" url="https://pl.wikipedia.org/wiki?curid=1293791" title="Lingua franca">
Lingua franca

Lingua franca (wł. „język Franków”) – w wąskim ujęciu: język mieszany typu pidżynowego, używany w basenie Morza Śródziemnego, o zredukowanej fleksji i gramatyce, powstały na bazie słownej głównie z języków: francuskiego, włoskiego, greckiego, hiszpańskiego i arabskiego. Używany w portach śródziemnomorskich jeszcze w XX wieku, głównie w kontaktach handlowych i dyplomatycznych, obecnie jest już językiem martwym.
Określenie "lingua franca" było pierwotnie używane przez Arabów i oznaczało dowolny język wywodzący się z łaciny, a w szczególności język włoski. Arabowie zwykli określać mianem Franków wszystkich mieszkańców zachodniej Europy. Z czasem przekształciło się w nazwę wcześniej opisywanego języka.
"Lingua franca" często mylnie bywa określana jako język kreolski. W rzeczywistości był to język mieszany, wyuczony i używany głównie w kontaktach handlowych i dyplomatycznych, ale nie był rodzimy dla danej społeczności. Jak pisze prof. Witold Mańczak: .
W ogólniejszym ujęciu termin "lingua franca" odnosi się do szeroko używanych języków, będących środkiem komunikacji między różnojęzycznymi grupami ludzi. Przykładem współczesnej "lingua franca" jest język angielski.
W przeszłości rolę taką pełniły m.in. w starożytności język sumeryjski, a po nim język akadyjski w Mezopotamii, grecka koine we wschodnim basenie Morza Śródziemnego i państwach hellenistycznych, potem (a przez pewien czas równolegle) łacina łącząca średniowieczną Europę aż po czasy nowożytne czy wreszcie nowożytny język francuski w kołach dyplomatycznych lub język niemiecki w XIX i XX wieku, szczególnie w sferach gospodarczych środkowo-wschodniej Europy.

</doc>
<doc id="1293796" url="https://pl.wikipedia.org/wiki?curid=1293796" title="DeLisle Stewart">
DeLisle Stewart

DeLisle Stewart (ur. 16 marca 1870, zm. 2 lutego 1941) – astronom amerykański.
Od 1896 pracował w Harvard College Observatory, później w latach 1898–1901 pracował w obserwatorium w Arequipie, Peru, wykonał tam zdjęcia, dzięki którym William Henry Pickering odkrył księżyc Saturna Febe. Odkrył ponad 600 obiektów, które znalazły się w katalogu IC II. Odkrył także jedną planetoidę – (475) Ocllo.

</doc>
<doc id="1293797" url="https://pl.wikipedia.org/wiki?curid=1293797" title="Czesław Ciupa">
Czesław Ciupa

Czesław Antoni Ciupa (ur. 2 sierpnia 1935 w Mont-Bonvillers, zm. 29 lipca 1988 w Warszawie) – polski piłkarz, napastnik.
Karierę zaczynał w Polonii Bytom. W 1954 zdobył tytuł mistrza kraju, od sezonu 1956 był piłkarzem Legii Warszawa i przyczynił się do wywalczenia przez ten klub dubletu w tym samym roku. W Legii grał do końca 1961, później bronił barw m.in. Lublinianki, Avii Świdnik i Warszawianki.
W reprezentacji Polski debiutował 15 lipca 1956 w meczu z Węgrami, ostatni raz zagrał w 1957. Łącznie w biało-czerwonych barwach rozegrał 3 oficjalne spotkania.
Pochowany jest na cmentarzu komunalnym Północnym na Wólce Węglowej kwatera: W-IV-7 rząd: 7, grób: 15.

</doc>
<doc id="1293798" url="https://pl.wikipedia.org/wiki?curid=1293798" title="Rudá Hvězda Brno">
Rudá Hvězda Brno

Rudá Hvězda Brno – czechosłowacki klub sportowy (m.in. piłkarski i hokejowy) z siedzibą w Brnie, istniejący w latach 1952–1962.
Historia.
Klub piłkarski rozegrał cztery sezony w pierwszej lidze Czechosłowacji. W 1962 roku został wchłonięty przez klub Spartak ZJŠ Brno. Na arenie międzynarodowej klub znany dzięki występowi w pierwszej edycji Pucharu Zdobywców Pucharów.
Klub hokejowy wielokrotnie zmieniał nazwę na HC Kometa Brno.

</doc>
<doc id="1293800" url="https://pl.wikipedia.org/wiki?curid=1293800" title="Metylofenol">
Metylofenol



</doc>
<doc id="1293801" url="https://pl.wikipedia.org/wiki?curid=1293801" title="Chromianka">
Chromianka

Chromianka, mieszanina chromowa – mieszanina kwasu chromowego ze stężonym kwasem siarkowym. Otrzymywana przez rozpuszczenie dichromianu potasu lub sodu w kwasie siarkowym. Skuteczny środek czyszczący do szkła laboratoryjnego zabrudzonego substancjami organicznymi i innymi związkami podatnymi na utlenianie. Ma bardzo silne własności utleniające i była niegdyś masowo stosowana w laboratoriach do mycia szkła. Obecnie chromianka jest stosowana rzadko ze względu na kłopotliwą utylizację odpadów zawierających związki chromu, a związki organiczne usuwa się ze szkła zazwyczaj za pomocą kąpieli w ługach (takich jak stężone roztwory NaOH lub KOH; roztwór izopropanolanu potasu w izopropanolu). Stosowanie chromianki jest niezalecane do mycia probówek NMR-owskich, gdyż pozostałości paramagnetycznych związków chromu na ściankach są trudne do usunięcia i zakłócają wykonanie widma.
Chromianka jest silnie żrąca (zwłaszcza gorąca), a związki chromu na stopniu utlenienia +VI są rakotwórcze.

</doc>
<doc id="1293803" url="https://pl.wikipedia.org/wiki?curid=1293803" title="Rezerwat przyrody Dolina Ilanki">
Rezerwat przyrody Dolina Ilanki

Dolina Ilanki – największy torfowiskowo-leśny rezerwat przyrody w województwie lubuskim. Jest położony na terenie gminy Torzym, w powiecie sulęcińskim. Został utworzony na mocy Rozporządzenia Wojewody Lubuskiego Nr 11 z dnia 6 grudnia 2000 roku. Zajmuje powierzchnię 239,53 ha (akt powołujący podawał 239,23 ha).
Ochrona.
Celem ochrony rezerwatu jest zachowanie ze względów naukowych i dydaktycznych różnego rodzaju torfowisk, zespołów źródeł w obrębie naturalnego i półnaturalnego krajobrazu wyróżniającego się bogactwem flory, fauny i swoistych, rzadkich fitocenoz.
Według obowiązującego planu ochrony ustanowionego w 2016 roku (z późniejszymi zmianami), obszar rezerwatu objęty jest ochroną ścisłą (na powierzchni 86,69 ha), czynną (104,19 ha) i krajobrazową (48,65 ha).
Charakterystyka rezerwatu.
Rezerwat obejmuje najciekawszy przyrodniczo fragment doliny Ilanki z jeziorem Pniów. Dolina ma zróżnicowany charakter, na odcinku bliższym miasta Torzymia jej szerokość sięga 1,0 km. Rzeka meandruje tu wśród torfowisk niskich na podłożu wapiennym (ich łączna powierzchnia wynosi około 90,0 ha), jednych z najlepiej zachowanych na Ziemi Lubuskiej. Krawędź doliny jest wysoka, porośnięta lasami sosnowymi i bukowymi. Podłoże torfowisk jest silnie uwodnione. Jezioro Pniów otacza ruchome pło zarastające taflę wody. Torfowiska od wielu lat nie są użytkowane. W dalszej części dolina zwęża się, a Ilanka płynie wąwozem o silnie nachylonych ścianach, przypominając rzekę górską. Wąskim pasem obejmują ją lasy łęgowe, miejscami przechodzące w olsy. Do rzeki wpada tu kilka strumieni wypływających ze źródlisk na zboczach. W dalszym biegu dolina rozszerza się, a jej dno zajmują nieużytkowane, silnie podtopione łąki oraz lasy łęgowe.
Flora i fauna.
Na terenie rezerwatu stwierdzono występowanie ponad 380 gatunków roślin, z czego 320 to rośliny naczyniowe. Ochroną ścisłą objęte są m.in. storczyki – krwisty i szerokolistny, listera jajowata i kruszczyk błotny; wiele gatunków objęto ochroną częściową. Rezerwat jest największą w Polsce znaną ostoją zagrożonego situ tępokwiatowego.
Dolina Ilanki stanowi ważną ostoję zwierząt. Występuje tu około 80 gatunków ptaków, w tym bociany czarne, żurawie, pliszki górskie, dziwonie i pluszcze. Ze ssaków na uwagę zasługują wydra i bóbr, a z ryb – minóg strumieniowy i pstrąg potokowy.
Inne formy ochrony przyrody.
Od 2009 roku teren rezerwatu wchodzi w skład specjalnego obszaru ochrony siedlisk Natura 2000 „Dolina Ilanki” PLH080009 o powierzchni 2232,83 ha. Ponadto teren ten leży w granicach Obszaru Chronionego Krajobrazu Dolina Ilanki. Rezerwat sąsiaduje z utworzonym w 2017 roku rezerwatem torfowiskowym „Dolina Ilanki II”.

</doc>
<doc id="1293807" url="https://pl.wikipedia.org/wiki?curid=1293807" title="Spartak ZJŠ Brno">
Spartak ZJŠ Brno



</doc>
<doc id="1293809" url="https://pl.wikipedia.org/wiki?curid=1293809" title="Kombinezon">
Kombinezon

Kombinezon – jednoczęściowe ubranie, będące połączeniem bluzy ze spodniami, najczęściej pełniące funkcję ubrania roboczego lub sportowego (np. kombinezon narciarski).
Kombinezonami nazywa się też czasem ubrania dwuczęściowe, gdy bluza i spodnie (najczęściej ogrodniczki) tworzą komplet.
Kombinezony znalazły swoje zastosowanie w czynnościach, które wymagają odpowiedniego ochronnego ubioru, np. w pracach malarskich i rolniczych, a także w warsztatach samochodowych, w ogrodzie i w środowisku toksycznym.

</doc>
<doc id="1293810" url="https://pl.wikipedia.org/wiki?curid=1293810" title="Teodor Kułakowski">
Teodor Kułakowski

Teodor Kułakowski (ur. 26 marca lub 26 lipca 1844 w Podgórzu, zm. 25 kwietnia 1917 w Krakowie), polski działacz społeczny, urzędnik, uczestnik powstania styczniowego, współzałożyciel Towarzystwa Miłośników Historii i Zabytków Krakowa.
Urodzony w Podgórzu, stanowiącym w tym czasie oddzielne miasto, ukończył tamże szkołę początkową. W 1856 rozpoczął naukę w Gimnazjum św. Anny w Krakowie, jednak jeszcze przed złożeniem egzaminu dojrzałości, w wieku 19 lat, przystąpił ochotniczo do powstania styczniowego i służył w oddziale żuawów śmierci. W późniejszym czasie uzyskał dyplom inżyniera. Początek lat 70. XIX wieku spędził w Siedmiogrodzie, od 1878 mieszkał i pracował w Krakowie.
Zatrudniony był początkowo jako prywatny urzędnik przy odbudowie Sukiennic, skąd przeszedł do magistratu Krakowa. Od grudnia 1881 z nominacji Rady Miejskiej był inspektorem Biura Ekonomicznego (Ekonomatu); od 1895, po przejściu na emeryturę dotychczasowego naczelnika Piotra Umińskiego (również znanego numizmatyka), Kułakowski kierował Ekonomatem, chociaż bez oficjalnej nominacji na naczelnika. Na tej posadzie doczekał emerytury.
Kułakowski działał w środowisku weteranów powstańczych, a we własnym domu zgromadził zbiór pamiątek i broni. Był członkiem założonego w 1888 Towarzystwa Wzajemnej Pomocy Uczestników Pomocy 1863-1864, obok m.in. Ludomira Benedyktowicza. W 1893 wszedł w skład Wydziału tej organizacji, niebawem jednak przystąpił do nowej instytucji – Towarzystwa „Przytulisko” Uczestników Powstania 1863/1864, które powstało w styczniu 1895, przede wszystkim dla zapewnienia schronienia weteranom niezdolnym do samodzielnego utrzymania się wskutek wieku lub kalectwa (Towarzystwo prowadziło własny dom w pobliskiej wsi Zwierzyniec). Przez kilka lat pełnił funkcję przewodniczącego „Przytuliska”. Należał także Kułakowski do krakowskiego Towarzystwa Strzeleckiego (Bractwa Kurkowego).
Jako znany w Krakowie i cieszący się szacunkiem obywatel Kułakowski znalazł się w gronie zaproszonych przez Stanisława Krzyżanowskiego na spotkanie w krakowskim Archiwum Miejskim 21 listopada 1896, które zaowocowało powstaniem Towarzystwa Miłośników Historii i Zabytków Krakowa. Po ukonstytuowaniu się Towarzystwa wszedł w skład Komisji Kontrolującej, w której zasiadał do 1907.
W ostatnich latach życia Kułakowski kilkakrotnie przeprowadzał się, stale jednak mieszkał na terenie Krakowa. Zmarł 25 kwietnia 1917 w wieku 73 lat.
W opinii powinowatego, literata Mieczysława Smolarskiego, był „to człowiek dobry, energiczny”, który z wyglądu zewnętrznego, ponieważ „brodę miał nigdy nie strzyżoną, przypominał (...) "Studium głowy starca" Jacka Malczewskiego”. Od 1869 Kułakowski był żonaty z Pauliną z domu Ripper (1848-1928), córką przedsiębiorcy krakowskiego Franciszka (1818-1885) i Apolonii ze Stróżewskich; z małżeństwa tego miał sześcioro dzieci, z czego czwórka starszych – syn Kazimierz oraz córki Helena, Wanda i Apolonia – urodziło się w Siedmiogrodzie, natomiast dwoje najmłodszych (syn Stanisław i córka Maria, zakonnica nazaretanka) – w Krakowie. Brat rodzony Pauliny Kułakowskiej, Juliusz Franciszek Ripper (1847-1914), doszedł do stopnia admirała w marynarce austro-węgierskiej, a brat przyrodni Adam Ripper (1853-1930) – do stopnia generała audytora armii austriackiej. Wspomniany wyżej Mieczysław Smolarski był synem siostry przyrodniej Pauliny Kułakowskiej, Marii z Ripperów Kazimierzowej Smolarskiej.

</doc>
<doc id="1293817" url="https://pl.wikipedia.org/wiki?curid=1293817" title="Grand Prix Wielkiej Brytanii 1959">
Grand Prix Wielkiej Brytanii 1959

Grand Prix Wielkiej Brytanii 1959 (oryg. RAC British Grand Prix) – 5. runda Mistrzostw Świata Formuły 1 w sezonie 1959, która odbyła się 18 lipca 1959 po raz 3. na torze Aintree Motor Racing Circuit.
12. Grand Prix Wielkiej Brytanii, 10. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
!Nr
!Kierowca
!Konstruktor
!Czas
!Okr.
!6
!16
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1293818" url="https://pl.wikipedia.org/wiki?curid=1293818" title="Grand Prix Wielkiej Brytanii 1960">
Grand Prix Wielkiej Brytanii 1960

Grand Prix Wielkiej Brytanii 1960 – czwarta runda Mistrzostw Świata Formuły 1 w sezonie 1960. Odbyła się w 16 lipca 1960 roku na torze Silverstone. Było to ósme Grand Prix Wielkiej Brytanii zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 8-6-4-3-2-1. Liczone było tylko 6 najlepszych wyścigów danego kierowcy. W przypadku współdzielonej jazdy, punktów nie przyznawano. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1293820" url="https://pl.wikipedia.org/wiki?curid=1293820" title="Grand Prix Wielkiej Brytanii 1961">
Grand Prix Wielkiej Brytanii 1961

Grand Prix Wielkiej Brytanii 1961 (oryg. RAC British Grand Prix) – 5. runda Mistrzostw Świata Formuły 1 w sezonie 1961, która odbyła się 15 lipca 1961 po raz 4. na torze Aintree Motor Racing Circuit.
14. Grand Prix Wielkiej Brytanii, 12. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1293821" url="https://pl.wikipedia.org/wiki?curid=1293821" title="Afrotery">
Afrotery

Afrotery (Afrotheria) – hipotetyczny klad ssaków zaproponowany na podstawie wyników badań molekularnych dla ssaków wywodzących się z kontynentu afrykańskiego, łączący trąbowce, brzegowce, góralkowce, rurkozębne, ryjkonosowe oraz afrosorkowce (tenrekowate i złotokrety).
Pierwsi przedstawiciele afroterów pojawili się ok. 110–100 mln lat temu. Największym problemem w potwierdzeniu ich afrykańskiego pochodzenia jest ubogi zapis kopalny późnej kredy Afryki.

</doc>
<doc id="1293822" url="https://pl.wikipedia.org/wiki?curid=1293822" title="Afrotheria">
Afrotheria



</doc>
<doc id="1293824" url="https://pl.wikipedia.org/wiki?curid=1293824" title="Mikropropagacja fotoautotroficzna">
Mikropropagacja fotoautotroficzna

Mikropropagacja fotoautotroficzna (ang. "photoautotrophic micropropagation" lub "photoautotrophic tissue culture system") – mikrorozmnażanie (rozmnażanie wegetatywne "in vitro") w warunkach fotoautotroficznych. Jeżeli środowisko zostanie tak zmodyfikowane, aby umożliwić fotosyntezę, to zielone eksplantaty roślinne mogą rosnąć "in vitro" na pożywkach niezawierających cukru.
Teorię mikropropagacji fotoautotroficznej stworzył japoński profesor Toyoki Kozai z zespołem z Uniwersytetu w Chibie. Wszystkie składniki pokarmowe w medium występują w formie nieorganicznej. Zmodyfikowane warunki środowiska to przede wszystkim wyższe natężenie światła (odpowiednia dla roślin długość fali) i dostępność dwutlenku węgla. 
Zaletami metody są: 
Kultury roślinne otrzymane drogą mikropropagacji fotoautotroficznej charakteryzują się dużą zdrowotnością, wykazując normalną morfologię i fizjologię.
W 1992 Japanese Society of Environment Control in Biology przyznało profesorowi Kozai nagrodę za powyższą teorię.

</doc>
<doc id="1293825" url="https://pl.wikipedia.org/wiki?curid=1293825" title="Parafia św. Alberta Chmielowskiego w Będzinie">
Parafia św. Alberta Chmielowskiego w Będzinie

Parafia pod wezwaniem świętego Alberta Chmielowskiego w Będzinie – rzymskokatolicka parafia w diecezji sosnowieckiej, w dekanacie Trójcy Przenajświętszej w Będzinie.
Odpust parafialny obchodzony jest 17 czerwca.
Historia.
Parafia pw. św. Alberta Chmielowskiego w Będzinie została wydzielona z parafii Świętej Trójcy w Będzinie i z parafii św. Jana Chrzciciela w Będzinie.
W czerwcu 1983 r. wikariusz parafii Świętej Trójcy w Będzinie – ks. Roman Jagiełło, rozpoczął organizowanie w dzielnicy Warpie ośrodka duszpasterskiego. Po wybudowaniu kaplicy, biskup Stanisław Nowak, 12 grudnia 1987 r. erygował parafię pw. bł. Alberta Chmielowskiego. Pierwszym proboszczem został mianowany ks. Roman Jagiełło. W Boże Narodzenie bp Stanisław Nowak poświęcił kaplicę, polecając wybudować kościół parafialny.
7 grudnia 1995 r. biskup Adam Śmigielski mianował wikariusza parafii Świętej Trójcy w Będzinie – ks. Andrzeja Stępnia, administratorem parafii, a 21 marca 1996 r. proboszczem.
27 czerwca 1996 r. Jan Paweł II, w bazylice św. Piotra w Rzymie, poświęcił kamień węgielny kościoła św. Alberta Chmielowskiego. 11 maja 1998 r. przystąpiono do budowy kościoła. 17 czerwca 1998 r. biskup Adam Śmigielski poświęcił fundamenty pod przyszłą świątynię. 29 listopada 1998 r. biskup Piotr Skucha wmurował kamień węgielny. 8 stycznia 1999 r. zakończono wznoszenie murów. 25 kwietnia 1999 r. bp Piotr Skucha dokonał poświęcenia dzwonu (noszącego imię św. Albert Chmielowski), który zabrzmiał po raz pierwszy 9 czerwca 1999 r. 27 listopada 1999 r. ukończono prace wykończeniowe prezbiterium, a 28 listopada nowy kościół został pobłogosławiony.
27 sierpnia 2000 r. posługę podjął nowy proboszcz ks. Zdzisław Reterski, dotychczasowy wikariusz katedry Wniebowzięcia NMP w Sosnowcu.
2 lipca 2001 r. rozpoczęto prace związane z ogrzewaniem podłogowym w kościele i remont w domu parafialnym. Na przełomie maja i czerwca 2003 r. ułożono posadzkę z płytek zakupionych przez Fundację Brata Alberta. Wiosną 2004 r. rozpoczęły się przygotowania do poświęcenia kościoła. Pomalowano ściany kościoła, zakrystii i przyległych pomieszczeń. Na krzyżu w prezbiterium umocowano wyrzeźbioną w drewnie lipowym figurę Chrystusa. Uporządkowano plac wokół kościoła, posadzono ozdobne drzewa i krzewy oraz posiano trawę.
17 czerwca 2004 r. nastąpiło uroczyste poświęcenie (konsekracja kościoła) kościoła przez ordynariusza Adama Śmigielskiego.
Od 1 kwietnia 2007 do lipca 2009 r. w parafii wydawana była gazetka „Tydzień w parafii”.
W sierpniu 2008 r. powiększony został plac przy kościele dzięki zakupowi sąsiedniej działki.Dekretem ordynariusza sosnowieckiego z 4 sierpnia 2008 r. ks. proboszcz Zdzisław Reterski otrzymał nominacją na proboszcza parafii pw. Najświętszej Maryi Panny Królowej Polski w Dąbrowie Górniczej. Nowym proboszczem parafii pw. św. Alberta Chmielowskiego w Będzinie został od 18 sierpnia 2008 r. ks. Mariusz Górszczyk, dotychczasowy wikariusz parafii pw. św. Katarzyny w Będzinie-Grodźcu, Dekanat czeladzki (uroczystość kanonicznego wprowadzenia w urząd proboszcza odbyła się 31 sierpnia 2008 r.). W trakcie jego posługi dokonano zmiany wystroju świątyni.Po kolejnych zmianach personalnych w Diecezji Sosnowieckiej administratorem parafii został ks. Paweł Kempiński (dotychczas dyrektor Domu Księży św. Józefa w Będzinie).
Zasięg parafii.
Do parafii należą wierni z Będzina, głównie z dzielnicy Warpie oraz z części Śródmieścia mieszkający przy ulicach: Kopernika, 1 Maja, Krakowskiej, Spółdzielczej, Orlej, Św. Brata Alberta, Podsiadły, W. Pola, Pstrowskiego, Wapiennej, Promyka, Wesołej, Robotniczej, Wilczej, Sieleckiej, Wyzwolenia, Sienkiewicza i Zagórskiej.

</doc>
<doc id="1293829" url="https://pl.wikipedia.org/wiki?curid=1293829" title="Opalanie">
Opalanie

Opalanie – metoda sterylizacji igieł, oczek bakteriologicznych oraz sprzętu odpornego na wysoką temperaturę. Zaliczana jest do sterylizacji metodami fizycznymi w suchym gorącym powietrzu. Do opalania używany jest palnik Bunsena.

</doc>
<doc id="1293833" url="https://pl.wikipedia.org/wiki?curid=1293833" title="Konfederacja Młodej Polski ROKOSZ">
Konfederacja Młodej Polski ROKOSZ

Konfederacja Młodej Polski ROKOSZ, kryptonim „Warta” – radykalna podziemna paramilitarna organizacja opozycyjna młodzieży szkół średnich Poznania powstała 3 stycznia 1981 roku i rozbita przez Służbę Bezpieczeństwa w 1984 roku. Działała w ścisłej konspiracji. Liczyła ok. 100 osób.
Działalność.
W stanie wojennym KMP ROKOSZ wykonała w Poznaniu szereg akcji małego sabotażu o dużym znaczeniu propagandowym. Wydawała własne pismo podziemne "Pokolenie Walczące" oraz posiadała niezależną sieć kolportażu w szkołach średnich.
Do rozbicia KMP "Rokosz" przyczynił się tajny współpracownik TW "Wojtek". Z dokumentów IPN wynika, że był to Mirosław Krasnowski, który donosił także na działaczy poznańskiego NZS.

</doc>
<doc id="1293835" url="https://pl.wikipedia.org/wiki?curid=1293835" title="Okręg wyborczy North Lanarkshire">
Okręg wyborczy North Lanarkshire

Okręg wyborczy North Lanarkshire powstał w 1868 r. i wysyłał do brytyjskiej Izby Gmin jednego deputowanego. Okręg położony był w szkockim hrabstwie Lanarkshire. Został zlikwidowany w 1885 r., ale przywrócono go w 1918 r. Ostatecznie został zniesiony w 1983 r.

</doc>
<doc id="1293837" url="https://pl.wikipedia.org/wiki?curid=1293837" title="Chorągiew tatarska Józefa Sienkiewicza">
Chorągiew tatarska Józefa Sienkiewicza

Chorągiew tatarska Józefa Sienkiewicza – chorągiew tatarska jazdy koronnej połowy XVII wieku.
Rotmistrzem chorągwi był Józef Sienkiewicz.
W 1685 roku miało miejsce zdarzenie, które zbulwersowało opinię szlachecką w Rzeczypospolitej. Doszło bowiem do krwawej potyczki między chorągwią Józefa Sienkiewicza a szlachtą ze wsi Lewkowice i Niewmierzyce w ziemi owruckiej na Polesiu kijowskim.
Mieszkańcy tych wsi, dowiedziawszy się, że ma być ulokowana u nich chorągiew tatarska, postanowili zmusić ją do odjechania, wskutek czego doszło do starcia zbrojnego. Zwycięscy Tatarzy ograbili i spustoszyli wsie. 

</doc>
<doc id="1293840" url="https://pl.wikipedia.org/wiki?curid=1293840" title="Zadnia Murańska Przełęcz">
Zadnia Murańska Przełęcz

Zadnia Murańska Przełęcz (ok. 1370 m) – jedna z trzech Murańskich Przełęczy w zachodniej części słowackich Tatr Bielskich, najdalej z nich wysunięta na wschód. Znajduje się w ich grani głównej, pomiędzy Murańską Turnią (ok. 1400 m) na zachodzie i Muraniem na wschodzie (1890 m). Znajduje się zaraz po wschodniej stronie Murańskiej Turni. W stosunku do Murania jest to przełęcz bardzo głęboka (deniwelacja wynosi 520 m). Jej południowo-zachodnie stoki stromo opadają do koryta Jaworowego Potoku. Porastający je las powaliła wichura w maju 1968 r. Stoki północno-wschodnie nieco mniej stromo opadają do dna górnej części Doliny Międzyściennej. Porasta je piękny las bukowo-jaworowy. 
Nazwę przełęczy po raz pierwszy podał Władysław Cywiński w 4 tomie przewodnika "Tatry". Wśród wszystkich trzech Murańskich Przełęczy Zadnia jest najważniejsza. Na nią wyprowadzają ścieżki z Polany pod Muraniem, Doliny Międzyściennej i z Zakryw, z przełęczy tej prowadzi też ścieżka na Bujakową Płaśń. Wszystkie te przejścia opisuje Wł. Cywiński w swoim przewodniku. Obecnie jednak cały obszar Tatr Bielskich to zamknięty dla turystów i taterników obszar ochrony ścisłej, opisane ścieżki są nieznakowane, przejście nimi jest zabronione. 

</doc>
<doc id="1293843" url="https://pl.wikipedia.org/wiki?curid=1293843" title="Broniwoj">
Broniwoj

Broniwoj - męskie imię słowiańskie, nienotowane we wczesnych źródłach polskich, złożone jednak z członów występujących w autentycznych staropolskich imionach, tj.: Broni- ("bronić, strzec") oraz -woj ("wojownik, wojna"). Imieniny: 22 czerwca. 
W 1994 roku imię Broniwoj nosiła 1 osoba w Polsce .

</doc>
<doc id="1293844" url="https://pl.wikipedia.org/wiki?curid=1293844" title="Pośrednia Murańska Przełęcz">
Pośrednia Murańska Przełęcz

Pośrednia Murańska Przełęcz (ok. 1370 m) – jedna z trzech Murańskich Przełęczy w zachodniej części słowackich Tatr Bielskich. Znajduje się w ich grani głównej, pomiędzy Murańskimi Kopkami (ok. 1390 m) na zachodzie i Murańską Turnią (ok. 1400 m) na wschodzie. Jest to płytka i łatwo z obydwu stron grani dostępna przełączka znajdująca się w lesie, zaraz po wschodniej stronie Murańskich Kopek. Jej południowo-zachodni stok stromo opada na Polanę pod Muraniem. Wcina się w niego płytki żleb. Porastający je las świerkowy w maju 1986 r. całkowicie powaliła wichura. Stoki północno-wschodnie nieco mniej stromo opadają do dna Doliny Międzyściennej, ale są bardzo bujnie porośnięte, wskutek czego przejście nimi jest trudne. 
Nazwę przełęczy po raz pierwszy podał Władysław Cywiński w 4 tomie przewodnika "Tatry". Przez przełęcz nie prowadzi żaden szlak turystyczny. Istnieją dwa opisane przez Wł. Cywińskiego przejścia, ale obecnie cały obszar Tatr Bielskich to zamknięty dla turystów i taterników obszar ochrony ścisłej. 

</doc>
<doc id="1293845" url="https://pl.wikipedia.org/wiki?curid=1293845" title="Skrajna Murańska Przełęcz">
Skrajna Murańska Przełęcz

Skrajna Murańska Przełęcz (ok. 1340 m) – jedna z trzech Murańskich Przełęczy w zachodniej części słowackich Tatr Bielskich. Znajduje się w ich grani głównej, pomiędzy Małym Muraniem na zachodzie i Murańskimi Kopkami na wschodzie. Jest to płytka i łatwo z obydwu stron grani dostępna przełączka. Znajduje się w lesie. Jej południowo-zachodni stok stromo opada do dna doliny Jaworowego Potoku. Wcina się w nie płytki żleb. Porastający go las świerkowy w maju 1986 r. całkowicie powaliła wichura. Stok północno-wschodni nieco mniej stromo opada do dna Doliny Międzyściennej, ale jest bardzo bujnie porośnięty, wskutek czego przejście nim jest trudne. 
Nazwę przełęczy po raz pierwszy podał Władysław Cywiński w 4 tomie przewodnika "Tatry". Przez przełęcz nie prowadzi żaden szlak turystyczny. Istnieją dwa opisane przez Wł. Cywińskiego przejścia, ale obecnie cały obszar Tatr Bielskich to zamknięty dla turystów i taterników obszar ochrony ścisłej. 

</doc>
<doc id="1293846" url="https://pl.wikipedia.org/wiki?curid=1293846" title="Sitowiec (przystanek kolejowy)">
Sitowiec (przystanek kolejowy)

Sitowiec – zlikwidowany przystanek kolejowy w województwie wielkopolskim, w Polsce, na linii kolejowej nr 405, łączącej stację Piła Główna z Ustką. Został zlikwidowany w roku 1955.

</doc>
<doc id="1293847" url="https://pl.wikipedia.org/wiki?curid=1293847" title="Ruda Hvezda Brno">
Ruda Hvezda Brno



</doc>
<doc id="1293848" url="https://pl.wikipedia.org/wiki?curid=1293848" title="Jan Sobieski (ujednoznacznienie)">
Jan Sobieski (ujednoznacznienie)



</doc>
<doc id="1293851" url="https://pl.wikipedia.org/wiki?curid=1293851" title="RH Brno">
RH Brno



</doc>
<doc id="1293853" url="https://pl.wikipedia.org/wiki?curid=1293853" title="Kunta Kinte">
Kunta Kinte

Kunta Kinte (znany także jako Toby Waller) – główny bohater powieści "Korzenie - Saga amerykańskiej rodziny" Alexa Haleya oraz telewizyjnego serialu „Korzenie”. Kunta Kinte był członkiem szczepu Mandinka, pochodzącego z Gambii. Kunta został złapany w swojej ojczyźnie i przewieziony do Annapolis. Został niewolnikiem i pracował na farmie w Wirginii.
Aktorzy grający Kunta Kintę :

</doc>
<doc id="1293854" url="https://pl.wikipedia.org/wiki?curid=1293854" title="Olejek immersyjny">
Olejek immersyjny



</doc>
<doc id="1293860" url="https://pl.wikipedia.org/wiki?curid=1293860" title="Przyłączenie">
Przyłączenie



</doc>
<doc id="1293866" url="https://pl.wikipedia.org/wiki?curid=1293866" title="Swadhisthana">
Swadhisthana



</doc>
<doc id="1293867" url="https://pl.wikipedia.org/wiki?curid=1293867" title="Moorilla Hobart International 2007">
Moorilla Hobart International 2007

Tenisowy turniej WTA Moorilla Hobart International 2007 odbył się w dniach 7 - 12 stycznia w australijskim Hobart na kortach twardych. Pula nagród wyniosła 170 tysięcy dolarów amerykańskich.

</doc>
<doc id="1293870" url="https://pl.wikipedia.org/wiki?curid=1293870" title="Wojciechowska">
Wojciechowska



</doc>
<doc id="1293872" url="https://pl.wikipedia.org/wiki?curid=1293872" title="Wojciechowscy">
Wojciechowscy



</doc>
<doc id="1293873" url="https://pl.wikipedia.org/wiki?curid=1293873" title="Ambasadorowie Prus w Wielkiej Brytanii">
Ambasadorowie Prus w Wielkiej Brytanii

Ezechiel von Spanheim (1629-1710) był pierwszym ambasadorem Królestwa Prus w Anglii, jego bowiem poprzednik David Ancillon pełnił swe funkcje jeszcze w imieniu Brandenburgii (Królestwo Prus powstało w 1701 roku).
Gdy korowód 38 karet poselstwa do pruskiego pojawiło się w 1701 roku w Londynie, tłum powitał ich entuzjastycznymi okrzykami: "Welcome, Prussians, you are good Englishmen" ("Witajcie Prusacy, dobrzy z was Anglicy"). Było to ze strony ulicy londyńskiej dowód najwyższej sympatii do Prus jako sojusznika w wojnie przeciw Ludwikowi XIV. Stosunki prusko-brytyjskie byłe zazwyczaj poprawne, choć np. Jerzy II Hanowerski był bardzo proaustriacki, co miało znaczenie w czasie wojen między Prusami a Austria. Parlament brytyjski odnosił się do Prus z sympatią.

</doc>
<doc id="1293874" url="https://pl.wikipedia.org/wiki?curid=1293874" title="Vishuddha">
Vishuddha



</doc>
<doc id="1293884" url="https://pl.wikipedia.org/wiki?curid=1293884" title="Kultura w Gdańsku">
Kultura w Gdańsku

Gdańsk jest jednym z największych ośrodków kulturalnych w północnej Polsce. Działa tu kilka teatrów, opera, filharmonia, siedem kin i szereg innych instytucji kultury. Gdańsk bezskutecznie ubiegał się o uzyskanie tytułu Europejskiej Stolicy Kultury w 2016 roku. 
Muzea.
Dla turystów ważna jest możliwość zwiedzania muzeów, które dokumentują burzliwą przeszłość miasta. 
Teatry.
Teatr tańca.
W Gdańsku działa kilkanaście grup artystycznych zajmujących się teatrem tańca w tym m.in.
Kultura muzyczna w Gdańsku.
Chóry.
Gdańsk to również ważny ośrodek chóralny z bogatą przeszłością, w którym działa kilka grup, w tym między innymi:
Galerie.
W Gdańsku działa kilkanaście publicznych i prywatnych galerii sztuki.
Inne imprezy kulturalne organizowane w Gdańsku.
Obecnie organizowane:
w poprzednich latach organizowano też m.in.:

</doc>
<doc id="1293885" url="https://pl.wikipedia.org/wiki?curid=1293885" title="Daniel Swarovski">
Daniel Swarovski

Daniel Swarovski (ur. 24 października 1862 w Jiřetínie pod Bukovou, w Czechach, zm. 23 stycznia 1956 w Wattens, w Austrii) – mieszkający i działający w Austrii szlifierz szkła, z pochodzenia Czech. Założył przedsiębiorstwo Swarovski, które stało się przodującą w świecie marką szlifowanego szkła kryształowego. W roku 1892 opatentował elektryczną maszynę do szlifowania kryształu. Obecnie firma D. Swarovski KG jest marką rozpoznawalną na świecie.
Daniel Swarovski dorastał w małej wiosce położonej w północnych Czechach w Górach Izerskich, w pobliżu Jablonca nad Nysą, w centrum regionu słynącego z produkcji szkła i sztucznej biżuterii. Był czeladnikiem u swego ojca, a także u innych miejscowych rzemieślników, gdzie nauczył się szlifowania szkła. W 1892 roku opatentował maszynę, która po raz pierwszy umożliwiła perfekcyjną obróbkę kryształu. W 1895 roku wraz z rodziną, przeniósł się do Wattens w austriackim Tyrolu, aby ochronić swój wynalazek przed konkurencją, a także po to, by zaprząc płynącą w okolicy wodę do wytwarzania energii dla jego fabryki.

</doc>
<doc id="1293886" url="https://pl.wikipedia.org/wiki?curid=1293886" title="Grand Prix Wielkiej Brytanii 1962">
Grand Prix Wielkiej Brytanii 1962

Grand Prix Wielkiej Brytanii 1962 (oryg. RAC British Grand Prix) – 5. runda Mistrzostw Świata Formuły 1 w sezonie 1962, która odbyła się 21 lipca 1962, po raz 5. na torze Aintree Motor Racing Circuit.
15. Grand Prix Wielkiej Brytanii, 13. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1293887" url="https://pl.wikipedia.org/wiki?curid=1293887" title="De Do Do Do, De Da Da Da">
De Do Do Do, De Da Da Da

De Do Do Do, De Da Da Da – piosenka z 1980 autorstwa Stinga, nagrana przez brytyjski zespół The Police. Utwór wydany został na singlu w grudniu 1980, będącym drugą małą płytą promującą trzeci album zespołu, "Zenyatta Mondatta".

</doc>
<doc id="1293888" url="https://pl.wikipedia.org/wiki?curid=1293888" title="Jackson Hole National Monument">
Jackson Hole National Monument

Jackson Hole National Monument to nieistniejący już pomnik narodowy w Stanach Zjednoczonych, w stanie Wyoming. Pomnik został ustanowiony decyzją prezydenta Franklina Delano Roosevelta 15 marca 1943 roku na powierzchni 853,68 km². Kongres Stanów Zjednoczonych aktem prawnym z 14 września 1950 roku przyłączył większość jego obszaru do istniejącego od 1929 roku Parku Narodowego Grand Teton. Niewielką część pomnika włączono natomiast do National Elk Refuge.

</doc>
<doc id="1293889" url="https://pl.wikipedia.org/wiki?curid=1293889" title="Grand Prix Wielkiej Brytanii 1963">
Grand Prix Wielkiej Brytanii 1963

Grand Prix Wielkiej Brytanii 1963 (oryg. RAC British Grand Prix) – 5. runda Mistrzostw Świata Formuły 1 w sezonie 1963, która odbyła się 20 lipca 1963, po raz 9. na torze Silverstone.
16. Grand Prix Wielkiej Brytanii, 14. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1293890" url="https://pl.wikipedia.org/wiki?curid=1293890" title="Kizz My Black Azz">
Kizz My Black Azz

Kizz My Black Azz – minialbum rapera MC Rena, wydany w 1992 przez wytwórnię Ruthless Records. Był to jego pierwszy solowy minialbum po rozpadzie grupy N.W.A. Wydawnictwo promował singel "Final Frontier". To tego utworu powstał też teledysk. Mimo niewielkiej promocji płyta osiąga status platyny, sprzedając się USA w liczbie ponad 1 mln egzemplarzy.
Od strony muzycznej za produkcję wszystkich utworów odpowiedzialny był Bobby "Bobcat" Ervin z wyjątkiem "Hounddogz", którego produkcją zajęli się DJ Train, MC Ren a także The Torture Chamber.

</doc>
<doc id="1293891" url="https://pl.wikipedia.org/wiki?curid=1293891" title="Tom Anderson">
Tom Anderson

Thomas „Tom” Anderson (ur. 8 listopada 1970 w San Diego) – amerykański przedsiębiorca branży informatycznej, współtwórca i prezes serwisu społecznościowego MySpace.

</doc>
<doc id="1293894" url="https://pl.wikipedia.org/wiki?curid=1293894" title="Droga I/53 (Czechy)">
Droga I/53 (Czechy)

Droga krajowa 53 (cz. "Silnice I/53") – droga I kategorii w południowych Czechach. Łączy Pohořelice i drogę krajową 52 (E461) ze Znojmem, gdzie łączy się z drogą nr 38 stanowiącą fragment trasy europejskiej E59. 
W latach 1940 – 1945 była częścią Reichsstraße 343.
Całkowita długość drogi wynosi około 38 km.

</doc>
<doc id="1293895" url="https://pl.wikipedia.org/wiki?curid=1293895" title="Charles Talbot (1. książę Shrewsbury)">
Charles Talbot (1. książę Shrewsbury)

Charles Talbot, 1. książę Shrewsbury (12. hrabia Shrewsbury) (24 VII 1660–1 II 1718) brytyjski arystokrata. Jego ojcem był Francis Talbot, 11. hrabia Shrewsbury.
Był katolikiem. Jego ojcem chrzestnym był król Karol II Stuart. W roku 1679 John Tillotson nawrócił go na anglikanizm. W roku 1688 poparł Wilhelma III Orańskiego (chwalebna rewolucja), do którego dołączył w Holandii i z którym wrócił do Anglii wraz z armią angielsko-holenderską.
W latach 1689–1690 sekretarz stanu departamentu południowego, następnie północnego (1694–1695) i znów południowego (1695–1698).
W latach 1712-1713 ambasador w Paryżu.

</doc>
<doc id="1293896" url="https://pl.wikipedia.org/wiki?curid=1293896" title="Grand Prix Wielkiej Brytanii 1964">
Grand Prix Wielkiej Brytanii 1964

Grand Prix Wielkiej Brytanii 1964 (oryg. RAC British Grand Prix), Grand Prix Europy 1964 – 5. runda Mistrzostw Świata Formuły 1 w sezonie 1964, która odbyła się 11 lipca 1964, po raz 1. na torze Brands Hatch.
17. Grand Prix Wielkiej Brytanii, 15. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1293897" url="https://pl.wikipedia.org/wiki?curid=1293897" title="Charles Talbot, 12. hrabia Shrewsbury">
Charles Talbot, 12. hrabia Shrewsbury



</doc>
<doc id="1293906" url="https://pl.wikipedia.org/wiki?curid=1293906" title="Grand Prix Wielkiej Brytanii 1965">
Grand Prix Wielkiej Brytanii 1965

Grand Prix Wielkiej Brytanii 1965 (oryg. RAC British Grand Prix) – 5. runda Mistrzostw Świata Formuły 1 w sezonie 1965, która odbyła się 10 lipca 1965, po raz 10. na torze Silverstone.
18. Grand Prix Wielkiej Brytanii, 16. zaliczane do Mistrzostw Świata Formuły 1.

</doc>
<doc id="1293908" url="https://pl.wikipedia.org/wiki?curid=1293908" title="The Villain in Black">
The Villain in Black

The Villain in Black jest trzecim solowym albumem rapera MC Rena. Pół roku przed wydaniem płyty ginie w pożarze, w swoim domu przyjaciel i osobisty producent MC Rena DJ Train. Jemu właśnie dedykowany jest album. Album sprzedał się w liczbie około siedmiuset tysięcy egzemplarzy.

</doc>
<doc id="1293909" url="https://pl.wikipedia.org/wiki?curid=1293909" title="Alain Resnais">
Alain Resnais

Alain Resnais (ur. 3 czerwca 1922 w Vannes, zm. 1 marca 2014 w Paryżu) – francuski reżyser i scenarzysta filmowy. Jeden z najważniejszych reżyserów tzw. francuskiej nowej fali. Do jego najbardziej znanych filmów należą: "Hiroszima, moja miłość" (1959) i "Zeszłego roku w Marienbadzie" (1961).
Życiorys.
Karierę rozpoczął od filmów krótkometrażowych. Nakręcony w 1948 dwudziestominutowy "Van Gogh" otrzymał Oscara w 1950. W 1952 otrzymał specjalną nagrodę Złotego Globu. W 1955 nakręcił głośny dokumentalny film "Noc i mgła" poświęcony wyzwoleniu niemieckich obozów koncentracyjnych. Jego pełnometrażowy debiut "Hiroszima, moja miłość" przyniósł nominację do Oscara za najlepszy scenariusz oryginalny dla Marguerite Duras w 1961, w atmosferze skandalu został wycofany z Festiwalu w Cannes (temat wojny atomowej uznano za zbyt drażliwy, nie chciano także prowokować protestów amerykańskich) i jest uważany za początek tzw. nowej fali.
W 1961 Resnais został nagrodzony Złotym Lwem na 22. MFF w Wenecji za swój drugi film pełnometrażowy, "Zeszłego roku w Marienbadzie", a scenariusz Alaina Robbe-Grilleta został nominowany do Oscara za najlepszy scenariusz oryginalny. Trzeci film pełnometrażowy, "Muriel" (1963) przyniósł Puchar Volpiego dla najlepszej aktorki na 24. MFF w Wenecji dla Delphine Seyrig; czwarty - "Wojna się skończyła" (1966) – nominację do Oscara za najlepszy scenariusz oryginalny dla Jorge Semprúna i nagrodę Nowojorskiego Stowarzyszenia Krytyków Filmowych dla najlepszego filmu zagranicznego w 1966. Na 27. MFF w Cannes w 1974 Charles Boyer otrzymał nagrodę specjalną za swoją rolę w filmie "Stavisky".
W 1977 Resnais nakręcił swój pierwszy film po angielsku - "Opatrzność" i w tym samym roku otrzymał nagrodę Cezara za najlepszą reżyserię, a sam film zdobył jeszcze sześć Cezarów (jako najlepszy film, za montaż (Albert Jurgenson), muzykę (Miklós Rózsa), scenografię (Jacques Saulnier), dźwięk (René Magnol i Jacques Maumont) i scenariusz (David Mercer)).
W 1980 Resnais otrzymał Grand Prix oraz Nagrodę FIPRESCI na 33. MFF w Cannes za film "Wujaszek z Ameryki", a scenarzyści tego filmu Jean Gruault i Henri Laborit byli nominowani do Oscara. W 1993 został uhonorowany nagrodą Cezara za najlepszą reżyserię w filmie "Palić/Nie palić" (sam film otrzymał ponadto Cezara jako najlepszy film oraz za najlepszą rolę męską (Pierre Arditi), scenografię (Jacques Saulnier) i scenariusz (Jean-Pierre Bacri i Agnès Jaoui)). Za ten sam film został także nagrodzony Srebrnym Niedźwiedziem za wybitne osiągnięcie artystyczne na 44. MFF w Berlinie w 1994. Rok później otrzymał natomiast Honorowego Złotego Lwa na 52. MFF w Wenecji.
W 1998 otrzymał kolejnego Srebrnego Niedźwiedzia za film "Znamy tę piosenkę" (film ten otrzymał także siedem Cezarów - jako najlepszy film, za najlepszy scenariusz oryginalny (Jean-Pierre Bacri i Agnès Jaoui), najlepszą rolę męską (André Dussollier), najlepsze drugoplanowe role męską (Jean-Pierre Bacri) i żeńską (Agnès Jaoui), montaż (Hervé de Luze) i dźwięk (Pierre Lenoir, Jean-Pierre Laforce i Michel Klochendler)), w 2006 Srebrnego Lwa, a w 2007 nagrodę Prix FIPRESCI za reżyserię filmu "Prywatne lęki w miejscach publicznych" (grająca w filmie Laura Morante otrzymała na festiwalu w Wenecji nagrodę Pasinettiego). Ponadto otrzymał Nagrodę Specjalną na 62. MFF w Cannes w 2009 oraz Nagrodę im. Alfreda Bauera za innowacyjność na 64. MFF w Berlinie w 2014. Na tym ostatnim festiwalu premierę miał jego ostatni film "Życie Rileya".

</doc>
<doc id="1293911" url="https://pl.wikipedia.org/wiki?curid=1293911" title="Grand Prix Wielkiej Brytanii 1966">
Grand Prix Wielkiej Brytanii 1966

Grand Prix Wielkiej Brytanii 1966 (oryg. RAC British Grand Prix) – 4. runda Mistrzostw Świata Formuły 1 w sezonie 1966, która odbyła się 16 lipca 1966, po raz 2. na torze Brands Hatch.
19. Grand Prix Wielkiej Brytanii, 17. zaliczane do Mistrzostw Świata Formuły 1.

</doc>
<doc id="1293915" url="https://pl.wikipedia.org/wiki?curid=1293915" title="Grand Prix Wielkiej Brytanii 1967">
Grand Prix Wielkiej Brytanii 1967

Grand Prix Wielkiej Brytanii 1967 (oryg. RAC British Grand Prix) – szósta runda Mistrzostw Świata Formuły 1 w sezonie 1967, która odbyła się 15 lipca 1967, po raz 11. na torze Silverstone.
20. Grand Prix Wielkiej Brytanii, 18. zaliczane do Mistrzostw Świata Formuły 1.

</doc>
<doc id="1293916" url="https://pl.wikipedia.org/wiki?curid=1293916" title="Ruthless for Life">
Ruthless for Life

Ruthless for Life jest czwartym solowym albumem rapera MC Rena. Podobnie jak przy pracy z pierwszym albumem raper pracował z nowym producentem. Ren w przeciwieństwie do poprzednich albumów postanowił zaprosić wielu gości. Możemy usłyszeć wielu znanych artystów takich jak Snoop Doggy Dogg, Ice Cube, Eightball &amp; MJG czy też RBX. Płyta mimo tego, że promował ją tylko jeden, tytułowy singel, sprzedała się całkiem dobrze.

</doc>
<doc id="1293917" url="https://pl.wikipedia.org/wiki?curid=1293917" title="Grand Prix Wielkiej Brytanii 1968">
Grand Prix Wielkiej Brytanii 1968

Grand Prix Wielkiej Brytanii 1968 (oryg. RAC British Grand Prix) – siódma runda Mistrzostw Świata Formuły 1 w sezonie 1968, która odbyła się 21 lipca 1968, po raz trzeci na torze Brands Hatch.
21. Grand Prix Wielkiej Brytanii, 19. zaliczane do Mistrzostw Świata Formuły 1.
Klasyfikacja.
źródło: chicanef1.com

</doc>
<doc id="1293918" url="https://pl.wikipedia.org/wiki?curid=1293918" title="Woda toaletowa">
Woda toaletowa

Woda toaletowa () – alkoholowy roztwór kompozycji zapachowej, zawierający zwykle kilka procent (od 5–10%) substancji zapachowych w alkoholu etylowym (70–80%). Woda toaletowa o kwiatowej nucie zapachowej jest nazywana „wodą kwiatową”. Woda kolońska to woda toaletowa o zapachu typu „cologne”. Kompozycję „Eau de Cologne” stworzył na początku XVIII w. perfumiarz, Johann Maria Farina (1685–1766).

</doc>
<doc id="1293920" url="https://pl.wikipedia.org/wiki?curid=1293920" title="Ugo Cavallero">
Ugo Cavallero

Ugo Conte Cavallero (ur. 20 września 1880 w Casale Monferrato, zm. 14 listopada 1943 we Frascati) – włoski dowódca wojskowy, marszałek.
Życiorys.
Brał udział m.in. w wojnie włosko-tureckiej, potem w I wojnie światowej. Był jednym z dowódców w ataku na Albanię w 1939. Dowodził także podczas II wojny światowej. W 1942, pomimo braku sukcesów w dowodzeniu, został mianowany na stopień marszałka Włoch (Maresciallo d’Italia). Ze względu na to, że był zagorzałym faszystą, 25 lipca 1943 nie przyłączył się do obalającego reżim faszystowski Pietra Badoglio, ale uciekł, organizując opór. 
We wrześniu 1943 doszedł do wniosku, że sprawa włoska w sojuszu z Niemcami jest ostatecznie przegrana, toteż, gdy Hitler, za pośrednictwem Alberta Kesselringa zaproponował mu najwyższe dowództwo resztek armii faszystowskiej, stanowczo odmówił, oświadczając, że takie mianowanie byłoby możliwe jedynie z rąk króla lub szefa rządu włoskiego. 13 września 1943 został de facto objęty przez gestapo aresztem domowym. Następnego dnia pozwolono mu (pod eskortą) zobaczyć się z żoną przebywającą w szpitalu i jeszcze tego samego dnia został znaleziony martwy w ogrodzie hotelu Belvedere we Frascati z raną postrzałową prawej skroni. Bierze się pod uwagę zarówno wersję o samobójstwie, jak i wykonanie wyroku pod zarzutem kolaboracji z Niemcami. Przed pogrzebem zwłoki przewieziono ze szpitala niemieckiego do włoskiego, gdzie włoski chirurg stwierdził dwie rany postrzałowe w potylicy (wcześniej autopsji dokonali Niemcy, co było sprzeczne z przyjętymi zasadami dwustronnymi). Według źródła austriackiego Cavallero został zamordowany przez Niemców w ich głównej kwaterze rzymskiej. Miało to zastraszyć pozostałych oficerów i zniechęcić ich do działań przeciwko Niemcom, co przyniosło pożądany skutek. 
Pogrzeb miał się początkowo odbyć wyłącznie w gronie rodzinnym, ale ostatecznie Berlin zmienił zdanie i marszałka pochowano z honorami wojskowymi przy udziale wysokich oficerów Wehrmachtu.
W 1948 opublikowano jego diariusz z lat 1940-1943 pt. "Comando Supremo".

</doc>
<doc id="1293921" url="https://pl.wikipedia.org/wiki?curid=1293921" title="Grand Prix Wielkiej Brytanii 1969">
Grand Prix Wielkiej Brytanii 1969

Grand Prix Wielkiej Brytanii 1969 (oryg. RAC British Grand Prix) – szósta runda Mistrzostw Świata Formuły 1 w sezonie 1969, która odbyła się 20 lipca 1969, po raz 12. na torze Silverstone.
22. Grand Prix Wielkiej Brytanii, 20. zaliczane do Mistrzostw Świata Formuły 1.

</doc>
<doc id="1293923" url="https://pl.wikipedia.org/wiki?curid=1293923" title="Grand Prix Wielkiej Brytanii 1970">
Grand Prix Wielkiej Brytanii 1970

Grand Prix Wielkiej Brytanii 1970 (oryg. RAC British Grand Prix) – siódma runda Mistrzostw Świata Formuły 1 w sezonie 1970, która odbyła się 19 lipca 1970, po raz czwarty na torze Brands Hatch.
23. Grand Prix Wielkiej Brytanii, 21. zaliczane do Mistrzostw Świata Formuły 1.

</doc>
<doc id="1293926" url="https://pl.wikipedia.org/wiki?curid=1293926" title="9 Opowiadań">
9 Opowiadań



</doc>
<doc id="1293929" url="https://pl.wikipedia.org/wiki?curid=1293929" title="Eddy Grant">
Eddy Grant

Eddy Grant, właśc. Edmond Montague Grant (ur. 5 marca 1948 w Plaisance w Gujanie) – gujańsko-brytyjski muzyk reggae.
Gdy był młodym chłopcem, jego rodzice wyemigrowali do Londynu. 
Karierę rozpoczął w latach 60. XX w. wraz z zespołem The Equals, znanym głównie z przeboju "Baby Come Back". Od lat 70. występuje solo, nagrywając głównie dla własnej wytwórni Ice Records utwory reggae, często traktujące o konfliktach na tle rasowym.
Jego najbardziej znane piosenki to "I Don't Wanna Dance" (1982), "(Rock Down To) Electric Avenue" (1983) oraz "Gimme Hope Jo'anna" (1988). Ta trzecia stała się hymnem walki z apartheidem w RPA.
Jest wegetarianinem z powodów etycznych. Mawia: "Wielu ludzi uważa, że tym, którzy stają się wegetarianami, czegoś w życiu brakuje. Tym brakującym »czymś« jest zabijanie".

</doc>
<doc id="1293930" url="https://pl.wikipedia.org/wiki?curid=1293930" title="Wyżej podnieście strop, cieśle i Seymour – introdukcja">
Wyżej podnieście strop, cieśle i Seymour – introdukcja

Wyżej podnieście strop, cieśle; Seymour – introdukcja (ang. "Raise High the Roof Beam, Carpenters and Seymour: An Introduction") – książka amerykańskiego pisarza J.D. Salingera, opublikowana w 1963.
W skład książki wchodzą dwa opowiadania. Zostały one wcześniej opublikowane w New Yorkerze. Miniaturowy zbiór należy do cyklu o rodzinie Glassów – narratorem jest Buddy Glass, a centralną postacią obu opowiadań jego starszy brat Seymour. Akcja „Wyżej podnieście strop, cieśle” rozgrywa się w 1942, w wojennym Nowym Jorku (obaj bracia zostali powołani do wojska), w dniu ślubu Seymoura. Tytuł jest cytatem z wiersza Safony.
„Seymour – introdukcja” to rodzaj wspomnienia poświęconego właśnie Seymourowi, który popełnił samobójstwo w 1948 (traktuje o tym "Idealny dzień na ryby" ze zbioru "Dziewięć opowiadań"). Buddy pod koniec lat 50. próbuje przedstawić sylwetkę tragicznie zmarłego brata, a także opublikować jego wiersze (mające formę haiku).

</doc>
<doc id="1293931" url="https://pl.wikipedia.org/wiki?curid=1293931" title="Relacje zagraniczne Unii Europejskiej">
Relacje zagraniczne Unii Europejskiej



</doc>
<doc id="1293932" url="https://pl.wikipedia.org/wiki?curid=1293932" title="Grand Prix Wielkiej Brytanii 1971">
Grand Prix Wielkiej Brytanii 1971

Grand Prix Wielkiej Brytanii 1971 (oryg. RAC Woolmark British Grand Prix) – 6. runda Mistrzostw Świata Formuły 1 w sezonie 1971, która odbyła się 17 lipca 1971, po raz 13. na torze Silverstone.
24. Grand Prix Wielkiej Brytanii, 22. zaliczane do Mistrzostw Świata Formuły 1.

</doc>
<doc id="1293934" url="https://pl.wikipedia.org/wiki?curid=1293934" title="Vytas Navickas">
Vytas Navickas

Vytas Navickas (ur. 14 marca 1952 w miejscowości Degėsiai w rejonie łoździejskim) – litewski polityk, ekonomista, nauczyciel akademicki, profesor, w latach 1990–1991, 1995–1996 i 2006–2008 minister gospodarki.
Życiorys.
W 1975 ukończył studia na wydziale finansów i jsięgowości Uniwersytetu Wileńskiego ze specjalnością w zakresie ekonomii i matematyki. W latach 1975–1989 pracował w instytucie ekonomii Litewskiej Akademii Nauk. W 1983 uzyskał stopień doktora nauk ekonomicznych, a w 1999 tytuł docenta. Odbył zagraniczne staże naukowe w Niemczech (1990), USA (1991) i Austrii (1994).
W 1989 jako naczelnik Wydziału Reform Gospodarczych w Radzie Ministrów Litewskiej SRR zajmował się koordynowaniem prac nad projektami ustaw mających na celu przeprowadzenie na Litwie transformacji gospodarczej.
Od kwietnia 1990 do maja 1991 sprawował funkcję ministra gospodarki w rządach Kazimiry Prunskienė, Albertasa Šimėnasa i Gediminasa Vagnoriusa, a w latach 1991–1995 był wiceministrem gospodarki. Urząd ministra pełnił ponownie od października 1995 do marca 1996 w rządzie Adolfasa Šleževičiusa.
Po odejściu z pracy w rządzie rozpoczął działalność biznesową. W latach 1996–2004 był dyrektorem w spółce akcyjnej „Draudos asistavimas”, a w latach 2001–2005 stał na czele Wileńskiej Izby Handlu, Przemysłu i Rzemiosła.
W 2004 został wybrany posłem na Sejm. Do 2006 był przewodniczącym sejmowej Komisji Gospodarki. Zasiadał we frakcji Litewskiego Ludowego Związku Chłopskiego.
18 lipca 2006 objął stanowisko ministra gospodarki w rządzie Gediminasa Kirkilasa. W wyborach parlamentarnych w 2008 bez powodzenia ubiegał się o mandat poselski z ramienia Litewskiego Ludowego Związku Chłopskiego. 9 grudnia tego samego roku zakończył urzędowanie na stanowisku ministra.
W latach 1983–1990 oraz 1997–2004 pracował jako nauczyciel akademicki, wykładał na Uniwersytecie Wileńskim, Wileńskim Uniwersytecie Pedagogicznym oraz na Wileńskim Uniwersytecie Technicznym im. Giedymina. Od 2008 do 2010 pracował na Uniwersytecie Michała Römera w Wilnie. W 2008 został wykładowcą na Litewskim Uniwersytecie Nauk Edukacyjnych, gdzie w latach 2010–2013 pełnił funkcję dziekana wydziału nauk społecznych, a następnie dziekana wydziału edukacji społecznej. W 2013 otrzymał profesurę.
Jest autorem licznych prac i artykułów naukowych poświęconych tematyce ekonomicznej.

</doc>
<doc id="1293936" url="https://pl.wikipedia.org/wiki?curid=1293936" title="Grand Prix Wielkiej Brytanii 1972">
Grand Prix Wielkiej Brytanii 1972

Grand Prix Wielkiej Brytanii 1972 (oryg. John Player British Grand Prix), Grand Prix Europy 1972 – 7. runda Mistrzostw Świata Formuły 1 w sezonie 1972, która odbyła się 15 lipca 1972, po raz 5. na torze Brands Hatch.
25. Grand Prix Wielkiej Brytanii, 23. zaliczane do Mistrzostw Świata Formuły 1.

</doc>
<doc id="1293937" url="https://pl.wikipedia.org/wiki?curid=1293937" title="Shock of the Hour">
Shock of the Hour

Shock of the Hour – debiutancki album rapera MC Rena, wydany w 1993.

</doc>
<doc id="1293939" url="https://pl.wikipedia.org/wiki?curid=1293939" title="Gedeon Benoit">
Gedeon Benoit



</doc>
<doc id="1293942" url="https://pl.wikipedia.org/wiki?curid=1293942" title="Gédéon Benoît">
Gédéon Benoît

Gedeon de Benoît – pruski dyplomata pochodzenia francuskiego żyjący w XVIII wieku.
Życiorys.
Sekretarz poselstwa pruskiego w Warszawie w latach 1748–1763, następnie pruski poseł w Polsce w latach 1763–1776.
Gdy trwała wojna siedmioletnia. nadal przebywał w Warszawie. Ponieważ w wojnie nie brała udziału Polska, a jedynie Saksonia, Benoit wykorzystał swój pobyt, by szkodzić saskim interesom.
Od roku 1762 romansowała z nim agentka króla Stanisława Augusta Henrietta Lullier.
13 kwietnia 1764 wobec zbrojnej interwencji Katarzyny II Jan Klemens Branicki i grupa przychylnych mu senatorów zażądała, by prymas Władysław Aleksander Łubieński zwołał pospolite ruszenie, ten jednak odmówił. Wtedy grupa 14 senatorów przesłało pisma do dworów w Petersburgu i Berlinie wzywające do nieingerowania w sprawy polskie. Poseł rosyjski Herman Karl von Keyserling zdecydował się pisma nie przyjąć pod pozorem, że tytulatura imperatorowej jest w niej źle napisana, przyjęli ją natomiast Gédéon Benoît i król Fryderyk II, nie chcąc zrażać do końca tych, którzy widzieli oparcie dla Polski w Prusach. Poseł austriacki Florimont-Claude Mercy-Argenteau, zachęcał Branickiego i jego stronników do konfederacji, lecz nie udało się ostatecznie jej zorganizować.
W 1766 roku nadzorował polski „Sejm Czaplica”, protestując przeciw metodzie głosowania większością głosów.
W czasie konferencji z królem Stanisławem Augustem Poniatowskim i posłem rosyjskim Michaiłem Wołkońskim w 1770 roku stwierdził: "Czartoryscy dobrze by zrobili, gdyby złożyli urzędy i odjechali; tym oddaliby przysługę i WKr. Mości i pomogliby ojczyźnie."
Reprezentował Królestwo Prus przy podpisywaniu traktatu rozbiorowego w 1772 roku. Dnia 18 września 1772 rosyjski poseł nadzwyczajny i minister pełnomocny Otto Magnus von Stackelberg i Gédéon Benoît oficjalnie poinformowali kanclerza polskiego Andrzeja Młodziejowskiego o rozbiorze.
Sejm Rozbiorowy 1773-1775 postulowany w celu zatwierdzenia cesji terytorium Rzeczypospolitej w czasie I rozbioru Rzeczypospolitej został zwołany 19 kwietnia 1773 na wcześniejsze żądanie ambasadora rosyjskiego Otto Magnusa von Stackelberga, posła pruskiego Gédéona Benoît i austriackiego Karla Reviczky’ego .
Opuścił Polskę w 1776 roku. Zastąpił go Friedrich Blanchot.

</doc>
<doc id="1293943" url="https://pl.wikipedia.org/wiki?curid=1293943" title="Šiprúň">
Šiprúň

Šiprúň (1461 m) – wysoki, wybitny szczyt w grupie górskiej Wielkiej Fatry w Karpatach Zachodnich na Słowacji. Znajduje się w otulinie Parku Narodowego Wielka Fatra.
Położenie.
Šiprúň leży w północno-wschodniej części Wielkiej Fatry, we wschodniej, tzw. "liptowskiej" odnodze tej grupy górskiej. Jest szczytem dwuwierzchołkowym: w głównym grzbiecie wymienionej wyżej odnogi (rozdzielającym dolinę Lubochnianki na zachodzie i Rewucy na wschodzie) wznosi się jego niższy (1445 m) wierzchołek, natomiast wierzchołek główny (1461 m) wznosi się nad doliną Rewucy, ok. 750 m na południowy wschód od poprzedniego. Oba wierzchołki rozdziela Vyšné Šiprúnske sedlo (1385 m). Natomiast nazwą Nižné Šiprúnske sedlo (1327 m) określane jest obniżenie głównego grzbietu ”liptowskiej” odnogi Wielkiej Fatry tuż na północ od niższego szczytu, ważne jako węzeł dróg leśnych, a zwłaszcza szlaków turystycznych. Masyw otaczają doliny: Trlenská dolina (od wschodu), Čutkovská dolina (od północy), Čierňavy (od zachodu) i Nižné Matejkovo (od południa).
Opis szczytu.
Górne partie masywu budują masywne wapienie i dolomity środkowego triasu, zaliczane do tzw. serii szypruńskiej. Podłoże tworzą granity, występujące na powierzchnię na południowych stokach masywu w dolinie Nižné Matejkovo. Masyw opada we wszystkich kierunkach dzikimi, dość stromymi stokami, pociętymi licznymi głębokimi żlebami i dolinkami.
Znaczną część stoków w górnej części masywu Šiprúňa, w tym m.in. Vyšné Šiprúnske sedlo, pokrywają górskie łąki. Pomiędzy nimi aż po sam szczyt masywy podchodzą pasma lasu z dominującym świerkiem pospolitym. Na podszczytowych skałkach i upłazkach rosną m.in. skalnica okrągłolistna i skalnica dwuletnia.
Turystyka.
Przez Vyšné Šiprúnske sedlo biegną czerwone czerwone znaki szlaku, idącego z doliny Revúcy doliną Nižné Matejkovo do węzła szlaków Nižné Šiprúnske sedlo. Na przełęcz tę można wyjść także kilkoma innymi szlakami. Z samej przełęczy na główny wierzchołek wiedzie krótki szlak łącznikowy. Szczyt oferuje rozległą, prawie dookolną panoramę, obok widoków z Krížnej i Rakytova uznawaną za najładniejszą w całej Wielkiej Fatrze.

</doc>
<doc id="1293945" url="https://pl.wikipedia.org/wiki?curid=1293945" title="Droga I/38 (Czechy)">
Droga I/38 (Czechy)

Droga I/38 () – droga krajowa I kategorii w środkowych i południowych Czechach. Łączy miasto Česká Lípa (skrzyżowanie z drogą nr 9) przez miasta Mladá Boleslav, Kutná Hora i Znojmo do dawnej granicy z Austrią w miejscowości Chvalovice. W rejonie miasta Mladá Boleslav na odcinku kilku kilometrów trasa biegnie śladem autostrady D10. Arteria jest ważną osią transportową środkowych i południowych Czech, która omija aglomerację Pragi.
Trasy europejskie.
Między węzłem z autostradą D1, a Austrią droga nr 38 jest elementem trasy E59. Do 1983 roku była częścią dwóch tras europejskich:

</doc>
<doc id="1293948" url="https://pl.wikipedia.org/wiki?curid=1293948" title="Stodorków">
Stodorków



</doc>
<doc id="1293949" url="https://pl.wikipedia.org/wiki?curid=1293949" title="Chomętowo (powiat gryficki)">
Chomętowo (powiat gryficki)

Chomętowo (do 1945 niem. "Gumtow") – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów.
Według danych z 28 lutego 2009 wieś miała 256 mieszkańców.
Do Chomętowa prowadzi droga powiatowa nr 0132Z z wsi Sadlno. Wieś ma także połączenie od południa z pobliską drogą wojewódzką nr 103.
W latach 1946–1998 miejscowość należała administracyjnie do województwa szczecińskiego.
Gmina Trzebiatów utworzyła "Sołectwo Chomętowo", będące jej jednostką pomocniczą. Obejmuje ono jedynie wieś Chomętowo, której mieszkańcy wybierają sołtysa i 5-osobową radę sołecką.
W 2007 roku do Chomętowa przyłączono pobliski przysiółek Stodorków.
Dzieci z miejscowości uczęszczają do Szkoły Podstawowej Nr 1 im. Jana Kochanowskiego w Trzebiatowie.
W centrum wsi znajduje że pomnik poświęcony poległym żołnierzom I WŚ, którzy byli mieszkańcami Chomętowa.

</doc>
<doc id="1293952" url="https://pl.wikipedia.org/wiki?curid=1293952" title="Agencje UE">
Agencje UE



</doc>
<doc id="1293955" url="https://pl.wikipedia.org/wiki?curid=1293955" title="Shokaku">
Shokaku



</doc>
<doc id="1293957" url="https://pl.wikipedia.org/wiki?curid=1293957" title="Franciszek Apanowicz">
Franciszek Apanowicz

Franciszek Apanowicz (ur. 1944) – polski filolog i rusycysta, profesor nauk humanistycznych. Od 2005 do 2008 dyrektor Instytutu Filologii Wschodniosłowiańskiej Uniwersytetu Gdańskiego. Specjalista literatury rosyjskiej XX wieku. Był wykładowcą historii literatury rosyjskiej, kultury Rosji i przekładu tekstów literackich. W 2014 roku w wieku siedemdziesięciu lat przeszedł na emeryturę.
Dwukrotnie na stanowisku prodziekana ds. studiów zaocznych Wydziału Filologiczno-Historycznego (1999-2002 i 2002-2005). Od 1 września 2008 do 31 maja 2011 Prodziekan ds. Kształcenia nowo powstałego Wydziału Filologicznego.
Członek Komitetu Słowianoznawstwa Polskiej Akademii Nauk.
Członek Komitetu Redakcyjnego czasopism „Przegląd Rusycystyczny” i „Acta Neophilologica”, członek rady redakcyjnej czasopisma rosyjskiego „Slovo.ru. Baltijskij akcent” (Kaliningrad) i kolegium redakcyjnego rosyjskiego almanachu „Litieraturnyje znakomstva” (Moskwa).

</doc>
<doc id="1293958" url="https://pl.wikipedia.org/wiki?curid=1293958" title="Droga I/2 (Czechy)">
Droga I/2 (Czechy)

Droga I/2 (cz. "Silnice I/2") – droga I kategorii w Czechach. Arteria rozpoczyna się na granicy Pragi i biegnie przez Kutną Horę do Pardubic. 
Aktualny przebieg drogi funkcjonuje od 1998 roku, w wyniku zmiany numeracji dróg II/333 Praga – Kutná Hora, I/33 Kutná Hora – Přelouč oraz II/322 Přelouč – Pardubice. Do tego czasu przez długie lata numer 2 nie był przypisany do żadnej drogi.
W latach 1940 – 1945 droga na odcinku Kutná Hora – Přelouč stanowiła fragment .

</doc>
<doc id="1293961" url="https://pl.wikipedia.org/wiki?curid=1293961" title="Fran González">
Fran González

Fran, właśc. Francisco Javier González Pérez (ur. 14 lipca 1969 w Carreirze), piłkarz hiszpański, grający na pozycji lewego pomocnika. Brat Jose Frana- byłego zawodnika Deportivo La Coruña i ojciec Nico Gonzaleza- wychowanka FC Barcelony.
Kariera klubowa.
Karierę piłkarską Fran rozpoczynał w rodzinnym mieście Carreira, w tamtejszym klubie Carreira CF. W 1987 roku został zawodnikiem młodzieżowej drużyny Deportivo La Coruña, a w 1988 roku stał się członkiem pierwszego składu i wtedy też zadebiutował w Segunda División. Już w swoim pierwszym sezonie grał w wyjściowej jedenastce Deportivo, ale swój pierwszy sukces z tym klubem osiągnął dopiero w 1991 roku, kiedy wywalczył awans do Primera División. W hiszpańskiej pierwszej lidze zadebiutował 31 sierpnia w przegranym 1:2 wyjazdowym spotkaniu z Valencią. W 1992 roku utrzymał się z „Depor” w lidze, a w 1993 roku zajął 3. miejsce w La Liga, dzięki czemu wystąpił w rozgrywkach Pucharu UEFA. Stał się jedną z gwiazd drużyny obok Brazylijczyków Donato, Bebeto i Mauro Silvy oraz Serba Miroslava Đukicia, a z czasem został kapitanem klubu z Galicji. W sezonie 1993/1994 był bliski zdobycia mistrzostwa Hiszpanii, jednak zespół z La Coruñi zremisował w ostatniej kolejce z Valencią i stracił pewny triumf na rzecz Barcelony. Rok później Donato wraz z partnerami znów został wicemistrzem Hiszpanii, a także zdobył dwa trofea: Puchar Hiszpanii oraz Superpuchar Hiszpanii. Natomiast w 1997 roku zajął 3. miejsce w La Liga. Kolejny sukces Francisco osiągnął w 2000 roku, gdy swoją postawą przyczynił się do wywalczenia tytułu mistrza Hiszpanii, pierwszego w historii Deportivo. Natomiast w dwóch kolejnych latach zostawał wicemistrzem Primera División, a w 2003 roku zajął 3. miejsce. W 2004 roku powtórzył osiągnięcie sprzed roku, a w 2005 roku Deportivo zajęło 8. pozycję.
Po sezonie Fran zakończył piłkarską karierę. W Deportivo spędził 17 sezonów i wystąpił 435 ligowych meczach, w których zdobył 44 bramki. Jest rekordzistą pod względem występów w tym klubie.
Kariera reprezentacyjna.
W reprezentacji Hiszpanii Fran zadebiutował 27 stycznia 1993 w zremisowanym 1:1 towarzyskim spotkaniu z Meksykem. W 2000 roku został powołany przez José Antonio Camacho do kadry na Euro 2000. Tam wystąpił w dwóch spotkaniach grupowych przegranym 0:1 z Norwegią i wygranym 4:3 z Jugosławią (był to jego ostatni mecz w reprezentacji). W kadrze narodowej wystąpił łącznie w 16 spotkaniach i strzelił 2 gole.

</doc>
<doc id="1293962" url="https://pl.wikipedia.org/wiki?curid=1293962" title="Francisco Javier González Pérez">
Francisco Javier González Pérez



</doc>
<doc id="1293963" url="https://pl.wikipedia.org/wiki?curid=1293963" title="Fran Gonzalez">
Fran Gonzalez



</doc>
<doc id="1293964" url="https://pl.wikipedia.org/wiki?curid=1293964" title="Wybory prezydenckie w Zimbabwe w 2008 roku">
Wybory prezydenckie w Zimbabwe w 2008 roku

Wybory prezydenckie w Zimbabwe w 2008 roku odbyły się 29 marca. Trzema głównymi kandydatami byli: obecny prezydent kraju Robert Mugabe (ZANU-PF), lider opozycyjnej MDC - Morgan Tsvangirai oraz były minister finansów - Simba Makoni. Wstępne wyniki wskazywały na zwycięstwo Morgana Tsvangirai. Drugą turę wyborów zaplanowano na 27 czerwca, jednak w obliczu zastraszania opozycjonistów Morgan Tsvangirai wycofał swoją kandydaturę.
29 marca przeprowadzone zostały również wybory parlamentarne i samorządowe.
Okoliczności wyborów.
Robert Mugabe sprawuje rządy w Zimbabwe od 1980 roku. Jest odpowiedzialny za doprowadzenie kraju do stanu największego w historii kraju kryzysu gospodarczego. Sprawuje władze w sposób dyktatorski, zapowiedział jednak swoją gotowość do ustąpienia z urzędu w razie porażki. Zarówno opozycja, jak i obserwatorzy Unii Afrykańskiej stwierdzili, że w czasie wyborów doszło do fałszerstw.
O ogłoszenie oficjalnych wyników zaapelowali przedstawiciele siedmiu państw Unii Europejskiej. Podobny apel wystosował rzecznik Białego Domu.
I tura wyborów.
Wyniki i reakcje.
Komisja wyborcza zwlekała z ogłoszeniem wyników, co spowodowało złożenie skargi do sądu przez opozycję. Rządzący Narodowy Związek Zimbabwe - Front Patriotyczny (ZANU-PF) dąży jednak do przeprowadzenia drugiej tury wyborów. Opozycja poinformowała o bojkocie ewentualnej drugiej tury.
W związku z próbą ponownego przeliczenia głosów opozycjoniści postanowili zorganizować strajk generalny, próba ta jednak nie powiodła się, a organizatorzy zostali aresztowani przez oddziały wojska i policji.
24 kwietnia przedstawiciele Departamentu Stanu USA poinformowali, że według ich danych zdecydowane zwycięstwo odniósł kandydat opozycji.
Oficjalne wyniki.
Oficjalne wyniki ogłoszono 2 maja 2008. Według nich żaden z kandydatów nie przekroczył progu 50% głosów i konieczna będzie II tura głosowania. Minister sprawiedliwości poinformował o przedłużeniu terminu ich przeprowadzenia z 21 na 90 dni od daty ogłoszenia wyników I tury.
II tura wyborów.
II tura wyborów odbyła się 27 czerwca 2008. W okresie pomiędzy turami wyborów bojówki partii (ZANU-PF) terroryzowały opozycjonistów. Przedstawiciele opozycji twierdzą, że w czasie kampanii wyborczej zginęło ok. 90 zwolenników Morgana Tsvangirai, on sam był kilkakrotnie aresztowany. Aresztowano również około 2000 zwolenników opozycji, 10 000 zostało rannych, a ok. 200 tys. (całe wioski głosujące na Tsvangirai) wysiedlonych. W tych okolicznościach Morgan Tsvangirai zrezygnował z kandydowania i schronił się na terytorium ambasady Holandii. Mugabe pozostał jedynym kandydatem, ale zdecydował się przeprowadzić wybory. Uzyskał w nich ponad 2 mln głosów wobec 233 tysięcy oddanych na Tsvangirai. Wyniki znów zostały ogłoszone z opóźnieniem.
Reakcje.
Przebieg głosowania i okoliczności towarzyszące wyborom spotkały się ze zdecydowaną krytyką m.in. władz Niemiec i USA, które zaproponowały zaostrzenie sankcji wobec reżimu. Specjalne oświadczenie potępiające sposób przeprowadzenia "wyborów" wystosowała także Rada Bezpieczeństwa ONZ. Wielka Brytania pozbawiła Roberta Mugabe tytułu szlacheckiego. Desmond Tutu wezwał natomiast do przeprowadzenia interwencji przez siły międzynarodowe. Z kolei Unia Afrykańska zaapelowała o powołanie rządu jedności narodowej. Stany Zjednoczone przygotowały projekt rezolucji Rady Bezpieczeństwa ONZ przewidującej sankcje wobec głównych przedstawicieli reżimu w Zimbabwe, jednak został on zawetowany przez Rosję i ChRL.

</doc>
<doc id="1293965" url="https://pl.wikipedia.org/wiki?curid=1293965" title="Wybory parlamentarne w Zimbabwe w 2008 roku">
Wybory parlamentarne w Zimbabwe w 2008 roku

Wybory parlamentarne w Zimbabwe w 2008 roku odbyły się 29 marca. Kandydaci ubiegali się o miejsca w obu izbach parlamentu Zimbabwe – Izbie Zgromadzenia oraz Senacie. Według wstępnych wyników zwycięstwo odniosła opozycyjna koalicja z Ruchem na rzecz Zmian Demokratycznych na czele, jednak nie uzyskała absolutnej większości.
Tego samego dnia przeprowadzone zostały wybory prezydenckie i samorządowe.
Okoliczności wyborów.
Robert Mugabe sprawuje rządy w Zimbabwe od 1980 roku. Jest odpowiedzialny za doprowadzenie kraju do stanu największego w historii kryzysu gospodarczego. Jego rządy określane są mianem półdyktatorskich, zapowiedział jednak swoją gotowość do ustąpienia z urzędu w razie porażki. Zarówno opozycja, jak i obserwatorzy Unii Afrykańskiej stwierdzili, że w czasie wyborów doszło do fałszerstw.
O ogłoszenie oficjalnych wyników zaapelowali przedstawiciele siedmiu państw Unii Europejskiej. Podobny apel wystosował rzecznik Białego Domu. 24 kwietnia przedstawiciele Departamentu Stanu USA poinformowali, że według ich danych zdecydowane zwycięstwo odniosła opozycja.
Wyniki.
Po ponownym przeliczeniu głosów w 23 okręgach wyborczych komisja wyborcza ogłosiła, że większość w parlamencie zdobył opozycyjny Ruch na rzecz Zmian Demokratycznych 110 na 209 miejsc w parlamencie.

</doc>
<doc id="1293968" url="https://pl.wikipedia.org/wiki?curid=1293968" title="Zalecenie (Unia Europejska)">
Zalecenie (Unia Europejska)

Zalecenie – niemający mocy wiążącej dla adresata akt prawa pochodnego WE (I filar Unii Europejskiej), wyrażający stanowisko danej instytucji w konkretnej sprawie lub dziedzinie.
Adresatami zaleceń mogą być państwa członkowskie, podmioty prawa oraz instytucje wspólnotowe.

</doc>
<doc id="1293972" url="https://pl.wikipedia.org/wiki?curid=1293972" title="Zalecenie Unii Europejskiej">
Zalecenie Unii Europejskiej



</doc>
<doc id="1293974" url="https://pl.wikipedia.org/wiki?curid=1293974" title="Carl Emmerich Reviczky von Revisnye">
Carl Emmerich Reviczky von Revisnye



</doc>
<doc id="1293977" url="https://pl.wikipedia.org/wiki?curid=1293977" title="Traktat Lizboński">
Traktat Lizboński



</doc>
<doc id="1293978" url="https://pl.wikipedia.org/wiki?curid=1293978" title="Wałerij Suszkewycz">
Wałerij Suszkewycz

Wałerij Mychajłowycz Suszkewycz, ukr. Валерій Михайлович Сушкевич (ur. 14 czerwca 1954 w Taraszczy w obwodzie kijowskim) – ukraiński polityk, działacz sportowy, z wykształcenia matematyk, deputowany kilku kadencji.
Życiorys.
Absolwent Dniepropetrowskiego Uniwersytetu Państwowego. W latach 80. pracował jako inżynier i programista. Następnie był zatrudniony w administracji obwodu dniepropietrowskiego. Od 1990 do 1994 zasiadał w radzie obwodowej. W latach 1994–1996 był wiceprezydentem, a w 1996 objął funkcję prezydenta Ukraińskiego Komitetu Paraolimpijskiego. W 2001 stanął też na czele krajowego stowarzyszenia inwalidów Ukrainy, jednej z najbardziej wpływowych organizacji reprezentującej interesy osób niepełnosprawnych. W latach 2000–2005 był doradcą prezydenta Ukrainy.
W latach 90. związany z klanem dniepropietrowskim. W 1998 uzyskał mandat deputowanego do Rady Najwyższej z listy partii Hromada, której przewodzili wówczas Pawło Łazarenko i Julia Tymoszenko. W 2002 zasiadał w parlamencie z listy Za Jedyną Ukrainę, będąc przedstawicielem PPPU. W okresie pomarańczowej rewolucji wsparł Wiktora Juszczenkę.
W 2005 przeszedł do Bloku Julii Tymoszenko, z listy BJuT był ponownie wybierany posłem w 2006 i 2007. W VI kadencji objął kierownictwo komitetu ds. emerytów, weteranów i inwalidów poprzednio zajmował to stanowisko w Radzie Najwyższej IV kadencji. W 2012 utrzymał mandat poselski z ramienia Batkiwszczyny, który wykonywał do 2014. Od tegoż roku do 2021 był pełnomocnikiem dwóch kolejnych prezydentów ds. praw osób niepełnosprawnych.
Porusza się na wózku inwalidzkim. Odznaczony m.in. Orderem Księcia Jarosława Mądrego klasy V, IV i III oraz Orderem „Za zasługi” kasy III, II i I.

</doc>
<doc id="1293980" url="https://pl.wikipedia.org/wiki?curid=1293980" title="Mourah">
Mourah

Mourah właśc. Hugo Moura (ur. 31 sierpnia 1982 w Cascais) - portugalski muzyk, artysta, gitarzysta.
W Polsce zasłynął dzięki utworowi „J. Butterfly”, użytemu w reklamie dezodorantu STR8. Jego życie było bardzo skomplikowane - w wieku 15 lat stracił brata, potem ojca. Piosenka „J. Butterfly” (z płyty "From One Human Being To Another") została zainspirowana właśnie stratą brata, w której traktuje jego śmierć jako odrodzenie, lepszy stan istnienia brata.
Wydane płyty:
Utwory w których występował: 

</doc>
<doc id="1293981" url="https://pl.wikipedia.org/wiki?curid=1293981" title="Droga I/9 (Czechy)">
Droga I/9 (Czechy)

Droga I/9 (cz. "Silnice I/9") – droga krajowa I kategorii w północno-zachodniej części Czech. Trasa zaczyna swój bieg przy początku autostrady D8 w Pradze i prowadzi dalej na północ przez Czeską Lipę do dawnego przejścia granicznego z Niemcami w Rumburku. 

</doc>
<doc id="1293984" url="https://pl.wikipedia.org/wiki?curid=1293984" title="Łazar Salomonowicz Minor">
Łazar Salomonowicz Minor



</doc>
<doc id="1293985" url="https://pl.wikipedia.org/wiki?curid=1293985" title="Fundacja Tygodnika „Polityka”">
Fundacja Tygodnika „Polityka”



</doc>
<doc id="1294002" url="https://pl.wikipedia.org/wiki?curid=1294002" title="Czakra">
Czakra



</doc>
<doc id="1294005" url="https://pl.wikipedia.org/wiki?curid=1294005" title="Marty Kudelka">
Marty Kudelka

James Martin Kudelka (ur. 24 września, 1974 w Dallas), amerykański choreograf najbardziej znany z współpracy z gwiazdami muzyki pop: Justin Timberlake, Janet Jackson i *NSYNC. Polskiej publiczności dał się poznać, jako dodatkowy juror w eliminacjach programu "You Can Dance - Po prostu tańcz".
„Marty” Kudelka przygodę z tańcem rozpoczął w wieku 8 lat od breakdance. W wieku 16 lat kontynuował swój rozwój tańcząc "freestyle" w klubach. Swój hip-hop'ową karierę rozpoczął ucząc tańca w różnych szkołach tańca w Teksasie. Występował również w różnych programach poszukujących talentów tanecznych, udowadniając tym samym swój dar do tańca. Doświadczenie, jakie zdobył jako choreograf i nauczyciel tańca sprawiło, że w wieku 20 lat „Marty” otworzył swoją szkołę tańca. Dzięki swojemu talentowi, jego szkoła, w ciągu 4 lat, stała się najbardziej prestiżową szkołą tańca, a on sam najpopularniejszym instruktorem w Dallas.
W czerwcu 1999, Marty wyjechał do Los Angeles mając 1,200 dolarów w kieszeni i planem pozostania tam na 2 miesiące. Mimo tego planu Kudelka pozostał w Los Angeles do chwili obecnej. Przez następne półtora roku występował jako drugi choreograf światowej trasy Janet Jackson "All For You", która została wyemitowana w paśmie "HBO Special". Po jej zakończeniu Marty przygotował choreografię do teledysków Pink "Get The Party Started" oraz "Girlfriend" grupy NSYNC.
Od tego czasu Marty nawiązał współpracę z Justinem Timberlake'm będąc głównym choreografem jego teledysków, włączając występ i choreografię teledysku do utworu "My Love" i "Sexy Back" z albumu "FutureSex/LoveSounds" Timberlake’a z 2006 roku. Kudelka był również dyrektorem artystycznym i głównym choreografem trasy "Future Sex/LoveShow" Justina Timberlake’a z 2007 roku.

</doc>
<doc id="1294007" url="https://pl.wikipedia.org/wiki?curid=1294007" title="Programmer’s Notepad">
Programmer’s Notepad

Programmer's Notepad – zaawansowany edytor tekstu, napisany w C++, przeznaczony przede wszystkim dla programistów. Pierwsza wersja została wydana w 1998 roku przez Simona Steele'a (kryjącego się wówczas pod nazwą Echo Software). W 2002 roku powstał Programmer's Notepad 2 oparty na komponencie do budowania edytorów Scintilla.
Najnowsza wersja umożliwia między innymi:

</doc>
<doc id="1294008" url="https://pl.wikipedia.org/wiki?curid=1294008" title="Pakorus I">
Pakorus I

Pakorus I (? - 38 p.n.e.) z partyjskiej dynastii Arsacydów – syn króla Orodesa II, z którym współrządził Partią.
Podczas walk Partów z Rzymianami pod Carrhae dowodził ofensywą partyjską w Syrii do r. 51 p.n.e. Działania na tyłach legionów miały doprowadzić do wycofania się Rzymian z Mezopotamii. Ponownie najechał Syrię w 40 p.n.e. i okupował ją razem z rzymskim rebeliantem Kwintusem Labienusem. Wspólnie opanowali tereny Azji Mniejszej, Syrii i Palestyny. Pakorus zaczął usuwać wrogich mu lokalnych władców (np. w Judei za Jana Hirkana II wprowadzony został Antygon) i nominować sobie podległych.
W 39 p.n.e. ruszyła rzymska kontrofensywa, która przyczyniła się do klęski i śmierci Kwintusa Labienusa w Górach Taurusu. Rok później zginął jego sojusznik Pakorus, w potyczce z rzymskim oddziałem w Syrii.

</doc>
<doc id="1294010" url="https://pl.wikipedia.org/wiki?curid=1294010" title="Michael Bay">
Michael Bay

Michael Benjamin Bay (ur. 17 lutego 1965 w Los Angeles) – amerykański reżyser i producent filmowy. Zasłynął jako twórca wysokobudżetowych filmów akcji, takich jak: "Transformers", "Armageddon", "Twierdza", "Pearl Harbor", "Bad Boys", czy "Bad Boys II". Jest właścicielem wytwórni Propaganda Films oraz współzałożycielem spółki produkcyjnej Platinum Dunes. Wszystkie jego filmy przyniosły łącznie ponad 2,3 mld dolarów dochodu, co czyni go jednym z najbardziej dochodowych reżyserów filmowych w historii.
Życiorys.
Młodość.
Bay urodził się w Los Angeles, gdzie był wychowany przez przybranych rodziców – Harriet była właścicielką księgarni i psychologiem dziecięcym, Jim księgowym. Dziadek natomiast pochodził z Rosji i był Żydem. Gdy był młodym mężczyzną, Bay zaczął szukać swoich biologicznych rodziców; odnalazł swoją biologiczną matkę, a jego poszukiwania biologicznego ojca wskazywały na reżysera Johna Frankenheimera; jednak testy genetyczne wykazały później, że Bay nie był jego synem.
W Santa Monica Bay uczęszczał do ekskluzywnej szkoły Crossroads School i już wtedy przejawiał zainteresowanie filmami akcji. On sam początków tej fascynacji dopatruje się w pewnym zdarzeniu z dzieciństwa, kiedy jako chłopiec przywiązał fajerwerki do zabawkowego pociągu i odpalił, a następnie całe zdarzenie sfilmował 8 mm kamerą. Ponieważ przy okazji wywołał pożar i musiała interweniować straż pożarna, za karę został uziemiony w domu.
Początki kariery.
Z przemysłem filmowym po raz pierwszy zetknął się w wieku 15 lat, kiedy odbywał praktyki u George’a Lucasa. Zajmował się segregowaniem scenorysów do filmu "Poszukiwacze zaginionej Arki". Na ich podstawie uznał, że będzie to coś okropnego, ale gdy zobaczył gotowy film w kinie był pod takim wrażeniem, że również postanowił zostać reżyserem. W 1986 roku ukończył Wesleyan University w Middletown w Connecticut, gdzie był członkiem bractwa Psi Upsilon. Później studiował jeszcze film w Art Center College of Design w Pasadenie.
Dwa tygodnie po zakończeniu szkoły rozpoczął pracę w przedsiębiorstwie Propaganda Films, gdzie zajmował się reżyserią reklam i wideoklipów. W 1992 roku jego pierwsza ogólnokrajowa reklama nakręcona dla Czerwonego Krzyża zdobyła nagrodę Clio Award. W kolejnym roku zajął się kampanią reklamową dla California Milk Processors Board. Z powodzeniem realizował również wideoklipy m.in. dla Tiny Turner i Lionela Richie.
Sukcesy filmowe.
Sukcesy Baya przyciągnęły uwagę dwójki producentów filmowych: Jerry’ego Bruckheimera i Dona Simpsona, którzy postanowili powierzyć mu reżyserię filmu "Bad Boys". Był to jego pierwszy pełnometrażowy film, w którym główne role grali Will Smith i Martin Lawrence. Zdjęcia rozpoczęły się w 1994 roku w Miami, a w kolejnym roku obraz wszedł do kin. Kosztujący 19 milionów dolarów film odniósł ogromny sukces i zarobił łącznie 141 milionów, co umocniło pozycję Baya w filmowym świecie i zaowocowało trwałą współpracą z Jerrym Bruckheimerem.
W 1996 roku Bay nakręcił przebojową "Twierdzę" z Seanem Connerym, Nicolasem Cage’em i Edem Harrisem w rolach głównych. Był to drugi film zrealizowany dla producentów Bruckheimer/Simpson, jednak pięć miesięcy przed jego premierą Simpson zmarł, więc obraz zadedykowano jego pamięci. Produkcja nie tylko odniosła sukces komercyjny, ale też zdobyła kilka nagród i nominacji, w tym do Oscara.
W 1998 roku ponownie ze współpracy z Bruckheimerem, wyreżyserował sensacyjno-przygodowy "Armageddon", którego był także współproducentem. Film otrzymał cztery nominacje do Oscara, w tym za najlepszy dźwięk, najlepszy montaż dźwięku, najlepsze efekty specjalne oraz najlepszą piosenkę. Z budżetem wynoszącym 140 milionów dolarów był jednym z najdroższych obrazów 1998 roku, ale łącznie na całym świecie zarobił 553 miliony.
Kolejnym przedsięwzięciem Baya był wysokobudżetowy "Pearl Harbor" (2001), który także otrzymał cztery nominacje do Oscara, w tych samych kategoriach co poprzednio, z czego zdobył jedną statuetkę w kategorii najlepszy montaż dźwięku. Bay osobiście wyreżyserował także wideoklip do piosenki „There You'll Be” wykonywanej przez Faith Hill.
W 2003 roku razem z Willem Smithem i Martinem Lawrence’em nakręcił "Bad Boys II", który przyniósł prawie dwukrotnie większe zyski niż część pierwsza. Dwa lata później zrealizował film "Wyspa" z Ewanem McGregorem i Scarlett Johansson. Była to jego pierwsza produkcja bez udziału Jerry’ego Bruckheimera. I choć kosztujący 126 milionów dolarów film zarobił w Stanach Zjednoczonych 46 mln, a na świecie 172 mln dolarów, Bay oznajmił, że nie był zadowolony z kampanii marketingowej w USA, a widzowie mogli być zdezorientowani co do jego prawdziwej istoty.
Seria Transformers.
W 2007 nawiązał współpracę ze Stevenem Spielbergiem, z którym wyprodukował film "Transformers". Produkcja odniosła olbrzymi sukces i zarobiła na całym świecie ponad miliard dolarów, z czego 300 mln w Stanach Zjednoczonych.
Dwa lata później Bay wyreżyserował kontynuację: "", która przyniosła blisko 830 mln dolarów i była jednym z najbardziej dochodowych filmów 2009 roku. Sukces komercyjny nie przełożył się jednak na pochlebne recenzje krytyków, które w większości przypadków były negatywne, a nawet złośliwe. Rok później produkcja otrzymała siedem nominacji do Złotej Maliny, z czego zdobyła trzy (najgorszy film, najgorszy reżyser oraz najgorszy scenariusz). Mimo to film, zaraz po "Sadze Zmierzch", był najlepiej sprzedającym się obrazem wydanym na DVD i Blu-ray w 2009 roku.
W 2011 roku powstała trzecia część Transformerów, która, podobnie jak , odniosła sukces finansowy, ale otrzymała kiepskie recenzje i nominacje do Złotej Maliny.
W lutym 2012 roku wytwórnia Paramount Pictures ogłosiła, że Bay zajmie się reżyserią czwartej części serii "Transformers". Premiera kosztującego blisko 200 milionów dolarów obrazu "" odbyła się w czerwcu 2014 roku i w ciągu zaledwie kilku dni się zwróciła, zarabiając ponad 300 milionów dolarów. Została też jak na razie najsłabiej oceniona przez krytyków.
Inne projekty.
Pomiędzy trzecią i czwartą częścią Transformerów, Bay zrealizował „niewielki” film "Sztanga i cash", nad którym pracował kilka lat. Jego fabuła oparta była na prawdziwej historii opisanej w gazecie "Miami Herald" przez Pete’a Collinsa i dotyczyła grupy kulturystów organizujących napady.
Nagrody.
W roku 1995 Bay otrzymał nagrodę Amerykańskiej Gildii Reżyserów dla Najlepszego Reżysera Reklam. Pięć razy nominowano go jednak do Złotej Maliny i dwa razy ją otrzymał.
Inspiracje.
Na zainteresowanie Baya show-biznesem miało wpływ wiele czynników. Reżyserzy, których wymienia jako autorów najważniejszych dla niego inspiracji, to m.in. Steven Spielberg, James Cameron, Stanley Kubrick, George Lucas oraz bracia Coen.

</doc>
<doc id="1294012" url="https://pl.wikipedia.org/wiki?curid=1294012" title="Szymon z Perei">
Szymon z Perei

Szymon z Perei (zm. 4 p.n.e.) – były pereański niewolnik Heroda Wielkiego, który ogłosił się po jego śmierci królem. W koronie poprowadził bandę buntowników, aby podpalać i rabować królewskie pałace i własności w Jerychu oraz w innych okolicach. Dowódca piechoty Heroda, Gratus, ruszył w pościg, dopadł uciekającego Szymona i ściął go, a jego ludzie zmasakrowali wielu Pereańczyków. Tym samym położono kres efemerycznemu panowaniu.
Zaraz po śmierci Heroda Wielkiego wielu podniosło bunt w tzw. wojnie Warusa o której pisze Józef Flawiusz, ale Szymona wymienia także Tacyt: "Po śmierci Heroda niejaki Szymon, nie czekając na rozkazy Cezara, tytuł króla sobie przywłaszczył. Ukarał go zarządca Syrii, Kwintyliusz Warus, a poskromionym narodem synowie Heroda w trzech częściach rządzili".
W 2000 roku odkryty został tzw. kamień Jeselsohna, który prawdopodobnie zamieszcza informację o zmartwychwstaniu Szymona z Perei. Według izraelskiego historyka Israela Knohla był on pierwszym Mesjaszem przed Jezusem Chrystusem i to na nim Jezus miał się wzorować w sposobie nauczania. Hipoteza ta nie jest potwierdzona przez innych historyków.
W dokumencie National Geographic pt. "Pierwszy Jezus?" ("The First Jesus?") opublikowano debatę na temat hipotezy Knohla.

</doc>
<doc id="1294019" url="https://pl.wikipedia.org/wiki?curid=1294019" title="HL Tau b">
HL Tau b

HL Tau b – protoplaneta orbitująca wokół młodej gwiazdy HL Tauri, znajdującej się w konstelacji Byka, w odległości ok. 520 lat świetlnych od Ziemi. Gwiazda ta otoczona jest dyskiem protoplanetarnym. HL Tau b jest najmłodszą z dotychczas odkrytych planet, jej wiek szacowany jest na ok. 2000 lat. Masa planety wynosi około 14 mas Jowisza, a krąży ona około dwukrotnie dalej od swojej gwiazdy niż Neptun od Słońca.

</doc>
<doc id="1294020" url="https://pl.wikipedia.org/wiki?curid=1294020" title="Friedrich Blanchot">
Friedrich Blanchot

Friedrich Blanchot – dyplomata pruski żyjący w XVIII wieku.
Życiorys.
Gdy po sejmie polskim z 1776 roku został do Berlina odwołany gruntownie znający sprawy polskie Gédéon Benoît, Blanchot zajął jego miejsce. Był pruskim posłem w Warszawie do sierpnia 1779 roku.
Miał gwałtowny i trudny charakter, co prowadziło do zadrażnień z władzami polskimi. Był przy tym niezwykle ambitny. Dążył do utworzenia w Polsce trwałego i szeroko osadzonego stronnictwa pruskiego. Planów tych nie pochwalał Fryderyk Wielki, który odwołał Blanchota w 1779 roku. Przez rok (sierpień 1779-październik 1780) rezydentem pruskim był niejaki Axt urzędnik pruskiej Kompanii Handlu Morskiego, a od końca 1780 roku bardzo cierpliwy i taktowny Ludwig Heinrich Buchholtz. 

</doc>
<doc id="1294022" url="https://pl.wikipedia.org/wiki?curid=1294022" title="Ratusz Miejski w Łodzi">
Ratusz Miejski w Łodzi



</doc>
<doc id="1294024" url="https://pl.wikipedia.org/wiki?curid=1294024" title="Przedstawiciele dyplomatyczni Prus w Polsce">
Przedstawiciele dyplomatyczni Prus w Polsce

Przedstawiciele dyplomatyczni Prus w Polsce – z chwilą, gdy Polska osłabła po śmierci Augusta II (1733) pruscy posłowie i rezydenci w Warszawie zaczęli przejawiając coraz większą aktywność, często współpracując z ambasadorami rosyjskimi, a czasem spiskując przeciw nim. O ile wszystkie inne poselstwa nie miały stałego budynku reprezentacyjnego w Warszawie, to Prusacy dysponowali tzw. „Pałacem Brandenburskim” przy ulicy Bielańskiej.

</doc>
<doc id="1294028" url="https://pl.wikipedia.org/wiki?curid=1294028" title="Pierre Jonquères d’Oriola">
Pierre Jonquères d’Oriola

Pierre Jonquères d’Oriola (ur. 1 lutego 1920 w Corneilla-del-Vercol, zm. 19 lipca 2011 tamże) – francuski jeździec sportowy. Wielokrotny medalista olimpijski.
Startował w konkurencji skoków przez przeszkody. Olimpijczyk, dwukrotnie - podczas IO 52 i IO 64 - zdobywał tytuły indywidualnego mistrza olimpijskiego. Także dwukrotnie wywalczył srebrne książki w drużynie. Trzy raz stawał na podium mistrzostw świata, a w 1966 został indywidualnym mistrzem świata.
Jego kuzynem był słynny szermierz Christian d’Oriola.

</doc>
<doc id="1294030" url="https://pl.wikipedia.org/wiki?curid=1294030" title="Pierre Jonqueres d'Oriola">
Pierre Jonqueres d'Oriola



</doc>
<doc id="1294031" url="https://pl.wikipedia.org/wiki?curid=1294031" title="Dolina Brdy">
Dolina Brdy

Dolina Brdy (314.72) – mezoregion fizycznogeograficzny w środkowo-północnej Polsce, stanowiący południowo-wschodnią część Pojezierza Południowopomorskiego.
Położenie.
Dolina Brdy graniczy:
Mezoregion leży w całości w obrębie woj. kujawsko-pomorskiego.
Historia geologiczna.
Dolina Brdy jest związana z fazą pomorską zlodowacenia bałtyckiego (Vistulian), w czasie którego odpływające z równin: Charzykowskiej i Tucholskiej do Kotliny Toruńskiej wody roztopowe, uformowały szeroką dolinę sandrową. W holocenie wskutek erozji rzecznej ukształtowała się niewielkiej szerokości dolina Brdy rozcinająca formę sandrową.
Charakterystyka.
Dominujący typ krajobrazu naturalnego Doliny Brdy stanowi młodoglacjalny krajobraz młodej doliny rzecznej oraz sandrowy, porośnięty borem sosnowym.
Dolina Brdy jest wcięta do 50 m w równinę sandrową oraz otaczające wysoczyzny: (Świecką, Pojezierza Krajeńskiego) i rozszerza się od około 5 do 10 km w dolnym odcinku przy wylocie do Kotliny Toruńskiej. Ma około 50 km długości i 320 km2 powierzchni. W miarę jej pogłębiania uformowało się 11 teras. Obrzeża rzeki są na ogół zalesione.
Brdę zasilają w dolnym biegu dopływy z Pojezierza Krajeńskiego: Kamionka, Sępólna i Krówka oraz krótsze cieki z Wysoczyzny Świeckiej. Kilkudziesięciometrowy spadek rzeki między Tucholą, a Kotliną Toruńską wykorzystano na potrzeby energetyki – zbudowano zaporę wysokości 23 m i elektrownię wodną pod Koronowem. Jezioro Koronowskie ze względu na charakter doliny jest bardzo wąskie i przy długości cofki 28 km zajmuje powierzchnię 17 km2, przy czym włączono do niego kilka przyległych jezior wytopiskowych. Akwen stał się dużym ośrodkiem sportów wodnych i rekreacji.
Poniżej Koronowa istnieją jeszcze dwa spiętrzenia rzeki (Tryszczyn i Smukała).
Dolinę przecinają w poprzek dwie linie kolejowe: z Chojnic przez Tucholę do Grudziądza i ze Złotowa przez Pruszcz do Terespola Pomorskiego na trasie Bydgoszcz-Gdańsk.
W południowej części mezoregionu wyróżniono mikroregiony:
Miasta.
Głównym ośrodkiem miejskim mezoregionu jest Koronowo. Południowa jego część obejmuje również północno-zachodnie osiedla miasta Bydgoszczy: Smukałę, Opławiec i Osową Górę.
Ochrona przyrody.
Na terenie Doliny Brdy, w jego północnej części wytyczono w 1985 r. Tucholski Park Krajobrazowy. Część południowa objęta jest natomiast Obszarem Chronionego Krajobrazu Zalewu Koronowskiego.
W części północnej wytyczono ponadto obszary Natura 2000:
Wśród rezerwatów przyrody na terenie mezoregionu wyróżnić można m.in.:

</doc>
<doc id="1294033" url="https://pl.wikipedia.org/wiki?curid=1294033" title="Xavier Lesage">
Xavier Lesage

François Xavier Edmond Marie Lesage (ur. 25 października 1885 w Saumur, zm. 3 sierpnia 1968 w Gisors) − francuski jeździec sportowy. Dwukrotny złoty medalista olimpijski z Los Angeles 1932. 
Startował w konkurencji ujeżdżenia. Już w Paryżu w 1924 wywalczył brązowy medal w konkursie indywidualnym, osiem lat później nie miał sobie równych w obu konkursach. Wyprzedził m.in. swego rodaka Charlesa Mariona. 

</doc>
<doc id="1294035" url="https://pl.wikipedia.org/wiki?curid=1294035" title="Pakorus II">
Pakorus II

Pakorus II – król Partii w latach 78–105 n.e. z partyjskiej dynastii Arsacydów. Syn Wononesa II i brat Wologazesa II.
Życiorys.
Przed wstąpieniem na partyjski tron rządził Medią Atropatene. Następnie podniósł bunt przeciwko synowi brata Wologazesowi II, którego pokonał. Powiększył rozbudowując stolicę państwa Ktezyfon.
Na wielu monetach z okresu jego panowania widnieje napis "Arsaces Pacorus". W ten sposób podkreślał przynależność do rodu Arsacydów, a tym samym, że jest legalnym spadkobiercą tronu partyjskiego. W okresie ciągłych pałacowych przewrotów i licznych pretendentów do tronu z bocznych linii rodu, Pakorus II prezentował swoją postawę wobec rywali.
Po jego śmierci tron przypadł synowi Osroesowi I, który rządził nad częścią kraju. Walki między różnymi pretendentami do tronu partyjskiego przyczyniły się do znacznego osłabienia państwa.

</doc>
<doc id="1294037" url="https://pl.wikipedia.org/wiki?curid=1294037" title="Thomas Ernst von Danckelmann">
Thomas Ernst von Danckelmann

Thomas Ernst, baron von Danckelman(n) (ur. 24 lutego 1638 Lingen (Ems), zm. 10 sierpnia 1709 tamże) – niemiecki (pruski) dyplomata i prawnik. Był prezydentem rejencji Minden oraz sędzią w mieście Lingen (Ems). W latach 1690-1698 poseł Brandenburgii w Londynie. 
W roku 1685 ożenił się z Henriną Geertruid Roelinck, siostrą Hermana Jana van Doorninck. Jego młodszym bratem był Nikolaus Batholomäus von Danckelman, wysłannik na kongres pokojowy w Ryswijk w 1697 roku.

</doc>
<doc id="1294038" url="https://pl.wikipedia.org/wiki?curid=1294038" title="André Jousseaume">
André Jousseaume

André René Jousseaume (ur. 27 lipca 1894 w Yvré-l'Évêque, zm. 26 maja 1960 w Chantilly) – francuski jeździec sportowy. Wielokrotny medalista olimpijski.
Startował w konkurencji ujeżdżenia. Podczas czterech olimpiad (1932–1952) zdobywał medale, zarówno w konkursach drużynowych jak i indywidualnych.
Był zawodowym oficerem, osiągając ostatecznie stopień pułkownika. Brał udział w I wojnie światowej, walczył w bitwie pod Verdun. Brał też udział w II wojnie światowej, dostając się do niemieckiej niewoli w 1940 roku.

</doc>
<doc id="1294039" url="https://pl.wikipedia.org/wiki?curid=1294039" title="Andre Jousseaume">
Andre Jousseaume



</doc>
<doc id="1294041" url="https://pl.wikipedia.org/wiki?curid=1294041" title="Dolina Gwdy">
Dolina Gwdy

Dolina Gwdy (314.68) – mezoregion fizycznogeograficzny w północno-zachodniej Polsce, stanowiący środkową część Pojezierza Południowopomorskiego. Region graniczy od północy z Pojezierzem Drawskim, Pojezierzem Bytowskim i Równiną Charzykowską, od zachodu z Pojezierzem Szczecineckim, Równiną Wałecką i Pojezierzem Wałeckim, od południa z Doliną Środkowej Noteci a od wschodu z Pojezierzem Krajeńskim. Dolina Gwdy leży na pograniczu trzech województw: wielkopolskiego, zachodniopomorskiego i pomorskiego.
Dolina Gwdy jest mezoregionem o południkowej orientacji, stanowiącym dolinę środkowej i dolnej Gwdy, która podczas zlodowacenia północnopolskiego (faza pomorska) stanowiła szlak odpływu wód fluwioglacjalnych lodowca skandynawskiego. Oznaki tego etapowego rozwoju są widoczne w postaci wielostopniowych tarasów rzecznych. Na południu, w pobliżu ujścia do Noteci, dolina Gwdy znacznie się poszerza, tworząc w okolicach Piły kotlinę. Region porastają głównie bory sosnowe.
Zastosowanie w gospodarce region zawdzięcza wybudowanym na Gwdzie zbiornikom retencyjnym.
Dolina Gwdy jest regionem słabo zaludnionym. Jedynymi ośrodkami miejskimi regionu są Piła i Jastrowie.
Część terenu znajduje się w obszarze chronionego krajobrazu „Pojezierze Wałeckie i Dolina Gwdy”, ochronie siedlisk podlega ponadto obszar Kalskich Gór.

</doc>
<doc id="1294042" url="https://pl.wikipedia.org/wiki?curid=1294042" title="Omar Rodríguez-López">
Omar Rodríguez-López

Omar Alfredo Rodríguez-López (ur. 1 września 1975 w Bayamón w Portoryko) – portorykański kompozytor, gitarzysta i producent muzyczny. Członek progresywnego zespołu muzycznego The Mars Volta i gitarzysta posthardcorowego zespołu At the Drive-In.
Życiorys.
Rodríguez-López dorastał w El Paso w Teksasie, jednak część dzieciństwa spędził w Karolinie Południowej. Jego kariera muzyczna zaczęła się gdy miał 15 lat, kiedy to został wokalistą zespołu hardcorowego z El Paso o nazwie Startled Calf. Występował w nim w latach 1990–1992 i to właśnie w tym okresie, podczas próby z Paulem Hinojosem poznał Cedrica Bixlera-Zavalę – innego przyszłego członka Mars Volta. W tym czasie współpracował również z innymi przyszłymi członkami zespołu – Paulem, Julio Venegasem i Jeremym Wardem.
Styl.
Styl grania i kompozycji Rodrígueza-Lópeza charakteryzują nierozwiązywane dysonanse (w szczególności ciężkie trytony), pasaże chromatyczne oraz długie improwizacje. Posiada również bogaty zestaw pedałów gitarowych. W wywiadzie opublikowanym w magazynie Guitar World, stwierdził: "zacząłem postrzegać efekty jako sprzymierzeńców w mojej wojnie z gitarą". W tym samym wywiadzie wyznał również, że przez bardzo długi czas nienawidził gitary. Zaczął na niej grać tylko dlatego, że był to instrument, do którego inni członkowie zespołu mogli się "odnieść". Mówił, że "zmagał się" z gitarą poprzez dziwaczną grę i dodawanie efektów, które miały "sprawić, by brzmiała jak wszystko tylko nie ten instrument, którego nienawidzę – gitara!". Jednakże na albumie Amputechture stwierdził, że czuje się już lepiej z gitarą.
Rodríguez-López gra na gitarze stylem leworęcznym. Jego styl jest często porównywany do stylu gry Roberta Frippa z zespołu King Crimson.

</doc>
<doc id="1294044" url="https://pl.wikipedia.org/wiki?curid=1294044" title="Relationship of Command">
Relationship of Command

Relationship of Command – trzeci i ostatni album studyjny zespołu At the Drive-In wydany w roku 2000. Wydany został tuż przed rozpadem zespołu, któremu zapewnił międzynarodowy sukces.
Album pojawił się na miejscu 94 magazynie Guitar World (numer październikowy z 2006) na liście 100 najlepszych albumów gitarowych wszech czasów.
Przez Spin Magazine umieszczony został na miejscu 83 na liście 100 Największych Albumów z lat 1985-2005.
Iggy Pop zaśpiewał drugi głos w utworze Rolodex Propaganda, oraz pojawił się w roli porywacza na wideoklipie do utworu "Enfilade".
Grafika.
Układ graficzny okładki albumu (w tym okładki singli "One Armed Scissor," "Invalid Litter Dept." i "Rolodex Propaganda"), stworzone przez Damona Locksa, odnoszą się do wojny trojańskiej, a w szczególności do konia trojańskiego.

</doc>
<doc id="1294045" url="https://pl.wikipedia.org/wiki?curid=1294045" title="Osroes I">
Osroes I

Osroes I (również Chosroes) – król Partii w latach 109–129 n.e. z dynastii Arsacydów. Syn Wononesa II i młodszy brat Pakorusa II.
Przez całe swoje panowanie walczył z innym pretendentem do tronu partyjskiego Wologazesem III, który sprawował kontrolę nad wschodnią częścią kraju.
Zaatakował w 113 n.e. Armenię i rządzącego nią Aksydaresa, syna Pakorusa II, z nadzieją osadzenia na tronie Partamazyrysa, innego syna Pakorusa II, jednak bez powodzenia, ponieważ spotkał się ze zdecydowanym działaniem Rzymian. Partamazyrys został pojmany w maju 114 n.e. i zabity, a Armenia do końca września tego samego roku zajęta i wcielona do cesarstwa.
W 114 r. n.e. cesarz Trajan dokonał inwazji na Mezopotamię z terenu Armenii. Szybkim marszem zajął wiele miast (Babilon, Seleucję) włącznie ze stolicą partyjską Ktezyfonem, która broniła się przez miesiąc. Osroes uciekł ze stolicy, a w ręce Rzymian dostała się jego córka oraz złoty tron. Na tron wprowadził Partamaspatesa, syna Osroesa, jako marionetkowego władcę Partii. W listopadzie 116 z Rzymianami rozpoczęli walkę Mitrydates IV, brat Osroesa z synem Sanatrucesem II oraz Partamaspatesem, synem Osroesa. W grudniu oddziały partyjskie pokonały Rzymian dowodzonych przez legata Mezopotamii Appiusza Maksymusa Santrę, dzięki czemu Mitrydates zasiadł na tronie w Armenii. Jednakże po podjęciu działań przez Luzjusza Kwietusa pod koniec zimy 117 Rzymianie opanowali sytuację w Armenni, a Partamaspates przeszedł wraz z wojskiem na stronę Rzymian. Następnie wiosną 117 w Ktezyfonie tenże syn Orodesa został ukoronowany przez Trajana na władcę Partów.
Po wycofaniu się Trajana, Osroes odzyskał tron partyjski, usuwając Partamaspatesa, który został królem Osroene. Cesarz Hadrian zwrócił mu w 129 n.e. córkę, wziętą przez Trajana do niewoli.

</doc>
<doc id="1294047" url="https://pl.wikipedia.org/wiki?curid=1294047" title="Entuzjastki">
Entuzjastki

Entuzjastki – pierwsza polska grupa feministyczna, działająca w Warszawie od końca lat 30. do końca lat 40. XIX w.
Program i działalność.
Termin "entuzjastki" użyła po raz pierwszy Narcyza Żmichowska – określając w ten sposób w 1875 roku grupę kobiet skupionych wokół niej. Podkreśliła zarazem że ogniwem wiążącym to grono były poglądy i dążenia emancypacyjne, które wyrażały się w walce z kołtunerią mieszczańskiej obyczajowości. Podobnie uczynił w 1880 Hipolit Skimborowicz na łamach „Bluszczu”. Czas, na który przypada działalność grupy, to epoka paskiewiczowska. Był to okres represji i zaostrzającej się antypolskiej polityki Rosji. Członkinie grupy dążyły z jednej strony do zwiększenia aktywności kobiet w życiu publicznym, z drugiej zaś do samorealizacji. Kluczowe dla osiągnięcia obu tych celów były zdaniem entuzjastek edukacja i niezależność ekonomiczna – w owych czasach rzadko dostępne kobietom. Entuzjastki prowadziły działalność publicystyczną, edukacyjną i polityczną, wychodząc z założenia, że emancypacja kobiet jest nierozdzielna z emancypacją narodu, prowadziły także działalność konspiracyjną. Entuzjastki stanowiły również grupę towarzyską, powiązaną stosunkami przyjaźni i miłości, opierającą swoje wspólne działania na tak zwanym „posiestrzeniu”, czyli siostrzeństwie. Entuzjastki szokowały społeczeństwo sposobem bycia – paliły cygara i ubierały się niekonwencjonalnie. Entuzjastki nie uznawały małżeństwa z rozsądku, wierzyły, że samodzielne życie jest bardziej wartościowe od bycia tylko żoną u boku mężczyzny. Wiele z tych kobiet nigdy nie wyszło za mąż. Swoje poglądy entuzjastki wyrażały w debatach publicznych i na łamach pism opiniotwórczych: „Pierwiosnka” (1838–1843), „Pielgrzyma” (1842–1846) i „Przeglądu Naukowego” (1842–1848). Szczególnie bliskie związki ideowe i przyjacielskie łączyły entuzjastki ze środowiskiem redakcyjnym „Przeglądu Naukowego”, m.in. z: Karolem Balińskim, Edwardem Dembowskim, Hipolitem Skimborowiczem. Część grupy związana była z tzw. spiskiem rzemieślników" – konspiracyjnej Organizacji kierowanej przez Edwarda Domaszewskiego a następnie Henryka Krajewskiego. Największą aktywność grupa Entuzjastek wykazała w latach 1842–1848. Okres tę zamyka fala aresztowań po okresie Wiosny Ludów 1848–1849. Zostały wówczas aresztowane i stanęły przed Komisją Śledczą: Narcyza Żmichowska, Anna Skimborowiczowa, Kazimiera Ziemięcka, Wincenta Zabłocka, Kryspina Siewielińska-Stelmowska, Faustyna Morzycka, Emilia Gosselin. Mimo tego grupa ta przetrwała do wybuchu powstania styczniowego, kiedy to na tle różnic w poglądzie na temat walki zbrojnej, jakie zarysowują się między Narcyzą Żmichowską (będącą przeciwną nowemu zrywowi) a Bibianną Moraczewską i Teklą Dębską, nastąpił kres jej działalności. W latach 50. z grupą związały się młodsze wiekowo uczennice i przyjaciółki Narcyzy Żmichowskiej, m.in. Wanda Grabowska-Żeleńska, Julia Baranowska, Maria Ilnicka czy Wanda Umińska.
Członkinie.
Grupa skupiała się wokół osób Narcyzy Żmichowskiej. Do entuzjastek należały: Maria Ksawera Bolewska, Małgorzata Ciemniewska, Tekla Dobrzyńska ("Sewreryna"), Anna Domaszewska-Krajewska, Anna Dzwonkowska, Stefania Dzwonkowska, Emilia Gosselin, Grabowska, Augusta Grotthusowa, Teresa Kossowska-Zglinicka, Waleria Lewicka, Bibianna Moraczewska („Felicja”), Faustyna Morzycka starsza („Anna”), Leonida Popiel, Wiktoria Rembiewska, Sybilla Rzewuska, Kryspina Stelmowska, Urszula Holz, Anna Skimborowiczowa („Emilia”), Ludwika z Lindów Górecka, Wincenta Zabłocka ("Tekla"), Paulina Zbyszewska, Kazimiera Ziemięcka („Jadwiga”). Z grupą związane były luźniej: Julia Baranowska, Julia Janiszewska, Anna Kisielnicka, Józefa Kucharska, Zofia Mielęcka-Węgierska („Augusta”) Scholastyka Ostaszewska, Ewelina Porczyńska, Wanda Umińska, Wanda Żeleńska.
Znaczenie.
Swoim nowatorskim programem entuzjastki wyprzedziły nowoczesny ruch kobiecy. Żądały dla kobiet pełni ludzkich praw – społecznych, politycznych, obyczajowych – i nie bały się z tych praw korzystać. Wypracowały standardy kobiecej edukacji, obejmujące nauczanie geografii, nauk przyrodniczych, arytmetyki, historii i języków obcych, służące samodzielności myślenia i życia. Było to radykalne zerwanie z ideą kształcenia panien – przyszłych żon i pań domu, których wiedza ograniczała się do prowadzenia gospodarstwa i służenia mężowi.

</doc>
<doc id="1294048" url="https://pl.wikipedia.org/wiki?curid=1294048" title="Mitrydates IV">
Mitrydates IV

Mitrydates IV – król Partii w latach 129–140 n.e. Syn Pakorusa II i brat Osroesa I.
W czasie wojny z Trajanem walczył z Rzymianami w Mezopotamii. Razem z synem już wtedy dążyli do zajęcia tronu partyjskiego. Mitrydates objął rządy we wschodniej części imperium partyjskiego po śmierci brata. Musiał walczyć o zachowanie tronu z Wologazesem III.
Zginął w czasie ataku na Kommagenę w 140 r.
Jego synem był Wologazes IV.

</doc>
<doc id="1294049" url="https://pl.wikipedia.org/wiki?curid=1294049" title="Bapu (tytuł)">
Bapu (tytuł)

Bapu (dewanagari बापू, trl. bāpū, ang. bapu) – w języku hindi oraz w gudźarati jest to jedno z określeń tłumaczone jako "ojciec". Używane jest jako tytuł nadawany mężczyznom w starszym wieku, szanowanym za religijność.
Stosowany jest często wobec osób publicznych jako określenie honoryfikatywne. Występuje też jako stały składnik hinduistycznych imion wybranych guru i osób duchownych niektórych sampradaj. W takich zastosowaniach jest łączone z tytułem dźi, co dodatkowo powiększa wyrażenie szacunku.

</doc>
<doc id="1294050" url="https://pl.wikipedia.org/wiki?curid=1294050" title="Bitwa pod Pjongjangiem">
Bitwa pod Pjongjangiem

Bitwa pod Pjongjangiem – druga co do wielkości bitwa lądowa w trakcie wojny chińsko-japońskiej. Starcie rozegrało się pomiędzy armią japońską a chińską. Siły chińskie liczyły od 13 do 15 tys. żołnierzy armii Beiyang, która przybyła do Pjongjangu 4 sierpnia 1894 roku.
Bitwa.
Około 10 tys. żołnierzy japońskich, wchodzących w skład 5. Dywizji Piechoty, dowodzonej przez Michitsura Nozu oraz 3. Dywizji Piechoty pod dowództwem Tarō Katsury, wylądowały 12 czerwca pod Inchon, nie napotykając na żaden opór. Po wyruszeniu na południe i zwycięstwie w bitwie pod Seonghwanem, 29 lipca, armia japońska wyruszyła w kierunku Pjongjangu.
Japońska armia dotarła do miasta 15 września 1894 roku. Rankiem tego samego dnia Japończycy zaatakowali od strony północnej i południowego wschodu, gdzie umocnienia były najsłabsze. Mimo że Chińczycy byli dobrze umocnieni, niespodziewany atak z flanki, spowodował wśród chińskich oddziałów spore straty oraz utratę kluczowych pozycji. O 16:30 garnizon miasta wywiesił białą flagę oznaczającą poddanie się. W nocy, wykorzystując ciemność oraz silny deszcz, części garnizonu, która nie odniosła ran w czasie bitwy, udało się uciec w kierunku miasta Wiju.
Straty chińskie wyniosły 2 tys. zabitych oraz 4 tys. rannych. Straty Japończyków były znacznie mniejsze i wyniosły 102 zabitych, 433 rannych oraz 33 zaginionych. Japończycy wkroczyli do Pjongjangu 16 września o świcie.
Po bitwie.
Po bitwie nastąpiła zmiana na stanowisku dowódcy japońskiej 1. Armii. Ze względów zdrowotnych generał Aritomo Yamagata musiał zrezygnować i zastąpił go generał Yasukata Oku. Po bitwie Japończycy ruszyli na północ w kierunku rzeki Yalu, nie napotykając na żaden opór. Chińczycy (podobnie jak Rosjanie 10 lat później w trakcie wojny rosyjsko-japońskiej) zdecydowali się na obronę północnej części Korei wzdłuż ławicy na rzece Yalu.

</doc>
<doc id="1294051" url="https://pl.wikipedia.org/wiki?curid=1294051" title="Jim Ward">
Jim Ward

James David Ward (ur. 19 września 1976 w El Paso) – wokalista, gitarzysta i lider zespołu Sparta. Był również współzałożycielem post-hardcore'owego zespołu At the Drive-In.
At the Drive-In.
W okresie At the Drive-In Ward grał na gitarze rytmicznej, a w niektórych utworach na fortepianie i organach. W utworze "Hourglass" wykonał główny wokal, a na wielu innych śpiewał wspólnie z głównym wokalistą – Cedrikiem Bixlerem-Zavalą.
Za pieniądze oszczędzone w czasie college'u, Ward założył wytwórnię "Western Breed Records", która wydała pierwsze dwie EPki zespołu At the Drive-In: Hell Paso i Alfaro Vive, Carajo!. Po rozwiązaniu zespołu Ward stwierdził, że jest z tego zadowolony, i dodał, że założył go w wieku 17 lat i zawsze czuł się w nim jak 17-latek.
Sparta.
Po zakończeniu działalności At the Drive-In, Ward planował powrót do college'u, jednak ostatecznie inni byli członkowie zespołu – Tony Hajjar i Paul Hinojos zaproponowali mu udział w swoim nowym projekcie. Ward dołączył do nich jako główny wokalista i gitarzysta. Podczas pierwszego tygodnia prób zespół napisał prawie dziewięć utworów, przy czym wszyscy członkowie mieli swój udział w tym procesie. Ward cytuje Radiohead i Billy'ego Joela jako źródła inspiracji w tamtym czasie, czego rezultatem było częstsze stosowanie w Sparcie fortepianu, na którym muzyk nauczył się grać samodzielnie.
Projekty dodatkowe.
Ward gra i śpiewa w zespole Sleepcar, grającym muzykę z gatunku alternative country, a także pisze dla czasopisma wydawanego w El Paso – "What's Up" – jego rubryka nosi nazwę "From the End of this Pen".

</doc>
<doc id="1294055" url="https://pl.wikipedia.org/wiki?curid=1294055" title="Piled Higher and Deeper">
Piled Higher and Deeper

Piled Higher and Deeper, niekiedy PhD Comics – gazeta i komiks internetowy tworzony od 1997 roku przez Jorge Chama. Skupia wokół siebie społeczność internetową złożoną głównie ze studentów oraz naukowców. Bohaterowie komiksu, których niektóre przygody i perypetie sugerowane są przez czytelników, nieustannie zmagają się z prokrastynacją, trudnościami w prowadzonych przez siebie badaniach, tarciami na linii student-profesor oraz problemami finansowymi, najczęściej przejawiającymi się nieustannym poszukiwaniem darmowego jedzenia.

</doc>
<doc id="1294056" url="https://pl.wikipedia.org/wiki?curid=1294056" title="Benedikt de Caché">
Benedikt de Caché



</doc>
<doc id="1294057" url="https://pl.wikipedia.org/wiki?curid=1294057" title="Bandelier National Monument">
Bandelier National Monument

Bandelier National Monument – amerykański pomnik narodowy, znajdujący się w stanie Nowy Meksyk. Na jego obszarze znajdują się ruiny kamiennych osad wybudowanych przez Indian.
Park został ustanowiony decyzją prezydenta Woodrowa Wilsona 11 lutego 1916 roku. Jego granice były zmieniane dwukrotnie, w 1961 i 1963 roku. Obecnie zajmuje powierzchnię 132,48 km² i jak większość pomników narodowych w Stanach Zjednoczonych zarządzany jest przez National Park Service. Znajduje się na liście National Register of Historic Places.
Galeria.
&lt;br&gt;

</doc>
<doc id="1294059" url="https://pl.wikipedia.org/wiki?curid=1294059" title="Morzyk sędziwy">
Morzyk sędziwy

Morzyk sędziwy, nurniczek sędziwy ("Synthliboramphus antiquus") – gatunek średniej wielkości ptaka morskiego z rodziny alk (Alcidae). Występuje na wybrzeżach i wodach przybrzeżnych północnego Pacyfiku. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał Johann Friedrich Gmelin pod nazwą "Alca antiqua". Opis ukazał się w 1789 roku w 13. edycji linneuszowskiego „Systema Naturae”. Jako miejsce typowe autor wskazał obszar morski pomiędzy Kamczatką i Wyspami Kurylskimi a zachodnim wybrzeżem Ameryki Północnej, czyli chodziło o Morze Beringa. Obecnie gatunek umieszczany jest w rodzaju "Synthliboramphus".
Wyróżnia się dwa podgatunki "S. antiquus":
Zasięg występowania.
Morzyk sędziwy występuje od Morza Żółtego przez pacyficzne wybrzeża Rosji i Archipelag Aleutów po Wyspy Królowej Charlotty u wybrzeży Kolumbii Brytyjskiej (południowo-zachodnia Kanada), gdzie połowa globalnej populacji tego gatunku odbywa lęgi.
Część populacji migruje w czasie zimy na południe, w Ameryce Północnej aż do Kalifornii, rzadziej do północno-zachodniego Meksyku (Kalifornia Dolna). Pojedyncze osobniki są spotykane w głębi Ameryki Północnej, lecz jest to przypuszczalnie rezultat zboczenia z kursu w czasie jesiennych burz. Najodleglejszym przypadkiem spotkania tego stosunkowo krótkodystansowego ptaka pacyficznego był osobnik odnotowany na wyspie Lundy (Devon, Wielka Brytania) wiosną 1990 r. Ten sam ptak powrócił na wyspę jeszcze raz podczas następnej wiosny.
Poszczególne podgatunki zamieszkują:
Morfologia.
Długość ciała 24–27 cm; masa ciała 177–249 g, średnio około 206 g; rozpiętość skrzydeł 40–43 cm.
Ten mały ptak ma czarną głowę, gardło i kark, szary lub ciemnoszary grzbiet i biały spód ciała. Żółty dziób jest krótki i masywny. Ogon jest krótki i zaokrąglony. Osobniki dorosłe w letniej szacie mają białe smugi na głowie.
Ekologia i zachowanie.
Gatunek odbywa lęgi w koloniach. Składa przeważnie 2 (niekiedy jedno) jaja w jamach wydrążonych w glebie leśnej pośród korzeni drzew, pod kłodami lub pośród traw, sporadycznie w otworach skalnych. Morzyki opuszczają swoje gniazda w nocy i powracają o świcie, przypuszczalnie w celu zmniejszenia narażenia młodych na drapieżniki i być może z tych samych powodów młode nigdy nie są karmione w gnieździe, tylko zabierane po 1-3 dniach od wyklucia. Po opuszczeniu gniazda młode biegną do morza, lokalizują rodziców po odgłosach i pełna już rodzina niezwłocznie płynie na głębokie morze, przez co najmniej 12 godzin. Potem młode są karmione przez rodziców wyłącznie na otwartym morzu przez ponad miesiąc.
W locie morzyki przechylają się z jednej strony na drugą, w większym stopniu niż inne małe alki. Latają szybko uderzając skrzydłami, odpowiednio do ich niewielkiej długości. Tak jak inne alki, morzyk sędziwy poluje nurkując pod wodą. Jego dieta jest słabo poznana. W zimie żywią się skorupiakami, a w lecie małymi rybami i także skorupiakami.
Status.
IUCN uznaje morzyka sędziwego za gatunek najmniejszej troski (LC, "Least Concern"). W 1996 roku liczebność światowej populacji szacowano na 1–2 miliony osobników. Trend liczebności populacji oceniany jest jako spadkowy.
Morzyk sędziwy jest uznany za gatunek wymagający „specjalnej troski” (ang. "Special Concern") przez Komitet ds. Statusu Zagrożenia Dzikiej Przyrody w Kanadzie, ponieważ populacja została znacząco zmniejszona w XX w. głównie przez drapieżne ssaki introdukowane na wyspy, na których ptaki te odbywają lęgi. Niektóre podejmowane w ostatnich latach działania ochronne pomagają odwrócić ten malejący trend.

</doc>
<doc id="1294069" url="https://pl.wikipedia.org/wiki?curid=1294069" title="Rush Limbaugh">
Rush Limbaugh

Rush Limbaugh, właściwie Rush Hudson Limbaugh III (ur. 12 stycznia 1951 w Cape Girardeau, zm. 17 lutego 2021 w Palm Beach) – amerykański konserwatywny komentator polityczny, zwolennik Partii Republikańskiej.
Znany był przede wszystkim jako prowadzący przez 32 lata program radiowy "The Rush Limbaugh Show", najpopularniejszy pod względem liczby prawicowych słuchaczy program radiowy w Stanach Zjednoczonych.
Krytycznie odnosił się do ochrony środowiska. Negował odpowiedzialność człowieka za dziurę ozonową i zjawisko globalnego ocieplenia.
W lutym 2020 został odznaczony przez prezydenta Stanów Zjednoczonych Donalda Trumpa Prezydenckim Medalem Wolności.
Zmarł 17 lutego 2021 roku z powodu raka płuc.
W polskim tłumaczeniu wydano jego książkę "Właściwy porządek rzeczy" ("The Way The Things Ought To Be").

</doc>
<doc id="1294070" url="https://pl.wikipedia.org/wiki?curid=1294070" title="LGM-30 Minuteman III">
LGM-30 Minuteman III



</doc>
<doc id="1294071" url="https://pl.wikipedia.org/wiki?curid=1294071" title="Phdcomics">
Phdcomics



</doc>
<doc id="1294075" url="https://pl.wikipedia.org/wiki?curid=1294075" title="LGM-30F Minuteman II">
LGM-30F Minuteman II

LGM-30 Minuteman II – amerykański międzykontynentalny pocisk balistyczny (ICBM) na paliwo stałe. Minuteman II, był rozwinięciem stacjonującego w podziemnych silosach pocisku Minuteman I, wyposażonym do przenoszenia głowicy balistycznej Mark 11 z ładunkiem termojądrowym W56 o mocy 2 megaton.
LGM-30 Minuteman I został zaprojektowany w późnych latach pięćdziesiątych. Był to pierwszy amerykański balistyczny pocisk międzykontynentalny zasilany paliwem stałym. 1 lutego 1961 LGM-30A Minuteman I odbył swój pierwszy lot. Minuteman I został zastąpiony przez nowocześniejszy Minuteman II, który był wyposażony w bardziej zaawansowany sprzęt elektroniczny i nawigacyjny. LGM-30F Minuteman II wszedł do służby 25 kwietnia 1966 w Bazie sił Powietrznych Grand Forks. W roku 1968 w BSP Vandenburg odbył się pierwszy lot Minutemana III. Do czerwca 1966 LGM-30G Minuteman III wszedł do czynnej służby w BSP Minot. Minuteman I i Minuteman II zostały dezaktywowane odpowiednio w 1969 i 1994 roku. LGM-30G Minuteman III znajduje się obecnie w służbie.
LGM-30 Minuteman jest trzystopniową rakietą zasilaną paliwem stałym. Ma zasięg ponad 10 000 km i może osiągać prędkości 24 000 km/h (ok. 20 Ma). Minuteman może przenosić trzy głowice, jednak na skutek Porozumienia Szczytu Waszyngtońskiego (czerwiec 1992) może być uzbrojony jedynie w jedną. Pociski są odpalane z podziemnych silosów, odpowiednio wzmocnionych przed następstwami ataku.
LGM-30A i F zawierały jeden RV. LGM-30A przenosił głowicę jądrową W59 o sile wybuchu 1 megatony. LGM-30F uzbrojony był w głowicę W56 o mocy 1,2 Mt. LGM-30G Minuteman III korzystał z systemu niezależnie naprowadzanych głowic (MIRV) zawierającego trzy głowice W78 o sile wybuchu 335-350 kt.
Prototypowa rakieta Lockheed Martin PLV (Payload Launch Vehicles) firmy Lockheed Martin wykorzystywała pozostałe po wycofanych pociskach Minuteman II silniki rakietowe drugiego i trzeciego stopnia. Lockheed Martin PLV była prototypową wersją rakiety nośnej firmy LM w konkursie na Ground Based Interceptor. Ostatecznie jednak Orbital Sciences Corp. jest wykonawcą rakiety nośnej pocisku antybalistycznego GBI.

</doc>
<doc id="1294076" url="https://pl.wikipedia.org/wiki?curid=1294076" title="When the Ship Comes In">
When the Ship Comes In

When the Ship Comes In – piosenka skomponowana przez Boba Dylana, nagrana przez niego w październiku 1963 r. i wydana na trzecim studyjnym albumie "The Times They Are a-Changin’" w styczniu 1964 r.
Historia i charakter utworu.
Ten szybki i uduchowiony utwór jest folkowym odpowiednikiem Kazania na górze. Przewiduje on czasy, kiedy zapanuje sprawiedliwość i dobro zwycięży zło.
Na treść kompozycji wpływ miały elementy zaczerpnięte z kilku źródeł; najoczywistsze i najbardziej rozpoznawalne to Stary Testament (historie o zwycięstwie Mojżesza nad wojskami faraona i Dawida nad Goliatem) i Nowy Testament (opis zatrzymania wiatrów w Sądny Dzień). Innym źródłem jest współczesny teatr ("Opera za trzy grosze" Brechta i Weilla – fantazja o zemście snuta przez Jenny). Kolejnym – współczesna poezja (zacytowanie ostatniej linijki wiersza „Fern Hill” Dylana Thomasa. Świadczy to także o tym, że Suze Rotolo, naprawdę dobrze przerobiła z Dylanem poezję. Ostatnim źródłem jest po prostu doświadczenie wyniesione przez Dylana z realnego życia.
Inspiracją do napisania tego utworu stał się incydent z 1963 r. Podczas wspólnej trasy koncertowej Joan Baez i Dylana, Dylan został poniżony przez obsługę hotelu, w którym się zatrzymali, gdyż nie mogła ona uwierzyć w to, że taki wyrostek i łachmaniarz może naprawdę podróżować z Królową Folku. Dylan usiadł i napisał tę piosenkę w jeden wieczór jako pewnego rodzaju katharsis.
Tekst utworu wykazuje zdolność Dylana do transformacji zwykłych doświadczeń w emocjonalną i profetyczną balladę.
Werset „cały świat patrzy” (ang. „the whole world is watching”) stał się najbardziej znanym cytatem z tej piosenki, gdyż był śpiewany podczas protestów przeciwko wojnie wietnamskiej.

</doc>
<doc id="1294079" url="https://pl.wikipedia.org/wiki?curid=1294079" title="Nippon Yūsen">
Nippon Yūsen

 – jedno z większych przedsiębiorstw żeglugowych na świecie (znane również pod nazwą NYK Line), należące do grupy Mitsubishi. Notowane na Tokijskiej Giełdzie Papierów Wartościowych.
Historia.
1870–1900.
Przedsiębiorstwo ma swoje początki w firmie Tsukumo Shokai Shipping, założonej w 1870 roku przez przedstawicieli hanu Tosa (Taisuke Itagaki i Shōjirō Gotō). W 1873 roku firma zmieniła nazwę na Mitsubishi Shōkai, a rok później na Mitsubishi Jōkisen Kaisha i w 1875 roku na Yūbin Kisen Mitsubishi Kaisha. We wrześniu 1885 roku firma Yūbin Kisen Mitsubishi Kaisha połączyła się z Kyōdō Unyu Kaisha (KUK), tworząc Nippon Yūsen Kaisha (NYK). Nowa firma rozpoczęła działalność 1 października tego samego roku z flotą 58 parowców.
1900–1937.
Przedsiębiorstwo stało się monopolistą państwowym. Większość japońskiej floty handlowej pływała dla niego. Regularne połączenia portów Kobe i Jokohamy łączyły z Ameryką Południową, Dżakartą, Melbourne, Kapsztadem, a pasażerskie z San Francisco i Seattle. Inne połączenia obsługiwane: to żegluga bliskiego zasięgu do Chin, także w górę rzeki Jangcy.
II wojna światowa.
W czasie II wojny światowej NYK Line obsługiwała transport wojenny dla Cesarskiej Armii Japońskiej i Cesarskiej Marynarki Wojennej Wielkiej Japonii. Wskutek ataków alianckich okrętów wiele statków zatonęło, a wiele urządzeń portowych zostało zniszczonych w wyniku bombardowań. Statki, które przetrwały wojnę zostały skonfiskowane przez władze alianckie jako reparacje wojenne lub odebrane czasowo (1945–1946), przez wyzwolone państwa azjatyckie.
Po 1945.
W wyniku wojny flota została mocno osłabiona, lecz wkrótce statki spod znaku NYK Line można było zobaczyć na światowych szlakach żeglugowych. Wskutek zmniejszającego się popytu na statki pasażerskie w latach 60., NYK postanowił rozwijać przewozy towarowe. W 1968 roku w swój pierwszy rejs, do Stanów Zjednoczonych, wyruszył pierwszy japoński kontenerowiec Hakone Maru.
W 1978 roku NYK rozpoczął współpracę z Nippon Cargo Airlines, a od 1985 roku działa w porozumieniu z amerykańskim przedsiębiorstwem kolejowym Southern Pacific, które obsługuje kontenerowy serwis kolejowy w Stanach Zjednoczonych.
Od 1989 roku armator ponownie umocnił swoją pozycję na rynku przewozów pasażerskich i wycieczkowych. Działalność tę rozwija zależna spółka Crystal Cruises.
Obecnie NYK Line należy do pierwszej dziesiątki największych armatorów kontenerowych na świecie, a dzięki NYK Logistics oferuje pełną obsługę logistyczną.
Zobacz też.
https://www.yusen-logistics.com/ Strona NYK Logistics 

</doc>
<doc id="1294080" url="https://pl.wikipedia.org/wiki?curid=1294080" title="Transgresja morza">
Transgresja morza

Transgresja morza – stopniowe zalewanie powierzchni lądu przez morze.
Przyczyną transgresji są pionowe ruchy skorupy ziemskiej (zapadanie się lądu) lub podnoszenie się poziomu morza (ruchy eustatyczne). W efekcie powstaje nowa linia brzegowa, a morze zwiększa swój obszar. 
Do transgresji morza na obecnym terytorium Polski dochodziło kilkakrotnie w czasie fanerozoiku. W paleozoiku transgresja morska miała miejsce w kambrze, ordowiku i sylurze oraz w środkowym i późnym dewonie, wczesnym karbonie i pod koniec permu. W mezozoiku – w środkowym triasie, środkowej i późnej jurze oraz w czasie od końca wczesnej kredy do końca późnej kredy. W czasie kenozoiku – w eocenie i późnym miocenie.

</doc>
<doc id="1294082" url="https://pl.wikipedia.org/wiki?curid=1294082" title="Rock im Park 2001">
Rock im Park 2001

Rock im Park 2001 – album koncertowy Limp Bizkit wydany przez Liberation Entertainment 31 marca 2008. Rock im Park 2001 została wypuszczona jako DVD i dodatkowo jako 2 dysk CD / DVD. Koncert trwa 85 minuty w oryginalnej wersji TV oraz w nieznacznie krótszej, 73 minutowej wersji zremiksowanej. Oprócz tego, na płytach znajduje się wywiad z DJ Lethalem.

</doc>
<doc id="1294086" url="https://pl.wikipedia.org/wiki?curid=1294086" title="Lista przedsiębiorstw żeglugowych">
Lista przedsiębiorstw żeglugowych

Lista głównych światowych przedsiębiorstw żeglugowych.

</doc>
<doc id="1294088" url="https://pl.wikipedia.org/wiki?curid=1294088" title="Biercza">
Biercza

Biercza (niem. "Heinrichswalde") – osada w Polsce położona w województwie lubuskim, w powiecie międzyrzeckim, w gminie Pszczew.
W latach 1975–1998 miejscowość należała administracyjnie do województwa gorzowskiego. Na terenie posesji znajduje się pomnik przyrody – dąb szypułkowy. Obwód 490 cm. Wysokość ok. 21 m.

</doc>
<doc id="1294089" url="https://pl.wikipedia.org/wiki?curid=1294089" title="Stiepan Mosin">
Stiepan Mosin

Stiepan Wasiljewicz Mosin, ros. Степан Васильевич Мосин (ur. w 1904 r. w wiosce Czernyszino w regionie kałuskim w Rosji, zm. po 1946 r. w ZSRR) – radziecki nauczyciel, współzałożyciel i członek komitetu centralnego Narodowo-Socjalistycznej Partii Rosji oraz główny redaktor jej organu prasowego, członek władz tzw. Republiki Łokockiej, następnie pełnomocnik przy sztabie Sił Zbrojnych Komitetu Wyzwolenia Narodów Rosji ds. materialnej pomocy dla uchodźców z okupowanych obszarów ZSRR podczas II wojny światowej
W 1927 r. wstąpił do Wszechzwiązkowej Partii Komunistycznej (bolszewików). W 1937 r. został z niej wykluczony pod zarzutem krytyki kolektywizacji rolnictwa. W 1940 r. przyjęto go z powrotem do partii komunistycznej. Pracował jako nauczyciel. Po ataku wojsk niemieckich na ZSRR 22 czerwca 1941 r., został 10 sierpnia zmobilizowany do Armii Czerwonej. Miał służyć w batalionie budowlanym, ale szybki postęp Niemców sprawił, że oddział został rozpuszczony. Stiepan W. Mosin przybył do miasta Orzeł, gdzie mieszkała jego rodzina. Po pewnym czasie przeniósł się do miejscowości Łokoć, będącej centralną siedzibą władz tzw. Republiki Łokockiej. Został zastępcą Bronisława W. Kaminskiego, który z kolei pełnił funkcję zastępcy stojącego na czele Republiki Łokockiej Konstantina P. Woskobojnika. Odpowiadał za sprawy agitacji i propagandy. Współuczestniczył w utworzeniu przez K. P. Woskobojnika Narodowo-Socjalistycznej Partii Rosji, po czym został członkiem komitetu centralnego i głównym redaktorem jej organu prasowego "Gołos naroda". Był też autorem artykułów. Po zabiciu przez partyzantów K. P. Woskobojnika 8 stycznia 1942 r., S. W. Mosin został przewodniczącym 5-osobowej rady wykonawczej. Brał udział w formowaniu kolejnych oddziałów "milicji ludowej", przemianowanej na Rosyjską Wyzwoleńczą Armię Ludową (RONA), a także w niektórych starciach z partyzantką sowiecką zarówno na obszarze tzw. Republiki Łokockiej, jak też później Białorusi. Wchodził w skład sądu polowego, który sądził partyzantów i osoby im pomagające. Po niepowodzeniu utworzenia 29 Dywizji Grenadierów SS i włączeniu jej żołnierzy w skład Sił Zbrojnych Komitetu Wyzwolenia Narodów Rosji pod koniec 1944 r., S. W. Mosin trafił do oddziału kadr sztabu Sił Zbrojnych KONR. Został wyznaczony pełnomocnikiem ds. materialnej pomocy dla uchodźców z okupowanych obszarów ZSRR. Po zakończeniu wojny wraz z pozostałymi "własowcami" został wydany Sowietom, którzy go aresztowali i uwięzili. Po procesie skazano go w końcu grudnia 1946 r. na karę śmierci.

</doc>
<doc id="1294090" url="https://pl.wikipedia.org/wiki?curid=1294090" title="Rańsko (osada leśna)">
Rańsko (osada leśna)

Rańsko – osada leśna wsi Rańsko w Polsce położona w województwie lubuskim, w powiecie międzyrzeckim, w gminie Pszczew.
W latach 1975–1998 miejscowość należała administracyjnie do województwa gorzowskiego.

</doc>
<doc id="1294091" url="https://pl.wikipedia.org/wiki?curid=1294091" title="Wrony (Silna)">
Wrony (Silna)

Wrony – przysiółek wsi Silna w Polsce, położony w województwie lubuskim, w powiecie międzyrzeckim, w gminie Pszczew.
W latach 1975–1998 przysiółek należał administracyjnie do województwa gorzowskiego.
Na północ od Wron znajduje się jezioro Cegielne.

</doc>
<doc id="1294097" url="https://pl.wikipedia.org/wiki?curid=1294097" title="Błotnia">
Błotnia

Miejscowości w Polsce:
Miejscowości w innych krajach:
Cieki w Polsce:
Rodzaj roślin:

</doc>
<doc id="1294099" url="https://pl.wikipedia.org/wiki?curid=1294099" title="Błotnia (Borowy Młyn)">
Błotnia (Borowy Młyn)

Błotnia – przysiółek wsi Borowy Młyn w Polsce położony w województwie lubuskim, w powiecie międzyrzeckim, w gminie Pszczew.
W latach 1975–1998 miejscowość należała administracyjnie do województwa gorzowskiego.

</doc>
<doc id="1294101" url="https://pl.wikipedia.org/wiki?curid=1294101" title="Gramofon cyfrowy laserowy">
Gramofon cyfrowy laserowy



</doc>
<doc id="1294103" url="https://pl.wikipedia.org/wiki?curid=1294103" title="Klęska głodu w Etiopii (1983–1985)">
Klęska głodu w Etiopii (1983–1985)

Klęska głodu w Etiopii – katastrofa w Etiopii z lat 1983–1985, którą spowodowała zarówno susza, jak i sytuacja polityczna (nieustająca wojna domowa i nieudolne rządy wojska). Dotknęła szacunkowo 8 milionów osób (głównie w północnej części kraju) i spowodowała śmierć około 1 miliona osób. Klęska ta stała się przyczyną powstania trwałego wizerunku Etiopii jako typowego kraju głodu.
Tło wydarzeń.
Gospodarka Etiopii opiera się w przeważającej części na rolnictwie. Sektor ten zatrudnia około czterech piątych ludności zawodowo czynnej, a płody rolne stanowią 90 procent eksportowanych towarów. Najważniejszym produktem eksportowym jest kawa, której ojczyzną jest Etiopia. Szacunkowo około 15 milionów Etiopczyków (jedna czwarta ludności) żyje z produkcji kawy. Rolnictwo jest jednak z natury rzeczy zależne od wahań wysokości opadów, których skutki zaostrzane są dodatkowo przez trwającą od stuleci nadmierną eksploatację pastwisk i karczowanie obszarów leśnych.
Od lat 60. XX wieku rebelianci z północnej prowincji Erytrea walczyli o uzyskanie niepodległości. Również w innych regionach, m.in. w graniczącym z Erytreą Tigraju, dochodziło w latach 80. do niepokojów społecznych. Po obaleniu cesarza Hajlego Syllasjego w 1974 roku do władzy doszła komunizująca junta wojskowa Derg, która pod wodzą Mengystu Hajle Marjama kontynuowała walkę przeciw erytrejskim rebeliantom. Z tego względu zyski z eksportu nie przyczyniały się do rozwoju kraju, a wykorzystywane były na zakup broni i działania wojenne.
Już w latach 70. katastrofalna susza w Sahelu doprowadziła do spadku produkcji rolnej i głodu, a na początku lat 80. na nowo pogorszyła się sytuacja na północy Wyżyny Abisyńskiej (środkowa Erytrea, Tigraj, Wollo i częściowo w regionach Begemder i Szeua).
Klęska głodu.
Po niemal całkowitym zaniku produkcji rolnej w 1984 roku głód dotknął prawie 8 milionów osób w ogarniętych suszą regionach. Wielu głodujących uciekło do miast, takich jak Mekelie i Korem, i utworzyło tam „obozy głodu”.
Rok 1985 roku był kolejnym rokiem suszy, a na początku 1986 roku obszar dotknięty klęską głodu rozszerzył się także na południowe części wyżyny. Sytuację dodatkowo pogorszyła plaga szarańczy i około 5,8 miliona osób było całkowicie zależnych od pomocy humanitarnej. Klęska pochłonęła łącznie szacunkowo milion ofiar.
Reakcje.
Reportaż stacji BBC z 1984 roku na temat głodu w Etiopii zaszokował opinię publiczną w krajach uprzemysłowionych. Świat obiegły zdjęcia umierających dzieci, takich jak trzyletniej wówczas Birhan Woldu, która zyskała smutną sławę jako „twarz głodu” ("the face of the famine").
W reakcji na reportaże zebrana została, zwłaszcza w ramach projektów muzycznych, ogromna ilość datków na rzecz głodujących. W 1984 roku brytyjski zespół gwiazd Band Aid nagrał przebój „Do They Know It’s Christmas?”, a rok później Bob Geldof i Midge Ure zorganizowali koncerty Live Aid, podczas których wystąpiły największe wówczas zachodnie gwiazdy muzyki rockowej i popowej. Rządy krajów uprzemysłowionych znalazły się wtedy pod presją podjęcia działań.
Walki na części dotkniętych głodem terytoriów oraz uboga infrastruktura znacznie utrudniały jednak dostarczanie pomocy. Etiopski rząd spotkał się z szeroką krytyką, gdy wykazał się niezdolnością lub brakiem woli do skutecznej walki z głodem.
Rząd przymuszał również działające w Etiopii organizacje humanitarne do wsparcia szeregu kontrowersyjnych projektów. W ten sposób około 600 tysięcy rolników z dotkniętych suszą regionów na północy kraju zostało przesiedlonych przez rząd – częściowo pod przymusem – na zasobniejsze w wodę południe. Ludność ta nie otrzymała tam jednak żadnej dalszej pomocy. Wielu rolników uciekało przed przesiedleniem, a wielu przesiedlonych próbowało wrócić w ojczyste strony. Według organizacji ochrony praw człowieka w wyniku przesiedleń zmarło kilkadziesiąt tysięcy osób. Organizacja "Lekarze bez Granic" donosi, że z powodu wymuszonego wsparcia rządowych projektów międzynarodowe akcje pomocy dla Etiopii doprowadziły do śmierci więcej osób, niż zostało uratowanych.
W czasie klęski głodu z Etiopii wyemigrowało również wiele tysięcy osób – kraj opuściło m.in. wielu etiopskich Żydów zamieszkujących dawniej północne połacie kraju bezpośrednio przy granicy z Sudanem. W ramach "Operacji Mojżesz" około 8000 z nich zostało w 1984 roku przewiezionych z Sudanu do Izraela.

</doc>
<doc id="1294104" url="https://pl.wikipedia.org/wiki?curid=1294104" title="Kardiogram">
Kardiogram



</doc>
<doc id="1294105" url="https://pl.wikipedia.org/wiki?curid=1294105" title="Bitwa o Bir Hakaim">
Bitwa o Bir Hakaim



</doc>
<doc id="1294110" url="https://pl.wikipedia.org/wiki?curid=1294110" title="Kadoma (Osaka)">
Kadoma (Osaka)

 – miasto położone w zachodniej części wyspy Honsiu, w regionie Kinki, w prefekturze Osaka w Japonii. Miasto wchodzi w skład wielkiej aglomeracji (Kioto-Osaka-Kobe) o nazwie Keihanshin.
Położenie.
Miasto leży w północnej części prefektury. Graniczy z:
Historia.
Ibaraki zostało założone 1 sierpnia 1963 roku.

</doc>
<doc id="1294111" url="https://pl.wikipedia.org/wiki?curid=1294111" title="ŁZR Fonica">
ŁZR Fonica



</doc>
<doc id="1294112" url="https://pl.wikipedia.org/wiki?curid=1294112" title="Donald Siegel">
Donald Siegel



</doc>
<doc id="1294119" url="https://pl.wikipedia.org/wiki?curid=1294119" title="Ultimatum Bourne’a (film)">
Ultimatum Bourne’a (film)

Ultimatum Bourne’a (ang. "The Bourne Ultimatum") – film sensacyjny nakręcony w 2007 roku, wyreżyserowany przez Paula Greengrassa według scenariusza Tony’ego Gilroya zainspirowanego powieścią Roberta Ludluma o tym samym tytule. Film jest kontynuacją "Krucjaty Bourne’a" i opowiada dalsze losy głównego bohatera – Jasona Bourne’a.
Film został nagrodzony między innymi trzema Oscarami, za najlepszy dźwięk, najlepszy montaż i najlepszy montaż dźwięku.
Fabuła.
Kontynuacja losów Jasona Bourne’a – byłego tajnego agenta CIA. Okazuje się, że program Treadstone został zmodyfikowany i przemianowany na Black Briar, podlegający amerykańskiemu Ministerstwu Obrony. Agencja oficjalnie odcięła się od swojej niechlubnej przeszłości, jednak wciąż obawia się zagrożenia ze strony Bourne’a, postanawia więc go zlikwidować. Tymczasem Bourne’a prześladują niejasne wspomnienia z jego przeszłości sprzed zaniku pamięci. Ucieczka przed poprzednim życiem okazuje się być niemożliwa, dlatego Bourne postanawia wrócić do początku i dowiedzieć, kto i po co go stworzył. Podróżując przez Moskwę, Berlin, Londyn, Madryt, dotrze w końcu tam, gdzie wszystko się zaczęło i musi się skończyć – do Nowego Jorku.
Po wyrwaniu się z rąk moskiewskiej milicji, Bourne przedostaje się na zachód i mieszka w Paryżu. Po drodze odwiedza brata Marie i mówi mu o jej losie. Mija 6 tygodni.
Londyński dziennikarz Guardiana, Simon Ross piszący o Bournie i interesujący się tym tematem, spotyka się w Turynie z jednym z dawniejszych szefów Bourne’a – Nealem Danielsem. Od niego dowiaduje się o kontynuacji Treadstone pod nową nazwą Black Briar. Po powrocie do Londynu dzwoni do swego szefa w redakcji i relacjonuje mu krótko spotkanie używając określenia Black Briar. Słowa te wychwytują natychmiast komputery systemu Echelon i stawiają na nogi CIA. Od tego momentu godziny Rossa są już policzone.
Bourne, który jadąc do Londynu z kontynentu pociągiem czytał akurat w Guardianie artykuł Rossa o sobie i Marie, dzwoni do niego do redakcji i umawia się na stacji Waterloo za pół godziny. Nie wie, że Ross jest już intensywnie inwigilowany. Kiedy dochodzi do spotkania, Bourne od razu orientuje się w sytuacji i komunikując się z Rossem przez podrzucony mu nowy telefon na kartę, próbując go wyrwać z matni i uratować. Ross jednak nie za bardzo wyczuwa sytuację i kieruje się emocjami, co doprowadza do jego szybkiej śmierci od kuli innego agenta - Paza. Noah Vosen, który aktualnie kieruje operacjami Black Briar rozkazuje Pazowi zlikwidować również Bourne’a. To jednak się nie udaje, bo Jason po zabiciu Rossa wyrywa z jego torby notatki i ucieka w tłumie spanikowanych ludzi. Goni Paza, ale ten odjeżdża mu sprzed nosa metrem.
Z notatek orientuje się, że Ross miał kontakt z kimś z Madrytu, kimś kto wie o nim bardzo dużo. Postanawia więc go jak najszybciej odszukać. Jedzie do Hiszpanii i zakrada się do biura handlowego będącego przykrywką tajnej komórki CIA. Neala Danielsa jednak już tam nie ma, ponieważ rano, widząc w telewizji BBC śmierć Rossa, orientuje się w sytuacji i postanawia zniknąć. Bourne zastaje więc puste biuro z otwartym sejfem. Jedyne co w nim znajduje to zdjęcie Neala z kimś kogo pamięta przez mgłę. (Tym kimś jest Albert Hirsch, mózg szkolenia agentów Treadstone.)
Po kilku minutach od przybycia Bourne’a do biura Danielsa przybywają agenci wysłani w celu zlikwidowania Neala i Jasona. Oczywiście padają jak muchy po spotkaniu z Bournem. Żyją, ale są nieprzytomni. Po chwili do biura przychodzi niczego nieświadoma Nicky Parsons, która odbiera telefon od Noah Vosena i po identyfikacji przekazuje odzew oznaczający brak zagrożenia. Twierdzi, że Bourne nie ma, agenci żyją, a po Danielsie nie ma śladu i nie wie gdzie może być. W rzeczywistości Nicky wie, że Daniels ucieka do Maroka i rano przelał tam 100.000 dol. W tym czasie już, na polecenie lub sugestię („to zabawne jak to różnie wygląda z różnych perspektyw”) szefa CIA – Ezra Kramera, z Noah Vosenem współpracuje Pamela Landy, która również chce znaleźć Bourne’a, ale nie aby go zabić. Powoduje to silne spięcia między nią i Vosenem.
Nicky i Jason po ucieczce z biura Danielsa jadą na prom do Tangeru. W oczekiwaniu na niego, pijąc kawę, Jason ze zdziwieniem dowiaduje się od Nicky, że kiedyś byli razem. Niczego jednak z tego nie pamięta.
Po przyjeździe Nicky za pomocą swojego służbowego laptopa sprawdza, co CIA wie o Danielsie. Dane są zablokowane, co oznacza, że już go namierzyli. Dowiaduje się jednak, że wysłano agenta Desha do likwidacji Neala. Nicky na polecenie Bourne’a wysyła mu SMSa z prośbą o kontakt. Bourne chce w ten sposób, śledząc Desha trafić do Danielsa. Nie udaje mu się to, a nawet ułatwia zadanie agentowi w likwidacji Danielsa. Wpada w dodatkowe kłopoty, bo ściga go lokalna policja, a Desh dostaje od Vosena zlecenie też na niego i Nicky. Po brawurowej ucieczce po dachach gęstej zabudowy miasta i poszukiwaniu Nicky, Jasonowi udaje się pokonać Desha, czym zyskują na czasie. Nicky wysyła potwierdzenie likwidacji siebie i Bourne’a. Jason mając w pamięci Marie nie chce dalej narażać Nicky i każe jej samej uciekać.
Sam wraca do USA pod nazwiskiem Gilberto de Piento, którego do tej pory nie używał, ale znanym agencji. To znak dla Pameli Landy, że nadchodzi. Pam daje odzew na lotnisku i czeka.
Bourne dzwoni do Pameli, obserwując ją przez okno tajnej siedziby w Nowym Jorku. Robi to świadomie, czym stawia na nogi cały wydział. Vosen wije się jak opętany, żeby tylko go dopaść, bo wie że Bourne zagraża jemu i kilku wysokim szefom. Bourne jednak przechytrza Noaha i wykrada z jego sejfu wszystkie dokumenty o Black Briar. Ucieka z nimi pod adres jaki w rozmowie hasłowo przekazała mu Pamela Landy. Jest to adres tajnej komórki szkoleniowej, tam, gdzie wszystko się zaczęło.
Bourne dociera tam, przekazuje dokumenty Pameli z nadzieją, ze ona zrobi z nich właściwy użytek i idzie do Alberta Hirscha po swoją przeszłość. Ścigają go jednak agenci, więc jak tylko dowiaduje się wszystkiego o sobie, znów musi uciekać. Ucieczka kończy się na dachu wieżowca z którego Bourne skacze do rzeki po tym, jak zabójca Paz, w rewanżu daruje mu życie.
Film kończy się scenami z Nicky w kawiarni, Pameli podczas przesłuchania w Senacie, telewizora z wiadomościami NBC oraz Bourne’a w rzece ze spikerem w tle, który mówi o aferze, aresztowaniach i nieznanym losie ciała Bourne’a, którego jednak nie znaleziono po 3 dniach poszukiwań we Wschodniej Rzece. Nicky uśmiecha się i dopija piwo.

</doc>
<doc id="1294120" url="https://pl.wikipedia.org/wiki?curid=1294120" title="Hamulec pomiarowy">
Hamulec pomiarowy

Hamulec pomiarowy – urządzenie obciążające (hamujące) badaną maszynę, umożliwiające też mierzenie momentu obrotowego wału maszyny (zwykle silnika).

</doc>
<doc id="1294123" url="https://pl.wikipedia.org/wiki?curid=1294123" title="Jorge Otero">
Jorge Otero

Jorge Otero Bouzas (ur. 28 stycznia 1969 w Pontevedrze) – hiszpański piłkarz grający na pozycji prawego obrońcy.
Kariera klubowa.
Otero wychował się w klubie Celta Vigo. Do 1987 roku występował w drużynie B, grającej w niższej lidze i wtedy też przesunięto go do kadry pierwszego zespołu. W Primera División zadebiutował 29 sierpnia w wygranym 1:0 wyjazdowym spotkaniu z Espanyolem Barcelona. W Celcie od czasu debiutu był podstawowym zawodnikiem, a w sezonie 1989/1990 przeżył pierwsze niepowodzenie w karierze – spadek z klubem z Vigo do Segunda División. Natomiast w sezonie 1992/1993 znowu grał w pierwszej lidze hiszpańskiej, a w 1994 roku dotarł do finału Pucharu Hiszpanii, który Celta przegrała po serii rzutów karnych z Realem Saragossa.
Latem 1994 Otero przeszedł do Valencii. Tam stworzył linię obrony z innymi reprezentantami kraju, Francisco José Camarasą, Enrique Romero i Fernando Ginerem. Swój debiut zaliczył 17 września przeciwko zespołowi CD Tenerife (2:1). W 1995 znów wystąpił w finale krajowego pucharu, a jego nowy klub uległ 1:2 Deportivo La Coruña. Natomiast w 1996 roku został z Valencią wicemistrzem Hiszpanii.
W 1997 roku Otero po raz drugi w karierze zmienił barwy klubowe i przeszedł do zespołu Real Betis. Swój pierwszy mecz w zespole biało-zielonych zaliczył 1 września, a Betis pokonał 2:1 Real Valladolid. W Betisie na ogół występował w pierwszym składzie, ale nie osiągnął większych sukcesów, a w sezonie 1999/2000 zespół spadł do Segunda División. Tam w barwach Betisu Otero występował przez rok, a w 2001 przeszedł do Atlético Madryt, z którym wywalczył awans do Primera División. W 2003 roku odszedł do Elche CF powracając tym samym do drugiej ligi, a w 2005 roku zakończył piłkarską karierę.
Kariera reprezentacyjna.
W reprezentacji Hiszpanii Otero zadebiutował 8 września 1993 roku w wygranym 2:0 towarzyskim spotkaniu z Chile. W 1994 roku został powołany przez Javiera Clemente do kadry na Mistrzostwa Świata w USA. Tam wystąpił w dwóch spotkaniach: w 1/8 finału w wygranym 3:0 ze Szwajcarią i przegranym 1:2 ćwierćfinałowym z Włochami. W 1996 roku był w kadrze Hiszpanii na Euro 96, na których zagrał jedynie w grupowym spotkaniu z Francją (1:1), które było jego ostatnim w reprezentacji. W kadrze narodowej wystąpił łącznie w 9 spotkaniach.

</doc>
<doc id="1294129" url="https://pl.wikipedia.org/wiki?curid=1294129" title="Jacków (przystanek kolejowy)">
Jacków (przystanek kolejowy)

Jacków – przystanek kolejowy w Jackowie, w województwie śląskim, w Polsce. Znajdują się tu 2 perony.
W roku 2017 przystanek obsługiwał 50–99 pasażerów na dobę.

</doc>
<doc id="1294130" url="https://pl.wikipedia.org/wiki?curid=1294130" title="Pułk białoruski">
Pułk białoruski

Pułk białoruski (czauski, bychowski) – jednostka podziału administracyjno-terytorialnego i wojskowego Hetmanatu, funkcjonująca w latach 1654-1659. Miastem pułkowym były Czausy, a pułk zlikwidowany został po zajęciu jego terenów przez Rosję.
Terytorium.
Miastami sotennymi pułku były: Akulino, Werbiż, Homel, Hory, Horodenka, Zabołotia, Zaozero, Meżewo, Nowy Bychów, Propojsk, Rohoza, Swiatozero, Słyzke, Smoliany, Ułaniw, Czausy, Czeryków, Czeczersk.

</doc>
<doc id="1294134" url="https://pl.wikipedia.org/wiki?curid=1294134" title="Preemfaza">
Preemfaza

Preemfaza – zabieg polegający na zwiększeniu składowych wysokich częstotliwości kodowanego fonicznego sygnału analogowego, celem zmniejszenia składowych szumu o częstotliwościach leżących w zakresie fonicznego sygnału analogowego. Preemfazę stosuje się przed koderem PCM, zwykle wraz z deemfazą za dekoderem.
Preemfazę stosuje się także, a właściwie głównie, w technice analogowej przy transmisji radiowej FM, jako układ zwiększający wartość sygnału wraz ze wzrostem częstotliwości dla uzyskania większego odstępu sygnału użytecznego od poziomu szumów. Najprostszy taki układ składa się z rezystora i kondensatora.
W technice cyfrowej preemfaza jest wykorzystywana przy realizacji systemów automatycznego rozpoznawania mowy (np. w algorytmie MFCC).

</doc>
<doc id="1294136" url="https://pl.wikipedia.org/wiki?curid=1294136" title="Kozacki system pułkowy">
Kozacki system pułkowy



</doc>
<doc id="1294137" url="https://pl.wikipedia.org/wiki?curid=1294137" title="Port lotniczy Nachiczewan">
Port lotniczy Nachiczewan

Port lotniczy Nachiczewan (IATA: NAJ, ICAO: UBBN) – port lotniczy położony w Nachiczewanie, w pobliżu miasta Nachiczewan, w Azerbejdżanie.

</doc>
<doc id="1294138" url="https://pl.wikipedia.org/wiki?curid=1294138" title="Deemfaza">
Deemfaza

Deemfaza - w technice cyfrowej zabieg polegający na zmniejszeniu składowych dużych częstotliwości w fonicznym sygnale zdekodowanym, celem zmniejszenia składowych szumu kwantyzacji o częstotliwościach leżących w zakresie fonicznego sygnału analogowego. Deemfaza stosowana jest za koderem PCM po preemfazie.
Podczas odtwarzania audio w Deemfazie, w momentach, gdy nie ma szumu kwantyzacji, lub jego poziom jest bardzo niski, dźwięk jest natychmiastowo podgłaśniany.

</doc>
<doc id="1294143" url="https://pl.wikipedia.org/wiki?curid=1294143" title="Air Åland">
Air Åland

Air Åland – byłe alandzkie linie lotnicze z siedzibą w Maarianhamina na Wyspach Alandzkich. Głównym węzłem linii był port lotniczy Mariehamn, skąd odbywały się loty do Helsinek i Sztokholmu-Arlandy.
W 2012 roku linie zaprzestały wszelkiej działalności. 

</doc>
<doc id="1294144" url="https://pl.wikipedia.org/wiki?curid=1294144" title="Jan Janský">
Jan Janský

Jan Janský (IPA: [ˈjan ˈjanski:], ur. 3 kwietnia 1873 w Pradze, zm. 8 września 1921 w Černošice) – czeski lekarz neurolog i psychiatra, pionier serologii. Przypisuje się mu pierwszy podział grup krwi na cztery typy w oparciu o układ grupowy ABO. Był orędownikiem krwiodawstwa. Dziś honorowi dawcy krwi w Czechach są nagradzani medalem jego imienia (Janského plaketa).
Janský studiował medycynę na Uniwersytecie Karola w Pradze. Od 1899 pracował w praskiej klinice psychiatrycznej. W 1914 został profesorem. Podczas I wojny światowej służy dwa lata jako lekarz na froncie, jednak po zawale serca stał się niezdolny do służby. Po wojnie pracował jako psychiatra w szpitalu wojskowym (Vojenská nemocnice). Zmarł z powodu choroby niedokrwiennej serca. Został pochowany na cmentarzu Malvazinky.
Upamiętniony został nazwą choroby Jansky’ego-Bielschowsky’ego.

</doc>
<doc id="1294145" url="https://pl.wikipedia.org/wiki?curid=1294145" title="Bolesław Urbański">
Bolesław Urbański

Bolesław Urbański (ur. 11 października 1918, zm. 10 marca 2004) – profesor zwyczajny Uniwersytetu Muzycznego Fryderyka Chopina w Warszawie, inżynier, przez ponad 45 lat związany z Wydziałem Reżyserii Dźwięku.
Życiorys.
Syn Sylwestra. Był dyrektorem Centralnego Laboratorium Polskiego Radia.
Był autorem wielu publikacji i książek popularnonaukowych z zakresu technik realizacji i obróbki dźwięku.
Pochowany na Cmentarzu Rakowickim w Krakowie (kwatera XXXIII-zach.-10). 

</doc>
<doc id="1294146" url="https://pl.wikipedia.org/wiki?curid=1294146" title="Pułk białocerkiewski">
Pułk białocerkiewski

Pułk białocerkiewski – jednostka podziału administracyjno-terytorialnego i wojskowego Hetmanatu, funkcjonująca w latach 1625–1659. Miastem pułkowym była Biała Cerkiew.
Pułk został utworzony w 1625 po zawarciu ugody kurukowskiej, jako pułk kozaków rejestrowych.
Pułkownicy.
Oprócz nich pułkownikami byli: Mychajło Hromyka, Sawa Moskalenko (nakaźny), S. Poloweć, Danyło Hyrja (nakaźny), A. Położnyj (nakaźny), Jakiw Liutorenko, Makar Moskalenko, I. Sułymenko (nakaźny), Iwan Krawczenko. Ich lata dowodzenia nie są znane.
Terytorium.
Pułk zajmował jeden z większych obszarów pułkowych na Prawobrzeżnej Ukrainie. Na wschodzie graniczył z kijowskim, na południu z korsuńskim, na zachodzie z humańskim i winnickim. Terytorium pułku nie było stałe.
Według rejestru z 1649 w pułku istniało 23 sotnie, których siedzibami były: Biała Cerkiew, Czarny Kamienec, Hermaniwka, Kamianyj Brod, Fastów, Wołchowec, Bojarka, Antoniew, Torczyca, Piatihorje, Skwira, Didiwszczyna, Karabczew, Pawołocz, Chodorków, Iwnycia, Byszewo, Wołodija, Wilie, Brusiłow, Rożewo, Wojtasziwka, Korostyszewo, które liczyły w sumie 2990 Kozaków, a na obszarze pułku znajdowało się 22 większe osiedla.
W 1651 wschodnia część pułku (Pawołocz, Skwira, Antoniw, Torczycia) została włączona do pułku pawołockiego.
Według spisu z 1654 pułk liczył 19 miast i miasteczek (m.in. Fastów, Bojarka, Stawyszcze, Wołodarka, Szawułycha, Bohusław, Rokytne), w których żyło 6668 Kozaków i mieszczan. Główną masę ludności pułku stanowili chłopi (pospólstwo – czerń). W tym czasie istniało 18 sotni, których miastami sotennymi były: Biała Cerkiew, Bojarka, Hermaniwka, Kamianyj Brid, Kowszuwata, Łesewyczi, Nastaszka, Wilchowec, Syniawka, Stawyszcze, Trylisy, Fastiw, Czornyj Kamianeć, Szawułycha.
Pułk brał udział w bitwie pod Batohem i w innych bitwach powstania Chmielnickiego.
Po rozejmie andruszowskim powtórnie powrócił pod dowództwo polskie.
W czasach Ruiny w końcu lat 70. XVII wieku w związku ze spustoszeniami, działalność pułku zanikła.
Został odnowiony przez Semena Palija w 1702 jako "pułk fastowski", w tym samym roku został z powrotem przemianowany na białocerkiewski.
Według podpisanego traktatu pruckiego Ukraina Prawobrzeżna powróciła pod władzę Polski, a pułk w 1712 zlikwidowano. Większość kozaków pułku przeniosła się na Lewobrzeżną Ukrainę.

</doc>
<doc id="1294147" url="https://pl.wikipedia.org/wiki?curid=1294147" title="Klęska głodu w Etiopii">
Klęska głodu w Etiopii



</doc>
<doc id="1294148" url="https://pl.wikipedia.org/wiki?curid=1294148" title="Augsburger Straße (stacja metra)">
Augsburger Straße (stacja metra)

Augsburger Straße - stacja metra w Berlinie, w dzielnicy Charlottenburg, w okręgu administracyjnym Charlottenburg-Wilmersdorf na linii U3. Stacja została otwarta w 1961.

</doc>
<doc id="1294151" url="https://pl.wikipedia.org/wiki?curid=1294151" title="Niebiańskie dni">
Niebiańskie dni

Niebiańskie dni – amerykański film obyczajowy z 1978 roku w reżyserii Terrence’a Malicka.
Fabuła.
Jest rok 1916. Bill, pracownik stalowni w Chicago, po kłótni z szefem ucieka do Teksasu. Wraz z nim jadą jego młodsza siostra Linda i narzeczona Abby. Cała trójka rozpoczyna pracę na plantacji bogatego, ale bardzo chorego farmera. Ten, myśląc, że Abby to siostra Billa, zakochuje się w niej i proponuje małżeństwo. Widząc w tej propozycji szansę ucieczki od ubóstwa, Bill namawia narzeczoną, żeby wyszła za farmera.
Nagrody i nominacje.
Oscary za rok 1978
Złote Globy 1978
Nagrody BAFTA 1979
MFF w Cannes 1978

</doc>
<doc id="1294152" url="https://pl.wikipedia.org/wiki?curid=1294152" title="Spichernstraße">
Spichernstraße

Spichernstraße - stacja metra w Berlinie, w dzielnicy Wilmersdorf, w okręgu administracyjnym Charlottenburg-Wilmersdorf na linii U3 i U9. Stacja została otwarta w 1959.

</doc>
<doc id="1294157" url="https://pl.wikipedia.org/wiki?curid=1294157" title="Herakliusz Lubomirski jako Amor">
Herakliusz Lubomirski jako Amor



</doc>
<doc id="1294161" url="https://pl.wikipedia.org/wiki?curid=1294161" title="Kumpel do bicia">
Kumpel do bicia

Kumpel do bicia – amerykańska tragikomedia z 1999 roku.

</doc>
<doc id="1294164" url="https://pl.wikipedia.org/wiki?curid=1294164" title="Starorobociańska Rówień">
Starorobociańska Rówień

Starorobociańska Rówień – dość płaskie, pochyłe dno (ok. 1330–1390 m n.p.m.) górnej części Doliny Starorobociańskiej w Tatrach Zachodnich. Po wschodniej stronie spływa Starorobociański Potok. W zachodnich zboczach znajdują się strome Dudowe Turnie ze żlebami Mała Szczerba i Wielka Szczerba, od strony wschodniej ze stoków Ornaku opadają do Starorobociańskiej Równi żleb Graniczniak i Żleb na Przełęcz. Dawniej rówień wchodziła w skład Hali Stara Robota, stały na niej szałasy i była wypasana. Po zaprzestaniu wypasu i włączeniu tego obszaru do Tatrzańskiego Parku Narodowego zarasta stopniowo lasem.
Na stoku Starorobociańskiej Równi od 1938 r. działało małe, prywatne schronisko na Starorobociańskiej Równi.
Z rzadkich roślin występuje mietlica alpejska – gatunek w Polsce występujący tylko w Tatrach i to na nielicznych stanowiskach.

</doc>
<doc id="1294167" url="https://pl.wikipedia.org/wiki?curid=1294167" title="Stanisław Tymoteusz Trojanowski">
Stanisław Tymoteusz Trojanowski

Stanisław Tymoteusz Trojanowski OFMConv (ur. 29 lipca 1908 w Sadłowie, zm. 28 lutego 1942 w Auschwitz) – polski brat zakonny zakonu franciszkanów z Niepokalanowa, błogosławiony Kościoła katolickiego.
Życiorys.
Urodził się w ubogiej rodzinie we wsi Sadłowo. Ojciec osierocił rodzinę w czasie I wojny światowej co zmusiło Stanisława do podjęcia pracy zarobkowej w celu utrzymania matki i trzech braci.
Przyjął sakrament bierzmowania z rąk arcybiskupa Juliana Nowowiejskiego, a 5 marca 1930 r. został przyjęty przez św Maksymiliana Marie Kolbego jako kandydat do zakonu w Niepokalanowie. 6 stycznia 1931 roku został przyjęty do nowicjatu i przyjął imię Tymoteusz. 2 lutego 1935 roku złożył pierwsze śluby zakonne, a 11 lutego 1938 r. złożył śluby wieczyste.
Całe życie zakonne spędził w Niepokalanowie zajmując się wysyłką „Rycerza Niepokalanej”, zaopatrzeniem, pracując w dziale rolniczym i koszykarskim, oraz jako opiekun chorych braci w infirmerii. O. Maksymilian darzył go wielkim zaufaniem.
Po wkroczeniu okupantów do Niepokalanowa został aresztowany 14 października 1941 roku i przewieziony z grupą współbraci na Pawiak, a następnie do obozu Auschwitz-Birkenau, gdzie głodzony, bity i zamęczony katorżniczą pracą zmarł na zapalenie płuc 28 lutego 1942 r., jako numer 25431.
Jego życiowym mottem było:
26 maja 1994 r. ogłoszono br. Tymoteusza Sługą Bożym.
Beatyfikował go papież Jan Paweł II 13 czerwca w Warszawie w grupie 108 błogosławionych męczenników.

</doc>
<doc id="1294177" url="https://pl.wikipedia.org/wiki?curid=1294177" title="Pod prąd (film 2005)">
Pod prąd (film 2005)

Hustle &amp; Flow – amerykański kryminał z 2005 roku.
Nagrody i nominacje (wybrane).
Oscary za rok 2005
Złote Globy 2005
Nagroda Satelita 2005

</doc>
<doc id="1294181" url="https://pl.wikipedia.org/wiki?curid=1294181" title="Halle Zoo">
Halle Zoo

Halle Zoo – przystanek kolejowy w Halle, w kraju związkowym Saksonia-Anhalt, w Niemczech. Znajduje się tu 1 peron.

</doc>
<doc id="1294186" url="https://pl.wikipedia.org/wiki?curid=1294186" title="Birhan Woldu">
Birhan Woldu

Birhan Woldu (ur. ok. 1981) – Etiopka, która została pokazana na koncercie Live Aid w 1985 roku w nagraniu kanadyjskiego reportera Briana Stewarta jako dziecko umierające w czasie klęski głodu w Etiopii i zyskała przez to smutną sławę jako „twarz głodu” ("the face of the famine"). 
Jej matka i siostra zmarły z głodu, Woldu i jej ojciec przeżyli.
Kiedy Birhan wykazała się wbrew wszelkim oczekiwaniom silną wolą przeżycia, jej ojcu Ato wraz z pielęgniarkami udało się ją odratować. Brian Stewart sponsorował jej wykształcenie. Birhan studiowała gospodarkę rolną w koledżu, otrzymującym finansowe wsparcie z organizacji "African Children's Education Trust". 
W 2005 r. Birhan Woldu mieszkała ze swoim ojcem, macochą i siedmiorgiem rodzeństwa w kamiennej chatce w etiopskiej wiosce Kwiha wśród wzgórz wyschniętych dolin rzecznych w prowincji Tigraj – ośrodku dawnej klęski głodu. Rodzina utrzymywała się z dotacji 120 euro miesięcznie od Live Aid-Trust i z płodów rolnych, zbieranych z kawałka ziemi. Birhan Woldu planowała pomóc ojcu założyć uprawę kawy i herbaty. 
Birhan Woldu należy do Etiopskiego Kościoła Ortodoksyjnego.
W 2004 roku wystąpiła w teledysku Band Aid 20s, będącym adaptacją piosenki "Do They Know It's Christmas", śpiewanej po raz pierwszy w 1985 roku na koncertach charytatywnych na rzecz głodujących Etiopczyków. 
W 2005 roku Bob Geldof po raz kolejny pokazał reportaż Briana Stewarta na koncercie Live 8 w Londynie. Birhan Woldu pojawiła się wtedy na scenie i w swoim ojczystym języku podziękowała słuchaczom za wsparcie.

</doc>
<doc id="1294190" url="https://pl.wikipedia.org/wiki?curid=1294190" title="Chur (postać biblijna)">
Chur (postać biblijna)

Chur (hebr. חוּר) – postać biblijna z Księgi Wyjścia.
Podczas bitwy z Amalekitami pod Refidim w trakcie wędrówki Izraelitów do Ziemi Obiecanej wszedł wraz z Mojżeszem i Aaronem na szczyt wzgórza. Razem z Aaronem podtrzymywał ręce Mojżesza (Wj 17,8-12). Ponownie wspomniany podczas pobytu Mojżesza na górze Synaj, kiedy to pod jego nieobecność sprawował wraz z Aaronem przywództwo nad Izraelitami (Wj 24,14).
Według Józefa Flawiusza (Ant 3.2.4.) był mężem Miriam, zaś według tradycji rabinicznej – jej synem.
Imię Chura z plemienia Judy pojawia się także w genealogiach 1 Księgi Kronik (1Krn 2,50; 4,1; 4,4), nie wiadomo jednak czy chodzi o tę samą postać.

</doc>
<doc id="1294191" url="https://pl.wikipedia.org/wiki?curid=1294191" title="Randka na moście">
Randka na moście

Randka na moście – amerykańska komedia romantyczna z 1996 roku.

</doc>
<doc id="1294195" url="https://pl.wikipedia.org/wiki?curid=1294195" title="Horsens (stacja kolejowa)">
Horsens (stacja kolejowa)

Horsens - stacja kolejowa w Horsens, w Danii. Znajdują się tu 2 perony.

</doc>
<doc id="1294196" url="https://pl.wikipedia.org/wiki?curid=1294196" title="Dr Spikee">
Dr Spikee

Dr Spikee – album krakowskiego rapera Karramby. Wystąpili na niej tacy goście jak: Grzegorz Markowski, Andrzej Mogielnicki, Piotr Zander czy Zbigniew Hołdys.
W 1999 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album rap/hip-hop".

</doc>
<doc id="1294199" url="https://pl.wikipedia.org/wiki?curid=1294199" title="Kolekcjoner (film 1997)">
Kolekcjoner (film 1997)

Kolekcjoner – amerykański thriller na podstawie powieści Jamesa Pattersona.
Fabuła.
Detektyw z Waszyngtonu i psycholog sądowy Alex Cross (Morgan Freeman) udaje się do Durham, kiedy jego siostrzenica Naomi (Gina Kruk), studentka, zostaje uznana za zaginioną. Dowiaduje się od miejscowej policji, w tym Nicka Ruskina (Cary Elwes), że Naomi jest jedną z serii kobiet, które zniknęły. Wkrótce po jego przybyciu, jedna z kobiet zaginionych zostaje znaleziona martwa, związana przy drzewie w odludnym lesie, a wkrótce po tym, psycholog Kate McTiernan (Ashley Judd) zostaje porwana z domu.
Kiedy budzi się ze stanu pod wpływem narkotyków, Kate odkrywa, że jest przetrzymywana przez zamaskowanego człowieka nazywającego siebie Casanovą, a ona jest jedną z kilku kobiet uwięzionych w jego legowisku. Udaje jej się uciec i jest ciężko ranna, kiedy skacze ze skały do rzeki, aby uciec przed Casanovą. Po tym, jak odzyskuje siły, pomaga Crossowi w śledzeniu sadomasochistycznego porywacza. Cross stwierdza, poszukiwany jest kolekcjonerem, a nie zabójcą, chyba że jego ofiary nie będą przestrzegać jego reguł.

</doc>
<doc id="1294200" url="https://pl.wikipedia.org/wiki?curid=1294200" title="Młodzieżowa Orkiestra Dęta (Płońsk)">
Młodzieżowa Orkiestra Dęta (Płońsk)

Młodzieżowa Orkiestra Dęta – powstała w 1979 roku. Od 1997 r. przekształciła się w orkiestrę młodzieżową. W jej skład wchodzą uczniowie szkół podstawowych i średnich jak niewielkie grono osób dorosłych. Na uwagę zasługuje fakt uczestniczenia w orkiestrze muzykujących rodzin. W marcu 1999 Młodzieżowa Orkiestra Dęta została przyłączona Miejskiego Centrum Kultury w Płońsku. Od roku 1995 stanowisko kapelmistrza piastuje Leszek Kalkowski.
Orkiestra współpracuje z Państwową Szkołą Muzyczna I i II stopnia w Płońsku. Repertuar orkiestry obejmuje muzykę przede wszystkim rozrywkową, a także religijną, patriotyczną oraz marsze.
Orkiestra posiada cztery układy do musztry paradnej do melodii: Orkiestry Dęte, Tiger Rag, Holiday in Rio oraz Wiązanka w rytmie disco. W styczniu 1999 roku skład Młodzieżowej Orkiestry Dętej poszerzył się o grupę taneczno-marszową Mażoretki. Tamburmajorkami orkiestry są: Weronika Anczewska (Mistrzyni Polski)i Patrycja Bilińska.
Młodzieżowa Orkiestra Dęta może poszczycić się wieloma osiągnięciami w przeglądach i konkursach m.in. 
Młodzieżowa Orkiestra Dęta podróżuje po krajach Europy dając koncerty w takich krajach jak:
– Włochy, Niemcy, Francja, Belgia, Słowacja, Czechy i Węgry
Nieprzerwanie od 1997 roku Młodzieżowa Orkiestra Dęta gra dla mieszkańców Płońska Noworoczny Koncert Kolęd w kościele św. Maksymiliana Kolbe w Płońsku, a od 2007 Koncert pieśni patriotycznych w kościele św. Michała Archanioła w Płońsku.
Imprezą cykliczną, gdzie MOD Płońsk odgrywa główną rolę jest Parada Orkiestr Dętych, której tradycja sięga 2002 roku.

</doc>
<doc id="1294201" url="https://pl.wikipedia.org/wiki?curid=1294201" title="Orzeł (stacja kolejowa)">
Orzeł (stacja kolejowa)

Orzeł, Орёл – stacja kolejowa w mieście Orzeł, w obwodzie orłowskim, w Rosji. Znajduje się tu 6 peronów. Przed dworcem znajduje się ekologiczna figura orła, w 2008 ciemna, stworzona z gałązek brzozowych, obecnie jasna z mietelnika.

</doc>
<doc id="1294202" url="https://pl.wikipedia.org/wiki?curid=1294202" title="Rock Vatos Locos">
Rock Vatos Locos

Rock Vatos Locos – album krakowskiego rapera Karramby. Wystąpili na niej tacy goście jak: Jezoos, Dziura, 4 Real, Domi. Płytę można kupić wyłącznie na stronie wydawcy, wytwórni 3pm. Na albumie znalazł się też cover Depeche Mode „My Joy”, przygotowany przez Karrambę na płytę w hołdzie tej grupie.

</doc>
<doc id="1294205" url="https://pl.wikipedia.org/wiki?curid=1294205" title="Boquerón">
Boquerón

Boquerón – jeden z departamentów Paragwaju, położony w zachodniej części kraju. Od zachodu graniczy z Boliwią (departamenty Santa Cruz, Chuquisaca i Tarija), a od południa z Argentyną (prowincje Salta i Formosa. Stolicą jest Filadelfia. Departament ten sąsiaduje z 2 departamentami: Alto Paraguay i Presidente Hayes.
W 2002 roku departament zamieszkiwało 45 617 mieszkańców natomiast w 2021 ponad 68 tysięcy mieszkańców. Mediana wieku wynosi 27 lat a średnia długość życia wynosi 77 lat dla kobiet i 71 dla mężczyzn.
W Boquerón zamieszkała spora liczba niemieckojęzycznych mennonitów. Założyli oni kolonie Fernheim, Menno i Neuland oraz miasta Loma Plata i Filadelfia. Stanowią one najstarsze osiedla mennonickie w Paragwaju. Pozostałe ważniejsze miasta regionu to: Mariscal Estigarribia, General Eugenio A. Garay i Doctor Pedro P. Peña.
Pomimo że Region Zachodni zamieszkuje tylko 2% Paragwajczyków, produkują 65% mleka i mięsa wołowego w skali kraju. Producentami są w większości mennonici.
W 1992 roku Boquerón połączył się z departamentem Neuva Asunción. Efektywnie odbudowywany po II wojnie światowej. Z tego powodu stolicę przeniesiono z Doctor Pedro P. Peña do Filadelfii.
Dzieli się na 3 dystrykty:

</doc>
<doc id="1294206" url="https://pl.wikipedia.org/wiki?curid=1294206" title="Darmstadt-Eberstadt (stacja kolejowa)">
Darmstadt-Eberstadt (stacja kolejowa)

Darmstadt-Eberstadt – stacja kolejowa w dzielnicy Eberstadt miasta Darmstadt, w kraju związkowym Hesja, w Niemczech. Znajdują się tu 2 perony.

</doc>
<doc id="1294212" url="https://pl.wikipedia.org/wiki?curid=1294212" title="Rüsselsheim (stacja kolejowa)">
Rüsselsheim (stacja kolejowa)

Rüsselsheim – stacja kolejowa w Rüsselsheim am Main, w kraju związkowym Hesja, w Niemczech. Znajdują się tu 2 perony.

</doc>
<doc id="1294213" url="https://pl.wikipedia.org/wiki?curid=1294213" title="Katedra w Brukseli">
Katedra w Brukseli



</doc>
<doc id="1294214" url="https://pl.wikipedia.org/wiki?curid=1294214" title="Zawias">
Zawias

Zawias – okucie umożliwiające ruch, składające się zazwyczaj z dwóch członów połączonych przegubowo, z których jeden jest przytwierdzony do skrzydła (okna, drzwi), drugi do ościeżnicy lub bezpośrednio do wewnętrznej powierzchni otworu drzwiowego.

</doc>
<doc id="1294215" url="https://pl.wikipedia.org/wiki?curid=1294215" title="Aleksander Kryczyński">
Aleksander Kryczyński

Aleksander Kryczyński (zm. 1673 w Barze) – tatarski wojskowy, rotmistrz chorągwi jazdy tatarskiej, najpierw po stronie Rzeczypospolitej, a następnie od 1672 po stronie Imperium osmańskiego.
W 1653 roku był towarzyszem w chorągwi tatarskiej Jeremiego Wiśniowieckiego. W 1654 roku został rotmistrzem tatarskiej chorągwi koronnej.
Uczestnik działań zbrojnych okresu powstania Chmielnickiego i wojny polsko-tureckiej 1672-1676.
Bej twierdzy w Barze, zamordowany w 1673 przez uczestników propolskiego buntu Tatarów. Władzę na barskim zamku objął wówczas jego syn.
Dzieje Kryczyńskiego mogły dostarczyć Henrykowi Sienkiewiczowi inspiracji do stworzenia postaci Azji Tuhajbejowicza.

</doc>
<doc id="1294217" url="https://pl.wikipedia.org/wiki?curid=1294217" title="Gare d’Arcueil – Cachan">
Gare d’Arcueil – Cachan

Gare d’Arcueil – Cachan – stacja kolejowa RER B w Cachan, obsługująca także Arcueil, w regionie Île-de-France, we Francji. Znajdują się tu 2 perony.

</doc>
<doc id="1294218" url="https://pl.wikipedia.org/wiki?curid=1294218" title="Order Zasługi dla Ojczyzny (NRD)">
Order Zasługi dla Ojczyzny (NRD)

Order Zasługi dla Ojczyzny (niem. "Vaterländischer Verdienstorden") – odznaczenie państwowe nadawane w latach 1954–1990 w Niemieckiej Republice Demokratycznej.
Historia.
Order został ustanowiony 21 kwietnia 1954 przez Radę Państwa Niemieckiej Republiki Demokratycznej. Nadawany był przez Przewodniczącego Rady Państwa NRD "za zasługi dla niemieckiego i międzynarodowego ruchu robotniczego, zasługi przy budowie i wzmacnianiu NRD, zasługi dla walki o pokój". Otrzymać go mogły zarówno osoby prywatne jak zakłady pracy, kombinaty, socjalistyczne spółdzielnie, jednostki sił zbrojnych, miasta i gminy.
Order był podzielony na trzy klasy:
15 kwietnia 1965 stworzono dla niego dodatkową dekorację nadawaną jako szczególne wyróżnienie, tzw. "Ehrenspange" – zawieszkę w postaci liści dębowych.
Przy nadaniach dla grup poniżej 10 osób każda z nich otrzymywała własną oznakę. Do 1974 z nadaniem orderu osobom prywatnym związana była roczna renta. Osoby odznaczone I, II i III klasą otrzymywały odpowiednio: 1000, 500 lub 250 marek. Po 1974 nowo odznaczonym wypłacano już tylko jednorazową premię w wysokości 10000, 5000 lub 2500 marek, ale pozostawiono renty osobom odznaczonym przed 1974.
Oznaka.
Oznaką orderu była gwiazda z 10 pękami promieni. Na jej awersie znajdował się medalion z godłem NRD, przy I i II klasie umieszczony w emaliowanym na czerwono polu. Rewers był gładki, bez napisów. Order noszony był na lewej piersi na prostokątnej klamerce (będącej też baretką orderu) z gałązkami dębowymi poniżej, z nałożoną wstążką z czarno-czerwono-złotych poziomych pasków. Posiadacze „liści dębowych” nosili odznaczenie na dwóch stylizowanych gałązkach dębowych jako zawieszce, bez klamerki ze wstążką.
Gwiazdy orderowe I i II klasy do 1974 wykonywano w złocie lub srebrze, później już tylko w pozłacanym lub posrebrzanym tombaku.
Odznaczeni.
Niektórzy wyróżnieni Orderem Zasługi dla Ojczyzny:

</doc>
<doc id="1294223" url="https://pl.wikipedia.org/wiki?curid=1294223" title="Air Poland">
Air Poland

Air Poland (dawniej Air Italy Polska) – polskie czarterowe linie lotnicze, należące do grupy Swiss Capital Holding AG, działające od lutego 2007 do kwietnia 2012 roku. Ich bazą był port lotniczy Warszawa-Okęcie. Linia ogłosiła bankructwo 26 kwietnia 2012 po tym, jak główny udziałowiec nie wywiązał się ze swych zobowiązań wobec Air Poland.
Historia.
Linia powstała w 2007 roku z inicjatywy Air Italy Group. Do jej floty należał samolot Boeing 757-200 o numerze rejestracyjnym EI-IGC (obecnie samolot powrócił do Air Italy). W sezonie letnim 2008 linia obsługiwała połączenia także na wynajętym od linii Astraueus Boeingu 757-200 (numer rejestracyjny G-OPJB).
W związku z rozwojem linii podjęto decyzję o zmianie nazwy z Air Italy Polska na Air Poland.
Od maja 2011 linia miała obsługiwać regularne połączenia z Krakowa, Pragi i Budapesztu do Chicago i Hamilton. Połączenia te miały być obsługiwane Boeingiem 767-200. W dniu 17 maja 2011 ogłoszono zawieszenie tych połączeń z powodu zrzeczenia się licencji do prowadzenia działalności gospodarczej przez kanadyjskie biuro podróży Panorama Travel &amp; Tours, które zajmowało się obsługą połączeń i sprzedażą biletów.
11 lutego 2012 całościowy pakiet Air Poland zakupił Swiss Capital Holding. Pierwszym krokiem było podniesienie kapitału zakładowego o 11,5 miliona złotych, co miało umożliwić pozyskanie samolotu szerokokadłubowego oraz kolejnego Boeinga 737-800. Pieniądze jednak nie wpłynęły na konto przewoźnika, nastąpiły roszady własnościowo-inwestycyjne, pojawił się nowy inwestor P. Dariusz Paszke. Firma bezskutecznie starała się wrócić na rynek lotniczy.

</doc>
<doc id="1294224" url="https://pl.wikipedia.org/wiki?curid=1294224" title="FitTV">
FitTV

FitTV amerykański kanał telewizyjny należący do Discovery Communications, poświęcony głównie ćwiczeniom fitness. Prezenterami stacji są takie gwiazdy fitness, jak: Friedrich Cathe, Mann Sharon, Henner Marilu, Webb Tamilee i inni.
Kanał rozpoczął działalność w 1993 roku jako "Cable Health Club" przez ABC Family. W 1999 roku kanał kupiła spółka Fox Cable Networks i przemianowała na "The Health Network". W sierpniu 2001 spółka Discovery Communications kupiła kanał za 255 milionów dolarów i po raz kolejny została zmieniona jego nazwa - tym razem na FitTV.

</doc>
<doc id="1294228" url="https://pl.wikipedia.org/wiki?curid=1294228" title="Choroba Nasu-Hakoli">
Choroba Nasu-Hakoli

Choroba Nasu-Hakoli ("otępienie przedstarcze z torbielami kostnymi, wielotorbielowata tłuszczowo-błoniasta osteodysplazja ze stwardniajacą leukoencefalopatią, ang. polycystic lipomembranous osteodysplasia with sclerosing leukoencephalopathy, PLOSL, Nasu-Hakola disease") – rzadka uwarunkowana genetycznie choroba, objawiająca się nieprawidłowościami w ośrodkowym układzie nerwowym, tkance tłuszczowej i kościach. Schorzenie opisali, niezależnie od siebie, Fin Panu Hakola i Japończyk T. Nasu i wsp. Dziedziczenie jest autosomalne recesywne.
Objawy i przebieg.
Początek choroby zazwyczaj ma miejsce w 3. dekadzie życia. Najczęstsze objawy to:

</doc>
<doc id="1294229" url="https://pl.wikipedia.org/wiki?curid=1294229" title="Zuiho">
Zuiho



</doc>
<doc id="1294232" url="https://pl.wikipedia.org/wiki?curid=1294232" title="Hussejn Murawski">
Hussejn Murawski

Hussejn Murawski – tatarski wojskowy, rotmistrz chorągwi jazdy tatarskiej, najpierw po stronie Rzeczypospolitej, a następnie od 1672 po stronie Imperium osmańskiego, od 1674, już za Jana III Sobieskiego, znowu po stronie Rzeczypospolitej, od połowy 1675 znowu po stronie Imperium osmańskiego.
Uczestnik działań zbrojnych okresu wojny polsko-kozacko-tatarskiej 1666–1671.
W 1672 przeszedł na stronę Turcji. Został bejem twierdzy w Barze na Podolu.
12 listopada 1674, po 4 dniach oblężenia, poddał twierdzę królowi Janowi III Sobieskiemu i wrócił wraz ze wszystkimi Tatarami na służbę Rzeczypospolitej .
W styczniu 1675 król Sobieski wysłał Hussejna Murawskiego i pułkownika Jana Greba z poselstwem do chana krymskiego Selima I Gireja, proponując wykupienie Kamieńca za stałą coroczną opłatę i gwarancję nietykalności wszystkich meczetów w Rzeczypospolitej.
Rozmowy w stolicy chanatu - Bakczysaraju trwały pół roku, jednak pochopnie obdarzony zaufaniem królewskim bej Murawski ponownie przeszedł na stronę turecką. Toczone pertraktacje zakończyły się fiaskiem.

</doc>
<doc id="1294242" url="https://pl.wikipedia.org/wiki?curid=1294242" title="Krwawy Miecz">
Krwawy Miecz



</doc>
<doc id="1294243" url="https://pl.wikipedia.org/wiki?curid=1294243" title="PTE">
PTE



</doc>
<doc id="1294244" url="https://pl.wikipedia.org/wiki?curid=1294244" title="Pearson Language Tests">
Pearson Language Tests



</doc>
<doc id="1294248" url="https://pl.wikipedia.org/wiki?curid=1294248" title="Cefr">
Cefr



</doc>
<doc id="1294249" url="https://pl.wikipedia.org/wiki?curid=1294249" title="CEFR">
CEFR



</doc>
<doc id="1294252" url="https://pl.wikipedia.org/wiki?curid=1294252" title="Wordfast">
Wordfast

Wordfast – producent oprogramowania służącego do tworzenia i zarządzania pamięcią tłumaczeń (ang. Translation Memory). Oprogramowanie służące do zarządzania pamięciami tłumaczeń oferowane przez Wordfast działa na wszystkich platformach systemowych i wykorzystywane jest przez tłumaczy niezależnych, firmy profesjonalnie świadczące usługi językowe oraz międzynarodowe korporacje, a obecnie posiada ponad 20 tys. aktywnych zastosowań na rynku.
Historia.
Firma Wordfast została założona w 1999 w Paryżu, we Francji przez Yves Champolliona. Champollion ma ponad 25 lat doświadczenia jako tłumacz niezależny, menedżer projektów tłumaczeń oraz konsultant z dziedziny tłumaczenia i lokalizacji. Yves Champollion jest potomkiem egiptologa, Jeana-François Champolliona, któremu przypisuje się rozszyfrowanie tekstu wyrytego na Kamieniu z Rosetty.
W 1999 roku Yves Champollion opracował oryginalne oprogramowanie Wordfast, które składało się z zestawu makr, działających w obrębie programu Microsoft Word w wersji 97 lub wyższej. Do końca roku 2002, narzędzie to (obecnie znane jako Wordfast Classic) było oprogramowaniem darmowym. Dzięki rozgłosowi, Wordfast z czasem stał się drugim najczęściej używanym przez tłumaczy programem do zarządzania pamięciami tłumaczeń.
W styczniu 2009 roku Wordfast wydał program do tłumaczenia Wordfast Translation Studio, w którego skład wchodzą Wordfast Classic oraz Wordfast Professional – samodzielne narzędzie do zarządzania pamięciami tłumaczeń oparte na silniku Java.
Produkty.
Wordfast oferuje program do tłumaczenia Wordfast Translation Studio (WFTS). Po zakupie licencji użytkownicy WFTS uzyskują dostęp do:
Dodatkowe produkty:
Obsługiwane formaty dokumentów źródłowych.
Wordfast Classic obsługuje następujące formaty plików: wszystkie typy formatów odczytywane przez Microsoft Word, w tym pliki tekstowe, dokumenty Word (DOC), Microsoft Excel (XLS), PowerPoint (PPT), Rich Text Format (RTF), oraz dokumenty w formatach RTF i HTML zawierające znaczniki (tagi). Format OpenDocument nie jest bezpośrednio obsługiwany, ponieważ obecne wersje Microsoft Word nie posiadają filtrów pozwalających na import plików typu OpenDocument.
Wordfast Pro obsługuje dokumenty Word (DOC), Microsoft Excel (XLS), PowerPoint (PPT), HTML, XML, ASP, JSP, Java oraz InDesign (INX).
Obsługiwane pamięci tłumaczeń oraz formaty glosariuszy.
Plik pamięci tłumaczeń tworzonej w programach Wordfast Classic oraz Wordfast Pro to zwykły plik tekstowy, w którym tekst rozdzielony jest za pomocą tabulatorów. Plik ten można otwierać i edytować w edytorze tekstu. Wordfast pozwala również na import i eksport plików w formacie TMX w celu wymiany danych zapisanych w pamięci tłumaczeń utworzonej przy pomocy innego szeroko dostępnego narzędzia typu CAT (ang. Computer Assisted Translation – tłumaczenie wspomagane komputerowo).
Maksymalna liczba segmentów zapisanych w pamięci tłumaczeń wynosi jeden milion. Kolejność wyświetlania danych zapisanych w pamięci tłumaczeń i glosariuszach może zostać odwrócona, co pozwala zamienić kolejność języka źródłowego i docelowego.
Wordfast może wykorzystywać dane pochodzące z pamięci tłumaczeń przechowywanych na serwerze a także pobierać dane z narzędzi wykonujących tłumaczenia maszynowe (w tym narzędzia działające w trybie on-line takie jak Tłumacz Google).
Glosariusz programu Wordfast to zwykły plik tekstowy,w którym tekst jest rozdzielony za pomocą tabulatorów. Wordfast Pro importuje także pliki w formacie TBX.
Maksymalna liczba rekordów w glosariuszu wynosi 250 tys., jednak jako rezultaty wyszukiwania wyświetlane są tylko pierwsze 32 tys. linii.
Dokumentacja.
Pełna instrukcja obsługi programu Wordfast Classic jest dostępna do pobrania ze strony internetowej firmy Wordfast. Materiały i nagrania szkoleniowe są dostępne bezpłatnie w Internecie.
Na głównej stronie programu Wordfast dostępna jest także pomoc dotycząca obsługi programu Wordfast Pro wraz z samouczkami w postaci filmów video.
Wraz z zakupem licencji, Wordfast oferuje użytkownikom darmową pomoc techniczną na okres jednego roku. Po upływie tego czasu pomoc techniczną można uzyskać po dokonaniu dodatkowej opłaty.

</doc>
<doc id="1294258" url="https://pl.wikipedia.org/wiki?curid=1294258" title="Jil Silberstein">
Jil Silberstein

Jil Silberstein (ur. w 1948 r. w Paryżu) – szwajcarski poeta, eseista, krytyk literacki i tłumacz literatury pięknej. Mieszka w Szwajcarii.

</doc>
<doc id="1294259" url="https://pl.wikipedia.org/wiki?curid=1294259" title="Papio ursinus">
Papio ursinus



</doc>
<doc id="1294262" url="https://pl.wikipedia.org/wiki?curid=1294262" title="Scandinavian Nights">
Scandinavian Nights

Scandinavian Nights – koncertowy album zespołu Deep Purple zarejestrowany w Sztokholmie przez Szwedzkie Radio dla audycji zatytułowanej "Tonkraft". Nagranie odbyło się w sali koncertowej Konserthuset (Stockholm Concert Hall) 12 listopada 1970, ale nie zostało wydane aż do roku 1988.
Taśmy ponownie zostały zmiksowane przez Toma Leadera w Angel Studios. Album ten jest pierwszym przykładem wczesnej linii Mk II z bardzo dynamiczną muzyką.
Amerykańskie wydanie CD zatytułowane było Live and Rare, natomiast europejski podwójny album winylowy oraz wydanie CD zatytułowane zostały "Scandinavian Nights". Europejska wersja winylowa zawierała booklet wydany w ograniczonym nakładzie.
Czas utworów podany na europejskim winylu oraz CD jest rzeczywistym czasem utworów (nie wliczono przerw między nimi), natomiast na amerykańskim wydaniu CD przerwy zostały wliczone. Aby dopasować koncert do wersji winylowej oryginalna kolejność utworów została zmieniona, w takiej też postaci przeniesiona do wersji CD i wydana 10 kwietnia 2001.
Prawidłowa kolejność utworów przywrócona została dopiero na płycie Live in Stockholm wydanej 4 kwietnia 2005.
Lista utworów.
Różne wydania CD z różnymi czasami.
Wszystkie utwory, z wyjątkiem opisanych skomponowali Ian Gillan, Ritchie Blackmore, Roger Glover, Jon Lord i Ian Paice.

</doc>
<doc id="1294263" url="https://pl.wikipedia.org/wiki?curid=1294263" title="Obrona Baru">
Obrona Baru



</doc>
<doc id="1294265" url="https://pl.wikipedia.org/wiki?curid=1294265" title="Oblężenie Baru">
Oblężenie Baru



</doc>
<doc id="1294267" url="https://pl.wikipedia.org/wiki?curid=1294267" title="Gusinoje">
Gusinoje

Gusinoje (ros. Гусиное; bur. Галута нуур, "Galuta nuur") – słodkowodne jezioro w Azji, położone na terytorium Buriacji w Rosji (Syberia).
Długość 24 km, powierzchnia 163 km², głębokość do 28 m. Na północno-wschodnim brzegu jeziora leży miejscowość Gusinooziorsk.
Na przełomie lipca i sierpnia 1921 w rejonie jeziora doszło do walk między armią Białych Rosjan i Mongołów pod wodzą barona Ungerna a wojskami bolszewickimi. Choć początkowo w bitwie nad Gusinoje wojska Ungerna rozbiły batalion bolszewicki, to wobec koncentracji wojsk Czerwonych Ungern musiał się wycofać, ponosząc porażkę 5 VIII w rejonie wioski Nowodmitrijewka na południe od Gusinoje.

</doc>
<doc id="1294271" url="https://pl.wikipedia.org/wiki?curid=1294271" title="Rajd Arsenał">
Rajd Arsenał

Rajd Arsenał – ogólnopolski rajd harcerski organizowany przez Hufiec ZHP Warszawa-Mokotów. 
Rajd upamiętnia akcję odbicia Jana Bytnara („Rudego”) z rąk Gestapo 26 marca 1943 w akcji pod Arsenałem. Obok tematyki historycznej porusza ważne i aktualne problemy społeczne. Pierwszy Rajd Arsenał odbył się w 1971 roku i był przeznaczony dla środowisk mokotowskich. Od 1974 roku na rajd zapraszane były drużyny związane z Szarymi Szeregami spoza hufca, ale z macierzystej Chorągwi Stołecznej. Od 1976 roku rajd zaczął mieć charakter imprezy ogólnopolskiej.
Kalendarium.
Hasła oraz komendanci kolejnych Rajdów Arsenał:

</doc>
<doc id="1294278" url="https://pl.wikipedia.org/wiki?curid=1294278" title="Wybory parlamentarne na Litwie w 2008 roku">
Wybory parlamentarne na Litwie w 2008 roku

Wybory parlamentarne na Litwie w 2008 roku odbyły się 12 października. Wraz z nimi przeprowadzone zostało referendum w sprawie Ignalińskiej Elektrowni Jądrowej. 26 października odbyła się II tura wyborów w okręgach jednomandatowych.
Zgodnie z art. 57 oraz art. 82 pkt. 20 Konstytucji Republiki Litewskiej Prezydent zarządza wybory do Sejmu w drugą niedzielę października roku, w którym wygasa kadencja członków Sejmu. Kadencja obecnego Sejmu, wybranego w wyborach parlamentarnych w 2004 upływa 15 listopada 2008.
2 kwietnia 2008 prezydent Valdas Adamkus wydał zarządzenie określające datę wyborów do Sejmu na niedzielę 12 października 2008.
Według oficjalnych wyników ogłoszonych 19 października, wybory w okręgu wielomandatowym wygrał prawicowy Związek Ojczyzny – Litewscy Chrześcijańscy Demokraci, który uzyskał 19,72% głosów, wyprzedzając nowo powstałą Partię Odrodzenia Narodowego (15,09%) i partię Porządek i Sprawiedliwość (12,68%). Rządząca Litewska Partia Socjaldemokratyczna uplasowała się na czwartym miejscu, uzyskując 11,72%. Do Sejmu nie weszły m.in. Akcja Wyborcza Polaków na Litwie, Litewski Ludowy Związek Chłopski i Nowy Związek (Socjalliberałowie), które nie przekroczyły progu wyborczego. Frekwencja wyniosła 48,59%.
Wybory w okręgach jednomandatowych zostały rozstrzygnięte jedynie w trzech okręgach: mandaty uzyskali dwaj kandydaci socjaldemokratyczni: Zigmantas Balčytis i Algirdas Butkevičius oraz lider AWPL Waldemar Tomaszewski.
W II turze głosowania w pozostałych 68 okręgach jednomandatowych, która odbyła się 26 października zwycięstwo odniósł Związek Ojczyzny. Według oficjalnych wyników jego kandydaci zdobyli 27 mandatów. Na drugim miejscu znalazła się partia socjaldemokratyczna z 13 mandatami. Pojedyncze miejsca w parlamencie zdobyły również ugrupowania, które w wyborach większościowych nie przekroczyły progu wyborczego (LVLS, AWPL i Nowy Związek). Frekwencja w II turze wyniosła 32,30%.
27 października liderzy Związku Ojczyzny, Partii Odrodzenia Narodowego, Ruchu Liberalnego oraz Związku Liberałów i Centrum zawarli porozumienie o utworzeniu koalicji. Koalicyjnym kandydatem do objęcia stanowiska premiera został przewodniczący Związku Ojczyzny Andrius Kubilius.
Podstawa prawna.
W Sejmie litewskim zasiada 141 posłów. Zgodnie z Konstytucją Republiki Litewskiej posłowie na Sejm są wybierani na 4 lata w głosowaniu tajnym przeprowadzonym na podstawie powszechnego, równego i bezpośredniego prawa wyborczego. Na członka Sejmu może być wybrany obywatel Republiki Litewskiej, którego nie wiąże przysięga lub zobowiązanie wobec innego państwa, oraz który w dniu wyborów ukończył 25 lat i stale mieszka na Litwie.
Na podstawie art. 1 oraz art. 9 Ustawy o wyborach do Sejmu z 9 lipca 1992 posłowie wybierani są w systemie mieszanym: 71 posłów wybieranych jest w okręgach jednomandatowych według ordynacji większościowej, a 70 posłów w jednym okręgu wielomandatowym, obejmującym terytorium całej Litwy, według ordynacji proporcjonalnej.
Zgodnie z prawem wybory w okręgu wielomandatowym są ważne, jeśli wzięło w nich udział ponad 25% wyborców. Próg wyborczy dla partii wynosi 5%, a dla koalicji 7%. W okręgu jednomandatowym za wybranego uznaje się kandydata, który zdobył ponad połowę głosów, pod warunkiem, że w wyborach w tym okręgu uczestniczył nie mniej niż 40% wyborców. W okręgach, w których żaden kandydat nie uzyskał większości organizuje się dwa tygodnie później II turę wyborów, w której biorą udział dwaj kandydaci z największą liczbą głosów zdobytych w I turze.
Do głosowania uprawnionych było ponad 2,6 mln obywateli Litwy. Swój start zgłosiło łącznie 21 ugrupowań, które wystawiły łącznie ok. 1500 kandydatów.
Zarejestrowane listy kandydatów.
Kandydaci Litewskiego Związku Wolności i Litewskiego Związku Ludowego zostali wystawieni jedynie w okręgach jednomandatowych.
Wyniki.
Okręg wielomandatowy.
Wyniki wyborów w okręgu wielomandatowym (70 mandatów):
Okręgi jednomandatowe.
Wyniki wyborów w okręgach jednomandatowych:

</doc>
<doc id="1294283" url="https://pl.wikipedia.org/wiki?curid=1294283" title="Mengistu Hajle Mariam">
Mengistu Hajle Mariam



</doc>
<doc id="1294285" url="https://pl.wikipedia.org/wiki?curid=1294285" title="Droga I/23 (Czechy)">
Droga I/23 (Czechy)

Droga krajowa 23 (cz. "Silnice I/23") – droga krajowa w południowych Czechach. Łączy miasto drogę krajową nr 3 (ok.20 km. na południe od miasta Tabor) przez Jindřichův Hradec, Třebíč z autostradą D1 pod Brnem. Na krótkim odcinku w rejonie miasta Jindřichův Hradec trasa pokrywa się z drogą krajową 34 i trasą europejską E551. W latach 20 XX wieku śladem obecnej drogi nr 23 planowano budowę nowoczesnej autostrady łączącej Pilzno z Brnem.

</doc>
<doc id="1294286" url="https://pl.wikipedia.org/wiki?curid=1294286" title="Wybory parlamentarne na Litwie w 2004 roku">
Wybory parlamentarne na Litwie w 2004 roku

Wybory parlamentarne na Litwie w 2004 roku odbyły się w dwóch turach: 10 i 24 października 2004.
70 mandatów rozdzielono w okręgu większościowym z list krajowych między ugrupowania, które przekroczyły wynoszący 5% próg wyborczy, 71 posłów wybrano w okręgach jednomandatowych.
Listy krajowe wystawiło 15 ugrupowań, w tym dwa bloki – Koalicja Rolandasa Paksasa „Porządek i Sprawiedliwość” (Partia Liberalno-Demokratyczna i Litewski Związek Ludowy) oraz Koalicja Algirdasa Brazauskasa i Artūrasa Paulauskasa (Litewska Partia Socjaldemokratyczna i Nowy Związek).
Kandydaci Aliansu Rosjan startowali z ramienia Związku Partii Chłopskiej i Nowej Demokracji, a Młodej Litwy na listach KKSS. Polska Partia Ludowa wystawiła kandydatów wyłącznie w okręgach jednomandatowych.
Frekwencja w I turze wyniosła 45,93% uprawnionych do głosowania, zaś w II turze 40,21%.

</doc>
<doc id="1294288" url="https://pl.wikipedia.org/wiki?curid=1294288" title="Golf (czasopismo)">
Golf (czasopismo)

Golf – największe polskie czasopismo golfowe. Ukazuje się od 1997 roku i jest najstarszym periodykiem w Polsce piszącym o tej dyscyplinie sportu. 
W magazynie znajdują się informacje o sprzęcie golfowym, porady profesjonalistów, relacje z najważniejszych turniejów polskich i zagranicznych, sylwetki sportowców, wywiady ze znanymi graczami, golfowa moda, opisy pól golfowych, turystyka golfowa i przeróżne rankingi. Czasopismo ma także wyodrębniony dział dla kobiet-golfistek.
Magazyn jest wydawany przez wydawnictwo "Mediatour", publikujące także inne materiały traktujące o golfie, m.in. "Reguły gry w Golfa" i "Golfową mapę Polski".

</doc>
<doc id="1294291" url="https://pl.wikipedia.org/wiki?curid=1294291" title="Materiał siewny">
Materiał siewny

Materiał siewny – części roślin, służące do rozmnażania. Są to części generatywne (nasiona, owoce, części owoców) oraz wegetatywne (bulwy, cebule, korzenie spichrzowe, kłącza, rozłogi). Materiał siewny musi odpowiadać określonym normom jakościowym. Np. dobre ziarno siewne zbóż powinno być wiadomej odmiany, wolne od nasion chwastów i innych zanieczyszczeń oraz od chorób i szkodników, powinno mieć wysoką zdolność i energię kiełkowania, mieć odpowiednią masę, barwę i zapach – typowe dla danego gatunku. Wartość materiału siewnego zależy w dużym stopniu od warunków pogodowych podczas zbioru oraz warunków przechowywania. 
W celu uzyskania materiału siewnego wysokiej jakości stosowane są systemy kwalifikacyjne (np. w Unii Europejskiej) gwarantujące tożsamość i czystość odmianową. W celu przeciwdziałania obniżenia plenności (wyradzaniu się roślin) zaleca się okresowo wymieniać materiał siewny na kwalifikowany, spełniający określone normy jakościowe i handlowe, zanim zostanie przeznaczony do siewu. W materiale siewnym pochodzącym z plantacji odpowiadających tym wymaganiom rozróżnia się następujące kategorie i stopnie kwalifikacji:
Kategoria elitarny
Stopnie kwalifikacji:
Kategoria kwalifikowany
Stopnie kwalifikacji:
Kategoria handlowy (H)

</doc>
<doc id="1294292" url="https://pl.wikipedia.org/wiki?curid=1294292" title="Ferocactus cylindraceus">
Ferocactus cylindraceus

Ferocactus cylindraceus – jeden z gatunków ferokaktusa pochodzący z Meksyku.
Morfologia i biologia.
Rośnie pojedynczo, nie rozgałęzia się. Jego pędy są z początku owalne, ale z czasem stają się kolumnowe. Osiąga on wysokość do 3 m i średnicę do 80 cm. Ma kulisty pokrój. Posiada 13-27 żeber koloru zielonego. Areole tego gatunku są osadzone co około 2 cm, mają ok. 1 cm długości. Wyrasta z nich 9-13 cierni bocznych, koloru czerwonego a długości 4 cm oraz 1-4 cierni środkowych o długości sięgającej do 12 cm. Kaktus kwitnie w letnie dni, dając kwiaty o kolorze żółtym lub pomarańczowym.

</doc>
<doc id="1294296" url="https://pl.wikipedia.org/wiki?curid=1294296" title="Dziedziczna neuropatia nerwu wzrokowego Lebera">
Dziedziczna neuropatia nerwu wzrokowego Lebera

Dziedziczna neuropatia nerwu wzrokowego Lebera (ang. Leber's hereditary optic neuropathy, LHON) – choroba mitochondrialna. Na obraz kliniczny LHON składa się zanik nerwów wzrokowych w wyniku zwyrodnienia komórek zwojowych siatkówki i ich aksonów. Choroba jest spowodowana różnymi mutacjami w mitochondrialnym DNA (mtDNA). Mutacje dotyczą genów: "MT-ND1", "MT-ND4", "MT-ND4L", i "MT-ND6". 95% pacjentów ma jedną z trzech mutacji: m.3460G&gt;A, m.11778G&gt;A albo m.14484T&gt;C. Chorują przede wszystkim młodzi mężczyźni; choroba ujawnia się przeważnie w 10.-20. roku życia. Częstość choroby w Wielkiej Brytanii i Finlandii szacuje się na 1:30 000-1:50 000. Inne objawy które mogą towarzyszyć chorobie to zaburzenia w układzie bodźcoprzewodzącym serca, ataksja, neuropatia obwodowa i encefalopatia; zespół taki określa się niekiedy jako LHON-plus. Schorzenie opisał Theodor Leber w 1871 roku.

</doc>
<doc id="1294299" url="https://pl.wikipedia.org/wiki?curid=1294299" title="Droga I/10 (Czechy)">
Droga I/10 (Czechy)

Droga I/10 (cz. "Silnice I/10") – droga krajowa I kategorii w północnych Czechach będąca przedłużeniem autostrady D10 z Pragi jest najkrótszym połączeniem stolicy Czech z Polską i Jelenią Górą. Trasa prowadzi w pobliżu dużego ośrodka turystycznego – Harrachova. Na całej długości jest fragmentem szlaku E65. 

</doc>
<doc id="1294300" url="https://pl.wikipedia.org/wiki?curid=1294300" title="Młodzieżowa Orkiestra Dęta">
Młodzieżowa Orkiestra Dęta



</doc>
<doc id="1294309" url="https://pl.wikipedia.org/wiki?curid=1294309" title="Zasada wariacyjna">
Zasada wariacyjna

Zasada wariacyjna – w mechanice kwantowej, twierdzenie głoszące, że dla dowolnej znormalizowalnej funkcji formula_1 zależącej od tych samych zmiennych, co funkcja falowa badanego układu opisywanego hamiltonianem formula_2 funkcjonał formula_3 zdefiniowany (w notacji Diraca) jako
spełnia następujące warunki:
Zasada wariacyjna jest podstawą metody wariacyjnej powszechnie stosowanej w chemii kwantowej, w której najlepszego przybliżenia funkcji falowej stanu podstawowego układu poszukuje się minimalizując wartość funkcjonału formula_10 w ramach danej klasy funkcji. Do metod wariacyjnych należą między innymi metoda Hartree-Focka i metoda oddziaływania konfiguracji.
Postacią zasady wariacyjnej używaną w teorii funkcjonału gęstości jest drugie twierdzenie Hohenberga-Kohna.

</doc>
<doc id="1294310" url="https://pl.wikipedia.org/wiki?curid=1294310" title="Ratusz w Brukseli">
Ratusz w Brukseli

Ratusz w Brukseli (fr. "Hôtel de Ville de Bruxelles", nl. "Stadhuis van Brussel") – ratusz na Grand Place w Brukseli, późnogotycki, wzniesiony w latach 1402–1454 według projektu Jakuba z Thienen i Jana z Ruysbroek, zniszczony w 1695, odbudowany i rozbudowany (–1712); stanowi przykład szczytowych osiągnięć gotyku brabanckiego.
Historia.
Najstarszą częścią ratusza jest skrzydło wschodnie, które wraz z niewysoką dzwonnicą, stanowiącą dolną partię obecnej wieży, wzniesiono w latach 1402–1420. Budową zarządzał niderlandzki architekt Jacob van Thienen. Budową drugiego, krótszego skrzydła południowego, wybudowanego w ciągu pięciu lat od 1444, kierował Guillaume (Willem) de Voghel, który w 1452 także nadzorował powstanie reprezentacyjnej sali "Magna Aula".
Strzelista, wysoka na 96 m wieża w typie charakterystycznym dla gotyku brabanckiego powstawała do 1454, według planów Jana van Ruysbroeka, nadwornego architekta Filipa Dobrego, księcia Burgundii. Jego syn, Karol Śmiały położył kamień węgielny pod oktogon w 1449. Pełna lekkości wieża – w dolnej części o przekroju kwadratowym, lecz zwężająca się do ośmioboku w górnych partiach – nacechowana jest silnymi akcentami wertykalnymi: czterema wieżyczkami wieńczącymi powstałe na planie kwadratu 5 dolnych kondygnacji oraz trzema górnymi ośmiobocznymi w rzucie zwieńczonymi strzelistym ażurowym hełmem, na którym postawiono 5-metrowej wysokości pozłacaną rzeźbę przedstawiającą Archanioła Michała, patrona Brukseli, zabijającego Szatana. Widoczne w elewacjach wieży różnice między lewą i prawą osią oraz inne niesymetryczności mają związek z legendą o budowniczym ratusza. Widząc ten „błąd” niezgodny z zamierzeniem, ambitny architekt miał rzucić się z wierzchołka wieży. W rzeczywistości asymetria ta była podyktowana wcześniejszymi błędami powstałymi podczas budowy oraz zmianami w koncepcji dekoracji elewacji zewnętrznych.
W 1695, podczas próby wyparcia z miasta sił Ligi Augsburskiej, wojska François de Neufville – księcia Villeroi zbombardowały Brukselę, a ratusz padł ofiarą pożaru, który strawił niemal w całości dawne wnętrza. Spłonęły dzieła sztuki – m.in. cykle obrazów Rogiera van der Weyden, które artysta namalował dla sali ławniczej; ogień spustoszył również zbiory archiwalne. Ocalały elewacje zewnętrzne wraz z wieżą i większością rzeźb.
Wkrótce po zniszczeniu ratusz zaczęto odbudowywać, ponadto wzniesiono dwa tylne skrzydła, przez co budynek otrzymał obecny czworokątny plan, z dziedzińcem wewnątrz. Pracami zarządzał do 1712 Corneille Van Nerven. Neogotyckie wnętrza powstały według koncepcji Victora Jamara w 1868 i nawiązują do dzieł jego przyjaciela - Viollet-le-Duca. Sale otrzymały nowe obrazy, rzeźby i tapiserie o tematyce związanej z dziejami miasta, krainy i państwa belgijskiego.
Architektura.
Elewacje ratusza odznaczają się gotycką lekkością i reprezentacyjnym charakterem. Budynek składa się z trzech kondygnacji, z których każda jest inaczej opracowana. Dolną kondygnację tworzą dwa rzędy ostrołukowych arkad z wewnętrznymi podcieniami. Środkową i górną stanowią rzędy prostokątnych okien obramionych ostrołukowymi arkadami o profilowanych ościeżach, z wyjątkiem drugiej kondygnacji lewej osi, gdzie powyżej okien znajduje się galeria gęsto ustawionych pełnoplastycznych figur, z których każda z nich stoi na własnej konsoli pod ostrosłupowym baldachimem. Kolejne rzędy rzeźb znajdują się na elewacjach dolnej kondygnacji wieży. Figury zdobią także pozostałe partie, rozmieszczone są przy drobnych ściankach pionowo oddzielających poszczególne osie. Przedstawiają wizerunki władców i świętych. W portalu głównym, w tympanonie, znajduje się pośrodku postać świętego Michała. Naroża najstarszej części ratusza zaakcentowane są mniejszymi wielobocznymi wieżyczkami. Dzieło to, reprezentujące silną pozycję mieszczaństwa, którą miała podkreślać najwyższa wówczas wieża w mieście, stanowi w kształcie architektonicznym recepcję sztuki sakralnej, głównie rzeźby i złotnictwa. Na terenie całej Europy powstały w XV w. liczne relikwiarze i sakramentaria w kształcie wieży, o ażurowej strukturze i przedstawieniach figuralnych tworzących często skomplikowany program ikonograficzny.
Ratusz brukselski w dobie historyzmu był dziełem wzorowym dla architektów reprezentujących neogotyk. Austriacki architekt Friedrich von Schmidt czerpał inspiracje z Brukseli przy budowie położonego przy Ringu ratusza w Wiedniu. Georg von Hauberrisser z Monachium budując Nowy Ratusz posłużył się również brabanckim wzorem.

</doc>
<doc id="1294311" url="https://pl.wikipedia.org/wiki?curid=1294311" title="Jezioro osobliwości (film)">
Jezioro osobliwości (film)

Jezioro osobliwości – polski film obyczajowy na podstawie powieści Krystyny Siesickiej o tym samym tytule, przedstawiający losy 16-letniej dziewczyny Marty i jej dramat w związku z planowanym zamążpójściem jej matki za ojca jej chłopaka.

</doc>
<doc id="1294314" url="https://pl.wikipedia.org/wiki?curid=1294314" title="Earnie Stewart">
Earnie Stewart

Earnie Stewart (ur. 28 marca 1969 w Veghel) – amerykański piłkarz występujący na pozycji pomocnika. W 2001 roku został wybrany najlepszym sportowcem w kraju.
Kariera klubowa.
Earnie Stewart zawodową karierę rozpoczynał w 1988 roku w VVV Venlo grającym w drugiej lidze holenderskiej. W pierwszym sezonie występów na De Koel rozegrał 27 spotkań, a w kolejnych rozgrywkach w 35 meczach zdobył dwanaście goli i należał do czołówki ligowych strzelców. Dobra forma zaowocowała transferem do występującego w Eredivisie Willem II Tilburg latem 1990 roku. Barwy "Armii Króla" Stewart reprezentował przez sześć sezonów, w trakcie których zagrał w 170 ligowych pojedynkach i 49 razy wpisał się na listę strzelców.
Kolejnym klubem w karierze Stewarta był NAC Breda. W swoim pierwszym sezonie w barwach Bredy Amerykanin uzyskał dziewięć goli i razem z Grahamem Arnoldem był najskuteczniejszych strzelcem drużyny. Po spadku holenderskiego zespołu do drugiej ligi Stewart zdecydował się pozostać Rat Verlegh Stadion i w Eerste Divisie zdobył osiem bramek. NAC zajął pierwsze miejsce w ligowej tabeli i powrócił do najwyższej klasy rozgrywek w kraju. Earnie jeszcze dwa razy z rzędu okazywał się najskuteczniejszym snajperem w klubie – w sezonach 2000/2001 i 2001/2002.
Łącznie dla Bredy wychowanek Venlo rozegrał 199 meczów, po czym w styczniu 2003 roku przeniósł się do amerykańskiego D.C. United. Wygrał z nim krajowy puchar, jednak nie spełnił pokładanych w nim nadziei i w 2004 roku powrócił do Holandii. Tam podpisał kontrakt z VVV Venlo. W sześciu spotkaniach zdobył jedną bramkę, po czym zdecydował się zakończyć karierę.
Kariera reprezentacyjna.
W reprezentacji Stanów Zjednoczonych Stewart zadebiutował w 1990 roku w spotkaniu przeciwko Portugalii. Następnie Velibor Milutinović powołał go do kadry na Mistrzostwa Świata 1994. Amerykanie na turnieju tym dotarli do 1/8 finału, w którym przegrali 1:0 z późniejszymi triumfatorami mundialu – Brazylijczykami. Na imprezie tej Earnie zagrał we wszystkich czterech meczach, a w pojedynku z Kolumbią zdobył jedną z bramek.
W 1998 roku Stewart także znalazł się w kadrze USA na mistrzostwa świata. Drużyna prowadzona przez Steve'a Sampsona zajęła jednak ostatnie miejsce w swojej grupie i pożegnała się z turniejem. Earnie ponownie pojawił się na boisku w każdym ze spotkań. Ostatnią wielką imprezą w karierze Amerykanina były Mistrzostwa Świata 2002. Na boiskach Korei Południowej i Japonii reprezentacja USA niespodziewanie dotarła do ćwierćfinału, gdzie lepsi od nich okazali się jednak Niemcy. W pierwszym meczu grupowym z Portugalią Stewart był kapitanem swojego zespołu, jednak w dalszej części turnieju pełnił już rolę rezerwowego, a opaskę kapitańską przejął Claudio Reyna.
W czerwcu 2004 roku, w meczu z Grenadą w ramach eliminacji do Mistrzostw Świata 2006, zawodnik rozegrał swój setny mecz dla reprezentacji. Łącznie dla drużyny narodowej Stewart rozegrał 101 spotkań, w których zdobył 17 bramek.

</doc>
<doc id="1294316" url="https://pl.wikipedia.org/wiki?curid=1294316" title="Ostrożnie z dziewczynami">
Ostrożnie z dziewczynami

Ostrożnie z dziewczynami () – amerykańska komedia filmowa z 2002 roku, wyreżyserowana przez Rogera Kumble’a do scenariusza Nancy Pimental.
Zarys fabularny.
Christina Walters i jej dwie rozrywkowe przyjaciółki – Courtney i Jane, uwielbiają seks i nocne życie. W najpopularniejszym klubie w mieście Christina nieoczekiwanie poznaje Petera, którego uznaje za miłość swojego życia. Następnego dnia odkrywa, że Peter wyjechał z miasta. Zakochana w nim Christina razem z Courtney wyrusza na szaloną wyprawę, by go odnaleźć.

</doc>
<doc id="1294318" url="https://pl.wikipedia.org/wiki?curid=1294318" title="De Bellis Antiquitatis">
De Bellis Antiquitatis

De Bellis Antiquitatis (DBA) – gra bitewna ("ang." wargames – gry wojenne lub Wargaming)
Zbiór przepisów DBA pozwala rozegrać bitwy historyczne z okresu od 3000 roku p.n.e. do 1485 roku n.e..
DBA to pierwszy system z rodziny figurkowych gier wojennych DBx których wydawcą jest Wargames Research Group. W skład serii DBx wchodzą między innymi "De Bellis Multitudinis – DBM" (rozszerzone przepisy DBA), "Hordes of the Things" (wersja fantasy),oraz "De Bellis Renationis – DBR" (zasady do rozgrywania potyczek z okresu 1494-1700)
Wyposażenie do gry i skale.
Figurki i skala modeli
Przepisy mogą być używane z jakąkolwiek skalą figurek lub modeli. Skala 15mm jest najbardziej powszechną skalą. Skala 25mm jest idealna przy pokazach gier na konwentach, pozwalając oglądającym lepiej widzieć co dzieje się na stole oraz ułatwia szczegółowe pomalowanie. Dużo rzadziej używa się figur wykonanych w skalach 10mm, 6mm i 2mm.
Pole gry i skala terenu
DBA pozwala graczom na wybór skali figurek, którymi chcą walczyć (od 2 do 25 mm). Dla figurek 25 mm zalecaną wielkością pola walki jest kwadrat 90 × 90 cm, a przy figurkach mniejszej skali kwadrat 60 × 60 cm. Ruch poszczególnych elementów reprezentujących najmniejszy oddział zdolny walczyć samodzielnie odbywa się w krokach (gdzie krok wynosi 0,75 metra i według autorów nie
zmieniał się). Skala terenu zmienia się wraz z rozmiarem reprezentowanej armii, gdy są używane figurki w skali 15 mm lub mniejsze 100 kroków uznawane jest za odpowiednik 25 mm lub 1cal w czasie gry. Jeśli używane są figurki 25 mm 100 kroków odpowiada 40 mm. Pomiar odległości na stole powinien odbywać się za pomocą miarki o długości 600 kroków zaznaczonymi odstępami co 100 kroków.
Wielkość armii
Każdy element składa się z cienkiej prostokątnej podstawki, na której są umieszczone figurki. W zależności od rodzaju broni każdy element odzwierciedla grupę liczącą 1000 – 1200 żołnierzy, jeżeli na podstawce są umieszczone 4 figurki. Jeśli na podstawce są 3, 5 lub 6 figurek to odzwierciedla on 750 – 900. Jeśli na podstawce są 2 figurki to reprezentuje on 500 – 600 żołnierzy. Elementy
zawierające pojedynczy model reprezentują do 25 słoni lub 50 rydwanów, wozów bojowych lub elementów artylerii. W zależności od skali figurek i rodzaju broni reprezentowanego przez element różna jest jego głębokość.
Skala czasu
Gra składa się z tur wykonywanych na przemian przez graczy i odzwierciedla w przybliżeniu 15 minut rzeczywistego czasu.
Geneza gry.
Przepisy DBA wywodzą się z eksperymentalnego zestawu przepisów do bitew pomiędzy Rzymianami i Galami przedstawionymi przez Phila Barkera w 1988 roku na konferencji Towarzystwa Starożytności. Przedstawienie przepisów na konkursie w 1989 roku zwanych "De Bellis Societatis Antiquorum" okazało się być sporym sukcesem. "De Bellis Antiquitatis" jest handlową wersją przepisów, gdzie został rozszerzony system walk, zostało dodanych kilka dodatkowych grup i typów oddziałów. Przepisy zawierają pełniejsze objaśnienie i wytłumaczenie procedur i filozofii niż przedstawione wcześniej przepisy na dwóch stronach wraz z układem informacji, systemem kampanii przedstawionym przez Richarda Bodleya Scotta wraz z jego sugestiami dla wszystkich najważniejszych wojsk między 3000 rokiem przed naszą erą i 1485 rokiem naszej ery. System DBA prezentuje najbardziej wpływową dla gier wojennych regułę ustaloną w ostatnich czasach. Przepisy te są wprowadzeniem do bardziej złożonego systemu nazwanego "De Bellis Multitudinis" z 1993 roku, zwanym w skrócie DBM i używanych na popularnych konwentach w USA.
Edycje

</doc>
<doc id="1294323" url="https://pl.wikipedia.org/wiki?curid=1294323" title="Podgaje Koszalińskie">
Podgaje Koszalińskie

Podgaje Koszalińskie – zlikwidowany przystanek kolejowy (będący niegdyś stacją kolejową) w województwie wielkopolskim, w Polsce, na linii kolejowej nr 405, łączącej stację Piła Główna z Ustką.
Chociaż nazwa sugerowała, że stacja leżała w Podgajach, to jednak administracyjnie leżała w granicach sąsiedniej gminy Jastrowie, a z Podgajami nie łączyła jej żadna bezpośrednia droga. Najbliżej stacji, leżała wieś Borucino do której było około 3 kilometry drogą gruntową.

</doc>
<doc id="1294327" url="https://pl.wikipedia.org/wiki?curid=1294327" title="Publiczna Szkoła Podstawowa nr 4 w Starogardzie Gdańskim">
Publiczna Szkoła Podstawowa nr 4 w Starogardzie Gdańskim

Publiczna Szkoła Podstawowa nr 4 w Starogardzie Gdańskim – to założona w 1914 roku placówka edukacyjna, w której znajdują się oddziały integracyjne.
Pełna nazwa szkoły.
Pełna, zatwierdzona i poprawna nazwa szkoły to:
Publiczna Szkoła Podstawowa nr 4
z Oddziałami Integracyjnymi
im. Juliusza Słowackiego
w Starogardzie Gdańskim
Historia szkoły.
"Źródło": publikacja książkowa o historii Starogardu
Początki istnienia.
Początek istnienia szkoły nr 4 przypisuje się na 1914 r., kiedy to w gmachu przy ulicy Chojnickiej w Starogardzie Gdańskim powstała szkoła męska.
20 sierpnia 1933 roku z polecenia Kuratorium Okręgu Szkolnego Poznańskiego powstała Szkoła nr 4 w Starogardzie jako szkoła samodzielna. Placówka mieściła się w wyżej wymienionym gmachu przy ulicy Chojnickiej razem ze Szkołą nr 3, do której należała druga część budynku.
W trakcie II wojny światowej w budynku szkoły mieścił się punkt opatrunkowy dla rannych w walce żołnierzy.
Dzieje po II wojnie światowej.
6 marca 1945 roku Starogard został wyzwolony spod okupacji hitlerowskiej. Zgodnie z tradycją przedwojenną w dniu 3 kwietnia 1945 roku młodzież szkolna szkolna zebrała się w kościele parafialnym pod wezwaniem św. Wojciecha na uroczystym nabożeństwie. 1 września 1945 roku do nowej, odrodzonej szkoły zapisano 428 uczniów. Kierownikiem szkoły został Józef Chmielecki. U schyłku lat czterdziestych tworzono szkoły świeckie. Taką szkołę utworzono w 1949 roku pod patronatem Towarzystwa Przyjaciół Dzieci. Nowa placówka edukacyjna zajęła bazę Szkoły nr 3 przy ul. Chojnickiej, natomiast Szkoła nr 3 znalazła swoje lokum tam, gdzie uprzednio miała je szkoła nr 4. Wraz z budynkiem Szkoła nr 3 przejęła także cały majątek „czwórki”. Pozbawieni lokalu uczniowie Szkoły nr 4 podjęli naukę na okres jednego roku w połowie budynku należącego do Szkoły nr 3. Z powodu braków lokalowych uczyli się tam tylko uczniowie klas I – V, natomiast uczniowie klas VI – VII uczyli się w pozostałych szkołach w mieście. Zajęcia odbywały się dopiero po skończonych lekcjach uczniów Szkoły nr 3, wskutek czego trwały nawet do godziny 20.00. W 1949 r. kierownictwo nad szkołą przejął Edmund Falkowski.
Lata pięćdziesiąte.
W 1950 roku Szkoła nr 4 otrzymała nowe lokum. Była to część parteru Szkoły nr 2 przy ul. Sobieskiego 12. Zaledwie pięć lat później dotychczasowy dyrektor – Edmund Falkowski uchwałą Prezydenta Powiatowej Rady Narodowej został mianowany Inspektorem Oświaty. Na jego stanowisko powołano Albina Lubińskiego, który funkcję tę pełnił aż do 1990 roku. W 1958 roku, decyzją władz starogardzkich, na polach i pastwiskach na skraju miasta rozpoczęto budować nową, dużą szkołę. Pierwszą placówkę oświatową w Starogardzie Gdańskim po 1945 roku, symbol powojennej odbudowy.
W nowym budynku i z nową nazwą.
3 października 1959 roku nastąpiło długo wyczekiwane przeniesienie się uczniów oraz grona pedagogicznego w uroczystym pochodzie do nowego budynku przy ul. Pomorskiej 6 (obecnie al. Jana Pawła II 4), gdzie szkoła znajduje się do dnia dzisiejszego. Wkrótce na wniosek Miejskiej Rady Narodowej w Starogardzie Gdańskim, dnia 1 listopada 1959 roku szkoła otrzymała nową nazwę i swojego patrona w 150 rocznicę jego urodzin. Odtąd nazywano ją Publiczną Szkołą Podstawowa nr 4 im. Juliusza Słowackiego.
29 kwietnia 1961 roku zakład opiekuńczy „Polfa” przekazał szkole pierwszy sztandar szkolny, na którego jednej stronie pod białym orłem w koronie widnieje hasło "Wszystko Tobie Polsko!". Sztandar zaprojektował Ryszard Mroziński, zaś wyhaftowały go hafciarki w zakładzie Zofii Jankowskiej. Dar ten był symbolem łączności zakładu ze szkołą. Razem ze sztandarem szkoła otrzymała w darze czarno-biały telewizor.
Lata sześćdziesiąte.
W latach następnych przy pomocy Prezydium Miejskiej Rady Narodowej wykonano ogrodzenie, drogę dojazdową do szkoły i chodnik wzdłuż południowej i zachodniej strony szkoły. Społeczną pracą rodziców, rzemieślników i przy wydajnej pracy niektórych zakładów pracy ogrodzono działkę szkolną, zbudowano fontannę i wykonano kredens do świetlicy szkolnej. Dzieci sadziły drzewka, wyrównały boisko oraz założyły trawniki, kwietniki i alpinarium. Czynności te wymagały m.in. dowiezienia ponad 250 kubików ziemi urodzajnej. W 19 rocznicę wyzwolenia Starogardu Gdańskiego spod okupacji niemieckiej – 6 marca 1964 roku zorganizowano uroczystą akademię, na której odsłonięto popiersie patrona szkoły – Juliusza Słowackiego. Pomnik został ufundowany przez Komitet Rodzicielski. W marcu 1965 roku szkoła wzbogaciła się o nowe pomieszczenia – dużą salę gimnastyczną i scenę, na której wystawiano rozmaite sztuki teatralne pisane przeważnie przez pana Albina Lubińskiego, na które to schodziły się tłumy z całego miasta. Władze szkoły w 1966 roku postanowiły uczcić jubileusz 1000-lecia Państwa Polskiego przez zbudowanie pięknego pomnika tysiąclecia w rejonie boiska. Na pomniku widnieje hasło przewodnie: "Tobie Polsko". Uroczystość jego odsłonięcia nastąpiła 12 października 1966 r. Pod kryptą złożono urny z ziemią z pól bitewnych i miejsc upamiętnionych uczestnictwem Polaków, między innymi Grunwaldu, Westerplatte, Szpęgawska, Sztuttowa, Warszawy i Kołobrzegu. Tego samego dnia przekazano sztandar harcerskiemu szczepowi "Orły Północy".
Lata siedemdziesiąte.
W maju 1970 roku w czynie społecznym wybudowano dla szkoły harcówkę, w której obecnie znajduje się szkolna biblioteka. 3 października 1972 roku miało miejsce pierwsze pasowanie na ucznia, niecodzienna uroczystość. W 1975 roku odbyła się uroczystość odsłonięcia obelisku z wizerunkiem Juliusza Słowackiego przed budynkiem szkoły, którą uświetniły występy dzieci. Do użytku oddano też pracownię zajęć praktyczno-technicznych dla chłopców. W tym samym roku starogardzka "Czwórka" zdobyła 1 miejsce w konkursie czystości organizowanym przez Urząd Miejski w Starogardzie Gd.
Lata osiemdziesiąte.
W 1984 roku do szkoły dobudowano nowy, 14 izbowy budynek, zwany obecnie „Nową Szkołą”, w którym dziś uczą się dzieci w klasach I – III, a w 1987 roku oddano do użytku pracownię dziewcząt. Dwa lata później budynek szkolny otrzymał nową elewację zewnętrzną. W 1987 roku harcerze i zuchy otrzymali nowy sztandar harcerski, ufundowany przez panią Danutę Trzeciak.
Współczesność.
W 1990 r. dyrektor – Albin Lubiński odszedł na emeryturę. Kierownictwo nad szkołą objęła Bożena Czyżewska sprawująca tę funkcję do 2004 roku. W 1991 roku rozpoczęto budowę filii szkoły przy ulicy Sienkiewicza, jednak początkowo należała ona do Publicznej Szkoły Podstawowej nr 1. Dopiero w 1999 roku, kiedy to Szkoła nr 1 zmieniła się w Gimnazjum nr 1, filię przekazano Szkole nr 4. W roku 2000 w szkole utworzono pierwszą w historii miasta klasę integracyjną. Wkrótce zmieniono nazwę na "Publiczna Szkoła Podstawowa nr 4 z oddziałami integracyjnymi im. Juliusza Słowackiego w Starogardzie Gdańskim", gdyż w przyszłym roku szkolnym utworzono także nowe klasy specjalne. Odtąd Szkoła nr 4 pozwalała na naukę również dzieciom niepełnosprawnym. Podczas wakacji w 2004 roku przebudowano filię odnowiono elewację. W nowym roku szkolnym kierownictwo nad szkołą przejął Grzegorz Wróblewski. W 2006 roku odsłonięto tablicę pamiątkową ku czci Albina Lubińskiego, "długoletniemu dyrektorowi i budowniczemu tej szkoły, twórcy i miłośnikowi teatru- Pracownicy i uczniowie". Na początku 2007 roku do filii dobudowano z funduszu Unii Europejskiej podjazd dla wózków inwalidzkich, aby umożliwić osobom poruszającym się na nich uczestnictwo w zajęciach. Dziś tzw. „Filia” nie należy już do Szkoły Podstawowej nr 4. W budynku przy al. Jana Pawła II 4 uczą się dzieci w klasach I – VIII. Na przestrzeni lat w Szkole nr 4 zmieniało się obejście oraz elewacja budynku. Modernizowano wnętrze, a także pracownie przedmiotowe. Powiększono świetlicę szkolną o kilka pomieszczeń, wyremontowano i zakupiono nowe zabawki i pomoce. Wybudowano nowy plac zabaw, a także zamontowano nowe ogrodzenie. Na dachu budynku zainstalowano panele słoneczne. Podczas kierownictwa dyrektor Iwony Lewandowskiej, która pełniła tę funkcję od 2014 roku do 2017 r. odrestaurowano bibliotekę szkolną oraz czytelnię, z Funduszu Obywatelskiego miasta Starogard Gdański gruntownie odrestaurowano salę gimnastyczną i scenę, a także wybudowano wielofunkcyjny kompleks boisk. W związku z reformą szkolnictwa w 2017 roku w szkole stworzono nowoczesne pracownie: chemiczną, fizyczną, geograficzną, a także biologiczno-przyrodniczą. W 2020 roku pod kierownictwem dyrektor Moniki Sengerskiej, gruntowny remont przeszedł plac apelowy, na którym odbywają się najważniejsze dla szkoły uroczystości.
Hymn Szkoły.
"Witaj nam szkoło serdeczna!"
"Nie zmarnujemy dnia."
"Wiemy – to nasza jest przyszłość"
"Wiemy to – ty i ja."
"____________________________"
"W domu zostają zabawki,"
"I wszyscy, których kochamy."
"My bierzemy tornistry,"
"Na chwilę się żegnamy."
"____________________________"
"Będę poznawał co piękne"
"Honoru szkoły strzegł."
"Będę godnym Polakiem"
"Co przyjaźń ceni jak chleb." 
Autorem tego hymnu jest Anna Czerniejewska, długoletnia współpracowniczka kierownika szkoły Albina Lubińskiego. Pieśń ta jest dziś śpiewana przez uczniów Szkoły nr 4, podczas ważnych momentów dla szkoły i uroczystości.
Osiągnięcia Szkoły.
Najważniejsze osiągnięcia PSP4 w Starogardzie Gdańskim w ostatnich latach:
ROK SZKOLNY 2016/2017
ROK SZKOLNY 2013/2014
ROK SZKOLNY 2011/2012
ROK SZKOLNY 2010/2011
Osiągnięć jest znacznie więcej, szczególnie w dziedzinie siatkówki, dlatego też starogardzka "Czwórka" zwana jest powszechnie "Szkołą mistrzów siatkówki".

</doc>
<doc id="1294334" url="https://pl.wikipedia.org/wiki?curid=1294334" title="Nobody’s Perfect (album Deep Purple)">
Nobody’s Perfect (album Deep Purple)

Nobody's Perfect – koncertowy album zespołu Deep Purple wydany w roku 1988. Materiał zarejestrowany został na przełomie 1987/88 podczas ich tournée promującego płytę "The House of Blue Light". Koncerty odbyły się 6 września 1987 w Weronie we Włoszech, 22 sierpnia 1987 w Oslo w Norwegii, 23 maja 1987 w Irvine Meadows w Irvine w USA, 30 maja 1987 w Phoenix i 26 lutego 1988 w studiach Hook End Manor (Oxfordshire) w Anglii.
Przejścia między utworami są wyciszane, co powoduje irytację wśród fanów zespołu. Album zawiera nową studyjną wersję "Hush" dla uczczenia ich 20. rocznicy. Utwór "Black Night" został również zarejestrowany ale nigdy nie wydany.

</doc>
<doc id="1294338" url="https://pl.wikipedia.org/wiki?curid=1294338" title="Przekąska">
Przekąska

Przekąska – w kulturze zachodniej jest to rodzaj posiłku, który nie jest traktowany jako pełne danie, a raczej jako pożywienie, które zaspokaja mały głód pomiędzy posiłkami (śniadaniem, obiadem, kolacją).
Tradycyjnie przekąski wykonywane były z produktów ogólnodostępnych w domu i z resztek z większych posiłków. Wraz z rozwojem supermarketów i sklepów spożywczych przekąski stały się bardzo ważnym elementem biznesu gastronomicznego. Do przekąsek zaliczyć można chipsy, popcorn, słone paluszki, batony itp.
Ze względu na niezdrowy charakter popularnych przekąsek zalecane jest zastępowanie ich owocami, warzywami, orzechami czy płatkami zbożowymi lub kanapkami ze świeżymi składnikami.

</doc>
<doc id="1294339" url="https://pl.wikipedia.org/wiki?curid=1294339" title="Oblężenie Baru (1674)">
Oblężenie Baru (1674)

Oblężenie Baru – oblężenie Baru przez wojska Jana Sobieskiego w listopadzie 1674; jedna z kampanii wojny polsko-tureckiej. 
Załoga zamku broniła się przez 4 dni (od 9 do 12 listopada), do czasu gdy bej Hussejn Murawski zdecydował się poddać twierdzę. Cała załoga barska włącznie z Hussejnem Murawskim przeszła na służbę Rzeczypospolitej.

</doc>
<doc id="1294340" url="https://pl.wikipedia.org/wiki?curid=1294340" title="Piotr Bonifacy Żukowski">
Piotr Bonifacy Żukowski

Piotr Bonifacy Żukowski OFMConv (ur. 13 stycznia 1913 w osadzie Baran-Rapa w powiecie wileńsko-trockim, zm. 10 kwietnia 1942 w Auschwitz-Birkenau) – błogosławiony Kościoła rzymskokatolickiego, brat zakonny franciszkanin z Niepokalanowa.
Życiorys.
Młodość.
Piotr Żukowski był jednym z czworga dzieci Andrzeja i Albiny z domu Wańkiewicz. Naukę szkolną pobierał w Rudowsi, gdzie ukończył 4 klasy szkoły powszechnej. Przez następne kilka lat pozostawał w domu rodzinnym, pomagając rodzicom w pracach na roli.
W siedemnastym roku życia podjął decyzję o wstąpieniu do zakonu franciszkanów. 9 września 1930 przybył do Niepokalanowa, gdzie rozpoczął nowicjat zakonny (14 czerwca 1931). Po ukończeniu nowicjatu, 16 lipca 1932, złożył pierwsze śluby i przyjął zakonne imię Bonifacy. 2 sierpnia 1935 złożył śluby wieczyste.
Brat Bonifacy całe swe życie zakonne spędził w klasztorze w Niepokalanowie, angażując się w apostolstwo słowa drukowanego. Przełożeni powierzali mu różne odpowiedzialne funkcje w klasztornej drukarni, skąd na cały świat wysyłano miesięcznik „Rycerz Niepokalanej” i inne pisma. Należał ponadto do miejscowej drużyny Ochotniczej Straży Pożarnej.
Obóz koncentracyjny.
Po wybuchu II wojny światowej brat Bonifacy pozostał w klasztorze niepokalanowskim, chociaż miał możliwość wyjazdu i szukania bezpieczniejszego schronienia. Narażając własne życie, zabezpieczał sprzęt drukarski przed zagrabieniem bądź zniszczeniem. 14 października 1941 wraz z 5 współbraćmi został aresztowany przez Gestapo. Osadzony na Pawiaku, nie przestawał modlić się, podnosić na duchu innych więźniów, a także dzielił się z nimi żywnością, otrzymywaną w paczkach z Niepokalanowa.
Przewieziony do niemieckiego obozu koncentracyjnego Auschwitz-Birkenau, został tam zarejestrowany jako numer 25447. W obozie skierowano go do pracy przy transporcie materiałów budowlanych; pracował też przy rozbiórce zniszczonych budynków, kopaniu żwiru, nakrywaniu dachów i przebieraniu brukwi.
Kilkakrotnie ciężko pobity, starał się znosić swoje cierpienia w duchu wiary. Trudne warunki obozowe, głód i zimno spowodowały, że zachorował na zapalenie płuc. Po dwutygodniowym pobycie w szpitalu obozowym zmarł w dniu 10 kwietnia 1942.
Beatyfikacja.
Papież Jan Paweł II beatyfikował go w dniu 13 czerwca 1999 w gronie 108 błogosławionych męczenników za wiarę z czasów II wojny światowej.
Brat Bonifacy wspominany jest w dzienną pamiątkę śmierci oraz 12 czerwca w grupie 108 błogosławionych.

</doc>
<doc id="1294346" url="https://pl.wikipedia.org/wiki?curid=1294346" title="Wyżyna Lubelsko-Lwowska">
Wyżyna Lubelsko-Lwowska

Wyżyna Lubelsko-Lwowska (343) – wyżynna podprowincja fizycznogeograficzna w południowo-wschodniej Polsce i zachodniej Ukrainie, stanowiąca najdalej na wschód wysuniętą część Wyżyn Polskich. Położona jest na wschód od Wisły, głównie na terenie województwa lubelskiego.
Na terenie Polski Wyżyna Lubelsko-Lwowska dzieli się na:

</doc>
<doc id="1294347" url="https://pl.wikipedia.org/wiki?curid=1294347" title="Arcymistrzyni">
Arcymistrzyni



</doc>
<doc id="1294350" url="https://pl.wikipedia.org/wiki?curid=1294350" title="Order Zasługi w Walkach dla Ludu i Ojczyzny">
Order Zasługi w Walkach dla Ludu i Ojczyzny

Order Zasługi w Walkach dla Ludu i Ojczyzny (niem.: "Kampforden „für Verdienste um Volk und Vaterland”") – odznaczenie wojskowe Niemieckiej Republiki Demokratycznej, nadawane w latach 1966–1990.
Historia.
Order został ustanowiony 17 lutego 1966 przez Radę Państwa NRD i był nadawany przez Ministerstwo Obrony NRD za „"wybitne zasługi przy rozbudowie siły i gotowości bojowej Narodowej Armii Ludowej oraz oddziałów straży granicznej”". Otrzymać go mogły oddziały, jednostki, instytucje oraz osoby fizyczne służące w NVA i straży granicznej, a także osoby cywilne. Nadawany w trzech klasach: złotej, srebrnej lub brązowej. W każdej klasie mógł zostać nadany tylko raz.
Oznaka.
Oznaką orderu jest złoty, srebrny lub brązowy pięciokątny medalion, z nałożoną nań pięcioramienną gwiazdą. W środku awersu znajduje się okrągła tarcza z białym obramowaniem, na której na czerwonym tle znajduje się godło NRD otoczone wieńcem laurowym i napisem "FÜR DEN SCHUTZ DER ARBEITER-UND-BAUERN-MACHT" ("za ochronę władzy robotniczo-chłopskiej"). Rewers jest gładki, bez napisów. Order noszony był na lewej piersi na złożonej w pięciokąt wstążce z trzema brązowymi i czterema ciemnożółtymi paskami. Na baretce umieszczano złote, srebrne lub brązowe skrzyżowane miecze.
Istniała również nigdy nie nadana odmiana wojenna, o identycznej oznace, lecz noszona na wstążce z paskami czerwonymi zamiast brązowych.

</doc>
<doc id="1294353" url="https://pl.wikipedia.org/wiki?curid=1294353" title="Twierdza Nysa">
Twierdza Nysa

Twierdza Nysa (niem. "Festung Neiße" / "Festung Neisse") – jeden z najlepiej zachowanych na Śląsku systemów fortyfikacji (obok twierdzy w Kłodzku i Srebrnej Góry). Pozostałości umocnień można ocenić na 50–60% stanu istniejącego na początku XX wieku. Większość obiektów powstała w XVIII wieku, a w XIX wieku przeprowadzono proces ich modernizacji. Obiekty Twierdzy zajmują łącznie około 80 ha i znajdują się na nieruchomościach o łącznej powierzchni około 230 ha.
Fortyfikacje średniowieczne.
W drugiej połowie XIII wieku powstały pierwsze fortyfikacje drewniano-ziemne otaczające Nysę. Uległy one całkowitemu zniszczeniu w 1284 roku podczas konfliktu między biskupem Tomaszem II a księciem wrocławskim
Henrykiem IV Probusem. Odbudowano je sześć lat później.
Już przed 1259 rokiem w obrębie najstarszych fortyfikacji miejskich znajdował się
dwór biskupi, oddzielony od miasta odnogą rzeki
Białej Głuchołaskiej, spełniającą rolę fosy, wspólnej dla miasta i rezydencji biskupiej. W bliżej nieokreślonym czasie dworowi temu
nadano charakter obronny, poprzez otoczenie go umocnieniami sprzężonymi z fortyfikacjami miejskimi. Od 1282 roku miejscowa siedziba władz biskupich była już określana jako
zamek.
Pierwsze mury otaczające główną część Nysy (Nowe Miasto) powstały w drugiej połowie XIV wieku w czasach biskupa Przecława z Pogorzeli. Tworzyły one zamknięty obwód kształtem zbliżony do czworoboku, o zaokrąglonych narożach, z licznymi basztami. Dodatkowe zabezpieczenie stanowiło przedmurze (w niektórych miejscach nawet podwójne). Całość fortyfikacji otaczała fosa, zasilana przez rzeki
Nysę Kłodzką i Białą Głuchołaską, płynące wówczas w tym miejscu niemal równolegle. Komunikacja z miastem odbywała się przez mosty, prawdopodobnie
zwodzone. Wszystkie bramy miejskie (Wrocławska na północy, Ziębicka na zachodzie, Bracka po stronie południowo-zachodniej i Celna na południu) wyposażone zostały w wysokie wieże obronne.
Obszar średniowiecznego tzw. Starego Miasta (dzisiejsza dzielnica Średnia Wieś), o luźniejszej zabudowie i nieregularnym układzie przestrzennym, był wówczas otoczony odrębnymi fortyfikacjami, zapewne w formie wału ziemnego z częstokołem.
Mury miejskie Nysy dobrze zdały egzamin w okresie wojen husyckich, ratując miasto i jego mieszkańców przed najeźdźcami, których łupem padło w tym czasie wiele innych miast śląskich. W marcu 1428 r. dowodzeni przez Prokopa husyci zwyciężyli w bitwie z wojskami biskupa wrocławskiego Konrada i jego sojuszników. Z łatwością zdobyli słabo ufortyfikowane Stare Miasto, plądrując je i paląc doszczętnie. Nie udało im się jednak wtargnąć do otoczonego murami Nowego Miasta, aczkolwiek wyrządzili mu oni znaczne szkody poprzez ostrzał z dział.
W XVI wieku, w związku z zagrożeniem tureckim, przeprowadzono modernizację murów miejskich, budując dodatkowe basteje w przedmurzu. Wieża Bramy Wrocławskiej otrzymała wówczas nadbudowę ze strzelnicami artyleryjskimi. W 1596 r. lub nieco wcześniej wzniesiono bramę św. Jakuba na Przedmieściu Wrocławskim, zwaną później Bramą Krowią.
Obronne walory średniowiecznych murów miejskich doceniano jeszcze w początkach
XVIII wieku. Zostały one wówczas ponownie wyremontowane, mimo że miasto było już otoczone nowożytnymi fortyfikacjami bastionowymi.
Mury miejskie Nysy niemal całkowicie rozebrano w drugiej połowie XIX w. i pierwszych latach XX w. Zachowały się jednak niektóre elementy średniowiecznego systemu obronnego, stanowiące wymowną ilustrację dawnej potęgi i świetności miasta. Najbardziej okazale prezentują się dwie wysokie wieże, stanowiące w przeszłości obronę bram miejskich: Ziębickiej i Wrocławskiej.
Pierwsze nowożytne systemy obronne.
Pierwsze fortyfikacje w okresie nowożytnym powstały pod koniec XVI wieku – w 1594, kiedy miasto znajdowało się w granicach Królestwa Czech (będącego w rękach Habsburgów). Zaprojektował je Johanes Schneider z Lindau (Bodensee) na prośbę ówczesnego biskupa wrocławskiego, Andreasa von Jerin. W 1643 umocnienia te zaczęto przebudowywać według szkoły staroholenderskiej – kładziono nacisk na system obrony skrzydłowej. Dobudowano nowe obiekty, zwiększono ilość bastionów (do 10), a całe miasto otoczono wałem i fosą wodną. Po obwałowaniu nad przeciwskarpą biegła ukryta droga wewnętrzna. Prace modernizacyjne trwały do początku XVIII wieku.
Z tego okresu zachował się do dzisiaj bastion św. Jadwigi ("Bastei der Hl.Hedwig") przy ulicy Piastowskiej, wielokrotnie przebudowywany i modernizowany w późniejszych okresach.
Fortyfikacje pruskie i niemieckie.
Umocnienia habsburskie Nysy miały wiele wad i w 1741 zostały zdobyte przez armię pruską podczas drugiego oblężenia (pierwsze zakończyło się niepowodzeniem). W wyniku traktatu pokojowego Nysa stała się miastem pruskim, położonym w bezpośredniej bliskości granicy z państwem Habsburgów. Doceniając jej strategiczne położenie król Fryderyk II postanowił uczynić z miasta twierdzę – obóz warowny, która miała strzec nowej prowincji śląskiej na odcinku od Bramy Morawskiej do Gór Złotych.
XVIII wiek.
Holenderski inżynier Cornelius von Walrawe, pod nadzorem samego króla, przebudował fortyfikacje otaczające miasto – tzw. Obwałowania Dolne. Jednocześnie wybudowano obwarowanie górne (Forty Górne) na drugim brzegu rzeki – powstał w ten sposób nowy obóz wojskowy pod nazwą Friedrichsstadt (określany długo jako samodzielne miasto; dzisiaj dzielnica Radoszyn). Przy obu brzegach rzeki wzniesiono reduty – Kardynalską i Kapucyńską.
Rozbudowano górne obwałowania o oba boczne skrzydła, powstała także nowa samodzielna cytadela – Fort Prusy ("Fort Preussen") wraz z pasami obwałowań, tzw. Jerozolimskimi wewnętrznymi. Od Fortu Prusy biegła sucha fosa. Wybudowano także drugi fort – Fort Wodny ("Wasserfestung"). Prace te były prowadzone w latach 1742–1756. O ich skuteczności świadczy fakt, że w 1758 oblegające Nysę wojska austriackie nie zdołały zdobyć twierdzy, mimo prowadzonego ciężkiego bombardowania.
W latach 1767–1791 zbudowano Obwałowania Jerozolimskie zewnętrzne według projektu architektów Lefevre’a i von Castillona. Zmodernizowano też Fort Prusy – rozbudowano m.in. chodniki przeciwminowe i wzniesiono trzy flesze. Ostatnim etapem była budowa tzw. Obwałowań Wysokich.
Zastosowane rozwiązania były bardzo nowoczesne (w razie potrzeby istniała nawet możliwość zatopienia miasta), o kilkadziesiąt lat wyprzedzające swoje czasy.
XIX wiek.
Na początku 19. stulecia Nysa była jedną z najlepszych fortec w Europie, o czym przekonały się wojska napoleońskie w 1807, które przez 114 dni oblegały miasto. Przez ten okres trwał intensywny ostrzał przez ciężką artylerię (w mieście ocalało tylko 5 domów), a i tak dopiero brak nadziei na odsiecz oraz kończąca się amunicja i żywność zmusiły obrońców do kapitulacji. Podpisano ją 3 czerwca 1807. Przejęcie twierdzy przez oblegających nastąpiło 16 czerwca 1807.
Po wojnach napoleońskich, w latach 1809–1812 wykonano naprawę uszkodzeń w budowlach ziemnych i murowanych, w latach 1839-1849 wykonano drobne przebudowy.
W II połowie XIX wieku przeprowadzono prace, które zmieniły ją w twierdzę w stylu nowopruskim (w odróżnieniu od staropruskiego, jakim określa się twierdzę z XVIII wieku).
W latach 1865–1888 rozbudowano na przedpolu forty (I-III, A-C) oraz zmodernizowano Obwałowania Wysokie. Powstał też nowy zespół kolejowy (Obwałowania Kolejowe). Przebudowano także Fort Prusy – zyskał postać czworobocznej lunety, otoczonej wałami ziemnymi, zamkniętej wałem szyjowym.
Mimo tego twierdza stawała się przestarzała (m.in. z powodu powszechnego zastosowania skuteczniejszych dział z gwintowanymi lufami). Zaczął się proces jej stopniowej likwidacji i przejmowania na cele cywilne – początkowo na potrzeby nowej miejskiej gazowni.
Rozporządzenie z 1889 r. przewidywało całkowite rozbrojenie twierdzy. W 1895 zlikwidowano w Nysie główny odwach, w 1903 miasto straciło status twierdzy i zaczęło się jeszcze intensywniejsze adaptowanie konstrukcji na inne cele (magazyny i więzienia) oraz wyburzanie.
XX wiek.
W 1910 wybudowano kasyno oficerskie w reducie Kapucyńskiej. W tym samym roku przekształcono Fort Wodny na magazyn amunicji, a w 1914 Fort Prusy na magazyn sprzętu wojskowego. W reducie Jerozolimskiej mieściła się izolatka wojskowego szpitala rezerwy.
W okresie I wojny światowej w byłej już twierdzy mieściły się obozy jenieckie – przetrzymywano tutaj m.in. Charles’a de Gaulle’a. Podobną funkcję pełniła twierdza w okresie powstań śląskich – w 1921 w Forcie Ziemnym przetrzymywano powstańców.
W 1918 Obwałowania Kolejowe przekształcono w park, a kazamaty na kolejne magazyny. W latach 1926–1934 wyburzono część Obwałowań Jerozolimskich wewnętrznych, a forty I, II i III zamieniono na magazyny broni i amunicji.
Podczas II wojny światowej w Nysie umieszczono filię obozu Gross- Rosen. Miasto pod koniec wojny ponownie stało się twierdzą ("Stadt und Festung Neisse"), ale nie zapobiegło to zdobyciu jej przez Armię Czerwoną w 1945. W tym momencie historia Nysy jako pruskiej i niemieckiej twierdzy dobiegła końca.
Twierdza Nysa współcześnie.
Mimo wieloletnich powojennych zaniedbań i zniszczeń ocalały zespół twierdzy zachował się w dość dobrym stanie. Jest czytelny w terenie i jest pomnikiem linii unikatowych lub nowatorskich dzieł i rozwiązań w dziedzinie sztuki fortecznej. Od kilku lat w Nysie działa oddział Towarzystwa Przyjaciół Fortyfikacji, którego celem jest opieka nad twierdzą. Obiekty forteczne poddaje się rewitalizacji i ochronie. Sytuację utrudnia fakt, że niektóre budowle forteczne pełnią obecnie różne funkcje gospodarcze i należą do różnych właścicieli.
W twierdzy odbywają się inscenizacje historyczne – Bitwa o Nysę (w lipcu lub sierpniu podczas Dni Twierdzy Nysa) z udziałem grup rekonstrukcyjnych z Polski i zagranicy.
Gmina Nysa podjęła się rewitalizacji wybranych obiektów fortecznych. Wykonano odbudowę i renowację Fortu Wodnego i jego uzbrojenie w niezbędną infrastrukturę medialną. Fort jest atrakcją turystyczną i zapleczem Parku Miejskiego. Z kolei w Bastionie św. Jadwigi urządzono centrum kulturowo-usługowo-handlowe. Ponadto w bastionie został utworzony punkt informacji turystycznej o Nysie i Twierdzy Nysa oraz trasa wystawowa. 28.07.2021r. Uruchomiony został przez miasto Wirtualny Spacer przedstawiający szlak forteczny, który przedstawia w panoramach wszystkie obiekty forteczne na tym szlaku, można w nim łatwo znaleźć interesujące obiekty, obejrzeć je z ziemi i z lotu ptaka. 
Zespoły i obiekty Twierdzy Nysa.
Wieża Bramy Wrocławskiej.
Wzniesiona w XIV wieku, przylega do niej zachowany fragment kamiennego muru miejskiego.
Obecne zwieńczenie wieży ma charakter zarówno dekoracyjny, jak i obronny; nad strzelnicami artyleryjskimi wybudowana została manierystyczna attyka z licznymi elementami ozdobnymi.
Wieża Bramy Ziębickiej.
Druga z zachowanych wież obronnych Nysy. Wzniesiona w stylu gotyckim, kilkakrotnie przebudowywana i podwyższana, nie zatraciła jednak pierwotnych cech stylowych. Posiada zwieńczenie w formie krenelaża.
Pozostałości zamku biskupów wrocławskich.
Z istniejącego w latach 1260–1842 silnie ufortyfikowanego dworu biskupiego
zachowała się do obecnych czasów wieża mieszkalna, gotycka baszta i fragment murów obronnych.
Bastion św. Jadwigi.
Bastion św. Jadwigi ("Bastei der Hl.Hedwig") to pozostałości umocnień habsburskich – jeden z 10. istniejących wówczas bastionów. Do 1758 na dziedzińcu bastionu istniał budynek, prawdopodobnie magazyn sprzętu artyleryjskiego. Przebudowany przez Prusaków w latach 1771–1774 – wówczas powstały zachowane do dziś dwukondygnacyjne kazamaty kamienno-ceglane, częściowo przekryte zewnętrznym nasypem otaczającym pięcioboczny dziedziniec. W okresie pruskim oficjalnie był określany Bastionem X. W 1807, podczas oblężenia przez wojska napoleońskie, funkcjonowało w nim laboratorium, przygotowujące amunicję. W 1870 był więzieniem dla kilkuset francuskich jeńców. W latach 1878–1887 pełnił funkcję koszar nr 9, po I wojnie światowej sprzedano go w prywatne ręce.
Położony w centrum miasta, ograniczony ulicami Forteczną, Wincentego Pola, Piastowską i Armii Krajowej. W ostatnich latach przeszedł gruntowną renowację, która skończyła się 10 maja 2008.
Fort Wodny.
W przeszłości był określany również jako "Fort Blockhauzschanze" lub "Fort Blockhaus". Wybudowali go Austriacy w 1741, krótko przed oblężeniem Nysy przez wojska pruskie. Początkowo służył jako prosty szaniec palisadowy, otoczony wodą i wysunięty przed umocnienia twierdzy. W 1745 Prusacy przebudowali go na fort wodny w formie lunety. W 1807 został zdobyty przez wojska Wirtembergii, walczące u boku Napoleona I., i zniszczony. Odbudowano go w 1809, pod kierownictwem kapitana inżynierii Schultza. W latach 1878–1880 miała miejsce ostatnia przebudowa na jednowałowy fort piechoty i artylerii. Od 1910 był magazynem amunicji.
Fort wspomagany był przez Fleszę Nową i prowizoryczne Dzieło „B” (nieistniejące obecnie). Bronił obniżony teren między nim a wschodnim skrajem obwarowań, na którym znajdowały się młyny zbożowe, magazyny prochowe i zakłady zbrojeniowe garnizonu twierdzy.
Zlokalizowany jest w parku miejskim; w maju 2008 zakończyła się jego gruntowna renowacja i rekonstrukcja. Obecnie z fortu korzystają harcerze z nyskiego hufca. Kompleks należy do Nyskiego Domu Kultury.
Reduta Kapucyńska i Kardynalska.
Wybudowane jako bliźniacze obiekty w latach 1743–1746. Reduta Kapucyńska położona jest na lewym, a Kardynalska na prawym brzegu Nysy Kłodzkiej. Zadaniem redut była osłona zachodnich umocnień Nysy i Friedrichsstadt, a także obrona wałów na lewym brzegu rzeki.
Reduta Kapucyńska już od 1820 zastępowana Obwałowaniami Wysokimi, stopniowo wyburzana. Najpierw służyła jako magazyn, w 1910 w południowo-wschodnim narożniku kwadratu reduty wybudowano kasyno oficerskie. Po II wojnie światowej ścięto część przeciwległego narożnika. Zachowały się 2 prawie całe boki i 2. połowy boków reduty, a także budynek kasyna. Nasypy wałowe zostały splantowane.
Położona jest na ulicy Szlak Chrobrego. Użytkowana była przez Fabrykę Samochodów Dostawczych w Nysie, obecnie nieużytkowana i zarośnięta.
Położona na prawym brzegu Nysy Kłodzkiej Reduta Kardynalska, zbudowana na planie kwadratu z kolistym dziedzińcem, otoczonym kazamatami. Mury reduty i sklepienia kazamatów przekryto wałami ziemnymi. W przeszłości otoczona fosą tworzącą wyspę na rzece. Fosę później zasypano. Reduta zaniedbana z powodu niedostępności bagnistego terenu.
Znajduje się na ulicy Wyspiańskiego i jest w lepszym stanie technicznym niż reduta Kapucyńska. Otoczenie uporządkowane.
Fort Prusy.
"Fort Preußen" wzniesiono na wzgórzach, na północnym brzegu Nysy Kłodzkiej. Zabezpieczał tereny, z których można było prowadzić ostrzał miasta.
Budowę rozpoczęto w latach 1743–1745. Dwadzieścia lat później rozbudowano system chodników przeciwminowych i wzniesiono 3 flesze ("Le Grand, Lefevre, Diericke"). W II połowie XIX wieku prowadzono pracę przy obwałowaniach, przebudowano też stoki bojowe. Od 1859 służył jako koszary, później więzienie, a od 1914 jako magazyn sprzętu wojskowego. W czasie I wojny światowej przed bramą wzniesiono monumentalną wieżę wodną, niszcząc przyległe nasypy ziemne. W okresie międzywojennym w dolnej części budowli znajdowała się hala pamięci ku czci mieszkańców Nysy poległych w czasie I wojny światowej. Udostępniono także taras widokowy.
Główny zarys obwałowań to pięcioramienna gwiazda, wewnątrz której wznosi się pięciobok dwukondygnacyjnych kazamatów, osłoniętych od góry i od zewnątrz nasypem ziemnym. Kleszcze fortu otoczone były suchą fosą osłaniało 5 rawelinów: trzy o narysie bastionowym: "Pommern", "Halberstadt" i "Mark, i" dwa o narysie kleszczowym: "Magdeburg" i "Westfalen". Razem z 5. przeciwstrażami tworzyły ciągłe pasmo obwałowań zewnętrznych z przerwą przy bramie wjazdowej.
Cztery boki zabezpieczono systemem chodników przeciwminowych (z wyjątkiem boku osłoniętego obwałowaniami Friedrichstadt). W forcie znajdowały się trzy studnie: główna na dziedzińca (głęboka na 25-32 metry), za szyją rawelinu "Pommern" i przed prawym licem Ostra I.
W XXI wieku fort został częściowo wyremontowany, usunięto także sporo rosnących w nim drzew. Wykonano też roboty budowlane zabezpieczające fortyfikację. W suchej fosie okalającej fort, zbudowano utwardzoną ścieżkę pieszo–rowerową. Dojazd jest możliwy od ulicy Obrońców Tobruku, wejście od wieży ciśnień. 
Fort I.
Wybudowany jako prowizoryczny w latach 1865–1866 i dopiero na początku lat 70. XIX wieku przebudowany na fot stały. Zadaniem fortu była ochrona linii kolejowej. Konstrukcyjnie podobny do Fortu II; ma nasyp w postaci czworobocznej lunety z wklęsła ścianą szyjową. Suchą fosę osłaniają cztery kaponiery. Pod wałami znajdują się kazamaty koszarowo-gospodarcze; nie posiadał chodników przeciwminowych. W przeszłości do bramy wjazdowej można się było dostać przez most nad fosą, a dzisiaj przez nasyp.
Od 1934 służył jako zaplecze socjalne nyskiego garnizonu. Jeszcze do niedawna użytkowany był przez wojsko. Znajduje się na ulicy Orląt Lwowskich.
Fort II.
Nazywano również Fortem Regulickim powstał w tym samym czasie co Fort I i ma podobny zarys czworobocznej lunety z wklęsłą ścianą szyjową, otoczone przez cztery kaponiery chroniące suchą fosę.
Historia
Zbudowany w latach 1865–1866 jako dzieło prowizoryczne. Przebudowany w latach 1871–73 na fort stały, z przeznaczeniem osłony linii kolejowej. Od 1934 r. przeznaczony został na magazyn sprzętu wojskowego. Od 1934 był magazynem sprzętu wojskowego i taką funkcję pełnił także przez wiele lat po wojnie.
Położony jest ok. 250 metrów na północny zachód od Fortu I.
Fort III.
Podobnie jak Forty I i II, zbudowany w latach 60. XIX wieku w celu osłony linii kolejowej. W latach 1875–1878 przebudowano go na fort stały, a kolejna rozbudowa miała miejsce w latach 1881-1883. Zbudowany jest na narysie lunety czworobocznej, zamkniętej od tyłu niskim załamanym kleszczowo wałem szyjowym, flankującym bramę wjazdową. Otoczony jest fosą (wypełnioną wodą). W przeszłości nad fosą znajdował się most, łączący fort z ukrytą drogą, znajdującą się nad przeciwskarpą. Obecnie jest tam grobla. Droga prowadzi do bramy w formie przecięcia wału szyjowego, osłoniętej blokhauzem wartowniczym.
Podobnie jak Forty I i II jest to fort jednowałowy dla piechoty i artylerii. W przeszłości znajdowało się w nim około 35 dział. Na dziedzińcu znajduje się budynek, przekryty nasypem ziemnym, który pełnił funkcje koszarowe i magazynowe. Od 1934 fort służył jako magazyn amunicji i broni.
Położony jest na ulicy Nowowiejskiej i użytkowany jako magazyn. Istniały plany zabudowy fortu.
Flesza Nowa.
Flesza Nowa ("Neue Flesch") zlokalizowana jest na terenie Parku Miejskiego, przy ulicy Powstańców Śląskich. Zbudowano ją w 1849, przy narożniku sztucznego stawu z 1839 (częściowo zachował się do dziś). Miała chronić młyn prochowy, położony między stawem a kanałem rzeczki Białej.
Była to niewielka luneta, zbudowana na planie trójkąta. Dziedziniec otoczony był wałem ziemnym bez kazamatów (od frontu) i niskim murem szyjowym (od tyłu). Na środku stał niewielki budynek. Flesz Nowa była otoczyła fosą, połączoną ze stawem. W 1935 włączona w teren parku z czasem uległ zatarciu i wyróżnia się jedynie jako foremne wzniesienie.
Obwałowania Jerozolimskie zewnętrzne.
Biegną od zachodniej przeciwstraży Fortu Prusy, wzdłuż ulicy Otmuchowskiej. Jest to linia silnych umocnień zbudowanych przy pomocy korekcji terenu (głównie nasypów). Wybudowano je w latach 1767–1774 według projektu Lefevra i von Castillona – powstała wówczas m.in. Reduta Królicza ("Kaninchen"). Przebudowano je w latach 70. i 80. XIX wieku. Miały na celu wzmocnienie lewej flanki fortyfikacji górnych.
Najważniejsze obiekty i punkty:
Obwałowania Jerozolimskie wewnętrzne.
Biegnące od Reduty Jerozolimskiej ulicą Ujejskiego i Mieczysława I do rzeki przy górnej śluzie. Zbudowano ją w latach 1742–1756, rozbudowano w 1790 i 1864, ale po 1888 straciła na znaczeniu. Na przełomie lat 20. i 30. XX wieku w większości została zburzona – zachowała się tylko Reduta Jerozolimska z wałem od strony południowej, który styka się z obwałowaniami powodziowymi. Obwałowania miały osłaniać od zachodu Friedrichsstadt na odcinku od Fortu Prusy do rzeki.
Samą Redutę Jerozolimską zbudowano w latach 40. XVIII wieku, a w czasie wojny prusko-francuskiej w 1870-71 zbudowano baraki lazaretu. Po I wojnie światowej przeznaczona na cele gospodarcze, a po II wojnie światowej przebudowana na stadion sportowy.
Składała się z wału z suchą fosą (w części dolnej nadrzecznej wypełnionego wodą) i dwóch samodzielnych dzieł wzmacniających.
Obwałowania kolejowe.
Położone są od ulicy Mazowieckiej do Jagiellońskiej, między ulicą Bolesława Śmiałego i Jagiełły.
Powstały w 1875, kiedy w związku z przeniesieniem dworca kolejowego na prawy brzeg rzeki wyburzono stare obwarowania zewnętrzne od strony wschodniej. Ich początkiem był wał przeciwstraży nadbrzeżnych, wzmocniony „Baterią Szyjową”. Następnie wał przecinały tory kolejowe i śluza, która doprowadzała wodę do fosy, a za nią znajdowały się wschodnie bastiony VIII, IX, X i XI z trzema kurtynami oraz bastiony południowe VII i VIII, których kurtyna była przecięta linią kolejową. Front bastionowy, wzmocniony wałami dla artylerii i piechoty, posiadał wiele schronów i trawersy na tych wałach, a pod nimi kazamaty. Całość była osłaniana od zewnątrz fosą z ukrytą drogą i placami broni.
W latach 1910–1921 zburzono obwałowania nadrzeczne, a główna linia bastionów z fosą i przeciwstokiem zachowała się jedynie jako fragment zieleni parkowej, z upływem czasu coraz bardziej dewastowanej i zabudowywanej (m.in. garażami, ogródkami działkowymi). Dzisiejsza ulica Bolesława Śmiałego to dawna droga forteczna, za którą zachował się magazyn amunicji, przekryty nasypem ziemnym. Kazamaty koszarowe po I wojnie światowej służyły jako magazyny i zaplecze gospodarcze.
Obwałowania Wysokie.
Zlokalizowane w pobliżu ulicy Słowiańskiej, na linii około 1200 metrów, złożonej z 5 bastionów i 4 kurtyn. Wzniesiono je w latach 1774–1791, a rozbudowano i uzupełniono w latach 60. XIX wieku. Składały się z 3 części: Obwałowań Wysokich, Rogatki Ceglarskiej i Rogatki Grodkowskiej (zbudowane w 1786).
Bastiony w Obwałowaniach Wysokich otrzymały nazwy dawnych redut (Kaplicznej i Kapucyńskiej), które przebudowano: bastion Kapliczny ("Bastion Kapellen"), Kurtyna i bastion Place d’Armes (dawna reduta Górna Kapucyńska), Kurtyna i bastion Regulicki ("Bastion Rieglitz"), kurtyna i bastion Morawski ("Bastion Mähren"), kurtyna i bastion Grodkowski. Po tym ostatnim zachował się tylko lewy bark, resztę zburzono w 1929.
Obwałowania Wysokie miały być osłoną przedmieścia Zawodzie, położonego na zewnątrz starszych Obwałowań Kapucyńskich.
Do dzisiaj zachowała się (jako jedyna w Nysie) brama Ceglarska ("Ziegeltor"), mająca formę przecięcia w wale kurtyny, z kazamatami dla straży i wnękami dla posterunków. Od strony miasta biegnie wzdłuż całego obwałowania droga forteczna, która obsługiwała magazyny amunicji i prochy zbudowane po obu jej stronach. Całość zachowanych obwałowań to około 85% ich pierwotnego stanu; stan zachowania określa się jako dobry. Teoretycznie należały do wojska, w praktyce użytkowane były przez osoby prywatne, co prowadziło do wielu dewastacji – pomieszczenia przy bramie są adaptowane na chlewiki, zdarto żeliwne napisy nad bramą, teren jest przegradzany na nielegalne ogródki działkowe, a niektóre magazyny amunicji przy drodze fortecznej zburzono się pod budowę bloków. Obecnie (2021) teren obwałowań został zagospodarowany i zrewitalizowany, wytyczono ścieżki spacerowe.
Przeciwstraże kleszczowe.
Są jednymi z najstarszych konstrukcji pruskich – powstały w latach 1742–1745 od obecnej ulicy Jagiellońskiej, pomiędzy ulicą Mickiewicza i Żwirki i Wigury do Parku Miejskiego. Ich celem było wzmocnienie obrony austriackiego pasma obwarowań Nysy. Do czasów obecnych zachowały się pojedyncze relikty.
Składały się z trzech pierścieni:
– pierwszy, zbudowany w miejscu dawnej drogi ukrytej, w którego skład wchodziły raweliny osłaniające kurtyny i przeciwstraże przed bastionami. Całość osłonięta była fosą środkową.
– drugi, złożony z przeciwstraży kleszczowych, wzmocnionych redanami i lunetami osłonięty fosą zewnętrzną. Do dzisiaj przetrwały zdeformowane fragmenty kleszczów zewnętrznych i resztki fleszy Prudnickiej i Bialskiej.
– trzeci pierścień był drogą ukrytą z placami broni i samodzielnymi fleszami. Szczególnie była rozbudowa od strony wschodniej i południowej.

</doc>
<doc id="1294357" url="https://pl.wikipedia.org/wiki?curid=1294357" title="Historia Gryfic">
Historia Gryfic

Nova civitas (łac.), dzisiejsze Gryfice, uzyskały prawa miejskie w 1262 r. Prawa te nadał książę dymiński Warcisław III z dynastii Gryfitów. Miasto zostało lokowane na prawie lubeckim na lewym brzegu dolnej Regi. W latach 1262–1648 należały do ziem książąt pomorskich, z dynastii Gryfitów, w latach 1648–1701 do Brandenburgii-Prus. W latach 1701–1918 do Królestwa Prus (od 1871 r. wchodzące w skład Cesarstwa Niemieckiego), a od 1918 r. do Prus – kraju związkowego. W latach 1919–1933 należały do Republiki Weimarskiej, natomiast w latach 1933–1945 do III Rzeszy. W latach 1945–1952 Gryfice należały do Rzeczypospolitej Polskiej, w latach 1952–1989 do Polskiej Rzeczypospolitej Ludowej (PRL) i od 1989 r. do Rzeczypospolitej Polskiej.
Mimo ataków zbrojnych ze strony licznych band, pożóg wojennych i nawiedzających miasto pożarów, Gryfice rozwijały się dość dynamicznie. Najwyższy poziom gospodarczy osiągnęły pomiędzy XIV a połową XVI wieku. Później, także po II wojnie światowej, nie utraciły znaczenia w regionie. Miasto odgrywa ważną rolę w życiu politycznym, ekonomicznym i gospodarczym lokalnej społeczności.
Ślady osadnictwa przedlokacyjnego i lokacyjnego miasta.
Z badań przeprowadzonych przez niemieckich i polskich archeologów wynika, że ziemia gryficka była zasiedlona w okresie neolitu. Świadectwem kultury materialnej tego okresu są znaleziska w Bielikowie, Gąbinie, Gosławiu, Pruszczu i Strzykocinie, które zostały potwierdzone w późniejszym okresie. Ponadto stwierdzono zasiedlenie tych terenów w późniejszym okresie (epoka brązu), tj. w Kołomąciu, Kępie, Mojszewku, Rewalu, Smolęcinie, Wyszkowie, Cerkwicy, Niedźwiedziskach, Rogozinie, Niedyszu, Chomętowie, Skrobotowie, Rzęskowie, Wołczynie, Witnie i Trzebuszu.
Badania na podstawie źródeł przekazują, że tereny te w II w. n.e. były zamieszkane przez ludy germańskie. W traktacie Ptolemeusza – "Geografia" (gr.) "Γεωγραφικὴ Ὑφήγησις" (II w. n.e.) wymienione zostały wśród tych ludów te, które zamieszkiwały tereny dzisiejszego Pomorza Zachodniego i Gdańskiego. Współczesne badania nad traktatem (D. Stichtenoth) wskazują, że tereny od Zalewu Szczecińskiego na wschód po rzekę Wieprzę były zasiedlone przez Sidinów. Ich zachodnimi sąsiadami byli Farodinowie a wschodnimi Rutikliowie.
Badania archeologiczne nie potwierdziły ciągłości osadniczej tych terenów, dla Gryfic sięgającej V okresu brązu (okres halsztacki) – kultury łużyckiej, czy późniejszego okresu – kultury jastorfskiej. Niektórzy badacze, w oparciu o ślady, świadczące o rozwijającym się w tej okolicy – V i VII/VIII w. dość zwartym osadnictwie wczesnośredniowiecznym – przypuszczali, że początek miastu dały trzy osady z ok. X w., z czego jedna (być może gród?) mogła stanowić podłoże pod przyszłą lokację. Lokowanie miasta na terenie zagospodarowanym sprzed XIII w. potwierdziły współczesne badania archeologiczne. Archeolog Marek Dworaczyk odkopał i opisał pozostałości osady (paleniska i artefaktów), z silnymi wpływami kultury halsztackiej (V okres brązu, tj. X-VIII w. p.n.e.) na terenie miasta lokacyjnego, na działkach obecnego Urzędu Skarbowego w Gryficach przy ul. Niepodległości. Osada ciągnęła się w kierunku północno-wschodnim na obecny plac Zwycięstwa.
Nie wiadomo także, jakiego charakteru i typu była ówczesna osada. Wiadomo jednak jest, że była ona zasiedlona przez ludność kultury łużyckiej i czasowo penetrowana przez mieszkańców pobliskiego Lubieszewa. Na terenie Starego Miasta, w latach 60. XX w. przeprowadzone zostały doraźne badania powierzchniowe, a od ok. 20 lat specjalistyczne badania archeologiczne. Wykonywane były w czasie robót inwestycyjnych (modernizacja infrastruktury). W kilku partiach Starego Miasta odkopano źródła materialne, z okresu późnego średniowiecza. Tuż przy ul. Wałowej, w południowej jej części (S) odkopano relikty muru miejskiego oraz zarejestrowano poziom osadowy fosy. Fragmenty fortyfikacji miejskich odkopano również przy ul. Klasztornej. Dalsze odkrycia zarejestrowały warstwy kulturowe przy ul. Niepodległości (XIV-XV w.) natomiast przy ul. ks. S. Ruta – sondaże i wykopy liniowe odsłoniły fragmenty drewnianego moszczenia, które były wykonane z dranic i belek. Według archeologów stanowiły one część ulicy oraz fragmenty zabudowy mieszkalno-gospodarczej (XIII-XIV w.).
Marek Dworaczyk po analizie dotychczasowych badań archeologicznych, tak oto podsumował wiedzę nad początkami (łac.) "Nova civitas":
Średniowiecze.
We wczesnym średniowieczu tereny ziemi gryfickiej zamieszkiwały plemiona zachodnich Pomorzan. Były to kręgi wpływów, zgodnie z nowszymi badaniami – Wolinian, Pyrzyczan i Brzeżan (wywodzących się od plemion lechickich, tych samych co Wieleci) oraz w późniejszym okresie do poł. XIII w. Kaszubów, a nie, jak do tej pory błędnie sugerowano Siewierzan. Pozostałościami wczesnośredniowiecznego osadnictwa są grodziska w Lubinie, Prusinowie, Trzygłowiu i Witnie.
W czasach Mieszka I i Bolesława Chrobrego ziemie te na krótko były przyłączane do państwa polskiego. W 1121 r. (lub w 1119 r.) na ziemi gryfickiej miała miejsce bitwa pod Niekładzem (łac. "Naclam"), w której Bolesław III Krzywousty pobił wojska Pomorza Zachodniego dowodzone przez książąt: Warcisława I i Świętopełka. Wiosną 1124 r. na polecenie księcia Bolesława Krzywoustego nad dolną Regę przybyła misja biskupa Ottona z Bambergu. W niedalekiej (łac.) "Clodonie" (dziś Kłodkowo?) ochrzczono bez żadnych oporów okolicznych mieszkańców – Wendów (Słowian). Przekazy ludowe także podają, że nauczania nowej wiary dokonywano w miejscu o nazwie „Apostołów”, ziemi leżącej pomiędzy dzisiejszymi Gryficami a Trzygłowiem.
W połowie XIII w. Pomorzem rządzili książęta z pomorskiej dynastii Gryfitów – Barnim I i Warcisław III, którzy w celu wzmocnienia swojej władzy zachęcali do osiedlania się na tych terenach. Barnim I, książę "na Szczecinie" – władający obszarami wschodnimi, osiedlał tu przede wszystkim ludność niemiecką, podczas gdy Wacisław III, książę dymiński, rządzący na terenach zachodnich, namawiał do osiedlenia osadników holenderskich i duńskich. Od 1234 r. Barnim I i Warcisław III konkurowali ze sobą w zakładaniu miast. Warcisław ufundował Greifswald, Demmin i Kołobrzeg. W 1262 r. wydał dokument lokacyjny na prawie lubeckim, w którym osiedle (złożone z trzech wsi) otrzymało prawa miejskie, a także 100 łanów ziemi w okolicach dolnego biegu rzeki Regi. Dokument lokacyjny określał nazwę miasta jako (łac.) "Nova civitas supra Regam" (pol. "Nowe miasto nad Regą"). Zasadźca miasta – Jakob von Trebetow otrzymał 20 łanów ziemi i zadanie lokacji miasta. Po śmierci Warcisława III właścicielem jego ziem został Barnim I, który potwierdził nadania lokacji i prawa. Z jego czasów pochodzi nazwa miasta – (łac.) "Civitat Griphemberch super Regam" (pol. "Gryfia Góra – miasto nad rzeką Regą") z 21 września 1264 r. Miejscowość otrzymała prawa celne, wyrębu lasów, żeglugi po rzece Redze i na wodach przybrzeżnych, czasowe zwolnienie od podatku (okres 10 lat), dzięki czemu mogła się znacznie bogacić.
W ciągu XIII w. wzrosło znaczenie ośrodka. Po lokacji miasta zostało tu utworzone wójtostwo z siedzibą w Gryficach (ważne ogniwo administracyjne), które przejęło dawne funkcje osiedla przedlokacyjnego. Książęta szczecińscy przekazali pod zarząd miasta znaczną część podatków, sądy i regalia. Ośrodek podlegał pod kasztelanię kamieńską. Pierwszymi kupcami, przybyszami osiedlającymi się w Gryficach byli mieszkańcy Gryfii (dziś Greifswald w Niemczech). Napływ Niemców był stopniowy i nie powodował drastycznych zmian w miejscowych sferach rządzących. Kupcy organizowali skup intratnych produktów, m.in. zbóż, wosku, skór, smoły, konopi, mięsa i miodu. Towary eksportowano, do kontrahentów w Lubece, a stamtąd do dalszych odbiorców europejskich. Podstawą rozwoju miasta była jednak rodzima wymiana towarowa oraz rozwój lokalnej produkcji rzemieślniczej. Obsadzano liczne sołectwa, młyny i karczmy. Z eksportem gryfickich towarów wiązały się doroczne targi, które odbywały się w tym mieście. Do największych należał jarmark św. Gawła (10 października), targi miodowe (30 września) oraz targi drobiarskie.
Pod koniec XIII w. rozpoczęto budowę ceglanego kościoła mariackiego o trzech nawach, a w 1300 r. budowę murów obronnych otaczających miasto. Łączna ich długość sięgnęła 650 m a rozpiętość od 200–350 m. Fortyfikacje miasta zostały wzbogacone o 3 bramy (Wysoką z przedbramiem, Kamienną i Regi z barbakanem), 3 wieże strzelnicze (Prochową, Mostową i Młyńską), liczne baszty oraz fosę. Rada miejska składała się od 9 do 12 radnych. Co roku w dzień św. Michała (29 września) zmieniano 1/3 rady. Władze przejęły niższe sądownictwo. W roku 1316 i 1357 miasto zawierało przymierza przeciwko rabusiom, którzy prowadzili rozboje, plądrowali i napadali na okoliczne miejscowości. Przymierza te przywróciły normalizację życia i rozwoju gospodarczego.
Na przełomie XIII i XIV w. Gryfice liczyły ok. 500 mieszkańców. W centrum miasta, przy głównym rynku, wzniesiono masywną gotycką budowlę ratusza, który pełnił wielorakie funkcje. Z 1398 r. pochodzi pierwsza wzmianka o burmistrzu Gryfic. Był nim Hinze Slede, który pełnił swą funkcję do 1419 r. Mieściły się tu hale sukiennicze oraz siedziba sądu ławniczego. W podziemiach tego budynku mieściło się miejskie więzienie wraz z katownią "carcer subterranensis". Od 1327 r. miasto otrzymało prawo wymierzania kary (szubienica, stos, miecz i topór katowski). Obok ratusza umieszczono „wagę miejską”, gdzie masarze i piekarze płacili podatki. Rozwijało się życie religijne. W XIII w. powstał tu klasztor franciszkanów wraz z przylegającym do niego kościołem (przy ul. Brackiej i Klasztornej). W wieku następnym miasto posiadało już 5 kościołów wraz z przytułkami i szpitalami.
W jednym z dokumentów z 1386 r. wymieniona została szkoła łacińska w Gryficach, którą powszechnie określa się jako najstarszą „łacińską” na Pomorzu. Pozycja tej szkoły nie była wysoka. Rektorowi (rector scolarium) – Johannesowi Parsow odmawiano tytułu „dominus”, określano go jedynie tytułem „mistrza”. Jego uczniów nazywano „czeladnikami sztuki nauczania”. Tworzyli chór kościelny, mieli obowiązek uczestnictwa w trzech kolejnych nabożeństwach, pogrzebach i asystach do chorego. Szkoła działała pod patronatem kościoła mariackiego. Według H. Berghausa – w Gryficach taka szkoła dopiero powstała w 1426 r.
Obok okazałych domów patrycjatu i rycerstwa wznoszono budynki z drewna i gliny, kryte trzciną lub słomą. W Gryficach istniały dwie gildie – kupców i piwowarów. Rzemiosło było reprezentowane przez liczne organizacje cechowe. Na rzemieślnikach spoczywał obowiązek transportu dostaw dla dworu książęcego, stałej konserwacji urządzeń fortyfikacyjnych, czyszczenie fos oraz zbrojnej ochrony miasta. Poza kupcami i rzemieślnikami miasto zamieszkiwała spora liczba pospólstwa, trudniącego się najcięższymi pracami związanymi z budownictwem, transportem i żeglugą. Zatrudniani byli również do wypasu miejskich i prywatnych stad bydła. Zamożność kupiectwa określała ich pozycję w mieście i umacniała władzę tej grupy w życiu społecznym Gryfic.
Rozwijał się handel morski i żegluga na rzece Redze. Zapewne w połowie XIV w. Gryfice stały się pośrednim członkiem Hanzy (1365 r.) choć za uchylanie się od zarządzeń w sprawie targów rybnych w Skanii miasto zostało na trzy lata usunięte ze związku (1366 r.) Członkostwo przywrócono za uczestnictwo w wojnie pomiędzy związkiem a królem duńskim (1368–1370) W latach 1394–1401 miasto wystawiło dwa statki z 80 ludźmi załogi, którzy brali udział w zwalczaniu piratów, tzw. „Braci Witalijskich”.
W XV w. Gryfice trzykrotnie przystępowały do związków miast pomorskich (1427, 1471 i 1481 r.) Miasto udzielało panującym książętom pomocy, zwłaszcza finansowej, w zatargu na tle sukcesji oraz w zwalczaniu buntów możnych. W walce o prymat mieszczaństwa w życiu politycznym miasta Gryfice przyczyniły się do osłabienia rycerstwa.
W 1464 r. Otton III nadał Gryficom przywilej bicia własnej monety, którego miasto nigdy nie wykorzystało. Był to jeden z ostatnich dokumentów, jaki książę szczeciński wystawił przed swoją śmiercią.
W XV w. kilkakrotnie dochodziło do sporów połowowych i handlowych z położonym na północ od Gryfic Trzebiatowem, który próbował pobierać opłaty celne od statków gryfickich przemierzających Regę (podobnie, jak to miało miejsce z klasztorem norbertanów w Białobokach w XIV w.) W 1449 r. Trzebiatów próbował zablokować rzekę dla wszystkich statków płynących z południa co doprowadziło do eskalacji konfliktu. Sytuację wyjaśnił Bogusław X, który w pierwszych latach swego panowania zakończył czterdziestoletni okres walk dwu miast nad dolną Regą (1488 r.).
Lata drugiej połowy XV w. przyniosły zmiany organizacyjne szkoły gryfickiej. W dokumencie fundacyjnym z 1477 r. sformułowano obowiązki rektora łacińskiej szkoły średniej (niem.) "Lateinschulen" – Leonardusa. Wobec rektora rada miejska używała miana (niem.) "unserer Stadt Denere" ("sługa naszego miasta"). Od tej pory szkoła stała się instytucją miejską. Pensja nauczyciela wynosiła 90 marek (połowa dochodów nauczyciela była pokrywana przez uczniów). Pod koniec XV w. szkoła zatrudniała dwóch nauczycieli – rektora i kantora.
Okres wczesnonowożytny.
Na początku XVI w. stan ludności Gryfic przekroczył 2 tys. mieszkańców. Dolnoniemiecka nazwa miasta "Griphemberch" z czasem przekształciła się w "Griffenberge". W 1534 r. kościół farny stał się własnością Kościoła luterańskiego. Było to wynikiem powolnego wprowadzania nowej religii na tereny Pomorza. Mieszkańcy Gryfic przechylali się na stronę reformacji, zapoczątkowanej przez Marcina Lutra w 1517 r. Składało się na to wiele przyczyn – zatargi z norbertanami białobockimi, bliskie kontakty z centrum pomorskiego ośrodka myśli protestanckiej w Trzebiatowie, uraza do papiestwa spowodowana orzeczeniem sądu papieskiego z 1450 r. (chodziło, o postanowienia w sprawie konfliktu z norbertanami białobockimi, o wolny spław i handel rzeką Regą), konkurencja zakonników w handlu, rzemiośle i gospodarce rolnej oraz dość silne wpływy zwolenników nowego kościoła. Rada miejska zagarnęła w 1525 r. skarbiec kościelny, a 10 lat później przejęła wszelkie dobra i nieruchomości zakonne. W ciągu stu lat miasto przeżywało drugą falę germanizacji, która prócz ważniejszych urzędów obejmowała także i kościół.
Po 1534 r., w ślad za reformacją, nastąpiły zmiany w oświacie. W szkole miejskiej, w której nauczano jęz. niemieckiego, łacińskiego i greki, wprowadzono nowy program szkolny. Zakładał on powstanie 3 klas i zatrudnienie trzech nauczycieli: rektora, subrektora i kantora. W 1580 r. otworzono tu szkołę dla dziewcząt.
W XVI w. nastąpiły ruchy etniczne. Na miejsce uciekających do Rzeczypospolitej chłopów napływała fala osadników niemieckich.
W roku 1538 i 1554 doszło do ponownej eskalacji konfliktu z Trzebiatowem. Został on spowodowany niedostarczaniem przez gryficzan podwód do renowacji falochronów oraz budowy statków, które były zbyt wielkie w porównaniu do przepustowości śluz. Konflikt zakończył się w 1589 r. Przemarsz wojsk brunszwickich w latach 60. XVI w. przez Gryfice (I wojna północna) spowodował wiele zniszczeń i strat w gospodarce miejskiej. Następstwem tego był regres gospodarczy trwający do 2. połowy XVII wieku. W roku 1595 i 1620 miały miejsce rebelie niezadowolonych rzemieślników, którzy domagali się współudziału w rządzeniu miastem. Ich dążenia nie zostały zrealizowane. W XVI i XVII w. na Pomorzu, także w Gryficach, miało miejsce wiele procesów czarownic. Oskarżonym kobietom zarzucano paranie się czarną magią i szerzenie zabobonów. Od 1603 r. rozpoczęło swą działalność bractwo kurkowe.
W 1618 r. rozpoczęła się wojna trzydziestoletnia, która przerwała rozwój miasta. 4 grudnia 1627 r. formacje Albrechta von Wallensteina weszły do Gryfic. Zakwaterowano tu 3 kompanie cesarskiego pułku kirasjerów. Oprócz wydatków na utrzymanie garnizonu gryficzanie ponieśli olbrzymie straty w wyniku grabieży i podpaleń. Liczne morderstwa i gwałty terroryzowały miejscową ludność. Okupanci zagarnęli broń i amunicję miejscowego arsenału. Po nałożeniu na miasto nowej kontrybucji w wysokości 1200 guldenów (1629 r.) złożono skargę na dworze cesarskim, w wyniku której kirasjerzy opuścili miasto. Represji uniknięto również w roku następnym, kiedy w Gryficach stacjonowały włoskie wojska zaciężne. Na skutek szerzącej się dżumy liczba ludności zmniejszyła się o ok. 75%. Do zmniejszenia liczby ludności w mieście przyczyniły się także liczne ucieczki mieszkańców przed okupantem i uciskiem podatkowym. Wojska cesarskie plądrowały okoliczne wsie i miasto aż do czasu pojawienia się w sierpniu 1630 r. wojsk szwedzkich. Szwedzi występowali jako oficjalni sprzymierzeńcy księcia szczecińskiego. Gryfice przeżywały kolejny okres klęsk i zniszczeń. W mieście i okolicach zakwaterowano wówczas 7 tys. żołnierzy szwedzkich, irlandzkich i szkockich.
W 1637 r. umarł ostatni Gryfita – Bogusław XIV. Odżyły obawy przed wcieleniem kraju do Brandenburgii-Prus. Aneksję gwarantowały układy o sukcesji z 1493 r. i 1571 r. W wyniku „ciężkiego prawa wojny” wojska domagały się coraz to nowych dostaw artykułów spożywczych, które mocno nadwerężały możliwości produkcyjne ludności. Od 1643 r. rozpoczęła się działalność partyzancka płk. Matthiasa von Krockowa (fanatycznego wroga Szwedów). Ludność podgryfickich wsi odczuła to najdotkliwiej. Za znaczną sumę pieniędzy miasto wykupiło się od dalszych najazdów. Ostatnie lata wojny trzydziestoletniej doprowadziły miasto do widocznego zubożenia. Nie przypominało już ono prężnego ośrodka handlu i wytwórczości z czasów średniowiecza. Upadły największe fortuny (w tym cech sukienników). Postanowieniem pokoju westfalskiego w Osnabrück miasto w 1648 r. zostało włączone do Brandenburgii-Prus. Nowe władze starały się pozyskać Pomorzan. Stworzone zostało kolegium pomorskiego sejmu krajowego, do którego także wchodzili przedstawiciele z Gryfic. Jednemu z nich przypadł zaszczytny tytuł landrata. W połowie XVII w. rozpoczęto odbudowę miasta, którą przerwała nowa II wojna północna zwana także „potopem szwedzkim” (lata 1655–1660).
W 1657 r. w okolice Gryfic, w pogoni za Szwedami, podeszły zagony jazdy Stefana Czarnieckiego. Nakładanym kontrybucjom towarzyszyły liczne rozboje band. Mimo strat wywołanych działaniami wojennymi, sytuacja miasta poprawiła się po przejściu Fryderyka Wilhelma na stronę antyszwedzkiej koalicji. Ożywiły się szlaki handlowe z ziemiami polskimi i marchijskimi. Ogromne straty wyrządziły miastu pożary i epidemie. Największy pożar miał miejsce w 1658 r. Strawił całą południowo-zachodnią część miasta. Spłonął m.in. kościół mariacki. Kolejny pożar w 1668 r. zniszczył ponownie większość miasta. Upamiętnieniem tych wydarzeń stała się doroczna uroczystość – „Święto Ognia”, którą obchodzono w Gryficach do XVIII w. W XVII w. miasto powiększyło się o przedmieścia – Kamieńskie i Trzygłowskie, dzięki czemu mieszkańcy zróżnicowali swoje źródła dochodu. Gryfice znano jako miasto związane z handlem zamorskim, lecz ważniejszą rolę odgrywała produkcja tkanin z lnu, dzięki której Gryfice były również cenione.
W 1699 r. w Gryficach urodził się wybitny historyk – Friedrich von Dreger. Wydał on ponad 3200 publikacji i dokumentów związanych z dziejami Pomorza, które zebrano w zbiorze pt. "Codex Pomeraniae Diplomaticus", zwanym potocznie "Kodeksem Dregera". Wydawca zmarł wcześnie – w 1750 r.
Po 30. latach spokoju w Gryficach pojawili się żołnierze rosyjscy. Wespół z oddziałami Piotra Wielkiego przechodzili przez Gryfice polscy i sascy żołnierze Augusta II Mocnego. Ten 9-letni okres walk doprowadził do ponownego wyniszczenia miasta. Zreformowano ustrój miejski w 1713 r., wiele dziedzin życia miasta podporządkowano komisariatom wojennym. W 1723 r. utworzono powiat gryficki. Był jednym z 19, które podlegały bezpośrednio pod Kamerę Wojenną i Domen Królewskich. Za reformą administracyjną w nazwie miasta nastąpiła niewielka zmiana z "Griffenberge" na "Greiffenberg".
W 2. połowie XVIII w. (wojna siedmioletnia) miasto było zajmowane trzykrotnie przez wojska carycy Elżbiety. W 1761 r. między Gryficami a Karlinem nastąpiła koncentracja wojsk pruskich (ok. 12 tys. żołnierzy). Przeciwko nim wystawiono korpus rosyjski (ok. 35 tys. żołnierzy). Do walk doszło pod murami miasta Gryfice. Ostrzał artyleryjski zniszczył liczne fortyfikacje oraz wywołał pożary w samym mieście. Po poddaniu się załogi pruskiej miasto było okupowane przez wojska rosyjskie do 1762 r.
W XVIII w. nastąpiło ożywienie gospodarcze. Miasto posiadało 2 młyny, 2 karczmy, czerpało dochody z 1000 włók ziemi, 10 wiosek i 5 folwarków. W 1790 r. wybudowano cegielnię. Przyczyną ożywienia były patenty rządowe nadawane obcym rzemieślnikom (połowa XVIII w.), które zachęcały do osiedlania się na terenach gryfickich i samego miasta. Przybyszom nadawano wszelkie uprawnienia miejskie i cechowe, bezpłatnie place pod budowę domów, materiał budowlany, prawo dziedzicznej własności, zwolnienia od podatków, bezprocentowe pożyczki, w końcu wysokie zarobki. Po utworzeniu tu w 1714 r. garnizonu kadra oficerska przejmowała powoli rolę miejscowego patrycjatu. Nadal działały w mieście tkalnie tkanin wełnianych.
Okres nowożytny.
Początek XIX w. ponownie postawiło miasto w kręgu działań wojennych, tym razem napoleońskiej Francji. Landrat gryficki von Wrichen przystąpił do poboru rekrutów. Akcja ta została przerwana na skutek pojawienia się podjazdu francuskiego, który 8 listopada 1806 r. zajął miasto. Po ściągnięciu dostaw dla wojska oddziały napoleońskie opuściły miasto i udały się na wschód. W Gryficach pojawiły się oddziały partyzanckie Ferdinanda von Schilla, który krwawo tłumił bunty ludowe przeciw Prusakom oraz prowadził akcje dywersyjno-terrorystyczne. F. von Schill umocnił i zmilitaryzował miasto, sformował szwadrony „czarnych dragonów” oraz obsadził piechotą fortyfikacje Gryfic. Generał Jan H. Dąbrowski polecił płk. Franciszkowi Garczyńskiemu „rozproszyć buntowników”. Tak nazywał formacje Schilla. Do otwartej walki doszło dopiero wtedy, gdy F. von Schill przegrał pod Nowogardem i kiedy francusko-włoski korpus gen. Pietra Teulié dotarł pod Gryfice, wyręczając przy tym Polaków. F. von Schill wycofał się, gdyż nie był w stanie odeprzeć przeważającej siły wroga. Francuzi dopuścili się licznych grabieży, rozbojów i gwałtów. Wojska francuskie w liczbie 7 tys. korpusu pozostały w mieście do 14 listopada 1808 r.
Od początku XIX w. wzrosła liczba mieszkańców do około 3 tys. Doprowadziło to do rozbudowy miasta, powstała nowa dzielnica – gryfickie Nowe Miasto. Od 1816 r., w wyniku reformy administracyjnej (1815–1818), miasto stało się siedzibą powiatu w rejencji szczecińskiej – prowincji Pomorze. Pojawiła się nowa nazwa miasta "Greifenberg in Pommern". W odróżnieniu od dawnego municypium w Gryficach powstał samorząd miejski. Jego organem było kolegium magistrackie, wybierane przez deputowanych miejskich. Na czele magistratu stał burmistrz, wspomagany przez ławników. Kolegium magistrackie załatwiało sprawy własnościowe miasta, porządkowe i patronackie. Zostały przy tym zniesione przywileje średniowieczne. Zanikowi uległ dawny ustrój cechowy i monopole. Zostały stworzone możliwości do dalszego rozwoju gospodarczego miasta. Ożywił się handel. Karczmy i gospody przeżywały swoje „złote dni”. Rozwój sił wytwórczych postępował bardzo wolno.
Od 1830 r. rozpoczęto rozbudowę sieci szkolnej. Do szkół uczęszczała młodzież z rodzin kupieckich i rzemieślniczych. Prócz powstałego w Gryficach (niem.) "Gymnasiums" (gimnazjum) w 1852 r. im. Fryderyka Wilhelma na terenie miasta działały dwie szkoły elementarne (pierwsza wzmianka o nich pochodzi z 1811 r.). Pierwszą z nich była Powszechna szkoła miejska (niem.) "Allgemeine Stadtschule". Składała się z 4 klas męskich i 4 klas żeńskich. Ogółem uczyło się w niej ponad 500 dzieci. Szkołą kierował rektor z wykształceniem uniwersyteckim, jednocześnie będący kaznodzieją w kościele mariackim. Drugą szkołą elementarną była „szkoła darmowa” (niem.) "Freischule", licząca 2 klasy koedukacyjne. Uczęszczało do niej średnio ponad 150 dzieci.
Życie kulturalne nabrało tempa poprzez powstałe tu stowarzyszenia. W poł. XIX w. pojawiają się pierwsze gryfickie gazety. W 1843 r. – „Greifenberger Kreisdrucken” (wydawany trzy razy w tygodniu), w 1867 r. – „Greifenberger Zeitung” i w 1869 r. – „Greifenberger Kreis-Blatt”. W okresie Wiosny Ludów w mieście i regionie wrzało od rewolucyjnych wydarzeń. Obok działalności elementów reakcyjnych w powiecie gryfickim wystąpiły również czynniki wspierające rewolucję. Wysuwano hasła ekonomiczne, organizowano manifestacje dla ich poparcia. Pod rządami pruskimi miasto zeszło do roli niewielkiego prowincjonalnego ośrodka. Zaniedbana była również gospodarka rolna w okolicach Gryfic.
W 1862 r. miasto obchodziło 600-lecie nadań praw miejskich. Hermann Riemann opracował zarys monografii miasta, "Historia miasta Gryfice" (niem. "Geschichte der Stadt Greifenberg in Pommern"). Wzrosło zainteresowanie archeologią, które doprowadziło do odkrycia „skarbu” – dużych monet zakopanych jeszcze w okresie przedkolacyjnym miasta. W latach 70. XIX w. koło Polesina odkryto groby z okresu kultury łużyckiej. Uratowano przed rozebraniem zabytki kultury materialnej i dawnych fortyfikacji miasta. W zabudowie miasta nadal znajdują się budynki w stylu ryglowym. Tylko nieliczni mieszkańcy budowali swoje wille na obrzeżach miasta. W 2. poł. XIX w. wzniesiono synagogę i ryglowy kościół staroluterański pw. św. Jana (niem.) "St. Johanniskirche". Kościół ten został rozebrany w kilkadziesiąt lat później. Nowy neogotycki z cegły powstał w miejscu starego (dziś. ul. Nowy Świat) w latach 1911–1913.
Dopiero przełom XIX i XX wieku przyniósł dalszy rozwój gospodarczy miasta, na którego terenie wybudowano cukrownię, fabrykę wyrobów ceramicznych i pieców, krochmalnię oraz fabrykę marmolady. W 1882 r. Gryfice uzyskały połączenie kolejowe dzięki budowie linii Dąbie – Kołobrzeg, ułatwiające znacznie transport płodów rolnych do większych miast i portów, a w 1896 r. zakończono budowę pierwszej wąskotorowej linii kolejowej przez Popiele do Niechorza. 2 lata później otwarto linię do Dargosławia przez Tąpadły. W 1901 r. nowo zbudowana linia połączyła Gryfice z Golczewem, a w 1913 r. uruchomiono kolej do Kołomącia. Obie linie miały rozstaw szyn 750 mm, który w 1900 r. zmieniono na 1000 mm. W 1911 r. oddano do użytku most żelbetowy, łączący śródmieście z prawobrzeżem miasta.
Wydarzeniem początku XX w. było odkrycie książęcych kurhanów w pobliskim Lubieszewie (w latach 1908–1925), zaliczanych do tzw. "książęcych grobów grupy lubieszewskiej" z I w p.n.e.–II w n.e. (grupa gustowska).
Mimo nasilonego ruchu emigracyjnego ludności Gryfic do krajów zamorskich i bardziej rozwiniętych ośrodków, miasto w okresie poprzedzającym wybuch I wojny światowej wciąż rozwijało się gospodarczo. W 1913 r. liczba ludności przekraczała 7 300. Do Gryfic napływali robotnicy znajdujący zatrudnienie w miejscowej cukrowni i okolicznych majątkach. Ich liczba dochodziła do kilkuset osób. W czasie I wojny światowej przypisywano miastu wzrost rozwoju gospodarczego. Skąpe dane z tych lat nie pozwalają określić, w jakim stopniu i w jakich dziedzinach życia społecznego wzrost ten miał nastąpić; historiografia sugeruje jednak, że chodziło o sektor rolnictwa.
Okres międzywojenny.
W latach 1919–1920 władze zaniepokoiły się rewolucyjnymi ruchami proletariatu miast i wsi. Dwudniowy strajk w Trzebiatowie w czerwcu 1919 r. odbił się szerokim echem w Gryficach. W okolicznych wsiach dochodziło do aktów terroru, mordów i gwałtów. Po stłumieniu rewolucji nastąpił nowy okres rządów pruskich, reprezentowanych przez junkierstwo.
W 1932 r. wybudowano w Gryficach nowy kościół katolicki, przy dzisiejszej ul. Nowy Świat. Poświęcony tam 16 listopada 1932 r. obraz Matki Boskiej Częstochowskiej był darem polskich robotników sezonowych. Rokrocznie ograniczano zezwolenia na pracę sezonową robotnikom z Polski. W obronie ich w 1933 r. powstał tu polski związek robotników rolnych.
Po dojściu Adolfa Hitlera do władzy w Niemczech i wygranych wyborach w samorządzie lokalnym NSDAP w administracji gryfickiej zajmowała kierownicze stanowiska. Tzw. „Kreisleitung” NSDAP (kierownictwo powiatu) w Gryficach obejmowało 25 jednostek zarządzających sprawami powiatu. Sztab ulokowano w Trzebiatowie. Odebrano Gryficom rolę siedziby powiatu. Na czele urzędniczej machiny w Gryficach stał landrat von Holstein (podlegający Kreisleiterowi F. Ohmowi).
Działania NSDAP były skierowane przeciwko zamieszkującym miasto Żydom. W 1933 r. w Gryficach mieszkało ich tylko 68. Liczba ich sukcesywnie ulegała zmniejszeniu już od poł. lat 20. XX w. Osoby wyznania mojżeszowego były szykanowane poprzez objęcie policyjną kontrolą organizacji żydowskich i poszczególnych osób. W 1935 r. pozbawiono ich praw publicznych i obywatelskich.
Rozpoczęto intensyfikację rolnictwa i rozbudowę obiektów militarnych. Naziści stworzyli formacje służby pracy ("Reichsarbeitsdienst") i powiatowe zrzeszenie chłopskie ("Kreisbauernschaft"), uruchomiono środki kredytowe. Próbowano przeciwdziałać tzw. „ucieczce ze wschodu” chłopów i robotników. Rewizjonizm partii kierowany był przeciw zatrudnionym tu Polakom. Z jednej strony obawiano się „Słowian” sezonowo zatrudnionych w mieście i okolicy, z drugiej konieczność rozwoju gospodarczego powodowała zmiany nastawienia do tej kwestii. Jednak w samych Gryficach można było odnotować liczne akcje represyjne w stosunku do miejscowych działaczy polskich, jak i pracowników konsulatu RP, przyjeżdżających do miasta.
Lata 30. XX w. przyniosły istotne zmiany na rynku mediowym. Ukazujące się do tej pory gazety upadały. Rozwijająca się propaganda partii nazistowskiej rozpoczęła na szeroką skalę współpracę z „Kreiszeitung für den Kreis Greifenberg” (od 1935 r.), która była tubą propagandową miejscowej NSDAP.
W okresie międzywojennym istniały tu dwa wielkie zakłady przemysłowe – fabryka płatków ziemniaczanych i cukrownia. Istniała również fabryka przetworów owocowych i cementownia, rozwijał się ośrodek przemysłu tkackiego. W wyniku rozwoju przemysłowego miasto zwiększało równocześnie liczbę ludności. Podczas ostatniego niemieckiego spisu ludności Gryfice liczyły 10 805 mieszkańców. W 1938 r., na skutek zmian administracyjnych związanych z dołączeniem do Pomorza nowej rejencji w Pile, przyłączono miasto Gryfice do rejencji koszalińskiej. Stan ten utrzymał się do 1945 r.
W 1938 r. nasiliła się akcja likwidacyjna własności żydowskiej, tzw. aryzacja. Synagoga przy "Poetensteig" (dziś ul. 3 Maja) została przejęta przez NSDAP podczas tzw. "nocy kryształowej". Jednocześnie cmentarz żydowski usytuowany przy "Turnerstraße" (dziś ul. Sportowa) uległ zniszczeniu i likwidacji. Po listopadzie 1938 r. władze nazistowskie przystąpiły do przymusowego wykupu nieruchomości i akcji żydowskich w przedsiębiorstwach, które zgodnie z przepisami prawa przechodziły do rąk nieżydowskich lub na własność państwa.
W ramach przygotowań do wojny na terenie Gryfic organizowano rezerwy żywnościowe, intensyfikując rolnictwo do granic możliwości. W przededniu wojny skoncentrowano tu jednostki Wehrmachtu, wchodzące w skład Grupy Armii „Północ”, dowodzonej przez gen.-płk. F. von Bocka.
II wojna światowa i zdobywanie miasta.
1 września 1939 r. rozpoczęła się II wojna światowa, która zmieniła ponownie oblicze miasta. Po zakończeniu kampanii wrześniowej przywieziono do Gryfic i zatrudniono w mieście oraz okolicy większą liczbę jeńców. W ślad za nimi nad Regę zaczęli przybywać liczniejsi mieszkańcy Generalnego Gubernatorstwa, pochwyceni w ulicznych łapankach i rekrutowani przymusowo na terenach Kielecczyzny i Lubelszczyzny. Zatrudniano ich w podgryfickich majątkach rolnych oraz przemyśle na obszarze miasta.
Od połowy 1943 r. do Gryfic zaczęli napływać mieszkańcy z terenów zagrożonych nalotami lotniczymi. Miasto nie było celem takich ataków, ponieważ było usytuowane na obszarze typowo rolniczym i nie miało strategicznego znaczenia. Od stycznia 1945 r. rozpoczęły się masowe migracje ludności niemieckiej. Gryfice znajdowały się na jednej z trzech głównych tras, którymi przemieszczały się zorganizowane konwoje ewakuacyjne oraz grupy zdezorientowanych uciekinierów ze wschodu.
1 marca 1945 r., w ramach operacji pomorskiej, wojska radzieckie 1. Frontu Białoruskiego rozpoczęły atak na niemiecką Grupę Armii „Weichsel”, która broniła Pomorza. W Gryficach ogłoszono alarm dopiero w nocy z 4 na 5 marca 1945 r. W wielkim zamieszaniu zaczęła się wówczas masowa ewakuacja ludności z miasta. Nie wszystkim udało się z miasta wydostać. Mimo że ucieczka trwała już od 2 marca, wszystkie pociągi wąskotorówki i samochody wojskowe były przepełnione. W Gryficach pozostało ok. 6 tys. ludzi, którzy ukrywali się w domach. Miasto postanowiono oddać bez walki, choć Wojskowy Komendant Miasta informował o przygotowaniu do obrony.
5 marca ok. godz. 15.00 zaczęły pojawiać się pierwsze oddziały 5 Samodzielnego Pułku Motocyklowego Gwardii (dowodzonego przez ppłk. Anatola Muraczewa). Nie było wtedy żadnych regularnych walk, ponieważ oddziały niemieckie opuszczały miasto w popłochu, a pozostali jeszcze w Gryficach mieszkańcy bali się o własne życie. Tego dnia Sowieci rozstrzelali ok. 30-40 osób. Do walk z oddziałami niemieckimi doszło dopiero 7 marca, kiedy to żołnierze niemieccy uderzyli na miasto od strony Smolęcina. Prowadzili walki na wschodnich przedmieściach, następnie w rejonie cukrowni, a także koszar, od strony Trzebiatowa.
Wojska niemieckie (dowodzone przez płk. Joachima Hesse i mjr. Fritz Sanna) zostały wyparte całkowicie z miasta w godzinach popołudniowych. Poległych w walkach 30 żołnierzy radzieckich i 13 polskich pochowano w dwóch mogiłach na rynku gryfickim. W walkach brała udział także ludność cywilna, która na równi z jeńcami była rozstrzeliwana przez wojska radzieckie.
8 marca ok. godz. 19.00 w Gryficach pojawili się ułani 1 Samodzielnej Warszawskiej Brygady Kawalerii. Gdy oddziały polskie wchodziły do Gryfic, miasto nadal płonęło. Podpaleń dokonywali Rosjanie (m.in. wrzucając granaty do budynków, polewając benzyną i ropą kamienice), paliło się wówczas całe Stare Miasto, spłonęło 318 obiektów. W trakcie zajmowania miasta żołnierze dopuścili się licznych gwałtów, mordów i grabieży na ludności cywilnej. Na skutek walk miasto było w 40% zniszczone.
Od 9 marca do 9 kwietnia 1945 r. Gryfice były siedzibą sztabu 1 Armii Wojska Polskiego. Stąd kierowano m.in. walkami oddziałów polskich o Kołobrzeg. Władzę przejęły radzieckie komendantury wojenne.
Polskie Gryfice.
Lata 1945–1950.
Radziecki komendant wojenny, mjr Łukin, w kilka dni po zdobyciu miasta rozpoczął organizować polską administrację, wykorzystując miejscowych Polaków wywiezionych na roboty bądź powracających z Niemiec. Mianował burmistrzem Mieczysława Tachera. Po jego ustąpieniu 1 kwietnia 1945 r. nominację otrzymał Wacław Brustmen, jednak kompetencje burmistrza były niewielkie. Zły stan bezpieczeństwa skłonił komendanta do powołania polskiej milicji porządkowej. Ostateczne zniesienie radzieckiej komendantury wojennej w Gryficach nastąpiło 12 lipca 1945 r., co z kolei wpłynęło na pogorszenie się stanu bezpieczeństwa publicznego (poprawa jego nastąpiła w kilka miesięcy później, wraz z powołaniem we wrześniu 1945 r. Obwodowego Biura Bezpieczeństwa Publicznego). Od czerwca 1945 r. do czerwca 1946 r. władze polskie przejściowo używały nazwy miasta – "Zagórze".
Mimo braku międzynarodowej decyzji przyznającej ziemie po Odrę i Bałtyk, Urząd Pełnomocnika Rządu na Okręg Pomorze Zachodnie sformował administracyjną grupę operacyjną na obwód (powiat) Zagórze. Funkcję pełnomocnika rządu (starosty) powierzył Kazimierzowi Borzęckiemu. Grupa dotarła do Gryfic 18 maja 1945 r. Kilka dni później komenda wojewódzka MO skierowała do miasta 10 milicjantów. Z raportu starosty wynikało, że w mieście znajdowało się ok. 4 tys. Niemców i 150 Polaków, głównie z Mogilna. Trzy miesiące po nominacji W. Brustmena funkcję zastępcy burmistrza powierzono Tadeuszowi Radomskiemu, który faktycznie kierował pracami zarządu miejskiego. W porozumieniu z komendantem wojennym utworzona została "Deutschenrat" (pod kontrolą polskiego urzędu). Zarząd miejski nabrał charakteru organu polsko-niemieckiego, w którym urzędnicy w większości byli Niemcami, a Polacy obejmowali kierownicze stanowiska. Polskiego oblicza zarząd zaczął nabierać dopiero w miarę napływu polskich osadników.
Po zwolnieniu W. Brustmena (10 czerwca został aresztowany przez wojsko) burmistrzem został Płóciewniczak, który m.in. przewodniczył Gryfickiej Radzie Doradczej, jednej z nielicznych powołanej na Pomorzu Zachodnim. Do jej najważniejszych zadań należała troska o zwiększanie i utrwalanie polskiego stanu posiadania (we wrześniu zawieszona, w styczniu 1946 r. reaktywowana na innych zasadach działania). 25 września 1945 r. funkcję burmistrza objął Eugeniusz Zych, delegowany przez ppłk. Leonarda Borkowicza. Funkcję tę piastował do 18 grudnia 1945 r., kiedy został nominowany na podobne stanowisko w Trzebiatowie.
Od maja 1945 r. rozpoczęty został proces przesiedleń ludności polskiej na tereny gryfickie. Natomiast planowe osadnictwo polskich i zabużańskich przesiedleńców nastąpiło w październiku. Według danych z grudnia 1945 r. w Zagórzu przesiedlonych było już ok. 3600 osób. Od 2 sierpnia 1945 r. rozpoczęła się depatriacja ludności niemieckiej. Część rodzin wyjechała dobrowolnie. Opuszczali miasto po zajęciu go przez wojska radzieckie. Akcja przymusowych wysiedleń zakończyła się 30 lipca 1948 r. Dalsza trwała pod hasłem: „łączenia rodzin”. Według spisu z 31 grudnia 1948 r. – na terenie miasta przebywało ich jedynie 13 (0,14% ogółu ludności miasta). Do końca roku 1948 Gryfice stały się wielonarodowym miastem. Dominowali tu Polacy nad napływem osadników ukraińskich, białoruskich i litewskich.
Późną jesienią 1945 r. władze centralne zadecydowały o dyslokacji w Gryficach 1. Warszawskiej Dywizji Kawalerii i przeniesieniu władz obwodowych do Trzebiatowa. Na skutek licznych protestów decyzję anulowano. Dzięki temu miasto utrzymało status miasta obwodowego (powiatowego). Od 2 sierpnia 1945 r. (konferencja poczdamska) zapowiedź wysiedlania Niemców spowodowała, że część z nich zaczęła dobrowolnie zgłaszać chęć swojego wyjazdu. Niemieccy mieszkańcy miasta zostali wysiedleni do 1946 r.
Jedynym społecznym organem przedstawicielskim była Międzypartyjna Komisja Porozumiewawcza. Przedstawiciele poszczególnych partii politycznych pojawili się w Gryficach wraz z pierwszymi osadnikami. Prym wśród tych partii wiodły Polski Związek Zachodni i Stronnictwo Ludowe, późniejsze ZSL. Nad masowymi akcjami propagandowymi czuwał Obwodowy Urząd Informacji i Propagandy. Komisja Porozumiewawcza nadała społeczności lokalnej kierunek polityczny, organizowała życie społeczne i usuwała tarcia międzypartyjne. Z inicjatywy MKP powstały liczne organizacje społeczne, m.in. Komitet Opieki nad Zdemobilizowanymi Żołnierzami, Komitet Opieki nad Grobami Żołnierzy Wojska Polskiego i Towarzystwo Przyjaciół Żołnierza.
Dość wcześnie organizowało się życie sportowe i kulturalne. Powstał Klub Sportowy „Zagórze”. Klub posiadał kilka sekcji sportowych – piłki nożnej, lekkoatletyczną, piłki siatkowej, motorową i kolarską. W ramach podsekcji kulturalnych działały: Koło Miłośników Sceny, orkiestra smyczkowa, chór męski i kwartet wokalny. Ośrodkiem skupiającym życie kulturalne stało się kino „Capitol”, będące równocześnie siedzibą lokalnego radiowęzła.
Polska oświata w Gryficach zainaugurowała swoją pracę 4 września 1945 r. Zajęcia odbywały się w I Polskiej Publicznej Szkole Powszechnej (budynek poniemieckiej szkoły żeńskiej przy ul. 3 Maja, dziś Gimnazjum nr 2). Do szkoły przyjęto pierwszych 64 uczniów. Wkrótce baza oświatowa została poszerzona o Państwowe Gimnazjum i Liceum utworzone 12 grudnia 1945 r. Organizatorem jej i pierwszym dyrektorem był Józef Pańkowski. Szkoła rozpoczęła działalność 1 listopada 1945 r. – jednak oficjalną zgodę na działalność placówek kuratorium wydało 12 grudnia 1945 r.
Na terenie Gryfic działały Referat Opieki Społecznej (opieka nad sierotami i inwalidami wojennymi), Polski Czerwony Krzyż (PCK), Dom Opieki Społecznej, Dom Małego Dziecka oraz 2 punkty etapowe Państwowego Urzędu Repatriacyjnego (PUR). Na skutek realnego zagrożenia epidemią zorganizowano doraźne ambulatorium medyczne, a w ślad za nim uruchomiono szpital (lipiec 1945 r.).
Gryfice odczuwały dotkliwy brak wody pitnej, elektryczności i gazu, więc prowadzono prace nad przywróceniem tych mediów. Zorganizowano łączność w obrębie miasta i z resztą kraju poprzez transport konny i samochodowy (na skutek braku łączności telefonicznej i telegraficznej). Pierwsze telefony zaczęły działać pod koniec 1945 r. Komunikację usprawniono poprzez uruchomienie kolejki wąskotorowej w lipcu 1945 r. Normalizacji życia w mieście towarzyszyło przekazywanie przez wojsko kolejnych zakładów produkcyjnych, m.in. płatkarni, fabryki marmolady, młyna oraz cukrowni. Powstawały zakłady rzemieślnicze, organizował się ruch spółdzielczy – Spółdzielnia Spożywców, Spółdzielnia Przemysłowo-Rolnicza, Związek Samopomocy Chłopskiej i Spółdzielnia Mleczarska oraz sektor spółdzielczy, tzw. spółdzielnie parcelacyjno-osadnicze. W związku z ich działalnością na terenie miasta osiedliły się 253 rodziny (lata 1947–1949). Na ich gruncie powstały pierwsze spółdzielnie produkcyjne. W czerwcu 1946 r. władze miejskie dokonały ponownie zmiany nazwy miasta z "Zagórze" na "Gryfice".
Nowi mieszkańcy powojennych Gryfic musieli pokonywać wiele trudności aprowizacyjnych, kwaterunkowych i komunikacyjnych. W pierwszym powojennym roku udało się już jednak stworzyć podwaliny pod sprawne funkcjonowanie miasta w niemal wszystkich dziedzinach życia. W procesie tym także uczestniczyli aktywnie miejscowi księża, którzy nieśli szczególną pomoc dla najbardziej potrzebujących wsparcia i pomocy. Na szczególną uwagę zasługuje działalność miejscowego proboszcza ks. Stanisława Ruta oraz oddziału Caritas w Gryficach.
Wytyczne z 15 kwietnia 1946 r. Ziem Odzyskanych zapoczątkowały powstanie rad narodowych. Uprawnienia rad początkowo należały do pełnomocnika rządu. W powiecie gryfickim rady narodowe powstały pod koniec roku kalendarzowego. Do chwili ich powołania funkcję rad narodowych pełnił kierownik administracji ogólnej i Międzypartyjna Komisja Porozumiewawcza. 29 września 1946 r. powołany został Powiatowy Komitet Organizacyjny Powiatowej Rady Narodowej. Pierwsze jego posiedzenie odbyło się 12 października. Radę tworzyło 38 radnych. Przewodniczącym Powiatowej Rady Narodowej w Gryficach został Wacław Wierciński (PPS), a wiceprzewodniczącym – Tadeusz Bedera (PPR). Organem wykonawczym rady został Wydział Powiatowy. Przy radzie pracowały trzy komisje: kontroli społecznej, oświatowa i budżetowa. Pierwszym starostą gryfickim był Zygmunt Pogoda. Miejską Radę Narodową w Gryficach utworzono 17 grudnia 1946 r., a gminne z początkiem 1947 r.
Lata 1950–1970.
Niechlubną kartą dziejów Gryfic stały się wydarzenia początku lat 50. XX w., nazywanych w historii Polski – "wypadkami gryfickimi". W 1950 r. w powiecie gryfickim wystąpiły przypadki stosowania przymusu przy egzekwowaniu planowanych dostaw zboża od rolników – tzw. kułaków. Celem tych działań było uzyskanie odpowiednich dostaw zboża i przygotowanie akcji pod kolektywizację wsi. W łamaniu praworządności uczestniczyli pracownicy aparatu partyjnego i administracyjnego, działacze ZMP, funkcjonariusze aparatu bezpieczeństwa publicznego i MO, „trójki zbożowe” i „brygady młodzieżowe” (brygady lekkiej kawalerii). Udział administracji państwowej w łamaniu praworządności polegał na prowadzonej „regulacji”, czyli odebraniu niektórym rolnikom wcześniej prawnie nadanej ziemi, w zamian za odłogi rolne (zgodnie z dyrektywami powiatowych władz politycznych). "Trójki zbożowe", przy współudziale UBP i MO, dokonywały bezprawnych rewizji, dopuszczały się kradzieży i dewastowania mienia rolników. Wywierano naciski i szykanowano tzw. „kułaków”, a w nielicznych przypadkach aresztowano ich.
Przed finałem „wypadków gryfickich” z 1951 r. doszło do nadużyć przy skupie zboża. Bezprawnie zabrano rolnikom ponad 7 ton zboża. Tak prowadzona akcja kolektywizacyjna spowodowała prawdziwy exodus chłopów z Ziem Odzyskanych i spadek produkcji rolnej. Po uchwale Komitetu Centralnego PZPR z 16 maja 1951 r., potępiającej wydarzenia gryfickie, "sytuacja uspokoiła się, co nie znaczy, że później nie zastraszano czy bito chłopów, ale na pewno już nie na taką skalę". 25 maja 1951 r., przy współudziale mediów, odbył się pokazowy proces sądowy prowadzony przez Sąd Najwyższy, w którym uznano krzywdy 7 poszkodowanych rolników. Nakazano wypłacenie im odszkodowania za poniesione straty. Kolejnym 11 rolnikom wypłacono odszkodowanie ze specjalnego funduszu PWRN w Szczecinie. Działaczy partyjnych i młodzieżowych zamieszanych w tę sprawę odsunięto od partii i organizacji oraz skazano na kilkuletnie więzienia.
W latach 50. XX w. powstały nowe zakłady pracy, także na wsi. Rolny sektor spółdzielczy szybko się rozbudował. W latach 1950–1955 w powiecie gryfickim było już 65 spółdzielni, zrzeszających 1628 gospodarstw rolnych. Obejmowały one 18 094 ha użytków rolnych. W 1957 r. wszystkie spółdzielnie uległy likwidacji.
W 1953 roku na pl. Zwycięstwa odsłonięto Obelisk Zwycięstwa upamiętniający żołnierzy radzieckich i polskich poległych w 1945 roku w walkach o miasto.
W 1954 r. dokonano ekshumacji pochowanych na placu Zwycięstwa 30 radzieckich i 13 polskich żołnierzy z okresu II wojny światowej. Zwłoki żołnierzy radzieckich przewieziono na cmentarz wojenny w Kamieniu Pomorskim, natomiast polskich do Siekierek nad Odrą.
Zaludnienie miasta osiągnęło w 1955 r. stan przedwojenny – ponad 10 tys. mieszkańców. Wzrosło zapotrzebowanie na nowe lokale mieszkalne. W Gryficach do budowy nowych mieszkań przystąpiono w 1958 r. Nowe budynki powstawały w pierwszym rzędzie w śródmieściu, gdzie straty wojenne były największe. Pierwsze 2 bloki mieszkalne przekazano pod zamieszkanie w 1960 r. (do końca 1965 r. oddano do użytku 1186 izb mieszkalnych).
W międzyczasie powstała Międzyzakładowa Spółdzielnia Mieszkaniowa „Kolejarz” (1961 r.), przekształcona 4 lata później w Spółdzielnię Mieszkaniową „Nad Regą”. Pierwsze spółdzielcze mieszkania lokatorskie powstały już od 1967 r. Spółdzielnia rozszerzyła swoją działalność o Trzebiatów i Płoty. W samych Gryficach powstało do końca 1975 r. 9 budynków z 354 lokalami mieszkalnymi. W 1960 r. i 1967 r. wybudowano i oddano do użytku dwie szkoły podstawowe (obecnie SP nr 3 i SP nr 4).
Lata 1950–1960 charakteryzowały się znaczną dynamiką rozwojową, poza regresem 1956 r. Na regres ten wpływały zmniejszenie napływu ludności oraz błędna polityka gospodarcza w stosunku do małych miast (likwidacja handlu i rzemiosła prywatnego).
W 1962 r. miasto obchodziło 700-lecie nadań praw miejskich. W dwa lata później powołano Gryfickie Towarzystwo Kultury, które zaktywizowało zdolnych organizacyjnie mieszkańców miasta do pracy na jego rzecz. Towarzystwo w swej działalności zakładało upowszechnianie wiedzy o regionie, organizacji wypoczynku i rekreacji, upowszechnianie kultury i popieranie twórczości artystycznej, a także rozwijanie bazy w dziedzinie kultury, oświaty, turystyki i wypoczynku. Dzięki wieloletnim staraniom i współpracy z Instytutem Historii Uniwersytetu Szczecińskiego towarzystwo wydało do tej pory 4 publikacje historyczne „Ziemia Gryficka” (w 1971, 1973, 1987 oraz 1993 r.) Są głównym źródłem poznawczym dziejów miasta i regionu gryfickiego.
W latach 1962–1966 pokładane inwestycje zmierzały do zmechanizowania prac polowych. Na mechanizację przeznaczano ok. 55% ogólnych nakładów. Szczególną uwagę skupiono wokół nowych spółdzielni produkcyjnych, powstałych w ramach dalszego etapu uspółdzielczania rolnictwa (SP Smolęcin, Łopianów i in.). Stosunkowo dobrze rozwijało się rolnictwo indywidualne. W 1966 r. powstało Przedsiębiorstwo Budownictwa Rolniczego. Pozwoliło to wykorzystać więcej środków na inwestycje budowlano-montażowe, realizację programu budowy mieszkań, budynków inwentarskich i innych budynków gospodarczych. Z ogólnej sumy przeznaczonej na inwestycje dla miast w skali wojewódzkiej Gryfice otrzymały ponad 10% środków pieniężnych. Miasto zaliczano do I grupy rozwoju miast.
Do końca 1968 r. oddano do użytku 1905 izb mieszkalnych, wyremontowano i odbudowano kilkaset następnych. Znajdowało się tu już 41 zakładów przemysłowych (w tym 9 prywatnych). Największymi były: cukrownia, Zakłady Metalowe Przemysłu Terenowego, Gryfickie Zakłady Przemysłu Terenowego, Powiatowa Spółdzielnia Pracy Usług Wielobranżowych i kaflarnia. Miasto posiadało sieć kanalizacyjną o dł. ponad 15 km, wodociągową o dł. 6 km i gazową – ponad 21 km, poza tym hotel, rozbudowaną bazę oświatową (4 przedszkola i 4 szkoły podstawowe, liceum ogólnokształcące i technikum ekonomiczne).
Lata 1970–1990.
Od 1970 r. Gryfice były siedzibą dowództwa 26 Brygady Artylerii OPK. W tym roku także oddano do użytku obecny budynek ratusza. W 1970 r., dzięki staraniom starostwa, zapadła decyzja władz wojewódzkich o budowie szpitala rejonowego w Gryficach – placówki o pełnym profilu. Inwestycję budowy ZZOZ zlecono Stargardzkiemu Przedsiębiorstwu Budownictwa Ogólnego. Nastąpił także wzrost środków przekazanych na remonty kapitalne. Nastąpiło ożywienie w sektorze budownictwa indywidualnego.
W Gryficach działały związki młodzieżowe (ZHP, ZMS, ZSMW (później ZMW) (od 1976 r. dwa ostatnie, jako ZSMP), w latach 1973–1981 zrzeszone w FSZMP), oraz kluby sportowe – strzelectwa sportowego „Baszta”, piłki nożnej „Sparta”, tenisa stołowego, kolarstwa wyczynowego, piłki siatkowej (w latach 80.) i szachowy. Na terenie Gryfic istniały też liczne organizacje, towarzystwa i stowarzyszenia. W 1976 r. oddano do użytku klub garnizonowy wraz z nowoczesnym kinem „Meteoryt”. Usytuowano je w parku miejskim, nad rzeką Regą. Klub stał się kolejnym ośrodkiem życia kulturalnego Gryfic (zlikwidowany w 2003 r. i wyburzony w kilka lat później).
Przełom lat 70. i 80. XX w. to okres pogarszającej się sytuacji ekonomicznej kraju. Powstawały nieformalne związki robotnicze i pracownicze, solidaryzujące się z głównymi ośrodkami w kraju. Rozpoczęły otwartą walkę z dotychczasowym systemem władzy. W obronie praw pracowniczych powstał NSZZ „Solidarność”, do którego przyłączyła się grupa opozycjonistów ziemi gryfickiej (m.in. Artur Balazs, pracownik Centrali Nasiennej w Gryficach, później internowany). W protestach ulicznych i strajkach brały udział niemal wszystkie grupy zawodowe Gryfic.
13 grudnia 1981 r., po wprowadzeniu stanu wojennego, na ulicach Gryfic pojawiły się czołgi, wozy pancerne, patrole wojskowe i MO. Rozpoczął się niemal 5-letni okres stagnacji gospodarczej miasta. Brak podstawowych artykułów powodował nasilenie niezadowolenia. Wprowadzenie „kartek żywnościowych” miało reglamentować artykuły spożywcze i znormalizować życie społeczne. Poprawa koniunktury nastąpiła dopiero po 1986 r.
Budowę szpitala zakończono w 1982 r., natomiast trzy lata później – 12 kwietnia 1985 r. – odbyła się w Gryficach uroczystość związana z ukończeniem inwestycji dla ZZOZ oraz nadania mu imienia – profesorów Julii i Witolda Starkiewiczów, pionierów gryfickiej służby zdrowia.
Lata 1990–2010.
W latach 90. XX w. na szeroką skalę rozpoczął się rozwój usług, handlu prywatnego i drobnej wytwórczości, co przyczyniło się do rozwoju miasta w trudnym czasie transformacji państwa. Wiele punktów handlowych i gastronomicznych upadło, nie wytrzymując tempa dewaluacji pieniądza i zbyt wysokiej stopy procentowej kredytów bankowych. Na skutek upadłości wielu postkomunistycznych zakładów pracy powstało ogromne bezrobocie, sięgające czasem ponad 30% populacji w wieku produkcyjnym (według danych z marca 2004 r. – 24,3%).
Gryfice stały się ośrodkiem produkcji artykułów rolno-spożywczych. Największymi zakładami produkcyjnymi tego okresu były Cukrownia Gryfice oraz Państwowe Zakłady Zbożowo-Młynarskie w Gryficach. W mieście zajmowano się przetwórstwem zbożowym i obróbką drewna. Zaczęto produkować wanny akrylowe, środki papiernicze i higieniczne. Zaczęto wykorzystywać bogate pokłady torfu ogrodniczego w okolicach Gryfic. Rozwinął się lokalny rynek transportu drogowego oraz usługi wysokotonażowego taboru.
Nastąpił rozwój mediów na terenie Gryfic. Powstały nowe tytuły periodyków prasowych, a także w 1996 r. katolicka stacja radiowa – Radio Fala (dziś Radio Plus Gryfice). Powstała także Zachodniopomorska Telewizja Regionalna, nadająca swój program w sieci kablowej.
Według danych GUS z 2008 największą populację Gryfice osiągnęły w roku 1997 – zamieszkiwało je wtedy 18 177 osób.
W wyniku reformy oświaty utworzono dwa gimnazja, tj. Gimnazjum nr 1 im. Żołnierzy Armii Krajowej oraz Gimnazjum nr 2 im. Mikołaja Kopernika. Na „Błoniach” Parku Miejskiego, po likwidacji nieczynnej fontanny i utylizacji części terenów trawiastych, powstał miejski amfiteatr (wykorzystywany do imprez masowych).
Na początku XXI wieku przebudowano most żelbetowy łączący śródmieście z prawobrzeżem miasta. Most przyozdobiono czterema gryfami nawiązującymi do historii miasta i rodu Gryfitów zachodniopomorskich. Pod koniec 2001 r. rozformowano jednostkę wojskową. Dzięki unijnym środkom odrestaurowano (w ramach rewitalizacji obiektów dziedzictwa kulturowego) zabytki miasta, przebudowano liczne odcinki dróg i usprawniono ruch uliczny. Zbudowano nowy cmentarz komunalny.
Po wejściu Polski do Unii Europejskiej (1 maja 2004 r.) rozpoczęła się znaczna emigracja ludności z miasta i pobliskich terenów do krajów Europy Zachodniej. Po rozformowaniu jednostki wojskowej władze miejskie zainteresowały się zagospodarowaniem przestrzennym terenów koszarowych. Przeniesiono tu (u zbiegu ulic: Nowy Świat i J. Piłsudskiego) instytucje użyteczności publicznej i filię szkoły wyższej: Zachodniopomorskiej Szkoły Biznesu. Powstały nowe zakłady pracy. Pozyskano również budynki pod komunalne zasoby mieszkaniowe.
W 90. rocznicę odzyskania przez Polskę niepodległości (18 listopada) nastąpiło uroczyste odsłonięcie kamienia pamiątkowego. Kamień został poświęcony marszałkowi Józefowi Piłsudskiemu. Usytuowany został na skwerze przy ul. 11 listopada, z tablicą (i popiersiem) – „Marszałkowi Józefowi Piłsudskiemu wskrzesicielowi Polski niepodległej”.
W latach 1945–1998 miasto należało do woj. szczecińskiego, a po reformie administracyjnej państwa w 1999 r. do woj. zachodniopomorskiego. Gryfice stały się ponownie siedzibą powiatu.

</doc>
<doc id="1294358" url="https://pl.wikipedia.org/wiki?curid=1294358" title="Wladislaus Onufrowicz">
Wladislaus Onufrowicz

Wladislaus Napoleon Sigismund Onufrowicz (ur. 1854 w Jenisejsku, zm. 30 marca 1899 w Vernex-Montreux) – rosyjsko-szwajcarski lekarz polskiego pochodzenia.
Urodził się w 1854 roku w Jenisejsku jako syn hrabiego doktora Adama Onufrowicza (1813–1879). Miał liczne rodzeństwo, w tym braci Bronislawa (1863–1928) i Stanislausa (1861–1890) oraz siostrę Marie (1865–1918). W 1880 roku otrzymał obywatelstwo gminy Enge. Studia ukończył w 1887, potem przez dwa lata pracował jako lekarz asystent w zakładzie dla chorych psychicznie i alkoholików w Rheinau prowadzonym przez Johannesa Moora. W październiku 1879 rozpoczął praktykę lekarską w Enge pod Zurychem.
18 stycznia 1891 roku w Solurze poślubił Johannę (Jenny) Josefę Antonię Roth von Bellach (1863–1930), córkę profesora Petera Johannesa Rotha-Thomanna. Jenny Onufrowicz-Roth była malarką i dawała lekcje malarstwa w Zurychu. 20 października 1891 urodziła im się córka Marie Antoinette.
Wladislaus uczestniczył w corocznych spotkaniach Polonii w Rapperswilu. Brał udział w obchodach rocznicy powstania styczniowego w Zurychu w 1887 roku. Działał w zuryskiej organizacji Sokół. Służył jako lekarz wojskowy w stopniu kapitana (nominację otrzymał 28 stycznia 1887), należał do Militärsanitätsverein Zürich. Znał Agatona Gillera i jego rodzinę, leczył Jadwigę Giller.
Zmarł nagle w maju 1899 w Montreux, gdzie leczył się z astmy. Wspomnienie pośmiertne ukazało się w czasopiśmie „Correspondenz-Blatt für Schweizer Aerzte”, wzmianka o śmierci pojawiła się też w „Nowinach Lekarskich”. Pogrzeb odbył się w Solurze.
Stopień doktora medycyny uzyskał na podstawie dysertacji "Das balkenlose Mikrocephalengehirn Hofmann; ein Beitrag zur patholog. und normalen Anatomie des menschl. Grosshirnes". W pracy tej, wspólnie z Forelem, w oparciu o preparat sekcyjny mózgowia z agenezją ciała modzelowatego, przedstawił opis kontrowersyjnego do dziś pęczka potyliczno-czołowego. Struktura ta w świetle najnowszych badań traktowana jest jako pęczek włókien kojarzeniowych.
Niekiedy błędnie przypisuje mu się pierwszy opis jądra Onufrowicza (jądra Onufa, ang. "Onuf nucleus"). Odkrycia tego dokonał jego brat Bronislaw.

</doc>
<doc id="1294359" url="https://pl.wikipedia.org/wiki?curid=1294359" title="Brokęcino (przystanek kolejowy)">
Brokęcino (przystanek kolejowy)

Brokęcino – przystanek kolejowy w Brokęcinie, w województwie wielkopolskim, w Polsce, na linii kolejowej nr 405, łączącej stację Piła Główna z Ustką.
W roku 2017 przystanek obsługiwał 0–9 pasażerów na dobę.

</doc>
<doc id="1294360" url="https://pl.wikipedia.org/wiki?curid=1294360" title="Wysoczyzny Podlasko-Białoruskie">
Wysoczyzny Podlasko-Białoruskie

Wysoczyzny Podlasko-Białoruskie (843) – podprowincja fizycznogeograficzna w północno-wschodniej Polsce, południowo-wschodniej Litwie i zachodniej Białorusi, stanowiąca południowo-zachodnią część Niżu Wschodniobałtycko-Białoruskiego. W Polsce położona jest głównie na terenie województwa podlaskiego. Region stanowi pas wysoczyzn (do 300 m) ciągnący się od Mińska na Białorusi po środkowy Bug.
Wysoczyzny Podlasko-Białoruskie leżą w zasięgu zlodowacenia warciańskiego i cechują się brakiem jezior i obecnością zabagnionych rozległych obniżeń.
Wysoczyzny Podlasko-Białoruskie dzielą się na 4 makroregiony, z których tylko jeden (Nizina Północnopodlaska) leży na terytorium Polski.

</doc>
<doc id="1294369" url="https://pl.wikipedia.org/wiki?curid=1294369" title="August Franz Essen">
August Franz Essen

August Franz Essen, August Franz Essenius, August Franz von Essen (ur. 7 października 1724 w Gommern k. Magdeburga, zm. 21 października 1792 w Warszawie) – dyplomata saski.
Syn Augusta Franza Esseniusa, komornika i Anny Rosiny. Dorastał w Dreźnie. Studiował w Wittenberdze (1742-). Rezydent saski w Gdańsku (1761-1762), "chargé d'affaires" w Warszawie (1763-1791), następnie poseł tamże (1791-1792). Wspomagali go - agent królewicza Ksawerego Saskiego Józef Bratkowski i agent królewicza Karola Jan Baptysta d'Aloy, oficjalnie występujący w stolicy Polski jako rezydent kurlandzki. W 1768 uzyskał polski indygenat. Można go uznać za jednego z najlepszych ekspertów polskiej polityki w drugiej połowie XVIII w. Jego korespondencja z władzami saskimi w 39 tomach zawiera cenne informacje o sytuacji politycznej Polski, pod wpływem której, elektorat saksoński w 1791 wyrzekł się zaoferowanej mu korony Polski.

</doc>
<doc id="1294371" url="https://pl.wikipedia.org/wiki?curid=1294371" title="Józef Julian Franciszek Feliks Babiński">
Józef Julian Franciszek Feliks Babiński



</doc>
<doc id="1294374" url="https://pl.wikipedia.org/wiki?curid=1294374" title="Barbara Castle">
Barbara Castle

Barbara Anne Castle, baronowa Castle of Blackburn (ur. 6 października 1910 w Chesterfield, zm. 3 maja 2002 w hrabstwie Buckinghamshire) – brytyjska polityk, członkini Partii Pracy, minister w rządach Harolda Wilsona. Była córką Franka Bettsa i Annie Rebbecci.
Życiorys.
Wykształcenie i kariera zawodowa.
Wykształcenie odebrała w Love Lane Elementary School, a następnie w Pontefract and District Girls High School. W 1922 jej rodzina przeprowadziła się do Bradford, gdzie Barbara rozpoczęła naukę w miejscowej Girls Grammar School. Następnie studiowała w St. Hugh's College na Uniwersytecie Oksfordzkim na kierunku filozofia, politologia i ekonomia. Na studiach zaangażowała się w działalność polityczną obejmując stanowisko skarbnika uniwersyteckiego Labour Club. W 1937 została wybrana do rady okręgu St. Pancras. W 1943 po raz pierwszy wygłosiła przemówienie na konferencji Partii Pracy. Pracowała również w ministerstwie żywności. W 1944 poślubiła Teda Castle'a. Następnie została dziennikarką „Daily Mirror”.
Kariera polityczna.
Izba Gmin.
W 1945 dostała się do Izby Gmin wygrywając wybory w okręgu Blackburn. W latach 1950-1955 reprezentowała Blackburn East, a następnie odtworzony okręg Blackburn. Pierwsze stanowisko w administracji rządowej otrzymała w 1964, kiedy to została ministrem ds. rozwoju zamorskiego w gabinecie Wilsona.
Castle pozostawała na tym stanowisku do 1965, kiedy to stanęła na czele departamentu transportu. Na tym stanowisku doprowadziła do wyposażenia policji w alkomaty w celu zwalczania nietrzeźwych kierowców. Doprowadziła również do przyznania rządowych subsydiów dla nierentownych kolei ("Transport Act" z 1968). Wprowadziła również obowiązek montowania w samochodach pasów bezpieczeństwa. W 1968 została ministrem zatrudnienia oraz pierwszym sekretarzem stanu (drugą osobą w rządzie po premierze). W 1969 zgłosiła kontrowersyjną propozycję ograniczenia roli związków zawodowych. Castle pozostała na tych stanowiskach do wyborczej porażki laburzystów w 1970.
Po powrocie laburzystów do władzy w 1974 Castle została ministrem służby socjalnej. Podczas referendum dotyczącego członkostwa Wielkiej Brytanii w EWG nawoływała do głosowania na „nie”. Po rezygnacji Wilsona w 1976 nowy premier James Callaghan nie powierzył Castle żadnego stanowiska.
W 1979 zrezygnowała z miejsca w Izbie Gmin i została wybrana do Parlamentu Europejskiego, gdzie zasiadała do 1989, reprezentując okręgi Greater Manchester North (do 1984) i Greater Manchester West. W PE Castle pełniła funkcję przewodniczącej posłów Partii Pracy oraz wiceprzewodniczącej grupy deputowanych socjalistycznych. Zasiadała również w komisji rolnictwa i rozwoju wsi oraz w delegacji ds. stosunków z Maltą.
Izba Lordów.
W 1990 otrzymała dożywotni tytuł parowski baronowej Castle of Blackburn i zasiadła w Izbie Lordów. W 1993 opublikowana została jej autobiografia "Fighting All The Way". Zmarła w 2002.

</doc>
<doc id="1294377" url="https://pl.wikipedia.org/wiki?curid=1294377" title="Inwazja barbarzyńców">
Inwazja barbarzyńców

Inwazja barbarzyńców (fr. "Les invasions barbares") – kanadyjsko-francuski komediodramat z 2003 roku w reżyserii Denys Arcanda.
Obraz jest kontynuacją nakręconego przez Arcanda w 1986 "Upadku Cesarstwa Amerykańskiego". Film jest swoistym rozliczeniem ze złudzeniami studenckiego roku 1968. Po latach widać, że głoszone wówczas idee (np. wolności seksualnej) zamieniły się w karykaturę, czasem wręcz powodując nowe konflikty.
Akcja filmu rozgrywa się głównie w Quebecu i jego bohaterowie posługują się językiem francuskim.
Opis fabuły.
Rémy (Girard), pięćdziesięciokilkuletni profesor uniwersytecki, leży w montrealskim szpitalu publicznym. Jego choroba jest nieuleczalna. Była żona wzywa z Londynu skłóconego z nim syna - rzutkiego menadżera w finansowej korporacji (córka żegluje samotnie po Pacyfiku). Sébastien (Rousseau), początkowo niezbyt zachwycony pomysłem matki, wkrótce nie tylko zaczyna organizować ojcu lepsze warunki w szpitalu, ale przede doprowadza do przyjazdu jego przyjaciół i dawnych kochanek. Wiodą oni luźne rozmowy, z nostalgią, ale i sarkazmem wspominając przeszłość. Gdy bóle ojca się nasilą, Sébastien zacznie mu podawać heroinę dostarczaną przez Nathalie (Croze), córkę jednej z kochanek Rémy'ego, dziś uzależnioną od narkotyku trzydziestolatkę. W ostatnich scenach filmu poddany eutanazji Rémy umiera otoczony przyjaciółmi.

</doc>
<doc id="1294378" url="https://pl.wikipedia.org/wiki?curid=1294378" title="Okręg wyborczy Blackburn East">
Okręg wyborczy Blackburn East

Okręg wyborczy Blackburn East powstał w 1950 r. i wysyłał do brytyjskiej Izby Gmin jednego deputowanego. Okręg obejmował wschodnią część miasta Blackburn. Został zlikwidowany w 1955 r.

</doc>
<doc id="1294381" url="https://pl.wikipedia.org/wiki?curid=1294381" title="Break Every Rule">
Break Every Rule

Break Every Rule – szósty album amerykańskiej wokalistki Tiny Turner, wydany w 1986 roku nakładem Capitol Records.
Listy przebojów.
Album – Billboard (Północna Ameryka)
Single – Billboard (Północna Ameryka)

</doc>
<doc id="1294392" url="https://pl.wikipedia.org/wiki?curid=1294392" title="Réseau express régional">
Réseau express régional



</doc>
<doc id="1294394" url="https://pl.wikipedia.org/wiki?curid=1294394" title="Regiment rajtarski Hieronima Augustyna Lubomirskiego">
Regiment rajtarski Hieronima Augustyna Lubomirskiego

Regiment rajtarski Hieronima Augustyna Lubomirskiego – regiment rajtarii II połowy XVII wieku, szefostwa marszałka nadwornego koronnego Hieronima Lubomirskiego, pod faktycznym dowództwem pułkownika Jana Butlera.
Zgodnie z umową podpisaną 1 lutego 1683 regiment wchodził w skład korpusu posiłkowego Hieronima Lubomirskiego na żołdzie cesarza Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej jak i zaliczki.
Regimenty rajtarskie i dragońskie były wówczas tworzone według "etatu austriackiego", identycznego dla kirasjerów i dragonów. Etat obejmował 11-osobowy sztab oraz 10 kompanii po 80 żołnierzy, razem 811 osób.
Regiment wziął udział w wojnie polsko-tureckiej 1683-1699.
Oba regimenty rajtarskie a także chorągwie pancerne zostały zwinięte i wróciły razem z samym Lubomirskim do kraju jesienią 1685.

</doc>
<doc id="1294395" url="https://pl.wikipedia.org/wiki?curid=1294395" title="Foreign Affair">
Foreign Affair

Foreign Affair – siódmy solowy album Tiny Turner, wydany 13 września 1989 roku.
Listy przebojów.
Album
Single

</doc>
<doc id="1294396" url="https://pl.wikipedia.org/wiki?curid=1294396" title="Lotyń (przystanek kolejowy)">
Lotyń (przystanek kolejowy)

Lotyń – przystanek osobowy, a dawniej stacja kolejowa w Lotyniu, w województwie wielkopolskim, w Polsce, na linii kolejowej nr 405, łączącej stację Piła Główna z Ustką.
W roku 2017 przystanek obsługiwał 10–19 pasażerów na dobę.

</doc>
<doc id="1294397" url="https://pl.wikipedia.org/wiki?curid=1294397" title="Pobrzeża Wschodniobałtyckie">
Pobrzeża Wschodniobałtyckie

Pobrzeża Wschodniobałtyckie (841) – podprowincja fizycznogeograficzna w Estonii, na Łotwie, Litwie, w Rosji (obwód kaliningradzki) i częściowo północnej Polsce, stanowiąca zachodnią część Niżu Wschodniobałtycko-Białoruskiego. W Polsce położona jest na terenie województwa warmińsko-mazurskiego. Region stanowi pas pobrzeży o zróżnicowanym ukształtowaniu powierzchni, ciągnący się od Zatoki Fińskiej po Zatokę Gdańską. Dominuje tu klimat morski.
Pobrzeża Wschodniobałtyckie dzielą się na 8 makroregionów, z których tylko jeden (południowa część Niziny Staropruskiej) leży na terytorium Polski.

</doc>
<doc id="1294398" url="https://pl.wikipedia.org/wiki?curid=1294398" title="Regiment rajtarski Jana Kazimierza Tedtwina">
Regiment rajtarski Jana Kazimierza Tedtwina

Regiment rajtarski Jana Kazimierza Tedtwina – regiment rajtarii II połowy XVII wieku, pod komendą pułkownika Jana Kazimierza Tedtwina.
Zgodnie z umową podpisaną 1 lutego 1683 regiment wchodził w skład korpusu posiłkowego Hieronima Lubomirskiego na żołdzie cesarza Austrii Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej jak i zaliczki.
Regimenty rajtarskie i dragońskie były wówczas tworzone według "etatu austriackiego", identycznego dla kirasjerów i dragonów. Etat obejmował 11-osobowy sztab oraz 10 kompanii po 80 żołnierzy, razem 811 osób.
Regiment wziął udział w wojnie polsko-tureckiej.
Oba regimenty rajtarskie a także chorągwie pancerne zostały zwinięte i wróciły razem z samym Lubomirskim do kraju jesienią 1685.

</doc>
<doc id="1294408" url="https://pl.wikipedia.org/wiki?curid=1294408" title="Ferdinando Maria Saluzzo">
Ferdinando Maria Saluzzo

Ferdinando Maria Saluzzo (ur. 20 listopada 1744 w Neapolu, zm. 3 listopada 1816 w Rzymie) – włoski kardynał od 1801, biskup tytularny Kartaginy, nuncjusz apostolski w Rzeczypospolitej w latach 1784-1794.

</doc>
<doc id="1294409" url="https://pl.wikipedia.org/wiki?curid=1294409" title="Hans Günter Winkler">
Hans Günter Winkler

Hans Günter Winkler (ur. 24 lipca 1926 w Barmen (obecnie Wuppertal), zm. 9 lipca 2018 w Warendorfie) – niemiecki jeździec sportowy, wielokrotny medalista olimpijski.
Startował w konkurencji skoków przez przeszkody. Pierwszy medal olimpijski zdobył w 1956, ostatni 20 lat później, łącznie zgromadził ich siedem. Dwukrotnie, w roku 1954 i 1955 był indywidualnym mistrzem świata. Największy sukces odniósł jednak podczas zawodów rozgrywanych w 1956 w Sztokholmie w ramach IO 56 (główne zawody odbywały się w Melbourne, ale jeźdźcy – ze względu na problemy z kwarantanną zwierząt – rywalizowali w Szwecji) triumfował zarówno w rywalizacji indywidualnej, jak i drużynowej. Ponadto trzykrotnie znajdował się w zwycięskiej drużynie.

</doc>
<doc id="1294418" url="https://pl.wikipedia.org/wiki?curid=1294418" title="Hans Gunter Winkler">
Hans Gunter Winkler



</doc>
<doc id="1294421" url="https://pl.wikipedia.org/wiki?curid=1294421" title="Regiment dragoński Kazimierza Königsegga">
Regiment dragoński Kazimierza Königsegga

Regiment dragoński Kazimierza Königsegga – regiment dragonii II połowy XVII wieku, pod komendą pułkownika Kazimierza Königsegga.
Zgodnie z umową podpisaną 1 lutego 1683 regiment wchodził w skład korpusu posiłkowego Hieronima Lubomirskiego na żołdzie cesarza Austrii Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej jak i zaliczki.
Regimenty rajtarskie i dragońskie były wówczas tworzone według "etatu austriackiego", identycznego dla rajtarów (nazywanych przez Austriaków kirasjerami) i dragonów. Etat obejmował 11-osobowy sztab oraz 10 kompanii po 80 żołnierzy, razem 811 osób .
Regiment wziął udział w wojnie polsko-tureckiej 1683-1699.
Regiment Königsegga oraz regiment dragonów saskich gen. Reussa stoczyły walkę o ufortyfikowaną wieś Kahnebergerdörfer.
Kazimierz Königsegg zginął od tureckiej szabli podczas bitwy pod Wiedniem. Od śmierci nie zdołała go nawet uchronić końska podkowa umieszczona na jego kapeluszu.
Jego regiment, zdziesiątkowany pod Wiedniem, i już z nowym dowódca pozostał na służbie cesarza aż do 1700, natomiast oba regimenty rajtarskie a także chorągwie pancerne zostały zwinięte i wróciły razem z samym Lubomirskim do kraju jesienią 1685.

</doc>
<doc id="1294425" url="https://pl.wikipedia.org/wiki?curid=1294425" title="Turowo Pomorskie">
Turowo Pomorskie

Turowo Pomorskie – stacja kolejowa w Turowie, w województwie zachodniopomorskim, w Polsce, na linii kolejowej nr 405, łączącej stację Piła Główna z Ustką.
W roku 2017 stacja obsługiwała 10–19 pasażerów na dobę.

</doc>
<doc id="1294428" url="https://pl.wikipedia.org/wiki?curid=1294428" title="Niziny Środkowopolskie">
Niziny Środkowopolskie

Niziny Środkowopolskie (318) – podprowincja fizycznogeograficzna w środkowej Polsce (29% powierzchni kraju) i częściowo w Czechach, stanowiąca południowo-wschodnią część Niżu Środkowoeuropejskiego. Region stanowi głównie system bezjeziornych równin erozyjno-denudacyjnych o wysokościach 100-200 m n.p.m., maksymalnie ponad 340 m na Płaskowyżu Głubczyckim (pomijając sztucznie usypaną Górę Kamieńską o wysokości 389 m). Roczne opady są niewielkie (450-500 mm).
Niziny Środkowopolskie dzielą się na 8 makroregionów:

</doc>
<doc id="1294430" url="https://pl.wikipedia.org/wiki?curid=1294430" title="Bob Mellish">
Bob Mellish

Robert Joseph Mellish, baron Mellish (ur. 3 marca 1913 w Deptford, zm. 9 maja 1998) – brytyjski polityk, członek Partii Pracy, a następnie Partii Socjaldemokratycznej, minister w rządach Harolda Wilsona.
Życiorys.
Ojciec Mellisha był pracownikiem doków. Sam Mellish był trzynastym z czternaściorga dzieci. Po opuszczeniu szkoły rozpoczął pracę w ogólnokrajowym związku zawodowym. Po wybuchu II wojny światowej w 1939 został zmobilizowany. Wojnę zakończył jako major Królewskich Inżynierów w Azji Południowo-Wschodniej. W 1946 wygrał wybory uzupełniające w okręgu Rotherhithe i zasiadł w Izbie Gmin. Od 1950 reprezentował Bermondsey.
W 1950 został parlamentarnym prywatnym sekretarzem George’a Straussa, ministra zaopatrzenia. W 1951 objął to samo stanowisko u boku ministra emerytur George’a Isaacsa. W latach 1956-1977 stał na czele londyńskiego oddziału Partii Pracy. W 1964 został parlamentarnym sekretarzem w ministerstwie budownictwa i samorządu lokalnego. W latach 1967-1969 był ministrem prac publicznych. W latach 1969-1970 i 1974-1976 był parlamentarnym sekretarzem skarbu i głównym whipem rządu. Przez krótki czas w 1970 był ministrem budownictwa i samorządu lokalnego.
Po rezygnacji Harolda Wilsona w 1976 Mellish poparł kandydaturę Michaela Foota na lidera laburzystów, ale jego kandydat przegrał z Jamesem Callaghanem. Mellish wkrótce zrezygnował ze stanowisk rządowych. Po przejściu Partii Pracy do opozycji w 1979 Mellish sprzeciwiał się wzrastającym wpływom lewego skrzydła partii, co w końcu doprowadziło do decyzji o nieubieganiu się o reelekcję w kolejnych wyborach parlamentarnych. Równocześnie doszło do jego konfliktu z lokalnymi strukturami Partii Pracy dotyczącego następcy Mellisha. Sam deputowany popierał swojego stronnika Johna O’Gradyego, natomiast struktury partyjne poparły Petera Tatchella.
Kiedy stało się jasne, że to Tatchell zostanie laburzystowskim kandydatem w wyborach 1983, Mellish ogłosił wystąpienie z Partii Pracy. W listopadzie zrezygnował z miejsca w Izbie Gmin. W wyborach uzupełniających w 1983 popierał O’Gradyego, który nie uzyskał jednak mandatu. Przegrał również Tatchell, a nowym deputowanym z Bermondsey został liberał Simon Hughes. Mellish wstąpił następnie do Partii Socjaldemokratycznej. W 1985 został kreowany parem dożywotnim jako baron Mellish i zasiadł w Izbie Lordów. Zmarł w 1998.
Był kibicem Millwall F.C.

</doc>
<doc id="1294435" url="https://pl.wikipedia.org/wiki?curid=1294435" title="Alwin Schockemöhle">
Alwin Schockemöhle

Alwin Schockemöhle (ur. 29 maja 1937 w Meppen) – niemiecki jeździec sportowy, wielokrotny medalista olimpijski.
Startował w konkurencji skoków przez przeszkody. Pierwszy medal olimpijski zdobył w 1960, ostatni szesnaście lat później, łącznie zgromadził ich cztery. Był mistrzem Niemiec, zdobywał medale mistrzostw Europy. Największy sukces odniósł jednak podczas IO 76, kiedy to triumfował w rywalizacji indywidualnej, a w drużynie zdobył srebro. Znajdował się w zwycięskiej drużynie podczas IO 60.
Jeźdźcem z olimpijskimi medalami na koncie był także jego młodszy brat, Paul.

</doc>
<doc id="1294436" url="https://pl.wikipedia.org/wiki?curid=1294436" title="Tomasz Mruczkowski">
Tomasz Mruczkowski

Tomasz Leszek Mruczkowski (ur. 3 czerwca 1966 w Gdańsku) – wioślarz, wicemistrz
świata w dwójce ze sternikiem z roku 1991.
Życiorys.
Brał trzykrotnie udział w Mistrzostwach Świata startując w konkurencjach: dwójka ze sternikiem (1991), ósemka (1993) oraz dwójka bez sternika (1994). Największy sukces - drugie miejsce - odniósł w 1991 r. w MŚ Wiedniu razem z Piotrem Bastą i Bartoszem Srogą (sternik). Ta sama osada wywalczyła 7. miejsce startując w IO Barcelona 1992. Na marginesie były to ostatnie igrzyska olimpijskie, na których program regat wioślarskich obejmował konkurencję dwójki ze sternikiem.

</doc>
<doc id="1294443" url="https://pl.wikipedia.org/wiki?curid=1294443" title="Denise Mina">
Denise Mina

Denise Mina (ur. 1966 w Glasgow) – szkocka autorka powieści.
Zadebiutowała w 1998 powieścią "Garnethill", za którą otrzymała nagrodę Stowarzyszenia Pisarzy Kryminałów John Creasy Dagger dla najlepszej debiutanckiej powieści kryminalnej.

</doc>
<doc id="1294444" url="https://pl.wikipedia.org/wiki?curid=1294444" title="Wybory prezydenckie w Stanach Zjednoczonych w 1788 i 1789 roku">
Wybory prezydenckie w Stanach Zjednoczonych w 1788 i 1789 roku

Wybory prezydenckie w Stanach Zjednoczonych w 1788 i 1789 – pierwsze wybory prezydenckie w historii Stanów Zjednoczonych. W ich wyniku wyłoniono pierwszego prezydenta Stanów Zjednoczonych. Był to nowy urząd, utworzony na mocy Konstytucji z 1787. Przedtem, od czasu zakończonej kilka lat wcześniej wojny o niepodległość Stanów Zjednoczonych, ograniczona władza wykonawcza należała do prezydenta Kongresu Kontynentalnego.
W wyborach wzięło udział mniej niż 1,3% ludności. Prezydenta wybierali bezpośrednio elektorzy nominowani przez administracje poszczególnych stanów, które ratyfikowały Konstytucję Stanów Zjednoczonych. Były to jedyne w historii Stanów Zjednoczonych wybory prezydenckie, które odbyły się na przełomie dwóch lat.
Zwycięzcą wyborów został były naczelny dowódca Armii Kontynentalnej w czasie wojny o niepodległość, George Washington. Na wiceprezydenta został wybrany dyplomata i były parlamentarzysta John Adams. Washington był jedynym kandydatem na prezydenta Stanów Zjednoczonych, na którego wszyscy elektorzy zagłosowali jednogłośnie, oraz jedynym bezpartyjnym zwycięzcą wyborów prezydenckich w Stanach Zjednoczonych.
Tło historyczne.
W 1787 na Konwencji Konstytucyjnej w Filadelfii została uchwalona Konstytucja Stanów Zjednoczonych, która zastąpiła istniejące dotąd Artykuły konfederacji i wieczystej unii. Nowy dokument ustanawiał urząd prezydenta i wiceprezydenta oraz określał pośredni sposób ich wyboru. Zgodnie z ideą autorów konstytucji, prezydent miał skutecznie sprawować władzę wykonawczą i jednocześnie nie przejawiać tendencji w kierunku monarchii lub dyktatury.
4 września 1787 Komisja Spraw Niedokończonych opracowała projekt ordynacji, zgodnie z którą przedstawiciela władzy wykonawczej mieli wybierać delegaci w organie zwanym Kolegium Elektorów.
Aby procedura wyboru prezydenta i wiceprezydenta mogła się rozpocząć, 9 stanów musiało ratyfikować Konstytucję Stanów Zjednoczonych. 21 czerwca 1788 stan New Hampshire uczynił to jako dziewiąty stan.
Ordynacja wyborcza.
13 września 1788 Kongres Konfederacyjny ustanowił ordynację wyborczą. Zgodnie z jego postanowieniem, 7 stycznia 1789 miał być dniem wyboru elektorów w poszczególnych stanach, a 4 lutego 1789, dniem, kiedy elektorzy wybiorą prezydenta i wiceprezydenta. Każdy elektor oddawał dwa głosy – na prezydenta i wiceprezydenta, jednak bez rozróżnienia. Osoba, która otrzymałaby w sumie najwięcej głosów, miała zostać prezydentem, a druga w kolejności wiceprezydentem. Elektorom nie wolno było oddawać głosów na dwóch kandydatów pochodzących z tego samego stanu, z którego pochodzi głosujący na nich elektor.
Ordynacja w poszczególnych stanach.
Konstytucja Stanów Zjednoczonych pozostawiła stanom decyzję o tym w jaki sposób elektorzy mają zostać wybrani. Tylko w Pensylwanii i Maryland wyboru dokonywano całkowicie w wyborach powszechnych. W pozostałych stanach lokalna legislatura dokonywała wyboru lub zatwierdzała wybór dokonany przez obywateli.
Karolina Północna i Rhode Island nie ratyfikowały jeszcze Konstytucji, w związku z czym nie przysługiwało im prawo do nominowania elektorów w 1789. Nowemu Jorkowi przypadało 8 elektorów, ale nie nominowano żadnego, ponieważ stanowa legislatura nie uchwaliła w wyznaczonym czasie ustawy o sposobie ich wyboru.
Decyzję o tym którzy obywatele Stanów Zjednoczonych będą uprawnieni do głosowania również pozostawiono samym stanom. Większość z nich swoją ordynację opierała na tej pochodzącej z okresu kolonialnego, która uprawniała do głosowania tylko wolnych białych mężczyzn wyznania protestanckiego, którzy płacili podatki, posiadali ziemię i ukończyli 21 lat. W sumie 6% ludności Stanów Zjednoczonych było uprawnionych do głosowania.
Przebieg kampanii.
Głównym kandydatem na prezydenta był George Washington, dowódca powstania w czasie wojny o niepodległość Stanów Zjednoczonych i jeden z autorów Konstytucji. Jego zwycięstwo w tych wyborach było powszechnie uważane za pewne od samego początku. On sam nie prowadził kampanii wyborczej i wyrażał wątpliwość, czy objąłby urząd, gdyby został wybrany. W listach pisał, że wolałby pozostać osobą prywatną, a ubieganie się o urząd prezydenta byłoby z jego strony niehonorowe. Zgodził się jednak kandydować za namową innych, między innymi Alexandra Hamiltona i Marie Josepha de La Fayette'a.
Większość federalistów zgadzała się, że John Adams powinien być wiceprezydentem. Cieszący się poszanowaniem polityk Alexander Hamilton obawiał się, że Adams mógłby zremisować z George’em Washingtonem, a nawet wygrać wybory. Hamilton uważał, że taki wynik byłby kompromitujący dla Washingtona i nowego systemu wyborczego, dlatego namawiał część elektorów, by nie głosowała na Adamsa, chcąc doprowadzić do sytuacji, w której Adams zdobyłby o połowę mniej głosów, niż Washington.
Kandydaci.
Początkowo w Stanach Zjednoczonych nie było partii politycznych. Istniał jednak podział na zwolenników Konstytucji, zwanych federalistami, i jej przeciwników, zwanych antyfederalistami.
Wyniki wyborów.
Głosowanie powszechne.
Głosowanie powszechne miało miejsce między 15 grudnia 1788, a 10 stycznia 1789. Były to jedyne wybory w historii Stanów Zjednoczonych, które odbyły się na przełomie dwóch lat.
W głosowaniu powszechnym wzięło udział 38 818 osób, czyli mniej, niż 1,3% ludności ówczesnych Stanów Zjednoczonych, co przy około 6% ludności uprawnionej do głosowania oznacza frekwencję na poziomie ~22%.
Elektorzy federalistyczni popierali George’a Washingtona. Opozycja wobec Washingtona pochodziła głównie z Maryland (2 280 głosów) i Pensylwanii (672 głosów).
Kolegium Elektorów.
Choć łącznie wybierano 73 elektorów, na głosowanie Kolegium zjawiło się 69. Dwóch elektorów z Marylandu i jeden z Wirginii nie dotarło na spotkanie w wyznaczonym czasie, a w jednym z okręgów wyborczych w Wirginii nie podano w wyznaczonym czasie wyników wyborów.
4 lutego 1789 odbyło się głosowanie Kolegium.
George Washington był jedynym prezydentem w historii Stanów Zjednoczonych, który został wybrany jednogłośnie przez Kolegium Elektorów. Aby wygrać potrzebował 35 głosów, a otrzymał wszystkie 69. Drugie miejsce zajął federalista John Adams, otrzymując 34 głosy. Kolejne miejsca zajęli: John Jay (9 głosów), Robert H. Harrison i John Rutledge (po 6 głosów) oraz John Hancock (4 głosy). Senat ratyfikował wybory 4 kwietnia 1789.
W wyniku głosowania George Washington został pierwszym prezydentem Stanów Zjednoczonych i został zaprzysiężony 30 kwietnia 1789 w ówczesnej stolicy kraju – Nowym Jorku.

</doc>
<doc id="1294448" url="https://pl.wikipedia.org/wiki?curid=1294448" title="Niziny Sasko-Łużyckie">
Niziny Sasko-Łużyckie

Niziny Sasko-Łużyckie (317) – podprowincja fizycznogeograficzna na pograniczu południowo-zachodniej Polsce i wschodnich Niemiec, stanowiąca południową część Niżu Środkowoeuropejskiego. W regionie dominują piaszczyste stożki napływowe sudeckich rzek: Nysy Łużyckiej, Bobru i Kwisy. Przeważają tu bory sosnowe. Bogate złoża miedzi (LGOM) na obszarze monokliny przedsudeckiej.
Na terenie Polski Niziny Sasko-Łużyckie dzielą się na 3 makroregiony i 7 mezoregionów:
Bibliografia

</doc>
<doc id="1294456" url="https://pl.wikipedia.org/wiki?curid=1294456" title="Radeon HD 3850">
Radeon HD 3850



</doc>
<doc id="1294460" url="https://pl.wikipedia.org/wiki?curid=1294460" title="Wybory prezydenckie w USA w 1789 roku">
Wybory prezydenckie w USA w 1789 roku



</doc>
<doc id="1294462" url="https://pl.wikipedia.org/wiki?curid=1294462" title="Piotr Kłoczowski">
Piotr Kłoczowski

Piotr Maria Kłoczowski (ur. 14 grudnia 1949 w Poznaniu) – polski eseista, historyk literatury, edytor, wydawca, kurator wystaw malarstwa.
Życiorys.
Syn profesora Jerzego Kłoczowskiego, mediewisty. Brat Pawła Kłoczowskiego i Jana Marii Kłoczowskiego. W latach 2002–2005 był doradcą ministra kultury Waldemara Dąbrowskiego. Został wicedyrektorem Muzeum Literatury im. Adama Mickiewicza w Warszawie, kuratorem Instytutu Dokumentacji i Studiów nad Literaturą Polską oraz wykładowcą Akademii Teatralnej w Warszawie.
Redaktor serii "Biblioteka Mnemosyne" w wydawnictwie „słowo/obraz terytoria”. Wydał tom esejów i szkiców Konstantego Jeleńskiego "Chwile oderwane". Kurator wydawanej w „Czytelniku” serii: "Archiwum „Kultury" (w której publikowana jest korespondencja Jerzego Giedroycia). Autor wywiadu rzeki z Józefem Czapskim pt. "Świat w moich oczach". Kurator wystaw, m.in. ostatniej za życia wystawy Jana Lebensteina pt. „Etapy” (1999), wystawy „Józef Czapski w kolekcji Aeschliemanna” (2007) w „Zachęcie”. Publikował m.in. w „Zeszytach Literackich”.
Odznaczony Krzyżem Kawalerskim Orderu Odrodzenia Polski (2003).

</doc>
<doc id="1294463" url="https://pl.wikipedia.org/wiki?curid=1294463" title="Saramacca (dystrykt)">
Saramacca (dystrykt)

Saramacca – dystrykt w północnym Surinamie. Ośrodkiem administracyjnym dystryktu jest Groningen. Powierzchnia dystryktu wynosi 3636 km², a liczba ludności 17 480 (2012).
Okręgi.
Saramacca podzielona jest na sześć okręgów ("ressorten"):

</doc>
<doc id="1294464" url="https://pl.wikipedia.org/wiki?curid=1294464" title="Radeon HD 3870x2">
Radeon HD 3870x2



</doc>
<doc id="1294465" url="https://pl.wikipedia.org/wiki?curid=1294465" title="Pre-Millennium Tension">
Pre-Millennium Tension

Pre-Millennium Tension to trzeci album Tricky’ego, wydany w 1996 roku. W niektórych utworach śpiewa Martina Topley-Bird, Tricky współpracował też podczas nagrań z gitarzystą Patem McManusem. Teksty zawierają wiele odniesień do ruchu Rastafari.

</doc>
<doc id="1294466" url="https://pl.wikipedia.org/wiki?curid=1294466" title="Saramacca">
Saramacca



</doc>
<doc id="1294468" url="https://pl.wikipedia.org/wiki?curid=1294468" title="Xlib">
Xlib

Xlib to biblioteka protokołu klienta X Window System. Zawiera funkcje służące do interakcji z X-serwerem. Wiele bibliotek widżetów zostało opartych o Xlib, są to między innymi:
Biblioteka Xlib powstała w 1985 roku i posiada obecnie wiele historycznych zaszłości, które negatywnie wpływają na wydajność. Z tego względu opracowano mającą ją zastąpić bibliotekę XCB.

</doc>
<doc id="1294474" url="https://pl.wikipedia.org/wiki?curid=1294474" title="LR06">
LR06



</doc>
<doc id="1294475" url="https://pl.wikipedia.org/wiki?curid=1294475" title="Klaus Dinger">
Klaus Dinger

Klaus Dinger (ur. 24 marca 1946, zm. 20 marca 2008) – niemiecki perkusista zespołów Neu! i Kraftwerk.
Jeden z pionierów muzyki elektronicznej miał kłopoty z sercem, zmarł 20 marca 2008 roku, na cztery dni przed swoimi 62. urodzinami. Informację o tym podali najbliżsi przyjaciele Dingera.
W 2007 roku muzyk został sklasyfikowany na 15. miejscu listy 50 najlepszych perkusistów rockowych według Stylus Magazine.

</doc>
<doc id="1294476" url="https://pl.wikipedia.org/wiki?curid=1294476" title="Neo-noir">
Neo-noir

Neo-noir (gr. "neo" „nowy” i fr. "noir" „czarny”) – podgatunek filmowy, który w sposób widoczny korzysta z elementów filmu noir, ale jest uaktualniony o motywy, treści, style i elementy wizualne nieobecne w "filmach noir" lat 40. i 50. XX wieku.
Styl i geneza.
Początek konwencji "neo-noir" przypada na drugą połowę lat 50. XX wieku, tuż po zakończeniu okresu filmów "noir". W literaturze przedmiotu występują również określenia takie, jak: "postclassic noir", "after noir", "post-noir" oraz "retro-noir", odnoszące się do tej samej grupy produkcji filmowych.
"Neo-noir" to forma odrodzenia gatunku "noir" z zachowaniem właściwych dla niego, podstawowych elementów, takich jak: światłocień, mocne kontrasty, niska tonacja oświetleniowa, a w fabule motywy kryminalne, postać detektywa oraz "femme fatale" i zatarcie granicy pomiędzy dobrem a złem. Terminem "neo-noir" określa się każdą produkcję filmową powstałą po okresie klasycznego "noiru", która charakteryzuje się zawartością właściwych dla pierwotnej konwencji tematów i "noirową" wrażliwością. Motywy i postaci z filmów "noir" są oparte na archetypach, jakie powstały na kliszach filmów definiowanych jako "noir", nie zaś manifestacją rzeczywistych lęków społeczeństwa, jak w produkcjach „czarnego kina”. Bohaterzy dopuszczają się brutalnych zbrodni bez motywacji, odmienne klasycznych produkcji filmowych z gatunku "noir" są też narracyjne wzorce. 
Konwencja "neo-noir" wzbogacona jest o motywy, elementy stylistyczne i techniczne rozwiązania wynikające zarówno z ówczesnych zmian społecznych, jak i z postępu technologicznego. Wraz z popularyzacją w latach 50. XX wieku systemu , za pomocą którego rozpoczęto produkcję filmów kolorowych na szeroką skalę, wizualna sfera kina "neo-noir" coraz bardziej odbiegała od klasycznych, czarno-białych obrazów "noir" lat 40. i 50. XX wieku. Charakterystyczny dla klasycznego „czarnego kina" światłocień przywrócono w filmach z gatunku "neo-noir" w 1982 roku, kiedy na rynek zostały wprowadzone taśmy Kodak 5293, udoskonalone o możliwość kreacji mocnego kontrastu obrazu.
Motywy: mroku, przegranej z losem i wszechobecnego niepokoju, tworzące atmosferę „czarnego kina" oraz filmów "neo-noir" nieprzerwanie od lat 40. XX wieku, ponownie zyskały na znaczeniu, nie tylko w wymiarze artystycznym. Odzwierciedlały nastroje amerykańskiego społeczeństwa w momencie zakończenia wieloletniej wojny w Wietnamie. Jej skutkiem były liczne konflikty społeczne oraz zburzenie wizerunku państwa amerykańskiego jako niepokonanego mocarstwa. Równocześnie wzrastał poziom międzynarodowego terroryzmu, co także potęgowało uczucie lęku obecne wśród ludności cywilnej, urzeczywistniając wizje świata przedstawionego w filmach "neo-noir".

</doc>
<doc id="1294480" url="https://pl.wikipedia.org/wiki?curid=1294480" title="Kultura we Wrocławiu">
Kultura we Wrocławiu

Wrocław jest jednym z najważniejszych ośrodków kulturalnych i intelektualnych w Polsce o wielowiekowej tradycji.
Muzea.
Wrocław charakteryzuje się dużym zagęszczeniem obiektów muzealnych. Tutaj znajduje się Panorama Racławicka będąca pod zarządem Muzeum Narodowego oraz jedyne w Polsce Muzeum Architektury. Po zakończeniu II wojny światowej do miasta zostało przeniesione Muzeum Książąt Lubomirskich wraz z jego kolekcją.
Teatry.
W dzisiejszym Wrocławiu działa kilkanaście teatrów i grup teatralnych, kultywujące wielowiekowe tradycje teatralne w mieście. Do ważniejszych zaliczyć można Teatr Polski złożony z trzech scen, Teatr Współczesny powstały w początkach lat 70. XX w. we Wrocławiu, będący inicjatorem Międzynarodowego Festiwalu Teatralnego Dialog-Wrocław odbywającego się co 2 lata.
Tradycje operowe we Wrocławiu sięgające pierwszej połowy XVII w., podtrzymuje Opera Wrocławska wzniesiona w latach 1839–1841. Dla melomanów ważna jest również Filharmonia Wrocławska utworzona w 1954, m.in. z inicjatywy Wojciecha Dzieduszyckiego.
Kina.
We Wrocławiu działają multipleksy sieci Cinema City, Multikino i Helios zlokalizowane w centrach handlowych. W mieście funkcjonuje także największe w Polsce kino studyjne – Kino Nowe Horyzonty. Dawniej we Wrocławiu działały także kameralne kina o znacznie dłuższej historii jak kina „Lwów” i „Warszawa”, obecnie ich tradycje kontynuuje Dolnośląskie Centrum Filmowe.

</doc>
<doc id="1294487" url="https://pl.wikipedia.org/wiki?curid=1294487" title="Mistrzostwa Świata w Narciarstwie Alpejskim 1950">
Mistrzostwa Świata w Narciarstwie Alpejskim 1950

11. Mistrzostwa Świata w Narciarstwie Alpejskim odbywały się od 13 do 18 lutego 1950 w Aspen (USA). Rozgrywano trzy konkurencje: zjazd, slalom i slalom gigant, zarówno kobiet jak i mężczyzn. Były to pierwsze mistrzostwa świata, na których rozgrywano zawody w gigancie oraz pierwsze rozegrane poza Europą. W klasyfikacji medalowej zwyciężyła reprezentacja Austrii, która zdobyła także najwięcej medali: 7, w tym 3 złote, 1 srebrny i 1 brązowy.

</doc>
<doc id="1294488" url="https://pl.wikipedia.org/wiki?curid=1294488" title="Busani">
Busani

Busani () – słodkowodne jezioro w azjatyckiej części Rosji, w Buriacji.
Leży u południowo-zachodniego podnóża Gór Południowomujskich, w kotlinie bauntowskiej. Powierzchnia 36,8 km²; głębokość do 10 m. Dno silnie porośnięte wodorostami. Liczne gatunki ryb. 
Do jeziora wpada rzeka Mogoj. 

</doc>
<doc id="1294499" url="https://pl.wikipedia.org/wiki?curid=1294499" title="Wyżyny Ukraińskie">
Wyżyny Ukraińskie

Wyżyny Ukraińskie (85) – prowincja fizycznogeograficzna w Europie Wschodniej, w zachodniej części Niżu Wschodnioeuropejskiego. Leży głównie na Ukrainie; na terenie Polski leży jej zachodni skrawek:

</doc>
<doc id="1294501" url="https://pl.wikipedia.org/wiki?curid=1294501" title="Autostrada 402">
Autostrada 402

Autostrada 402 (ang. "Highway 402") - autostrada w Kanadzie, w południowo-zachodniej części prowincji Ontario. Przebiega od Sarnia (miasta na granicy ze Stanami Zjednoczonymi) do London, gdzie łączy się z autostradą 401. Na zachodnim końcu przez graniczny most na rzece St. Clair łączy się z amerykańskimi autostradami I-69 i I-94. Długość wynosi 103 km. Budowę autostrady zakończono w 1982.

</doc>
<doc id="1294503" url="https://pl.wikipedia.org/wiki?curid=1294503" title="Kotlina Bauntowska">
Kotlina Bauntowska

Kotlina Bauntowska (ros. "Баунтовская котловина") – kotlina w azjatyckiej części Rosji, w Buriacji. Od południa ograniczona górami Babanty, od północy Górami Południowomujskimi, a od zachodu grzbietem Ikatskim. 
Dolina o wysokości 1000—1100 m n.p.m. o charakterze ryftowym (część bajkalskiej zony ryftowej), wąska o długości ponad 200 km. Silnie sejsmiczna, z licznymi uskokami i pęknięciami, dzięki którym liczne są wypływy gorących źródeł. Z serii takich źródeł wypływa rzeczka Gorąca, dopływ Cypy. Bardzo liczne jeziora, w tym Baunt, Busani, Ajan, Demiada, Okuniewskie. Na rzekach i jeziorach liczne ptactwo wodne, głównie nie migrujące. 

</doc>
<doc id="1294509" url="https://pl.wikipedia.org/wiki?curid=1294509" title="Prowincja (geografia fizyczna)">
Prowincja (geografia fizyczna)

Prowincja (t. prowincja fizycznogeograficzna) – jednostka podziału fizycznogeograficznego przestrzeni, obejmująca większy teren o zbliżonych cechach środowiskowo-krajobrazowych. W wielostopniowej regionalizacji prowincja stanowi jednostkę wyższego rzędu wchodzącą w skład megaregionu (np. prowincja Niż Wschodniobałtycko-Białoruski wchodzi w skład megaregionu Niż Wschodnioeuropejski). 
Prowincje fizycznogeograficzne dzielą się kolejno na podprowincje, makroregiony, mezoregiony i mikroregiony.

</doc>
<doc id="1294512" url="https://pl.wikipedia.org/wiki?curid=1294512" title="Chorągiew pancerna Mroczka">
Chorągiew pancerna Mroczka

Chorągiew pancerna Mroczka – chorągiew pancerna II połowy XVII wieku.
Rotmistrzem chorągwi był Mroczek (nieznany z imienia).
Zgodnie z umową podpisaną 1 lutego 1683 chorągiew wchodziła w skład korpusu posiłkowego Hieronima Lubomirskiego na żołdzie cesarza Austrii Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej jak i zaliczki.
Żołnierze chorągwi wzięli udział w wojnie polsko-tureckiej 1683–1699.
Oba regimenty rajtarskie a także chorągwie pancerne zostały zwinięte i wróciły razem z samym Lubomirskim do kraju jesienią 1685.

</doc>
<doc id="1294516" url="https://pl.wikipedia.org/wiki?curid=1294516" title="10.5 cm leFH18/40/2 auf Fgst Pz Kpfw III/IV">
10.5 cm leFH18/40/2 auf Fgst Pz Kpfw III/IV

10.5 cm leFH18/40/2 auf Fgst Pz Kpfw III/IV (Sf) – niemiecka haubica samobieżna skonstruowana w należących do koncernu Rheinmetall-Borsig zakładach Deutsche Eisenwerke. Powstał tylko prototyp tego pojazdu.
W 1943 roku w III Rzeszy rozpoczęto testy prototypów trzech dział samobieżnych uzbrojonych w haubicę 105 mm. Celem testów było wyłonienie następcy leFH 18/2 auf Fgst PzKpfw II(Sf). Od nowego pojazdu wymagano zamocowania uzbrojenia w obrotowej wieży (kąt ostrzału równy 360°), oraz możliwości demontażu uzbrojenia z pojazdu i wykorzystania go poza pojazdem. W próbach uczestniczyły trzy konstrukcje. Rheinmetall-Borsig przedstawił do nich 10.5 cm leFH18/40/2 auf Fgst Pz Kpfw III/IV (Sf), Krupp 10.5 cm leFH 18/1 auf Waffenträger GW IV b, a Skoda pojazd wykorzystujący podwozie czołgu T-25.
Skonstruowany w należących do koncernu Rheinmetall-Borsig zakładach Deutsche Eisenwerke 10.5 cm leFH18/40/2 auf Fgst Pz Kpfw III/IV (Sf) wykorzystywał podwozie działa samobieżnego SdKfz 165 Hummel. Zamiast pancernej nadbudówki mieszczącej haubicę 150 mm na kadłubie umieszczono obracaną ręcznie, odkrytą wieżę. W wieży umieszczono pozbawioną kół haubicę holowaną 10.5 cm le.F.H.18/40. Mogła być ona w razie potrzeby wymontowana z pojazdu i po zaopatrzeniu w przewożone z tyłu pojazdu koła wykorzystana jako działo holowane.
Działo 10.5 cm leFH18/40/2 auf Fgst Pz Kpfw III/IV (Sf), podobnie jak konkurencyjne pojazdy, nie trafiło do produkcji seryjnej.

</doc>
<doc id="1294517" url="https://pl.wikipedia.org/wiki?curid=1294517" title="Bagno Chłopiny">
Bagno Chłopiny

Rezerwat przyrody Bagno Chłopiny – torfowiskowy rezerwat przyrody w województwie lubuskim, w powiecie gorzowskim, w gminie Lubiszyn, niedaleko miejscowości Chłopiny.
Zajmuje powierzchnię 118,99 ha, z czego 110,97 ha objęte jest ochroną ścisłą, a 8,02 ha ochroną czynną.
Cel ochrony.
Zachowanie ze względów dydaktyczno-naukowych zróżnicowanego kompleksu ekosystemów torfowiskowych i lasów bagiennych, z leżącym w części centralnej torfowiskiem przejściowym oraz charakterystyczną roślinnością i fauną.
Położenie.
Rezerwat zlokalizowany jest około 1,6 km na wschód od wsi Ściechówek i około 16 km na północny wschód od Gorzowa Wielkopolskiego, na terenie Obszaru Chronionego Krajobrazu Puszcza Barlinecka. Teren rezerwatu położony jest na wysokości 56 m n.p.m., różnica wzniesień nie przekracza 1 m.
Obszar i charakter rezerwatu.
Powierzchnia pod ochroną: 118,99 ha, na którą składają się działki nr: 712 – 5,64 ha, 724 – 25,34 ha, 714 – 19,81 ha, 715 – 16,95 ha, 722 – 33,25 ha, 723 – 18,00 ha.
Jest to rezerwat torfowiskowy, ze względu na dominujący przedmiot ochrony: typu PBf biocenotyczny i fizjocenotyczny, podtyp – bp biocenoz naturalnych i półnaturalnych; ze względu na główny typ ekosystemu: typ – ET (torfowiskowy – bagienny), podtyp – tp (torfowisko przejściowe).
Rezerwat Bagno Chłopiny wchodzi w skład specjalnego obszaru ochrony siedlisk Natura 2000 (pod nazwą „Torfowisko Chłopiny” PLH 080004). Właścicielem jest Skarb Państwa, zarządcą Nadleśnictwo Różańsko.
Flora i fauna.
Rezerwat utworzono na młodym torfowisku pojeziornym z roślinnością glacjalną. Z reliktów glacjalnych występuje gwiazdnica grubolistna, turzyca strunowa, skalnica torfowiskowa. Ogółem występuje 121 gatunków roślin, w tym 10 gatunków storczyków. Występuje tu także rosiczka okrągłolistna, rzadkie turzyce, mchy torfowe, mchy właściwe i wątrobowce. Do najcenniejszych reprezentantów flory należą lipiennik Loesela "Liparis loeselii", kukułka Fuchsa "Dactylorhiza fuchsii", kruszczyk błotny "Epipactis palustris", błotniszek wełnisty "Helodium blandowii", mszar krokiewkowaty "Paludella squarrosa" oraz błyszcze włoskowate "Tomenthypnum nitens". Wokół szczątkowego fragmentu lustra wody zarastającego jeziorko rozprzestrzenia się wąski pas zbiorowisk otwartych, na południu torfowisko porośnięte jest dość gęsto sosną i brzozą omszoną. Miąższość osadów organicznych wypełniających zarośnięte jeziorko wynosi 9,5 m.
Drzewiastymi gatunkami dominującymi w rezerwacie są: olsza czarna, sosna pospolita, brzoza brodawkowata, w domieszce występują: świerk pospolity, olsza szara, jesion wyniosły, buk zwyczajny, dąb bezszypułkowy oraz topola osika. Dominują drzewostany starszych klas wieku od 100 do 120 lat.
Rezerwat jest także miejscem bytowania wielu gatunków ssaków, między innymi: jeleni europejskich, saren, dzików, lisów, łasicowatych i ptaków, takich jak: żuraw, słonka, derkacz.
Historia.
Pierwszy rezerwat, obejmujący obszar całego torfowiska powstał w 1937 r. Od 1957 r. prowadzili tu badania botanicy profesor Janina Jasnowska i profesor Mieczysław Jasnowski z Wyższej Szkoły Rolniczej w Szczecinie. Ich działania sprawiły, że w 1963 r. teren torfowiska o powierzchni 27,8 ha objęto ochroną prawną. W 2000 oraz 2002 roku rezerwat został powiększony i obecnie zajmuje 118,99 ha.
Jezioro ("stagnum") "Clopin", "Colpyn" zostało nadane w 1300 r. cystersom z Kołbacza, dla filii klasztoru w Mironicach. W 1517 r. jezioro "Kolpin", "Kulpin" potwierdzono von der Marwitzom z Marwic. W końcu XIX w. wzmiankowane było szczątkowe już jezioro "Kloppin See", w północnej części rozległego łęgu "Kloppin Bruch" (o powierzchni około 106 ha), w 1948 r. jeszcze o powierzchni 2 ha.

</doc>
<doc id="1294518" url="https://pl.wikipedia.org/wiki?curid=1294518" title="Chorągiew pancerna Grocholskiego">
Chorągiew pancerna Grocholskiego

Chorągiew pancerna Grocholskiego – chorągiew pancerna II połowy XVII wieku.
Rotmistrzem chorągwi był Remigian Michał Grocholski herbu Syrokomla.
Zgodnie z umową podpisaną 1 lutego 1683 chorągiew wchodziła w skład korpusu posiłkowego Hieronima Lubomirskiego, w skład którego wchodziły cztery chorągwie pancerne: Grocholskiego, Mroczka, Bielickiego i Kreuza. Korpus był na żołdzie cesarza Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej jak i zaliczki.
Żołnierze chorągwi wzięli udział w wojnie polsko-tureckiej 1683–1699.
Oba regimenty rajtarskie, a także chorągwie pancerne zostały zwinięte i wróciły razem z samym Lubomirskim do kraju jesienią 1685.

</doc>
<doc id="1294520" url="https://pl.wikipedia.org/wiki?curid=1294520" title="88 minut">
88 minut

88 minut (ang. "88 Minutes") – niemiecko-amerykański thriller z 2007 roku, w reżyserii Jona Avneta. Premiera filmu miała miejsce 14 lutego 2007.
Opis fabuły.
Profesor Jack Gramm jest psychologiem współpracującym z FBI. Pewnego dnia dzwoni do niego telefon oznajmiając, że zostało mu 88 minut życia. Gramm ma niewiele ponad godzinę na odnalezienie grożącego mu psychopaty. Tyle że nie może się na tym skupić. Na drodze jego poszukiwań stają bowiem: była kochanka, zachowujący się dziwnie student oraz czekający na egzekucję seryjny morderca.

</doc>
<doc id="1294522" url="https://pl.wikipedia.org/wiki?curid=1294522" title="Chorągiew pancerna Bielickiego">
Chorągiew pancerna Bielickiego

Chorągiew pancerna Bielickiego – chorągiew pancerna II połowy XVII wieku.
Rotmistrzem chorągwi był Bielicki (nieznany z imienia).
Zgodnie z umową podpisaną 1 lutego 1683 chorągiew wchodziła w skład korpusu posiłkowego Hieronima Lubomirskiego na żołdzie cesarza Austrii Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej, jak i zaliczki.
Żołnierze chorągwi wzięli udział w wojnie polsko-tureckiej 1683–1699.
Oba regimenty rajtarskie, a także chorągwie pancerne zostały zwinięte i wróciły razem z samym Lubomirskim do kraju jesienią 1685.

</doc>
<doc id="1294524" url="https://pl.wikipedia.org/wiki?curid=1294524" title="Paul Muni">
Paul Muni

Paul Muni (właśc. Meshilem Meier Weisenfreund; ur. 22 września 1895 we Lwowie, zm. 25 sierpnia 1967 w Montecito) – amerykański aktor filmowy i teatralny, laureat Oscara za rolę w filmie biograficznym "Pasteur" (1936).

</doc>
<doc id="1294525" url="https://pl.wikipedia.org/wiki?curid=1294525" title="Borsukowizna">
Borsukowizna



</doc>
<doc id="1294530" url="https://pl.wikipedia.org/wiki?curid=1294530" title="Chorągiew pancerna Kreuza">
Chorągiew pancerna Kreuza

Chorągiew pancerna Kreuz – chorągiew pancerna II połowy XVII wieku.
Rotmistrzem chorągwi był Kreuz (nieznany z imienia).
Zgodnie z umową podpisaną 1 lutego 1683 chorągiew wchodziła w skład korpusu posiłkowego Hieronima Lubomirskiego na żołdzie cesarza Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej jak i zaliczki.
Żołnierze chorągwi wzięli udział w wojnie polsko-tureckiej 1683–1699.
Oba regimenty rajtarskie a także chorągwie pancerne zostały zwinięte i wróciły razem z samym Lubomirskim do kraju jesienią 1685.

</doc>
<doc id="1294532" url="https://pl.wikipedia.org/wiki?curid=1294532" title="Pańczkraut">
Pańczkraut



</doc>
<doc id="1294533" url="https://pl.wikipedia.org/wiki?curid=1294533" title="Borsukowizna (powiat białostocki)">
Borsukowizna (powiat białostocki)

Borsukowizna – osada leśna w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.
Nazwa miejscowości.
W miejscowym języku "prostym" (sokolskim) nazwa brzmi: "Borsukowina". Podczas weryfikacji nazewnictwa w 1995 r. nie udało się ustalić tej nazwy jako urzędowej, pomimo jej nieprzerwanego funkcjonowania także w leśnictwie i kartografii.

</doc>
<doc id="1294535" url="https://pl.wikipedia.org/wiki?curid=1294535" title="Edukacja we Wrocławiu">
Edukacja we Wrocławiu

Wrocław należy do największych w Polsce ośrodków uniwersyteckich. Na studiach stacjonarnych i niestacjonarnych kształci się tu około 100 tysięcy osób. Życie umysłowe skupia się wokół szkół wyższych, na czele z Uniwersytetem Wrocławskim liczącym 47 000 studentów i Politechniką Wrocławską (ponad 40 000 studentów). Założony w 1950 roku Uniwersytet Medyczny im. Piastów Śląskich we Wrocławiu posiada tradycje kształcenia sięgające 1811 roku. Uniwersytet Ekonomiczny we Wrocławiu – powołany w 1947 kształci ponad 18 000 studentów. Uniwersytet Przyrodniczy we Wrocławiu założony w 1951 roku jest jednym z największych tego typu w kraju, z liczbą ponad 13 000 studentów. Oprócz licznych placówek państwowych, we Wrocławiu istnieje wiele uczelni prywatnych i ośrodków badawczych.

</doc>
<doc id="1294536" url="https://pl.wikipedia.org/wiki?curid=1294536" title="Garbary (województwo podlaskie)">
Garbary (województwo podlaskie)

Garbary – wieś w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.

</doc>
<doc id="1294539" url="https://pl.wikipedia.org/wiki?curid=1294539" title="88 Minutes">
88 Minutes



</doc>
<doc id="1294540" url="https://pl.wikipedia.org/wiki?curid=1294540" title="Lewis Stone">
Lewis Stone

Lewis Shepard Stone (ur. 15 listopada 1879 w Worcester, zm. 12 września 1953 w Beverly Hills) − amerykański aktor, nominowany do Oscara za rolę w filmie "Patriota".

</doc>
<doc id="1294541" url="https://pl.wikipedia.org/wiki?curid=1294541" title="Kokotowo (osada leśna)">
Kokotowo (osada leśna)

Kokotowo – osada leśna w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.

</doc>
<doc id="1294543" url="https://pl.wikipedia.org/wiki?curid=1294543" title="Wybory prezydenckie w Stanach Zjednoczonych w 1792 roku">
Wybory prezydenckie w Stanach Zjednoczonych w 1792 roku

Wybory prezydenckie w Stanach Zjednoczonych w 1792 roku – drugie wybory prezydenckie w historii Stanów Zjednoczonych, w wyniku których prezydent George Washington i wiceprezydent John Adams uzyskali reelekcję. 
Były to pierwsze wybory prezydenckie w Stanach Zjednoczonych, w których urzędujący prezydent ubiegał się o reelekcję i pierwsze, w których udział brały stany Nowy Jork, Karolina Północna, Rhode Island, Vermont i Kentucky. Były to również jedyne wybory prezydenckie w Stanach Zjednoczonych, które nie odbyły się cztery lata po poprzednich. 
Tło historyczne.
Urzędujący prezydent Stanów Zjednoczonych George Washington był przez całą swoją pierwszą kadencję darzony szacunkiem przez ówczesnych polityków i traktowany jak bohater narodowy. Mimo to zaczęły się krystalizować antagonizmy pomiędzy członkami gabinetu: sekretarzem skarbu Alexandrem Hamiltonem i sekretarzem stanu Thomasem Jeffersonem. Jednym z głównych tematów spornych było utworzenie Pierwszego Banku Stanów Zjednoczonych. Konflikt pomiędzy tymi politykami stał się podstawą do utworzenia w przyszłości partii politycznych. Zwolennicy Hamiltona byli zwani federalistami, natomiast zwolennicy Jeffersona – republikanami.
Członek Izby Reprezentantów James Madison zorganizował antyrządowy front w parlamencie i wkrótce wspólnie z Jeffersonem założył Partię Demokratyczno-Republikańską. Zwolennicy polityki Washingtona założyli tymczasem Partię Federalistyczną. W 1792 partie nie posiadały jeszcze ogólnokrajowych struktur, jednak w czasie wyborów republikanie byli już na tyle dobrze zorganizowani, że mogli nominować wspólnego kandydata na wiceprezydenta.
Ordynacja wyborcza.
Wybory prezydenckie w 1792 roku rządziły się tymi samymi zasadami, co wybory w 1789. Zgodnie z ordynacją wyborczą ustaloną 13 września 1788 przez Kongres Konfederacyjny każdy uprawniony stan nominował elektorów zgodnie z własną ordynacją wyborczą, a następnie każdy elektor w czasie posiedzenia Kolegium Elektorów oddawał dwa głosy – na prezydenta i wiceprezydenta, jednak bez rozróżnienia. Osoba, która otrzymałaby w sumie najwięcej głosów, miała zostać prezydentem, a druga w kolejności wiceprezydentem. Elektorom nie wolno było oddawać głosów na dwóch kandydatów pochodzących z tego samego stanu, z którego pochodzi głosujący na nich elektor. Większość stanów, która przeprowadziła wybory powszechne stosowała ordynację opartą na tej pochodzącej z okresu kolonialnego, która uprawniała do głosowania tylko wolnych białych mężczyzn wyznania protestanckiego, którzy płacili podatki, posiadali ziemię i ukończyli 21 lat.
W marcu 1792 uchwalono prawo, zgodnie z którym posiedzenie Kolegium Elektorów miało odbyć się w pierwszą środę grudnia.
Kandydaci.
Podobnie jak w poprzednich wyborach prezydenckich, George Washington uchodził za pewnego zwycięzcę wyborów. Rozważał przejście na emeryturę po pierwszej kadencji, ale zarówno przywódcy Partii Federalistycznej, jak i Demokratyczno-Republikańskiej nakłaniali go, by ubiegał się o reelekcję. Uważali jego prezydenturę za gwarant stabilizacji pomimo podziałów na scenie politycznej.
Urzędujący wiceprezydent John Adams ubiegał się o reelekcję wspierany przez Partię Federalistyczną.
Partia Demokratyczno-Republikańska, choć popierała prezydenta Washingtona, była opozycyjna wobec Johna Adamsa, który w Senacie wspierał w czasie głosowań Partię Federalistyczną i sekretarza skarbu Alexandra Hamiltona. O urząd wiceprezydenta z ramienia Partii Demokratyczno-Republikańskiej chcieli ubiegać się senator z Nowego Jorku Aaron Burr i gubernator Nowego Jorku George Clinton. O braku nominacji dla partyjnego lidera, Thomasa Jeffersona, przesądziło to, że pochodził z Wirginii – tego samego stanu, z którego pochodził Washington. W związku z tym, zgodnie z ordynacją wyborczą, elektorzy z Wirginii nie mogli głosować jednocześnie na Washingtona i Jeffersona. Dzięki sojuszowi z maja 1791 roku między Jeffersonem i Jamesem Madisonem z Wirginii, a George’em Clintonem i Aaronem Burrem z Nowego Jorku, republikanie byli w stanie forsować kandydaturę Clintona na wiceprezydenta.
Przebieg kampanii.
Głównym tematem w kampanii wyborczej był kierunek, w jakim miało zmierzać od niedawna istniejące państwo, jakim były wówczas Stany Zjednoczone. Antyfederaliści opowiadali się za wzmocnieniem samorządności stanów i osłabieniem władzy rządu federalnego. Kampania wyborcza była prowadzona w dużym stopniu za pomocą pamfletów, drukowanych przez gazety "National Gazette," wspierającą Partię Demokratyczno-Republikańską, i "Gazette of the United States", wspierającą Partię Federalistyczną. George Washington nie prowadził kampanii wyborczej osobiście. Robili to w jego imieniu polityczni reprezentanci, przyjaciele, rodzina i protegowani.
Wyniki wyborów.
Po raz pierwszy w wyborach wzięło udział każde spośród 13 oryginalnych stanów. Swoich elektorów po raz pierwszy nominowały Nowy Jork, Karolina Północna i Rhode Island, a także dwa nowe stany: Vermont i Kentucky.
Głosowania powszechne.
Głosowanie powszechne odbyło się w dniach 2 – 13 listopada 1792 i wzięło w nim udział 28,5 tysiąca osób, czyli 0,88% ówczesnej populacji Stanów Zjednoczonych.
Kolegium Elektorów.
Głosowanie w Kolegium Elektorów odbyło się 5 grudnia 1792.
Podobnie jak w poprzednich wyborach prezydenckich, George Washington wygrał, zdobywając głos każdego spośród 132 elektorów. Drugie miejsce zajął federalista John Adams, otrzymując 77 głosów. Jego główny rywal George Clinton otrzymał 50 głosów. Kolejne miejsca zajęli: Thomas Jefferson (4 głosy) i Aaron Burr (1 głos).
13 lutego 1793 Kongres oficjalnie przeliczył głosy elektorów. George Washington został ponownie jednogłośnie wybrany na drugą kadencję i został zaprzysiężony 4 marca 1793 w ówczesnej stolicy – Filadelfii.

</doc>
<doc id="1294544" url="https://pl.wikipedia.org/wiki?curid=1294544" title="Wybory prezydenckie w USA w 1792 roku">
Wybory prezydenckie w USA w 1792 roku



</doc>
<doc id="1294545" url="https://pl.wikipedia.org/wiki?curid=1294545" title="Gusinooziorsk">
Gusinooziorsk

Gusinooziorsk () – niegdyś miasto, a obecnie osiedle typu miejskiego w Azji, położone na terytorium Buriacji w Rosji (Syberia). Leży na północno-wschodnim brzegu Jeziora Gęsiego w kotlinie gusinoozierskiej.
Centrum rejonu selengijskiego Buriacji. 25 400 mieszkańców w 2005.
Założony w 1939 pod nazwą Szachty (Шахты; po polsku "Kopalnie") w wyniku otwarcia wydobycia w miejscowym złożu węgla brunatnego. W 1953 uzyskał prawa miejskie i nastąpiła zmiana nazwy na aktualną. Do 1995 działała kopalnia węgla dająca 90% węgla Buriacji, fabryka aparatów radiowych, tekstylna, fabryki spożywcze i materiałów budowlanych, a także elektrownia wodna. Po 1995 fabryki i kopalnia upadły, została tylko elektrownia. Po tym Gusinooziorsk pozbawiono statusu miasta, obecnie jest to osiedle typu miejskiego.

</doc>
<doc id="1294546" url="https://pl.wikipedia.org/wiki?curid=1294546" title="Herb Brojc">
Herb Brojc



</doc>
<doc id="1294548" url="https://pl.wikipedia.org/wiki?curid=1294548" title="Rezerwat przyrody Uroczysko Węglińskie">
Rezerwat przyrody Uroczysko Węglińskie

Uroczysko Węglińskie – rezerwat przyrody w województwie lubuskim, położony na terenie gmin Gubin i Brody. Zajmuje powierzchnię 6,82 ha (akt powołujący podawał 6,95 ha). Obejmuje stary drzewostan dębowy i bukowy w wieku 100–200 lat z kilkunastoma egzemplarzami pomnikowymi w tym: 3 dęby o obwodzie około 320 cm, modrzew o obwodzie 170 cm i sosna o obwodzie 200 cm.
Rezerwat leży w granicach specjalnego obszaru ochrony siedlisk „Jeziora Brodzkie” PLH080052 sieci Natura 2000. Jest objęty ochroną czynną.
Cel ochrony.
Celem ochrony jest zachowanie naturalnego, wielogatunkowego starodrzewu z licznym udziałem dębów pomnikowych.
Powierzchnia pod ochroną.
W skład rezerwatu wchodzi obszar o powierzchni 6,82 ha w tym: w powiecie krośnieńsko-odrzańskim, gm. Gubin, obrębie ewidencyjnym m. Mielno o powierzchni 6,34 ha (dz. nr 237/1 – 1,82 ha, dz. nr 238/4L – 4,12 ha, dz. nr 238/3 – 0,40 ha), w powiecie żarskim, gm. Brody, obrębie ewidencyjnym Suchodół o powierzchni 0,48 ha (dz. nr 203 – 0,48 ha), w zarządzie Nadleśnictwa Gubin.

</doc>
<doc id="1294551" url="https://pl.wikipedia.org/wiki?curid=1294551" title="Marynka (województwo podlaskie)">
Marynka (województwo podlaskie)

Marynka – osada leśna w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.

</doc>
<doc id="1294554" url="https://pl.wikipedia.org/wiki?curid=1294554" title="1 Pułk Zmechanizowany">
1 Pułk Zmechanizowany

1 Praski Pułk Zmechanizowany im. kpt. Władysława Wysockiego (1 pz) – dawny oddział wojsk zmechanizowanych ludowego Wojska Polskiego i Sił Zbrojnych Rzeczypospolitej Polskiej.
Formowanie i zmiany organizacyjne.
Na podstawie rozkazu organizacyjnego Nr 0057/Org. Ministra Obrony Narodowej z dnia 19 września 1955 roku 1 Praski Pułk Piechoty w Legionowie został przeformowany, w terminie do dnia 20 grudnia 1955 roku, w 1 Praski Pułk Zmechanizowany. 
Pułk wchodził w skład 1 Warszawskiej Dywizji Zmechanizowanej im. Tadeusza Kościuszki. W 1959 jednostka dyslokowana została z Legionowa do Wesołej.
W dniu 4 października 1973 roku Minister Obrony Narodowej nadał pułkowi imię kapitana Władysława Wysockiego.
W 1995 pułk przeformowany został w 1 Warszawską Brygadę Pancerną im. Tadeusza Kościuszki.
Żołnierze pułku.
Oficerowie

</doc>
<doc id="1294557" url="https://pl.wikipedia.org/wiki?curid=1294557" title="Osiedle Bondary">
Osiedle Bondary

Osiedle Bondary – kolonia w Polsce położona w województwie podlaskim, w powiecie białostockim, w gminie Michałowo.
Osiedle powstało pod koniec lat 70. XX w. w związku z budową Zbiornika Siemianówka. Mieszkańcami osiedla są głównie dawni mieszkańcy pięciu wsi zalanych przez zbiornik (Rudnia, Garbary, Bołtryki, Łuka, Budy).
W latach 1975–1998 miejscowość administracyjnie należała do województwa białostockiego.
Wierni Kościoła prawosławnego należą do parafii Narodzenia Najświętszej Bogarodzicy w Juszkowym Grodzie.

</doc>
<doc id="1294559" url="https://pl.wikipedia.org/wiki?curid=1294559" title="Mistrzostwa Świata w Narciarstwie Alpejskim 1954">
Mistrzostwa Świata w Narciarstwie Alpejskim 1954

13. Mistrzostwa Świata w Narciarstwie Alpejskim odbywały się od 28 lutego do 7 marca 1954 w Åre (Szwecja). Rozgrywano cztery konkurencje, zarówno kobiet jak i mężczyzn: zjazd, slalom, slalom gigant i po raz pierwszy w historii - kombinację. Były to pierwsze mistrzostwa świata, na których rozgrywano aż cztery konkurencje oraz pierwsze rozegrane w Szwecji. W klasyfikacji medalowej zwyciężyła reprezentacja Norwegii, zdobywając 3 złote medale. Najwięcej medali zdobyli jednak Austriacy: 8, w tym 2 złote, 3 srebrne i 3 brązowe.

</doc>
<doc id="1294561" url="https://pl.wikipedia.org/wiki?curid=1294561" title="Gwda Mała (przystanek kolejowy)">
Gwda Mała (przystanek kolejowy)

Gwda Mała – przystanek kolejowy, a dawniej stacja kolejowa w Gwdzie Małej, w województwie zachodniopomorskim, w Polsce, na linii kolejowej nr 405, łączącej stację Piła Główna z Ustką.
W roku 2017 przystanek obsługiwał 0–9 pasażerów na dobę.

</doc>
<doc id="1294563" url="https://pl.wikipedia.org/wiki?curid=1294563" title="Stanek">
Stanek



</doc>
<doc id="1294568" url="https://pl.wikipedia.org/wiki?curid=1294568" title="Opieka zdrowotna we Wrocławiu">
Opieka zdrowotna we Wrocławiu

We Wrocławiu znajduje się 16 szpitali publicznych oraz duża liczba ośrodków zdrowia. 
Dzięki współpracy z tutejszym Uniwersytetem Medycznym 12 lutego 1958 dokonano pierwszej w Polsce operacji na otwartym sercu, a 31 marca 1966 roku pierwszej operacji przeszczepienia nerki od żywego dawcy. Były to wówczas osiągnięcia o znaczeniu europejskim. III Klinika Chirurgii, kierowana przez prof. Zdzisława Jezioro, w latach sześćdziesiątych i siedemdziesiątych wyspecjalizowała się w operacjach wytwórczych przełyku, uzyskując w tej dziedzinie czołowe miejsce w kraju.
Szpitale zlikwidowane.
W związku z restrukturyzacją placówek ochrony zdrowia, zlikwidowano poprzez włączenie w struktury innych szpitali kilka szpitali takich jak:

</doc>
<doc id="1294572" url="https://pl.wikipedia.org/wiki?curid=1294572" title="Wiktor Skibniewski">
Wiktor Skibniewski

Wiktor Skibniewski herbu Ślepowron (ur. 9 września 1787 w Wołkowcach na Podolu, zm. 28 lutego 1859 w Porzeczu Nowym), syn Andrzeja Skibniewskiego (1750–1787) i Karoliny z Bielowskich (1756–1814); właściciel majątków Wołkowce, Porzecze Nowe i Dunajowce na Podolu. Prezes Sądów Granicznych powiatu płoskirowskiego. Ojciec Bronisława.
Wychowywał się w rodzinnym dworze w Wołkowcach. W 1801 otrzymał potwierdzenie staropolskiego szlachectwa przed Podolską Gubernialną Komisją Legitymacyjną, której po trzecim rozbiorze przysługiwało pod zaborem rosyjskim prawo odbierania dowodów szlachectwa.
Z rekomendacji biskupa kamienieckiego, Franciszka Mackiewicza, otrzymał w 1817 honorową nominację kościelną na Rycerza Złotej Milicji św. Pałacu i Dworu Laterańskiego.
Piastował urząd Prezesa Sądów Miarowych i Granicznych powiatu płoskirowskiego, powołanych do rozstrzygania sporów granicznych między posiadaczami ziemskimi.
Po rodzicach, Andrzeju, szambelanie królewskim, i Karolinie z Bielowskich, odziedziczył dobra Wołkowce. Następnie dokupił Andrejkowce i Rajkowce. W 1822 nabył od Karola Mniszcha, syna Michała, marszałka wielkiego koronnego, wsie Oleksiniec Podleśny i Słobódkę Oleksiniecką, a w 1830 r. Porzecze Nowe z rezydencją Mniszchów. W 1850 zakupił od Wincentego Krasińskiego klucz dunajowiecki, obejmujący oprócz miasteczka Dunajowce wsie: Mohylówka, Zastawie, Sieczyńce, Panasówka, Muszkotyńce, Antonówka, Wincentówka, Hołozubińce, Iwankowce i Jackowce. W chwili śmierci jego majątek był szacowany na 32.000 morgów (18.000 hektarów).
Umarł w Porzeczu Nowym w 1859, pochowany został na cmentarzu rzymskokatolickim w Gródku. Z małżeństwa z Antoniną Zaleską (1800–1853), córką szambelana królewskiego, Antoniego Zaleskiego, miał ośmioro dzieci.

</doc>
<doc id="1294573" url="https://pl.wikipedia.org/wiki?curid=1294573" title="Stanek (województwo podlaskie)">
Stanek (województwo podlaskie)

Stanek – osada leśna w Polsce, położona w województwie podlaskim, w powiecie białostockim, w gminie Michałowo. Folwark Stanek i Sokole tworzą obecnie jedną miejscowość. 
W latach 1975–1998 miejscowość administracyjnie należała do województwa białostockiego.
Historia.
Folwark Stanek.
Stanek został założony w drugiej połowie XIX wieku i stanowił składową część kompleksów dóbr gródeckich i należał od końca XV wieku do 1660 r. do Chodkiewiczów. 
Następnie był w posiadaniu Mniszków, a w ostatnim ćwierćwieczu XVIII wieku - Potockich i Radziwiłłów. Z kolei w pierwszej połowie XIX wieku dobrami Gródka zarządzali Demlińscy, a po 1831 r. Sapiehowie. 
Dnia 19 maja 1863 r. księżna Ludwika z Sapiehów sprzedała Gródek i Waliły Albertowi Rrachfogelowi, radcy sądowemu, obywatelowi pruskiemu, który z kolei 20 października 1865 r. odsprzedał wydzieloną z dóbr gródeckich część składającą się z sześciu oddzielnych kawałków ziemi, 89 dziesięcin i 1727 sążni, tj. około 110 ha stanowiących dobra Stanek, Marii Wilhelm i Teodorowi Millerowi. Od Marii Wilhelm i Teodora Millera dobra te 8 lipca 1892 r. nabyła Eugenia Hasbach, żona fabrykanta dojlidzkiego – Aleksandra Hasbacha. 
Po 1892 r. w części rezydencyjno-ogrodowej wzniesiono pałac, nazwany „zamkiem”. Budowla ta była podobna do pałacu dojlidzkiego Hasbachów w Białymstoku. Pałac był otoczony parkiem. Osiowość usytuowania pałacu to regularny układ dróg, kwater sadu, nasadzeń, szpalerów i alei. Nawiązywał do barokowych ogrodów kwaterowych - francuskich. Założenia w tym stylu przetrwały aż do 1915 roku. 
W połowie sierpnia 1915 r. Hasbachowie przenieśli się w głąb Rosji. 
Około 20 sierpnia tego samego roku, posuwająca się traktem z Zabłudowa w kierunku Gródka, kolumna wojsk niemieckich w Stanku natrafiła na silną rubież obronną wojsk rosyjskich. Do zlikwidowania tej rubieży Niemcy użyli artylerii. W wyniku tych walk pałac uległ całkowitemu zniszczeniu. 
Po trzech latach tułaczki po Rosji, Hasbachowie powrócili do Białegostoku. 
W Stanku w latach dwudziestych XX wieku wznieśli oni drewniany dom leśniczego, w którym kilka pokoi przeznaczyli dla własnych potrzeb, a w pozostałej części - dla administracji prywatnych właścicieli lasów. W parku wówczas urządzono kolistą, betonową fontannę.
W 1922 r. folwark Stanek posiadał 3058 ha powierzchni, pokrytej głównie lasami. W okresie dwudziestolecia międzywojennego Hasbachowie sprzedali najprawdopodobniej 2508,67 ha lasów. 
W okresie II wojny światowej wszystkie budynki w Stanku strawił ogień.
Leśniczówka.
Po wyzwoleniu, zgodnie z dekretem o reformie rolnej z 6 września 1944 r., folwark o powierzchni 549,33 ha w całości przekazano Nadleśnictwu Żednia. Dla potrzeb leśnictwa w 1945 r. do Stanku przeniesiono drewniany dwór Hasbachów z Izbiska. W budynku tym mieszkały rodziny leśniczych i gajowych między innymi: Krepskich, Sidorowiczów, Masnych i Pawelczuków. 
Właściciel, Nadleśnictwo Żednia, nie remontował leśniczówki, która uległa dewastacji i została rozebrana. 
W Stanku, na rzece Świnobródka, Nadleśnictwo Żednia zbudowało tamę i powstał staw, w którym zatapiano drewno w celu jego konserwacji.
Przez Stanek przebiega trakt: Bielsk - Zabłudów - Gródek - Grodno, którym podróżowano już w XVI wieku. Obecnie jest to odcinek drogi powiatowej od Żedni do Stanku, zwana przez mieszkańców wsi Sokole „Stankowskim Gościńcem” o długości 3,28 km.
Nazwa „Stanek”.
Nazwa „Stanek” utrwalona została od funkcji polany odnoszącej się również do sytuacji XVI wieku. 
Miejsce, gdzie usytuowane były tzw. stany, czyli stajnie chodkiewiczowskie. 
Tu odstawiano konie na popasy na śródleśnych łąkach nad Swinobródką. 
Takie „stany”, znane z innych okolicznych puszcz hospodarskich, służyły monarchom i leśniczym do polowań. 
Turystyka.
Przez Stanek przechodzi Szlak Wzgórz Świętojańskich zwany również Szlakiem Świętojańskim. Pieszy szlak turystyczny po Parku Krajobrazowym Puszczy Knyszyńskiej przecina gminy: Michałowo, Gródek i Supraśl. Trasa szlaku: Sokole - Stanek - Świnobród - Downiewo - Królowy Most - wzdłuż rzeki Płoski - Wzgórza Świętojańskie - Cieliczanka - Supraśl. Długość szlaku wynosi 27 km i jest oznakowany kolorem czerwonym.

</doc>
<doc id="1294576" url="https://pl.wikipedia.org/wiki?curid=1294576" title="Tylwica-Kolonia">
Tylwica-Kolonia

Tylwica-Kolonia – kolonia w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.

</doc>
<doc id="1294578" url="https://pl.wikipedia.org/wiki?curid=1294578" title="Milena Kindziuk">
Milena Kindziuk

Milena Kindziuk (ur. 14 maja 1970) – polska doktor nauk humanistycznych, autorka książek, dziennikarka, publicystka.
Życiorys.
Absolwentka filologii polskiej na Uniwersytecie Warszawskim. W 2013 uzyskała stopień doktora nauk humanistycznych w dyscyplinie historia na podstawie pracy "Wizerunek medialny ks. Jerzego Popiełuszki w polskiej prasie w latach 1980–1984" (promotor – Józef Mandziuk). Wykłada jako adiunktka w Instytucie Edukacji Medialnej i Dziennikarstwa Uniwersytetu Kardynała Stefana Wyszyńskiego w Warszawie.
Pracowała jako dziennikarka m.in. w Katolickiej Agencji Informacyjnej, dzienniku „Życie”, „Gościu Niedzielnym”, „Tygodniku Solidarność”, „Przeglądzie Katolickim” i „Księdze Świętych”. W latach 2005–2011 była szefową warszawskiej edycji tygodnika „Niedziela”. Stała współpracowniczka portalu wpolityce.pl oraz tygodnika „Sieci” i „W sieci historii”. Członkini zarządu Fundacji Bitwy Warszawskiej 1920.
W czerwcu 2020 została stałą publicystką tygodnika „Gość Niedzielny".
Publikacje i książki.
Jest autorką książek, m.in.:
Współautorka publikacji: 
a także haseł w "Wielkiej Encyklopedii Jana Pawła II". Jest również autorką dokumentacji filmu dokumentalnego "Sługa" w reżyserii Ewy Świecińskiej o 25 latach pontyfikatu Jana Pawła II.
Autorka kilkuset artykułów prasowych.

</doc>
<doc id="1294580" url="https://pl.wikipedia.org/wiki?curid=1294580" title="Pueri Cantores">
Pueri Cantores

Międzynarodowa Federacja Pueri Cantores (łac. Foederatio Internationalis Pueri Cantores) – federacja chórów młodzieżowych, pierwotnie tylko chłopięcych lub męskich i chłopięcych, obecnie także dziewczęcych i mieszanych (dziewczęco-chłopięcych), mających w swym repertuarze katolickie pieśni kościelne, nawiązując m.in. do tradycji chórów gregoriańskich.
Historia.
Historia Federacji Pueri Cantores sięga początków XX wieku, kiedy kilku studentów pod przewodnictwem Pierre Martina i Paula Bertiera utworzyło w Paryżu stowarzyszenie skupiające chóry chłopięce ("Manecanterie") pod nazwą "Mali Śpiewacy Drewnianego Krzyża". Od roku 1924 do 1931 zespoły te odbywały podróże koncertowe po krajach Ameryki, Azji, Afryki i Europy, głosząc swoim śpiewem orędzie pokoju, szczególnie w krajach Europy dotkniętych tragicznymi skutkami I wojny światowej. Po zakończeniu II wojny światowej ruch przyjął charakter międzynarodowy. W listopadzie 1944 roku w kościele św. Eustachiusza w Paryżu odbył się koncert z udziałem ponad 300 „Małych Śpiewaków”, podczas którego obok śpiewów gregoriańskich wykonywano utwory Palestriny i Bacha. Data tego koncertu wyznacza początek działalności Międzynarodowej Federacji Pueri Cantores. W 1947 r. w Paryżu odbył się pierwszy Kongres Federacji, w którym wzięło udział 90 chórów z Francji, Tunisu, Belgii, Holandii, Kanady i Szwajcarii. Po tym Kongresie Federacja otrzymała akceptację Episkopatu Francji jako “Ruch Akcji Katolickiej dla Śpiewu Kościelnego”. Głęboką wymowę miał Kongres w 1953 r. w Kolonii, w którym uczestniczyły głównie chóry z Francji i Niemiec. Był on odebrany jako pierwszy znak chrześcijańskiego pojednania dwóch skłóconych przez wojnę narodów. Idea pokoju i pojednania między narodami jest jedną z naczelnych idei Federacji. Jedną z form działalności Federacji Pueri Cantores są organizowane co dwa lata międzynarodowe Kongresy. Odbywały się one m.in. w Paryżu, Kolonii, Lourdes, Londynie, Tokio, Wiedniu, Brukseli, Maastricht, Salamance, Montrealu, Salzburgu, Barcelonie, Krakowie, Sztokholmie i w Rzymie.
Federację Międzynarodową tworzą 43 członkowskie Federacje Krajowe, które łącznie zrzeszają ponad 1000 chórów. Patronem organizacji jest św. Dominik Savio.

</doc>
<doc id="1294591" url="https://pl.wikipedia.org/wiki?curid=1294591" title="Urianchaj">
Urianchaj



</doc>
<doc id="1294617" url="https://pl.wikipedia.org/wiki?curid=1294617" title="Łasica (rzeka)">
Łasica (rzeka)

Łasica – rzeka płynąca przez Kampinoski Park Narodowy, prawobrzeżny dopływ Bzury. Rzeka została zmeliorowana w okresie międzywojennym i pod koniec lat 60., obecnie ma charakter prostego kanału z licznymi urządzeniami hydrotechnicznymi (8 jazów, przepompownia, stopień wodny). 

</doc>
<doc id="1294618" url="https://pl.wikipedia.org/wiki?curid=1294618" title="Bitwa pod Giurgiu">
Bitwa pod Giurgiu

Bitwa pod Giurgiu – starcie zbrojne, które miało miejsce dnia 30 października 1595 r. w trakcie III wojny austriacko-tureckiej (1593–1615).
W roku 1594 papież Klemens VIII zwołał ligę antyturecką w skład której weszły Austria, Hiszpania, państwa niemieckie i księstwa włoskie. W tym samym roku do ligi przystąpił hospodar Wołoszczyzny Michał, atakując naddunajską twierdzę Giurgiu. Atak nie przyniósł zamierzonego celu a twierdza pozostała w rękach tureckich. Michałowi udało się jedynie złupić miasto. Wojska wołoskie przez całą zimę atakowały garnizony tureckie, zdobywając 21 stycznia 1595 r. Ruszczuk. 
Latem tego samego roku kilkudziesięciotysięczna armia turecka pod wodzą Sinana Paszy pokonując Dunaj zajęła Bukareszt i Târgovişte, po czym skierowała swoje kroki na Siedmiogród, gdzie schroniły się wołoskie wojska po bitwie w wąwozie Calugareni. 
We wrześniu Zygmunt Batory na czele wojsk ligi antytureckiej wyruszył przeciwko Sinanowi Paszy. Po drodze dołączyły się do niego wojska wołoskie w sile 8 000 ludzi. Po odbiciu z rąk tureckich Bukaresztu i Târgovişte, wojska ligi ruszyły w ślad za wycofującym się wrogiem. Dnia 30 października 1595 r. wojska ligi dotarły do Giurgiu, gdzie dostrzegły wycofujące się mostem pontonowym wojska tureckie. Tylna straż Turków, która nie zdążyła przeprawić się na drugą stronę została rozbita w wyniku ataku sprzymierzonych. Kolejnym celem wojsk ligi była twierdza Giurgiu. Po skutecznym ostrzale artyleryjskim i zrobieniu wyłomu w murze, wojska ligi po wycięciu obrońców zdobyły miasto. 

</doc>
<doc id="1294623" url="https://pl.wikipedia.org/wiki?curid=1294623" title="Grzegorz (biskup bielski)">
Grzegorz (biskup bielski)



</doc>
<doc id="1294627" url="https://pl.wikipedia.org/wiki?curid=1294627" title="Jezioro Czarne (Pojezierze Łagowskie)">
Jezioro Czarne (Pojezierze Łagowskie)

Jezioro Czarne – jezioro położone na wschód od Łagowa w województwie lubuskim, w powiecie świebodzińskim, w gminie Łagów.
Charakterystyka.
Jest to niewielki akwen. Ukształtowaniem przypomina górskie „kociołki”. Jezioro jest bezodpływowe, o regularnym kształcie, otoczone charakterystycznymi stromymi brzegami o piaszczystych skarpach dochodzących do 30 metrów. Zlewnia jeziora jest typowo leśna. Położenie na terenie Łagowsko-Sulęcińskiego Parku Krajobrazowego powoduje, że jezioro podlega wszystkim rygorom obszaru prawnie chronionego. Tak więc turystyka i rekreacja jest tu znacznie ograniczona. Nad jeziorem nie ma ośrodków wypoczynkowych i pól namiotowych, turystyka pobytowa nad samym jeziorem jest zabroniona.

</doc>
<doc id="1294640" url="https://pl.wikipedia.org/wiki?curid=1294640" title="Ferocactus echidne">
Ferocactus echidne

Ferocactus echidne – gatunek ferokaktusa pochodzący z Meksyku.
Morfologia i biologia.
Rośnie pojedynczo, w rzadkich przypadkach tworzy grupy. Jest kulisty. Ma szarawozielony kolor. Osiąga 20 cm średnicy. Posiada 14-16 żeber o ostrych, niejednokrotnie falistych brzegach. Areole tego gatunku osadzone są co 2-3 cm. Z kaktusa wyrasta 5-7 żółtych cierni bocznych, które z czasem szarzeją oraz dłuższy, zagięty w stronę korpusu cierń środkowy. Roślina kwitnie latem dając dzienne kwiaty, długości do 3 cm i koloru żółtego. Mają one ząbkowane płatki.

</doc>
<doc id="1294678" url="https://pl.wikipedia.org/wiki?curid=1294678" title="Yacuíba">
Yacuíba

Yacuíba – miasto w południowej Boliwii (departament Tarija), stolica prowincji Gran Chaco. Położone 3 kilometry od granicy z Argentyną i leży na wysokości 620-680 m n.p.m. Liczy około 80 tysięcy mieszkańców. W mieście znajduje się port lotniczy Yacuiba.

</doc>
<doc id="1294679" url="https://pl.wikipedia.org/wiki?curid=1294679" title="Szantung (tkanina)">
Szantung (tkanina)

Szantung – rodzaj miękkiej jedwabnej tkaniny wykonanej z surowej przędzy, z charakterystycznymi nieregularnie rozłożonymi, grudkowatymi zgrubieniami (przędza ozdobnie nitkowana) w wątku. Pierwotnie niebarwiona, obecnie dostępna w różnych kolorach. Nazwą tą określa się również tkaniny bawełniane oraz z włókien chemicznych, mające imitować szantung jedwabny. 
Szantungi stosowane są w krawiectwie zarówno damskim jak i męskim, sztuczne służą również jako lekka tkanina zasłonowa.
Nazwa tkaniny pochodzi od chińskiej prowincji Szantung, gdzie była pierwotnie wyrabiana.

</doc>
<doc id="1294683" url="https://pl.wikipedia.org/wiki?curid=1294683" title="Nakaszidze-Charron">
Nakaszidze-Charron

Nakaszidze-Charron – pierwszy rosyjski samochód pancerny. Skonstruowany w 1905 roku przez oficera rosyjskiej armii, Michaiła Nakaszidze. Prototyp wykonano w zakładach Société Charron, Girardot &amp; Voigt w Puteaux we Francji. Został on przetestowany podczas manewrów w lecie 1906 roku. Później zamówiono we Francji jeszcze 10 pojazdów tego typu, ale tylko 8 z nich dotarło do Rosji. Dwa pozostałe zostały zarekwirowane przez władze niemieckie podczas tranzytu przez Cesarstwo Niemieckie.
Samochód pancerny Nakaszidze-Charron był pojazdem czterokołowym. Pojazd napędzany był czterocylindrowym silnikiem benzynowym o mocy 35,5 KM. Opancerzenie pojazdu miało grubość 3 mm. Jedynym uzbrojeniem był karabin maszynowy kalibru 7,62 mm umieszczony w obrotowej wieży.

</doc>
<doc id="1294684" url="https://pl.wikipedia.org/wiki?curid=1294684" title="Spellbound Entertainment">
Spellbound Entertainment

Spellbound Entertainment – nieistniejące niemieckie przedsiębiorstwo, które zajmowało się produkcją gier komputerowych. Zostało założone w 1994 roku przez Armina Gesserta. Z powodu problemów finansowych studio zostało zamknięte w 2012, a część pracowników przeszła do nowo założonej firmy Black Forest Games.

</doc>
<doc id="1294688" url="https://pl.wikipedia.org/wiki?curid=1294688" title="Barbara Podlaska-Dżekson">
Barbara Podlaska-Dżekson



</doc>
<doc id="1294692" url="https://pl.wikipedia.org/wiki?curid=1294692" title="Biały Bór (stacja kolejowa)">
Biały Bór (stacja kolejowa)

Biały Bór – stacja kolejowa w Białym Borze, w województwie zachodniopomorskim, w Polsce, na linii kolejowej nr 405, łączącej stację Piła Główna z Ustką.
W roku 2017 stacja obsługiwała 20–49 pasażerów na dobę.
W 2020 stacja przeszła modernizację, zbudowano nowe krawędzie peronowe i wymieniono urządzenia sterowania ruchem kolejowym na nowe. Wcześniej na stacji działała samoczynna mijanka systemu Kapsch, która jednak zostatała wyłączona po katastrofie kolejowej w Korzybiu w 2010. Z tego powodu latami stacja funkcjonowała jako przystanek osobowy.

</doc>
<doc id="1294693" url="https://pl.wikipedia.org/wiki?curid=1294693" title="The Murder Capitol">
The Murder Capitol

The Murder Capitol - kolejny już po Once Upon a Time in Brooklyn mixtape wydany przez Uncle Murda wraz z DJ-em Cutmaster C.

</doc>
<doc id="1294694" url="https://pl.wikipedia.org/wiki?curid=1294694" title="Tagi geograficzne">
Tagi geograficzne



</doc>
<doc id="1294695" url="https://pl.wikipedia.org/wiki?curid=1294695" title="Tagowanie geograficzne">
Tagowanie geograficzne



</doc>
<doc id="1294697" url="https://pl.wikipedia.org/wiki?curid=1294697" title="I Liceum Ogólnokształcące im. Bolesława Chrobrego w Gnieźnie">
I Liceum Ogólnokształcące im. Bolesława Chrobrego w Gnieźnie

I Liceum Ogólnokształcące im. Bolesława Chrobrego w Gnieźnie (dawniej Królewskie Gimnazjum Gnieźnieńskie, Państwowe Gimnazjum im. Bolesława Chrobrego w Gnieźnie, Liceum Ogólnokształcące nr 16 im. Bolesława Chrobrego w Gnieźnie) – najstarsza szkoła średnia w Gnieźnie, jedno z trzech liceów ogólnokształcących na terenie miasta. Należy do Stowarzyszenia Najstarszych Szkół w Polsce.
Historia.
W 1863 roku władze zaboru pruskiego zgodziły się na utworzenie w Gnieźnie tzw. Wyższej Szkoły Miejskiej dla Chłopców z niemieckim językiem wykładowym. Jej uroczyste otwarcie nastąpiło 15 października 1863 roku, a trzy lata później szkoła została upaństwowiona. Odtąd nosiła nazwę Królewskie Gimnazjum Gnieźnieńskie.
Młodzież polska, wyrażając sprzeciw wobec polityki germanizacyjnej, w 1894 roku założyła konspiracyjną organizację – Towarzystwo im. Tomasza Zana. Pokłosiem jej działalności stał się udział uczniów szkoły w powstaniu wielkopolskim.
Po odzyskaniu przez Polskę niepodległości, szkoła wznowiła działalność jako Gimnazjum i Szkoła Realna w Gnieźnie. W roku szkolnym 1920/1921 nastąpiła pełna jej repolonizacja. Szkoła otrzymała sztandar, w 1929 roku nadano jej imię Bolesława Chrobrego. W tym okresie rozpoczęto także publikację szkolnej gazetki "Brzask".
Po zakończeniu niemieckiej okupacji, w marcu 1945 roku szkoła wznowiła działalność jako Gimnazjum i Liceum im. Bolesława Chrobrego w Gnieźnie. W szkole działała antykomunistyczna Podziemna Armia Skautowska. Od roku szkolnego 1951/1952 placówka stała się koedukacyjna.
Od 1947 roku, na kilka dni przed uroczystością Wszystkich Świętych odbywa się Apel Poległych. W czasie jego trwania oddawany jest hołd dla zmarłych pracowników i uczniów szkoły. W latach 70. został napisany hymn szkoły, a także rozpoczęto obchodzenie Święta Patrona w dniu 18 kwietnia – w dniu prawdopodobnej koronacji pierwszego króla Polski.
W 1978 roku szkołę przeniesiono z dotychczasowego budynku do nowo wybudowanego kompleksu. Nowy budynek powstał jako szkoła tysiąclecia dla uczczenia Tysiąclecia Państwa Polskiego, które obchodzono w 1966 roku. W skład kompleksu miały wejść budynek muzeum, szkoła wraz z aulą, hala sportowa, amfiteatr, internat, stołówka i zespół obiektów sportowych. Z planowanych części ostatecznie wybudowane zostało Muzeum Początków Państwa Polskiego.
29 kwietnia 2000 roku w auli szkoły odbyło się wyjazdowe posiedzenie Sejmu Rzeczypospolitej Polskiej III kadencji. W auli odbywają się też Zjazdy gnieźnieńskie.
Co pięć lat obchodzony jest jubileusz istnienia szkoły – zjazd jej absolwentów, zrzeszonych w Stowarzyszeniu Absolwentów I LO w Gnieźnie. W styczniu 2017 roku szkoła, jako jedyna w Gnieźnie, uzyskała odznakę Brązowa Szkoła 2017 w plebiscycie szkół ponadgimnazjalnych "Perspektywy", zajmując 400. miejsce w Polsce.
Profile edukacji.
W szkole nauka odbywa się w klasach o profilu:
W latach 2004–2015 prowadzony był eksperyment pedagogiczny "klasa akademicka", zatwierdzony przez Ministerstwo Edukacji Narodowej, przy współpracy z Instytutem Kultury Europejskiej.
Monografia szkoły.
W 1998 roku ukazała się monografia "Z dziejów Gimnazjum i Liceum im. Bolesława Chrobrego w Gnieźnie" autorstwa Ewy Mundt, absolwentki szkoły. I Liceum posiada także opracowane biogramy absolwentów – "Wielką Księgę Chrobrzaków".
Ceremoniał szkoły.
Ceremoniał szkoły, poza tradycyjnymi akademiami, związanymi ze świętami państwowymi, tworzą również:
Zajęcia pozalekcyjne.
Uczniowie mają możliwość wzięcia udziału w wymianach międzynarodowych z Anglią, Danią, Holandią i Niemcami. Ponadto w szkole działają cztery koła pozalekcyjne – Szkolne Koło PCK, projekt "Książnica.pl", Szkolne Koło Turystyczne "Włóczykij" i Koło Naukowe "3D". Organizowane są akcje ekologiczne i prozdrowotne (m.in. regularne honorowe oddawanie krwi). Szkoła organizuje także tzw. "debaty oksfordzkie", będące publicznymi dyskusjami na różne tematy polityczne czy światopoglądowe. W szkole realizowane są projekty bezpośredniego wsparcia uczniów – "Na dobry początek", skierowany dla uczniów klas pierwszych, "Wspieramy Maturzystów" oraz Tutoring.
Budynek.
Szkoła mieści się w kompleksie, nazywanym "Pomnikiem", wybudowanym z okazji Tysiąclecia Państwa Polskiego. Według planów, szkoła miała posiadać własny internat, stołówkę i zespół obiektów sportowych wraz z pełnowymiarową halą i aulę. Autorami projektu byli Jerzy Schmidt, Włodzimierz Wojciechowski, Bogdan Celichowski, Wojciech Kasprzycki oraz Józef Kopczyński. Ostatecznie, poza budynkiem muzeum, powstał sam gmach szkoły i aula. W 2011 roku, w wyniku prac remontowych, prowadzonych przez muzeum, szkoła straciła dostęp do pomieszczeń, które dotychczas wykorzystywała jako bibliotekę i czytelnię. W 2014 roku wybudowano w patio budynku nową bibliotekę wraz z czytelnią.

</doc>
<doc id="1294699" url="https://pl.wikipedia.org/wiki?curid=1294699" title="The Beacon Street Collection">
The Beacon Street Collection

The Beacon Street Collection – drugi album kalifornijskiej grupy No Doubt po raz pierwszy wydany niezależnie jako bootleg przez zespół w marcu 1995 z przeznaczeniem dla wiernych fanów czekających na zakontraktowaną płytę. Nazwa albumu nawiązuje do Beacon Avenue przy której znajdował się dom członków zespołu, a w którego garażu nagrano większość kawałków na album. Album bazuje w głównej mierze na ska punku. W utworze "Total Hate 95" gościnnie można usłyszeć głos Brada Nowella – wokalisty skapunkowej grupy Sublime. Znajdująca się na albumie piosenka "Snakes" znalazła się na ścieżce dźwiękowej do filmu Beavis i Butt-head zaliczają Amerykę z grudnia 1996 roku.

</doc>
<doc id="1294701" url="https://pl.wikipedia.org/wiki?curid=1294701" title="Język wehikularny">
Język wehikularny

Język wehikularny – język używany w czasie podróży i kontaktów handlowych w obszarach o dużej różnorodności językowej. W różnych rejonach świata funkcję taką pełnią np. język suahili w Afryce Wschodniej, hausa w Afryce Zachodniej, hindi na dużych obszarach Indii, język malajski w Azji Południowo-Wschodniej, bislama na wyspach Pacyfiku, rosyjski w krajach byłego Związku Radzieckiego i rozmaite języki typu pidżin w innych miejscach świata, na przestrzeni wielu wieków. Język portugalski pełnił rolę języka wehikularnego w Afryce i Azji, zwłaszcza w XV i XVI wieku. Chiński mandaryński spełnia rolę wspólnego języka dla osób mówiących rozmaitymi dialektami języka chińskiego.

</doc>
<doc id="1294704" url="https://pl.wikipedia.org/wiki?curid=1294704" title="Big Show">
Big Show

Paul Donald Wight II (ur. 8 lutego 1972 w Aiken) – amerykański profesjonalny wrestler i aktor, obecnie występujący w federacji All Elite Wrestling prowadząc program pt. DARK Elevation na Youtube. Wight jest byłym siedmiokrotnym światowym mistrzem w wrestlingu, gdzie między innymi dwukrotnie posiadał WCW World Heavyweight Championship, dwukrotnie WWF/WWE Championship, dwukrotnie World Heavyweight Championship federacji WWE, a także ECW World Heavyweight Championship, dzięki czemu jest jedynym wrestlerem, który był w posiadaniu światowych mistrzostw WCW, WWE i ECW. Wight odniósł również sukces w dywizji tag team zdobywając między innymi World Tag Team Championship, WWE Tag Team Championship oraz WCW World Tag Team Championship z różnymi partnerami. Dzięki zdobyciu WWE Intercontinental Championship, WWE United States Championship i WWE Hardcore Championship stał się czternastym zwycięzcą Triple Crown Championship oraz dwunastym zwycięzcą Grand Slam Championship w historii WWE. Ponadto jest zwycięzcą 60-osobowego World War 3 matchu w 1996 oraz drugiego 30-osobowego André the Giant Memorial Battle Royalu na WrestleManii 31. Od 1995 brał udział w walkach wieczoru gal pay-per-view WCW oraz WWF/WWE, w tym WrestleManii 2000.
Poza prowadzeniem kariery wrestlingowej, Wight wystąpił w filmach oraz serialach telewizyjnych takich jak "Świąteczna gorączka", "Kariera frajera", "", "Bananowy doktor", "Świry" oraz "Tożsamość szpiega". W 2010 wystąpił w roli głównej w komediowym filmie "Dobroduszny olbrzym" produkcji WWE Studios.
Kariera profesjonalnego wrestlera.
Wczesna kariera.
Przed rozpoczęciem kariery wrestlera, Wight poznał Danny’ego Bonaduce'a, który przedstawił Wighta Hulkowi Hoganowi. Federacja World Championship Wrestling (WCW) prowadziła nieformalne mecze koszykówek jako część promocji swoich gal w Rosemont Horizon – brał w nich udział Wight. Hoganowi spodobało się zachwycanie publiki przez Wighta, przez co Hogan zaproponował wiceprezydentowi WCW Ericowi Bischoffowi zaproszenie Wighta na zaplecze nadchodzącej gali. Wight spotkał się z Rikiem Flairem, Arnem Andersonem i Paulem Orndorffem, a także Bischoffem, który zaproponował mu kontrakt z WCW. Wight próbował przyłączyć się do federacji WWF, jednakże władze federacji nie widziały w nim wielkiej gwiazdy.
World Championship Wrestling.
WCW World Heavyweight Champion (1995–1996).
W 1995 Wight podpisał kontrakt z WCW i zadebiutował podczas gali Slamboree. Na samym początku kariery był przedstawiany jako syn André the Gianta, lecz momentalnie porzucono ten projekt. Wight występował pod pseudonimem ringowym The Giant i dołączył do ugrupowania The Dungeon of Doom prowadzonej przez Kevina Sullivana. W ringu zadebiutował podczas gali Halloween Havoc i pokonał Hulka Hogana przez dyskwalifikację z powodu interwencji Jimmy’ego Harta. Pomimo dyskwalifikacji, The Giant stał się nowym posiadaczem WCW World Heavyweight Championship. Tydzień później odebrano mu tytuł z powodu kontrowersyjnego zakończenia meczu.
Podczas gali World War 3 The Giant próbował odzyskać zawieszony tytuł próbując wygrać World War 3 match, jednakże wyeliminował siebie i Hogana, co pozwoliło Randy’emu Savage’owi zostać nowym mistrzem. The Giant i Ric Flair pokonali Hogana i Savage’a podczas gali Clash of the Champions XXXII, jednakże poniósł porażkę z Hoganem w cage matchu podczas gali SuperBrawl VI. Po odbyciu krótkiej rywalizacji z Loch Nessem, The Giant odzyskał światowy tytuł pokonując Flaira. Po tym jak Hogan utworzył ugrupowanie New World Order (nWo), lider zdołał pokonać The Gianta o tytuł podczas gali Hog Wild z powodu licznych interwencji ze strony Scotta Halla i Kevina Nasha.
New World Order (1996–1999).
23 dni po utracie mistrzostwa, The Giant dołączył do grupy nWo, gdyż Ted DiBiase zaoferował mu sporą sumę pieniędzy. Rozpoczął rywalizację z Lex Lugerem i członkami grupy Four Horsemen. Po wygraniu battle royalu podczas gali World War 3, The Giant poprosił Hogana o walkę o jego tytuł. Z tego powodu The Giant został wyrzucony z grupy nWo w dniu 30 grudnia. W roli protagonisty walczył z członkami grupy nWo, zaś jednokrotnie ze Stingiem i jednokrotnie z Lugerem zdobył tytuły WCW World Tag Team Championship.
W 1997 rozpoczął rywalizację z Kevinem Nashem, który próbował uniknąć starcia z The Giantem, między innymi nie pojawiając się podczas zaplanowanej walki na gali Starrcade. W 1998 podczas gali Souled Out doszło do starcia, podczas którego Nash przypadkowo kontuzjował kark Gianta nieprawidłowo wykonując swój jackknife powerbomb. Prawdziwy błąd został później użyty podczas scenariusza, w którym twierdzono, że Nash specjalnie chciał złamać kark swojego przeciwnika. Kiedy Nash opuścił grupę nWo i utworzył formację nWo Wolfpac, The Giant ponownie dołączył do oryginalnego składu nWo i kontynuował rywalizację z Nashem i jego partnerami. W międzyczasie Giant ponownie zdobył WCW World Tag Team Championship, raz ze Stingiem oraz raz ze Scottem Hallem.
12 października 1998 podczas odcinka tygodniówki "Nitro" Bill Goldberg pokonał The Gianta w no-disqualification matchu wykonując przeciwnikowi ruch "Jackhammer". Po zjednoczeniu oryginalnego nWo z grupą nWo Wolfpac na początku stycznia 1999, Hogan zadeklarował, że jest jedynie jedno miejsce dla prawdziwego „giganta” w grupie – The Gianta lub Nasha. Kevin Nash pokonał Gianta po interwencji ze strony Scotta Halla i Erica Bischoffa, po czym został zaatakowany przez resztę członków. W późniejszych wywiadach emitowanych na WWE Network Wight stwierdził, że poprosił o podwyżkę, lecz prezydent WCW Eric Bischoff odmówił. W rezultacie Wight przeczekał do końca jego kontraktu i opuścił federację 8 lutego 1999 w swoje 27. urodziny.
World Wrestling Federation/Entertainment.
WWF Champion (1999–2000).
9 lutego 1999 Wight podpisał dziesięcioletni kontrakt z World Wrestling Federation i zadebiutował jako członek grupy The Corporation prowadzonej przez Vince’a McMahona. Po raz pierwszy pojawił się podczas gali St. Valentine's Day Massacre: In Your House i przerywając matę ringu pojawił się w środku klatki, w której odbywała się walka McMahona ze Stone Cold Steve’em Austinem. Wight rzucił Austinem o ścianę klatki, lecz ta zniszczyła się i Austin upadł na podłogę, co oznaczało jego wygraną. McMahon chciał, aby członek grupy The Corporation i posiadacz WWF Championship The Rock obronił swój tytuł na WrestleManii XV i wyznaczył pojedynek Wighta z Mankindem o miano sędziego walki wieczoru. Wight został zdyskwalifikowany, po czym zdenerwowany McMahon go spoliczkował, zaś ten odpowiedział ciosem w twarz. Po WrestleManii zaczął występować jako „Big Show” Paul Wight, zaś później już jako Big Show. Zakończył rywalizację z Mankindem przegrywając z nim w Boiler Room Brawlu podczas kwietniowej gali Backlash. W maju wraz z Mankindem, Testem i Kenem Shamrockiem utworzył grupę The Union, która rywalizowała z The Corporation i późniejszym The Corporate Ministry. 7 czerwca podczas odcinka tygodniówki "Raw is War", Big Show zawalczył z The Undertakerem o WWF Championship. Walka zakończyła się bez rezultatu, gdyż Big Show wykonał na tyle mocny ruch "chokeslam", iż jego przeciwnik przebił się przez matę ringu. W kolejnych miesiącach Big Show ponownie stał się antagonistą i zawarł sojusz z The Undertakerem, z którym dwukrotnie zdobył tytuły WWF Tag Team Championship.
Po tym, jak The Undertaker wziął przerwę od występów z powodu licznych kontuzji, Big Show stał się protagonistą i zaczął rywalizację z Big Boss Manem. Kiedy okazało się, że u ojca Big Showa wykryto nowotwór złośliwy (w rzeczywistości ojciec Wighta zmarł kilka lat wcześniej), Boss Man z pomocą przyjaciela z policji fałszywie poinformował Showa o śmierci jego ojca. Scenariusz z tą dwójką doprowadził do walki podczas gali Survivor Series, w której Big Show pokonał Big Boss Mana, Prince’a Alberta, Mideona i Viscerę w 4-on-1 elimination matchu. Tej samej nocy, Wight zastąpił kontuzjowanego Stone Colda Steve’a Austina w trzyosobowym pojedynku o WWF Championship, który wygrał pokonując The Rocka i Triple H’a, stając się nowym głównym mistrzem federacji. Miesiąc później podczas gali Armageddon, Show pokonał Big Boss Mana w singlowej walce o WWF Championship.
3 stycznia 2000 podczas odcinka tygodniówki "Raw" Triple H pokonał Big Showa i odebrał mu WWF Championship. Show wziął udział w Royal Rumble matchu podczas gali Royal Rumble, który przegrał będąc wyeliminowanym jako ostatni przez The Rocka. Wight po raz kolejny stał się antagonistą podczas rywalizacji z The Rockiem; próbował udowodnić, że stopa jego rywala dotknęła podłogi i spowodowała eliminację. Otrzymał walkę z The Rockiem podczas gali No Way Out, którą wygrał i dzięki temu stał się pretendentem do tytułu WWF na WrestleManii 2000. 13 marca podczas odcinka "Raw is War" doszło do ich kolejnej walki, w której The Rock z Big Showem i dołączył jako trzecia osoba do składu walki. Big Show wystąpił w walce wieczoru WrestleManii 2000, gdzie jako pierwszy został wyeliminowany w Fatal 4-Way Elimination matchu, zaś tytuł obronił Triple H.
Panowania mistrzowskie (2000–2003).
W kwietniu 2000, Big Show zaczął występować w roli komicznego wrestlera, który imitował innych wrestlerów, między innymi występując jako Showkishi (parodia Rikishiego), Shonan the Barbarian (parodia The Berzerkera) i The Big Showbowski (parodia Val Venisa). Występując jako The Showster (parodia Hulka Hogana) pokonał Kurta Angle’a podczas gali Backlash. Komediowe aspekty doprowadziły do kolejnej przemiany Showa w protagonistę, po czym zaczął krótką rywalizację z Shane’em McMahonem przegrywając z nim w Falls Count Anywhere matchu na gali Judgment Day. Show powrócił po dwumiesięcznej absencji, zaatakował The Undertakera i sprzymierzył się ponownie z Shane’em. Krótkotrwała rywalizacja z Undertakerem została zakończona, gdy został wyrzucony z wysokości przez drewniany stół przez Undertakera. Big Show został wypisany ze scenariuszy do końca roku i wysłany do treningów w Ohio Valley Wrestling, federacji rozwojowej należącej do WWF.
Show powrócił w styczniu 2001 podczas gali Royal Rumble, lecz ponownie został wyeliminowany z walki przez The Rocka. Przed wyjściem z areny wykonał The Rockowi ruch chokeslam przez stół komentatorski. W lutym zaczął walczyć o tytuł WWF Hardcore Championship, między innymi przegrywając z Kane’em i Ravenem na WrestleManii X-Seven. Po rozpoczęciu scenariusza związanego z inwazją wrestlerów zamkniętych federacji WCW i ECW („The Invasion”), Show pozostał lojalny wobec pracowników federacji WWF i stał się protagonistą. Podczas gali Backlash zawalczył z Shane’em McMahonem (scenariuszowym właścicielem WCW) w Last Man Standing matchu, lecz przegrał z powodu interwencji Testa. Show był częścią drużyny WWF podczas gali Survivor Series, lecz został jako pierwszy wyeliminowany; ostatecznie jego drużyna wygrała pojedynek.
Krótko po WrestleManii X8 wprowadzono podział rosteru na brandy Raw i SmackDown, gdzie Big Show został dodany do rosteru Raw. Show kolejny raz stał się antagonistą odwracając się od Stone Colda Steve’a Austina i przyłączając się do zreformowanej grupy nWo wraz ze Scottem Hallem i X-Pacem. Podczas majowej gali Judgment Day, Big SHow i Ric Flair zostali pokonani przez Austina w 2-on-1 handicap matchu. Zespół nWo został rozwiązany po kontuzjowaniu Kevina Nasha. Do listopada Show występował w rywalizacjach z Jeffem Hardym, Bookerem T i The Dudley Boyz.
W listopadzie 2002, Big Show został przeniesiony do brandu SmackDown! i wyzwał Brocka Lesnara do walki o WWE Championship. Show zdołał go pokonać podczas gali Survivor Series, kiedy to od Lesnara odwrócił się jego menedżer Paul Heyman i rozpoczął sojusz ze Showem. Tytuł utracił miesiąc później na rzecz Kurta Angle’a podczas gali Armageddon. W styczniu 2003 podczas gali Royal Rumble przegrał w walce kwalifikacyjnej do Royal Rumble matchu z Lesnarem. W lutym wspólnie z A-Trainem zaczął rywalizację z The Undertakerem, która zakończyła się ich wspólną przegraną na WrestleManii XIX. Po WrestleManii wznowił rywalizację z Lesnarem o WWE Championship, lecz w maju (podczas gali Judgment Day, czerwcu i lipcu (podczas tygodniówek "SmackDown!") nie zdołał zdobyć tego tytułu.
United States Champion (2003–2004).
W październiku podczas gali No Mercy, Big Show pokonał Eddiego Guerrero i zdobył WWE United States Championship, po czym uformował sojusz z antagonistycznym Brockiem Lesnarem. Został wyeliminowany przez Chrisa Benoit w Royal Rumble matchu podczas gali Royal Rumble. Na WrestleManii XX utracił swój tytuł na rzecz Johna Ceny. 15 kwietnia 2004 podczas odcinka "SmackDown!", Big Show obiecał, że jeśli przegra z Eddiem Guerrero, to odejdzie z federacji. Show przegrał pojedynek, porwał Torrie Wilson i próbował zrzucić ją z pewnej wysokości, lecz powstrzymał go generalny menedżer brandu SmackDown! Kurt Angle, który przyjął rzut na sobie. Po tym wydarzeniu Show nie był przedstawiany w programach WWE przez kolejne miesiące, zaś 24 kwietnia przeszedł operację kolana.
W połowie 2004 został przywrócony do pracy przez nowego generalnego menedżera Theodore’a Longa. Zainterweniował w walce Guerrero z Anglem 9 września podczas epizodu "SmackDown!" – kiedy otrzymał wybór do walki z Guerrero lub Anglem podczas gali No Mercy, Show wybrał Angle’a. Pomimo przegranej z Anglem, Show ponownie stał się protagonistą w kolejnych scenariuszach. Na początku 2005 rozpoczął rywalizację z Johnem „Bradshaw” Layfieldem o WWE Championship; na gali No Way Out przegrał z nim o WWE Championship w pierwszym Barbed Wire Cage matchu. Na WrestleManii 21, Show zawalczył i przegrał z mistrzem Sumo Akebono w wyreżyserowanym sumo matchu; pojedynek miał podwyższyć sprzedaż gali pay-per-view na rynku japońskim. Po WrestleManii zaczął rywalizację z Carlito Caribbean Cool i jego ochroniarzem Mattem Morganem. Show przegrał z Carlito w singlowej walce podczas majowej gali Judgment Day.
27 czerwca Big Show został przeniesiony do brandu Raw wskutek organizacji WWE Draft Lottery 2005. W połowie 2005 rywalizował z Genem Snitskym, który prześladował żeńskie reporterki na zapleczu. 29 sierpnia Snitsky uderzył gongiem w głowę Big Showa po ich walce. W rezultacie zawalczyli ponownie we wrześniu podczas gali Unforgiven, którą wygrał Big Show. 26 września ponownie pokonał Snitsky’ego w walce typu Street Fight wieńczącym ich rywalizację.
Współpraca i rywalizacja z Kane’em (2005–2006).
17 października Big Show pokonał Edge’a i dołączył do głosowania internetowego, w którym fani mieli wybrać przeciwnika Johna Ceny i Kurta Angle’a o WWE Championship podczas gali Taboo Tuesday. Głosowanie wygrał Shawn Michaels, przez co Show i Kane zmierzyli się o World Tag Team Championship tej samej nocy. Duo pokonało Lance’a Cade'a i Trevora Murdocha o tytuły tag team.
Big Show i Kane byli częścią scenariusza, w którym zawodnicy brandu Raw walczyli z zawodnikami brandu SmackDown!. Big Show, Kane i Edge zaatakowali Batistę 11 listopada podczas epizodu "SmackDown!". 14 listopada na "Raw" pokonali posiadaczy WWE Tag Team Championship MNM (Johnny’ego Nitro i Joeya Mercury’ego). Podczas gali Survivor Series Show, Kane, Carlito, Chris Masters i kapitan Shawn Michaels przegrali z reprezentantami SmackDown!: JBL'em, Reyem Mysterio, Bobbym Lashleyem, Randym Ortonem i Batistą. 29 listopada podczas odcinka "SmackDown!", Big Show zawalczył z Reyem Mysterio w singlowej walce, która zakończyła się bez rezultatu z powodu interwencji Kane’a. Show i Kane zmierzyli się z Batistą i Mysterio (nowymi posiadaczami WWE Tag Team Championship) w walce podczas grudniowej gali Armageddon, którą wygrali.
12 grudnia podczas odcinka tygodniówki "Raw", Big Show wziął udział w walce kwalifikacyjnej do Elimination Chamber matchu o WWE Championship na gali New Year’s Revolution; przegrał z Shawnem Michaelsem przez dyskwalifikację, gdyż został zaatakowany przez Triple H’a. W ramach zemsty Big Show spowodował porażkę Triple H’a z Kane’em w walce kwalifikacyjnej. Podczas gali New Year’s Revolution, Triple H pokonał Showa po uderzeniu go w głowę młotkiem. Big Show był jednym z uczestników turnieju „2006 Road to WrestleMania Tournament”, którego zwycięzca miał zawalczyć o ten tytuł na WrestleManii 22. 13 lutego podczas epizodu "Raw", Big Show zawalczył z Triple H’em w półfinale, który zakończył się podwójnym wyliczeniem poza-ringowym. W rezultacie, tydzień później zawalczyli w trzyosobowej walce z Robem Van Damem w finale, który wygrał Triple H.
W marcu Big Show i Kane rozpoczęli rywalizację z Chrisem Mastersem i Carlito, co doprowadziło do obrony ich tytułów World Tag Team Championship na WrestleManii 22. Duo pokonało pretendentów, co było pierwszym zwycięstwem Big Showa na WrestleManii (był to jego siódmy występ na WrestleManii). Dzień później podczas epizodu "Raw" utracili tytuły na rzecz członków grupy The Spirit Squad, Kenny’ego i Mikeya. Tydzień później przegrali w rewanżu z powodu dyskwalifikacji, gdy wściekły Kane zaczął niszczyć wszystko w okolicach ringu, a także atakować członków Spirit Squad. Doszło do rywalizacji Big Showa z Kane’em, która zakończyła się walką podczas gali Backlash, lecz nie wyłoniono zwycięzcy.
ECW World Championship i zwolnienie (2006–2007).
Podczas specjalnej gali "WWE vs. ECW Head to Head" z 7 czerwca, Big Show został przeniesiony do nowo-wprowadzonego brandu ECW; zdjął koszulkę z logiem brandu Raw ukazując drugą z logiem ECW, po czym wygrał dwudziestoosobowy battle royal reprezentując wrestlerów ECW. Już w roli antagonisty, Big Show pojawił się podczas gali ECW One Night Stand, gdzie zaatakował Tajiriego, Super Crazy’ego i członków The Full Blooded Italians po ich walce.
4 lipca podczas odcinka tygodniówki "ECW on Sci Fi", Big Show (z pomocą generalnego menedżera brandu ECW Paula Heymana) pokonał Roba Van Dama i zdobył ECW World Heavyweight Championship. Heyman poinstruował Big Showa, aby wykonał chokeslam na Van Damie przez krzesło, po czym w roli sędziego odliczył do trzech. Miejscowi fani byli zdenerwowani wynikiem walki i rozpisania scenariusza jej końcówki, przez co zaczęli rzucać śmieciami w stronę ringu. Dzięki zwycięstwu stał się pierwszym wrestlerem w historii, który w swoim dorobku miał WWE Championship, WCW World Heavyweight Championship i ECW World Heavyweight Championship. Jest również pierwszym mistrzem ECW, który nie jest tzw. ECW Originalem (wrestlerem występującym w ECW przed bankructwem federacji w 2001). Przez kolejne tygodnie, Show pokonywał wrestlerów należących do brandów Raw i SmackDown, w tym Rica Flaira i Kane’a. Przegrał z The Undertakerem w pierwszym Punjabi Prison matchu podczas gali The Great American Bash; zastępował kontuzjowanego The Great Khaliego w roli przeciwnika Undertakera. Prowadził również krótką rywalizację z Sabu, którego pokonał podczas gali SummerSlam. Tej samej nocy interweniował na rzecz Vince’a McMahona i Shane’a McMahona w ich walce z D-Generation X (Triple H’em i Shawnem Michaelsem). Będąc dodanym do trwającego scenariusza, Show wraz z Vince’em i Shane’em zmierzyli się z Triple H’em i Michaelsem w 3-on-2 handicap Hell in a Cell matchu podczas wrześniowej gali Unforgiven; pojedynek wygrali Michaels i Triple H.
Podczas listopadowej gali Cyber Sunday, Show zawalczył z Johnem Ceną i King Bookerem w „Champion of Champions matchu”. Fani zagłosowali, że to Booker będzie bronił swojego World Heavyweight Championship, lecz wygrał pojedynek po interwencji Kevina Federline'a, który prowadził rywalizację z Ceną. Podczas gali Survivor Series, Cena i Big Show byli w przeciwnych drużynach w 10-osobowym Survivor Series tag team matchu, który wygrali Cena i Bobby Lashley. Show rozpoczął rywalizację z Lashleyem, który opuścił brand SmackDown! i przyłączył się do brandu ECW. W grudniu odbyła się gala ECW December to Dismember, podczas której zorganizowano Extreme Elimination Chamber match o ECW World Championship; pojedynek i tytuł wygrał Lashley. 6 grudnia Big Show przegrał w singlowym rewanżu z nowym mistrzem, po czym wziął przerwę od występów by wyleczyć kontuzje. 8 lutego 2007 wygasł jego kontrakt z federacją.
Memphis Wrestling (2007).
Dwa miesiące po opuszczeniu WWE, Wight zastąpił Jerry’ego Lawlera w walce z Hulkiem Hoganem podczas gali PMG Clash of Legends z 27 kwietnia. Wight został przedstawiony jako Paul „The Great” Wight. Stwierdził, że nie chciał więcej używać pseudonimu „Big Show”. Pojedynek wygrał Hogan.
Powrót do WWE.
Unified WWE Tag Team Champion (2008–2010).
Wight powrócił do WWE w lutym 2008 podczas gali No Way Out. Próbował zaatakować Reya Mysterio po jego walce o World Heavyweight Championship, lecz na jego drodze stanął bokser Floyd Mayweather Jr., który wyszedł z publiczności w stronę ringu i wyzwał Big Showa do walki. Po chwili Mayweather wykonał cios, tym samym łamiąc nos jego rywala. Po organizacji gali, Big Show został przypisany do brandu SmackDown. Show przegrał z Mayweatherem na WrestleManii XXIV przez nokaut.
Podczas gali One Night Stand, Show pokonał CM Punka, Johna Morrisona, Chavo Guerrero i Tommy’ego Dreamera w Singapore Cane matchu. Dzięki wygranej zmierzył się z Kane’em i Markiem Henrym podczas gali Night of Champions o ECW Championship, lecz walkę i tytuł wygrał Henry. Jesienią 2008 Big Show sprzymierzył się z Vickie Guerrero podczas trwającej rywalizacji z The Undertakerem: Show zaatakował go podczas gali Unforgiven i interweniował w przyszłych walkach podczas tygodniówek "SmackDown". Ponadto pokonał go poprzez nokaut podczas październikowej gali No Mercy. Mimo tego Undertaker zrewanżował się wygrywając z nim dwie walki: Last Man Standing match podczas gali Cyber Sunday oraz Casket match podczas gali Survivor Series. Walką wieńczącą rywalizację był Steel Cage match, który Big Show przegrał podczas jednego z odcinków "SmackDown".
Na WrestleManii XXV brał udział w trzyosobowej walce o World Heavyweight Championship, gdzie John Cena pokonał niego oraz Edge’a. 13 kwietnia został przeniesiony do brandu Raw wskutek organizacji draftu. Podczas gali Backlash zainterweniował w walce Ceny i Edge’a w Last Man Standing matchu, gdzie zaatakował Cenę i wyrzucił z wysokości w rekwizyt, dając zwycięstwo i światowy tytuł Edge’owi. Big Show przegrał z Ceną podczas gali Judgment Day i w submission matchu podczas gali Extreme Rules, jednakże odniósł zwycięstwo 22 czerwca 2009 podczas epizodu "Raw".
Podczas gali Night of Champions, Big Show zastąpił kontuzjowanego Edge’a jako partnera Chrisa Jericho, po czym wspólnie pokonali The Legacy (Cody’ego Rhodesa i Teda DiBiasego) broniąc Unified WWE Tag Team Championship. Duo zaczęło występować jako drużyna „Jeri-Show”. Skutecznie bronili tytułów pokonując Cryme Tyme na gali SummerSlam, MVP’ego i Marka Henry’ego na gali Breaking Point oraz Reya Mysterio i Batistę na gali Hell in a Cell. Podczas gali Bragging Rights, Big Show reprezentował drużynę Raw, jednakże zdradził swoich kompanów i pozwolił zwyciężyć drużynie SmackDown. W nagrodę otrzymał szansę na walkę o World Heavyweight Championship. Podczas gali Survivor Series odbyła się trzyosobowa walka Big Showa, The Undertakera i Chrisa Jericho, jednakże tytuł obronił Undertaker.
Jeri-Show utraciło tytuły w grudniu podczas gali na rzecz D-Generation X (Triple H’a i Shawna Michaelsa) w Tables, Ladders and Chairs matchu. Po porażce w rewanżu, Jericho i Show zaprzestali dalszej współpracy. 8 lutego podczas odcinka "Raw", Show odzyskał tytuły od DX wraz z nowym partnerem The Mizem. 16 lutego podczas emisji ostatniej tygodniówki "ECW on Syfy" obronili tytuły pokonując Yoshiego Tatsu i Goldusta. 1 marca w epizodzie "Raw" pokonali DX w rewanżu o mistrzostwa. Na WrestleManii XXVI, Show i Miz pokonali Johna Morrisona i R-Trutha ponownie broniąc tytułów. 26 kwietnia 2010 podczas odcinka "Raw" utracili tytuły na rzecz pretendentów, The Hart Dynasty (Davida Hart Smitha i Tysona Kidda).
Powrót do współpracy z Kane’em (2010–2011).
Po utracie tytułów tag team, Big Show zaatakował THe Miza i na zapleczu pogodził się z Theodorem Longiem, przez co wrócił do odgrywania roli protagonisty. W kwietniu wskutek organizacji draftu został przeniesiony do brandu SmackDown. 30 kwietnia został wybrany pretendentem do tytułu World Heavyweight Championship będącego w posiadaniu przez Jacka Swaggera. Podczas rywalizacji obserwował pojedynki rywala, a także zniszczył różne puchary i trofea Swaggera. Big Show pokonał Swaggera przez dyskwalifikację podczas gali Over the Limit. 27 maja podczas epizodu "SmackDown" generalny menedżer Theodore Long ogłosił, że podczas gali WWE Fatal 4-Way odbędzie się czteroosobowa walka o tytuł Swaggera, zaś automatycznie zakwalifikowanym był Big Show; ostatecznie pojedynek i mistrzostwo wygrał Rey Mysterio. W lipcu rozpoczął rywalizację z CM Punkiem i jego grupą Straight Edge Society; na kilka dni przed galą Money in the Bank zdjął maskę Punka i pokazał całemu światu jego łysinę. Po przegranej w Money in the Bank ladder matchu o kontrakt Money in the Bank, Show zawalczył z zamaskowanym członkiem SES, którym po zdemaskowaniu okazał się Joey Mercury. Show pokonał Straight Edge Society w 3-on-1 handicap matchu podczas gali SummerSlam, a także samego CM Punka we wrześniu podczas gali Night of Champions. 8 października podczas tygodniówki "SmackDown" został wybrany kapitanem drużyny SmackDown na galę Bragging Rights. Podczas walki został wyeliminowany wraz z Sheamusem poprzez wyliczenie poza-ringowe, jednakże ostatecznie jego drużyna wygrała walkę z zespołem Raw. Miesiąc później był członkiem drużyny Reya Mysterio w 5-on-5 Survivor Series elimination matchu podczas gali Survivor Series; pojedynek wygrał Show i Mysterio. 26 listopada nie zakwalifikował się do turnieju King of the Ring z powodu interwencji ze strony personalnego konferansjera Alberto Del Rio, Ricardo Rodrigueza.
7 stycznia 2011 podczas epizodu "SmackDown", Big Show wziął udział w czteroosobowej walce o miano pretendenta do World Heavyweight Championship, jednakże przegrał z powodu interwencji Wade’a Barretta. W przyszłym tygodniu Show zawalczył z Barrettem i wygrał przez dyskwalifikację, lecz został zaatakowany przez byłych członków grupy Nexus – Heatha Slatera i Justina Gabriela. Na jego ratunek miał przybyć Ezekiel Jackson, jednakże również i przez niego został zaatakowany. Czwórka założyła grupę The Corre i przez kolejne tygodnie atakowali Showa. W lutym podczas gali Elimination Chamber brał udział w Elimination Chamber matchu, w którym wyeliminował Barretta, lecz sam został wyeliminowany przez Kane’a. 4 marca podczas edycji "SmackDown", Big Show zawalczył z Kane’em, lecz na pomoc Kane’owi przybyło The Corre. Z powodu nieporozumienia, Kane odwrócił się od antagonistycznej grupy i ponowił współpracę z Big Showem. Na WrestleManii XXVII, Big Show i Kane wraz z Santino Marellą i Kofim Kingstonem pokonali The Corre. 22 kwietnia duo pokonało Justina Gabriela i Heatha Slatera zdobywając WWE Tag Team Championship. W kwietniu wskutek zorganizowania draftu, Big Show został przeniesiony do brandu Raw. On i Kane rozpoczęli rywalizację z drużyną New Nexus. Po pokonaniu w walkach mistrzowskich Wade’a Barretta i Ezekiela Jacksona na gali Extreme Rules, a także CM Punka i Masona Ryana na gali Over the Limit, Kane i Big Show utracili swoje tytuły na rzecz Davida Otungi i Michaela McGilligutty’ego 23 maja podczas edycji "Raw". Show rozpoczął rywalizację z Albertem Del Rio, gdyż wedle scenariusza został potrącony samochodem przez jego konferansjera Ricardo Rodrigueza. Do telewizji powrócił miesiąc później, gdzie podczas walki Kane’a i Del Rio zaatakował Rodrigueza i jego pracodawcę. W czerwcu skonfrontował się z Markiem Henrym, który po zmianie charakteru w antagonistę szukał wyzwania w postaci większych przeciwników. Henry spowodował porażkę Big Showa z Del Rio podczas gali WWE Capitol Punishment. W lipcu podczas gali Money in the Bank, Henry pokonał Big Showa w singlowej walce. Po walce Henry (wedle scenariusza) złamał kość strzałkową Showa, przez co kontuzjowany nie występował w telewizji przez trzy miesiące.
World Heavyweight Champion (2011–2013).
7 października 2011 podczas epizodu "SmackDown", Big Show powrócił i natychmiastowo stał się pretendentem do tytułu World Heavyweight Championship po tym jak zaatakował Marka Henry’ego i wykonał mu ruch chokeslam przez stół komentatorski. Podczas gali Vengeance zmierzyli się w pojedynku, który zakończył się bez rezultatu; po wykonywaniu superplexu z trzeciej liny zniszczył się ring, co miało również miejsce podczas walki Big Showa z Brockiem Lesnarem w 2003. Duo zmierzyło się w rewanżu w listopadzie podczas gali Survivor Series, lecz pojedynek zakończył się dyskwalifikacją po tym jak Henry wykonał pretendentowi cios w krocze. 18 grudnia podczas gali , Big Show pokonał Henry’ego o World Heavyweight Championship w chairs matchu. Po walce Henry znokautował Big Showa, zaś do ringu wkroczył Daniel Bryan, który wykorzystał swój kontrakt Money in the Bank, przypiął Showa i odebrał mu tytuł. W rezultacie panowanie Showa trwało rekordowe 45 sekund.
Show wyzwał Bryana do walki o jego tytuł 6 stycznia 2012 podczas odcinka "SmackDown", jednakże Bryan obronił tytuł przez dyskwalifikację po interwencji Henry’ego. Tydzień później Bryan obronił tytuł w rewanżu zakończonym bez rezultatu, gdyż Show przypadkowo wbiegł w AJ (scenariuszową dziewczynę Bryana) i ją kontuzjował. Na gali Royal Rumble doszło do trzyosobowej walki w klatce o światowy tytuł, którą wygrał Bryan. W lutym podczas gali Elimination Chamber, Show był częścią Elimination Chamber matchu o tenże tytuł, lecz został wyeliminowany z walki przez Cody’ego Rhodesa.
W marcu 2012 Show rozpoczął rywalizację z Rhodesem, który przedstawiał widzom najgorsze momenty na WrestleManiach w karierze Showa. Na WrestleManii XXVIII, Big Show pokonał Rhodesa i zdobył Intercontinental Championship. Dzięki zwycięstwu stał się dwudziestym czwartym zdobywcą osiągnięcia Triple Crown Championship, a także dwunastym Grand Slam Championem w WWE. Mimo tego cztery tygodnie później podczas gali Extreme Rules, Show utracił tytuł na rzecz byłego mistrza w tables matchu. Kolejny rewanż odbył się podczas tygodniówki "Raw" z 7 maja, gdzie Rhodes wygrał poprzez wyliczenie poza-ringowe. Tydzień później Big Show został zwolniony przez generalnego menedżera Johna Laurinaitisa.
Sześć dni później podczas majowej gali Over the Limit, Show pojawił się na arenie i zaatakował Johna Cenę podczas jego walki z Laurinaitisem, przez co ponownie wcielił się w rolę antagonisty. Dzień później podczas epizodu "Raw" wyjaśnił swój atak tym, że potrzebował dalej pracować w WWE, więc dzięki ataku Laurinaitis podpisał z nim „żelazny kontrakt”; dodał również, że nikt z fanów nie przejął się jego zwolnieniem kilka dni wcześniej. Podczas gali No Way Out zmierzył się z Ceną w steel cage matchu ze stypulacją, że jeśli przegra, to Laurinaitis zostanie zwolniony; ostatecznie pojedynek wygrał Cena. W lipcu brał udział w Money in the Bank ladder matchu o kontrakt na tytuł WWE Championship, lecz Cena pokonał jego, Kane’a, Chrisa Jericho i The Miza. 23 lipca podczas specjalnego epizodu "Raw 1000", Big Show zaatakował Cenę podczas jego walki o WWE Championship z CM Punkiem w walce wieczoru, powodując dyskwalifikację; na ratunek Cenie przybył The Rock. Tydzień później walka Showa i Ceny o miano pretendenta zakończyła się bez rezultatu z powodu ataku Punka na zawodników. Podczas gali SummerSlam doszło do trzyosobowej walki o tytuł, którą wygrał Punk.
Show powrócił do telewizji 24 września 2012 podczas epizodu "Raw" atakując Brodusa Claya i Tensai'a. Cztery dni późnej na tygodniówce "SmackDown" pokonał Randy’ego Ortona i stał się ponownie pretendentem do World Heavyweight Championship. Show zawalczył z Sheamusem 28 października podczas gali Hell in a Cell, gdzie stał się po raz drugi posiadaczem tegoż mistrzostwa. W listopadzie podczas gali Survivor Series odbył się rewanż, który Show przegrał przez dyskwalifikację, aczkolwiek obronił mistrzostwo. Miesiąc później podczas gali , Big Show pokonał Sheamusa w kolejnym rewanżu i obronił tytuł. 24 grudnia podczas epizodu "Raw" został pokonany przez Sheamusa w lumberjack matchu. Cztery dni później w odcinku "SmackDown" bronił tytułu w walce z Albertem Del Rio, lecz zainterweniował Sheamus, który zaatakował mistrza. 8 stycznia 2013 podczas epizodu "SmackDown" (wyemitowanego 11 stycznia), Show utracił World Heavyweight Championship na rzecz Del Rio w Last Man Standing matchu. W tym samym rodzaju pojedynku przegrał z Del Rio podczas gali Royal Rumble. 17 lutego 2013 na gali Elimination Chamber, Del Rio po raz kolejny obronił tytuł, tym samym kończąc rywalizację.
1 marca 2013 podczas odcinka tygodniówki "SmackDown", Big Show rozpoczął rywalizację z Romanem Reignsem (członkiem grupy The Shield) wykonując mu ruch "KO Punch" po tym, jak Reigns go zaczepił podczas ataku na Randym Ortonie i Sheamusie. 4 marca po zakończeniu emisji "Raw", Show został zaatakowany przez całą grupę The Shield. Na najbliższej gali "SmackDown" asystował ku boku Sheamusa i Ortona, lecz mimo tego zaatakował Sheamusa i otrzymał "RKO" od Ortona. 11 marca w epizodzie "Raw", Show pokonał członka The Shield Setha Rollinsa przez dyskwalifikację. Orton i Sheamus mogli wybrać partnera do walki z The Shield w six-man tag team matchu na WrestleManii 29 i oryginalnie wybrali Rybacka. Ostatecznie Ryback zaczął solową rywalizację z Markiem Henrym, wskutek czego 22 marca jako partnera wybrali Big Showa. Na WrestleManii 29, Show, Orton i Sheamus przegrali walkę z The Shield, a po walce Show znokautował swoich partnerów. Doszło do rywalizacji Showa z Ortonem, która zakończyła się Extreme Rules matchem podczas majowej gali Extreme Rules, który wygrał Orton.
The Authority (2013–2015).
Show powrócił do WWE 12 sierpnia 2013 podczas epizodu "Raw", gdzie pomógł Markowi Henry’emu i Robowi Van Damowi odeprzeć atak ze strony The Shield. Cztery dni później podczas epizodu "SmackDown" pokonali The Shield w six-man tag team matchu. 19 sierpnia podczas odcinka "Raw", Show przeciwstawił się żądaniom dyrektora generalnego WWE Triple H’a, przez co musiał zawalczyć w 3-on-1 handicap tornado tag team matchu w grupą The Shield, który przegrał. Liderzy grupy The Authority (Triple H i Stephanie McMahon) wymusili na Big Showie, aby w celu zachowania pracy zaatakował swoich przyjaciół, między innymi Daniela Bryana, Dusty’ego Rhodesa i The Miza. Kiedy Show zrezygnował z kolejnego ataku 30 września podczas emisji "Raw", został niemalże aresztowany za próbę ataku na Triple H’u. Podczas październikowej gali Battleground zainterweniował w walce Bryana z Ortonem o WWE Championship nokautując ich obu. W listopadzie zaczął rywalizację z Ortonem (członkiem The Authority) o jego mistrzostwo, lecz nie zdołał odebrać mu tytułu podczas gali Survivor Series.
Podczas gali w 2013, Show i Rey Mysterio przegrali z Codym Rhodesem i Goldustem, RybAxel (Rybackiem i Curtisem Axelem oraz The Real Americans (Antoniem Cesaro i Jackiem Swaggerem) o WWE Tag Team Championship. 6 stycznia podczas odcinka "Raw" skonfrontował się z Brockiem Lesnarem, który wcześniej zaatakował Marka Henry’ego. Ostatecznie duo zmierzyło się w walce na gali Royal Rumble, gdzie Show przegrał z Lesnarem w krótkiej walce. Big Show brał udział w André the Giant Memorial Battle Royalu na WrestleManii XXX, lecz został wyeliminowany przez zwycięzcę Cesaro. Do telewizji powrócił 8 sierpnia; wraz z Markiem Henrym wgrał z RybAxel (Rybackiem i Curtisem Axelem). 26 października podczas edycji "SmackDown" zaczął rywalizację z Rusevem, którego pokonał przez dyskwalifikację. W październiku na gali Hell in a Cell został przez niego pokonany poprzez submission. Następnego dnia podczas odcinka gali "Raw", Henry odwrócił się od niego podczas walki z posiadaczami WWE Tag Team Championship, Goldustem i Stardustem. Tydzień później pokonał Henry’ego przez dyskwalifikację.
Podczas gali Survivor Series w 2013, Show był częścią drużyny Johna Ceny w pojedynku z drużyną The Authority. Podczas walki Show znokautował Cenę, po czym uścisnął dłoń Triple H’a i opuścił arenę – dzięki zabiegowi powrócił do odgrywania roli antagonisty. Dobę później podczas odcinka "Raw" wyjaśnił swoją zdradę tym, że grupa The Authority daje mu możliwość pracy i jednocześnie zapewnienie rodzinie dobrych warunków bytowych, za co oddaje im szacunek. Jego przemówienie zostało przerwane przez Ericka Rowana, z którym przez miesiąc rywalizował. Obaj zmierzyli się w pierwszym w historii Steel Stairs matchu podczas gali , który wygrał Show. Tej samej nocy zaatakował Cenę podczas walki z Sethem Rollinsem, lecz skonfrontował się z Romanem Reignsem. 25 stycznia podczas gali Royal Rumble wziął udział w Royal Rumble matchu jako 29. uczestnik i wspólnie z Kane’em wyeliminował pięciu zawodników; ostatecznie zostali wyeliminowani przez zwycięzcę, Romana Reignsa. Podczas gali Fastlane, Big Show, Seth Rollins i Kane pokonali Dolpha Zigglera, Ericka Rowana i Rybacka. Na WrestleManii 31, Big Show wygrał drugi coroczny André the Giant Memorial Battle Royal. W kwietniu kontynuował rywalizację z Reignsem, z którym przegrał w Last Man Standing matchu podczas gali Extreme Rules.
Różne rywalizacje (od 2015).
1 czerwca 2015 podczas odcinka tygodniówki "Raw", Big Show znokautował The Miza i skonfrontował się z posiadaczem WWE Intercontinental Championship Rybackiem. W międzyczasie Big Show bez wyjaśnienia odłączył się od grupy The Authority. Podczas gali Money in the Bank wygrał z Rybackiem przez dyskwalifikację z powodu interwencji The Miza. Miesiąc później na gali Battleground miał odbyć się triple threat match o tytuł, lecz Ryback odniósł kontuzję, przez co produkcję walki przesunięto na galę SummerSlam, gdzie Ryback obronił tytuł. 31 sierpnia podczas epizodu "Raw" przegrał z Rybackiem w singlowym rewanżu. 3 października podczas gali Live from Madison Square Garden, Big Show został ponownie pokonany przez Brocka Lesnara w krótkiej walce. 9 listopada w odcinku "Raw" wziął udział w 16-osobowym turnieju koronującym nowego posiadacza WWE World Heavyweight Championship, lecz w pierwszej rundzie przegrał z Romanem Reignsem.
Podczas styczniowej gali Royal Rumble w 2016 brał udział w Royal Rumble matchu jako 15. zawodnik i wyeliminował Rybacka oraz Titusa O’Neila, lecz z ringu został wyrzucony przez Brauna Strowmana. 28 stycznia w odcinku "SmackDown" pomógł Reignsowi, Deanowi Ambrose’owi i Chrisowi Jericho przegonić członków The Wyatt Family. W lutym na gali Fastlane on, Kane i Ryback pokonali ich w six-man tag team matchu. 4 lipca podczas epizodu "Raw", Big Show był częścią „drużyny USA” w walce z „drużyną międzynarodową”, gdzie on, Kane, Apollo Crews, Mark Henry, Zack Ryder, Jack Swagger i The Dudley Boyz (Bubba Ray Dudley i D-Von Dudley) pokonali Kevina Owensa, Chrisa Jericho, Samiego Zayna, Cesaro, Sheamusa, Alberta Del Rio i The Lucha Dragons (Kalisto i Sin Carę). Wskutek przywrócenia podziału WWE na brandy i zorganizowania draftu, Big Show został wybrany członkiem rosteru Raw. 5 grudnia podczas odcinka "Raw" powrócił jako przeciwnik Setha Rollinsa, gdyż został wybranym przez Kevina Owensa. Podczas walki Owens interweniował w walce, przez co wkurzony Big Show wykonał na nim ruch chokeslam i wyszedł z ringu rezygnując z walki.
Big Show wziął po raz kolejny udział w Royal Rumble matchu podczas gali Royal Rumble w 2017, lecz ponownie został wyeliminowany przez Strowmana. 20 lutego podczas epizodu "Raw" przegrał ze Strowmanem w walce wieczoru. Na gali Fastlane zdołał pokonać Ruseva. Podczas pre-show WrestleManii 33, Big Show był częścią kolejnego André the Giant Memorial Battle Royalu, w którym ponownie został wyrzucony z ringu przez Brauna Strowmana. 17 kwietnia w walce wieczoru odcinka "Raw" zawalczył ze Strowmanem, jednakże po wykonaniu superplexu został zniszczony ring.
Po tym, jak Big Cass został zaatakowany na zapleczu przez nieznanego sprawcę, 5 czerwca 2017 w odcinku "Raw" zastąpił go jako partnera Enzo Amorego w walce z Lukiem Gallowsem i Karlem Andersonem. Początkowo Show był podejrzanym, aczkolwiek ostatecznie okazało się, że Cass atakował Amorego na zapleczu i fałszował swoje wypadki; spowodowało to rozpad drużyny Enzo Amorego i Big Cassa. Big Show zaczął występować w roli sojusznika Amorego i walczył z Cassem podczas gali SummerSlam, lecz przegrał pojedynek. 4 września w epizodzie "Raw", Big Show po raz kolejny przegrał z Braunem Strowmanem w steel cage matchu, po czym po walce został wyrzucony przez ścianę klatki na zewnątrz. Kilka dni później przeszedł operację biodra. Powrócił na 999 epizod SmackDown Live, gdzie zmierzył się z Randym Ortonem. Przegrał tę walkę. Przez krótki okres trzymał się z tag team The Bar.
Inne media.
Paul Wight występował w reklamach produktów Stacker 2 wraz z byłymi kierowcami NASCAR: Kennym Wallcem, Scottem Wimmerem, Elliottem Sadlerem, Jeffem Hammondem i Tonym Stewartem. Ponadto wystąpił w teledysku do piosenki „Thong Song” raperów Sisqó i Foxy Brown. Wight wystąpił w amerykańskiej wersji teleturnieju "Czy jesteś mądrzejszy od 5-klasisty?" i wygrał 15 000 dolarów, które przeznaczył na rzecz organizacji United Service Organizations. 31 marca 2012, Wight występujący w roli Big Showa wygrał Slime Wrestling World Championship podczas Nickelodeon Kids’ Choice Awards, gdzie pokonał The Miza.
Gry komputerowe.
Postać Big Showa została zaprezentowana w grach WWE od 2000 roku (z wyjątkiem "WWE SmackDown vs. Raw 2008"). Od czasu wydania gry "WWE '13", postać Big Showa występuje również w wersji „Big Show (Retro)”, „The Giant” (postać, którą odgrywał w federacji WCW) oraz „Paul Wight”.
Życie prywatne.
Tak samo jak André the Giant, Wight cierpi na akromegalię. W wieku dwunastu lat mierzył 1,88 m i ważył ponad 100 kg. W wieku dziewiętnastu lat mierzył już 2,16 m. W latach 90. przeszedł operację przysadki mózgowej.
W dzieciństwie praktykował futbol amerykański. Uczęszczając do Wichita State University grywał w koszykówkę. Wight poślubił Melissę Ann Piavis 14 lutego 1997. Para rozdzieliła się w 2000, zaś rozwód został dokonany 6 lutego 2002; wspólnie mają córkę. Pięć dni później poślubił Bess Katramados, z którą ma dwójkę dzieci.

</doc>
<doc id="1294707" url="https://pl.wikipedia.org/wiki?curid=1294707" title="Fotbal Club Progresul Bucureşti">
Fotbal Club Progresul Bucureşti



</doc>
<doc id="1294708" url="https://pl.wikipedia.org/wiki?curid=1294708" title="Województwo włodzimierskie">
Województwo włodzimierskie

Województwo włodzimierskie zostało utworzone na sejmie grodzieńskim 23 listopada 1793 r. z powiatu włodzimierskiego województwa wołyńskiego i pozostającego przy Polsce jednego z dwóch skrawków (nadal funkcjonującego) województwa bełskiego z Korytnicą. Nie zostało w pełni zorganizowane w związku z rozpoczęciem insurekcji kościuszkowskiej. Województwo miało mieć w Sejmie dwóch senatorów (wojewodę i kasztelana) i sześciu posłów wybieranych na cztery lata (po dwóch z każdej ziemi). Sejmiki miały odbywać się w kościele katedralnym ruskim we Włodzimierzu.
Województwo dzieliło się na trzy ziemie:
Dokładny podział województwa na ziemie (powiaty) mieli dokonać obywatele za aprobatą Rady Nieustającej.

</doc>
<doc id="1294714" url="https://pl.wikipedia.org/wiki?curid=1294714" title="Marwicko">
Marwicko

Marwicko ("Roztocz") – jezioro na Równinie Gorzowskiej, na północny zachód od Gorzowa Wielkopolskiego w województwie lubuskim, w powiecie gorzowskim, w gminie Lubiszyn, o powierzchni 140,3 ha i objętości 4853,6 tys. m³. Długość maksymalna wynosi 1670 m, szerokość maksymalna 1230 m, linia brzegowa ogółem 5100 m. Powierzchnia zlewni całkowitej wynosi 51,7 km². Jest to jezioro polodowcowe, typu moreny dennej.
Południowa część jeziora jest głębsza, północna charakteryzuje się rozległym wypłyceniem. Posiada ono dopływ będący niewielkim rowem melioracyjnym oraz odpływ Kanałem Myślańskim, który pośrednio, przez system rowów melioracyjnych, odprowadza wody do rzeki Myśli. Zlewnia całkowita jeziora Marwicko obejmuje swym zasięgiem różnego typu warunki terenowe: lasy, łąki, tereny bagienne i pola uprawne. Są to tereny w przewadze nizinne, znaczny procent zajmują obszary podmokłe – sieć rowów melioracyjnych jest bardzo bogata. Lasy na terenie zlewni bezpośredniej należą do Puszczy Gorzowskiej.
Według badań przeprowadzonych przez Wojewódzki Inspektorat Ochrony Środowiska w Gorzowie Wlkp. w 2004 r., zaliczono je do II klasy czystości wód jeziorowych. Zbiornik jest w sezonie letnim wykorzystywany na cele wypoczynkowe. Na południowym brzegu znajduje się plaża; nie ma ośrodków wypoczynkowych.
Jezioro wzmiankowane było po raz pierwszy w 1300 r. jako "magna Stechow" w nadaniu cystersom z Kołbacza, dla filii w Mironicach. W kolejnych wiekach należało do Marwic i nazywane było "Marwitzer Steg See" (1856), "Steg See" (1893, 1944), po 1945 r. nadano nazwę "Marwicko". 

</doc>
<doc id="1294742" url="https://pl.wikipedia.org/wiki?curid=1294742" title="Respect the Shooter">
Respect the Shooter

Respect the Shooter – trzeci oficjalny mixtape wydany przez Uncle Murda, razem z DJ'em Green Lanternem. 
Tytuł nawiązuje do kryminalnego życia rapera, ale także do wersu z piosenki "30 Something" Jaya-Z - "Ya'll respect the one who got shot I respect the shooter".

</doc>
<doc id="1294747" url="https://pl.wikipedia.org/wiki?curid=1294747" title="Fosfor czarny">
Fosfor czarny

Fosfor czarny – najtrwalsza odmiana alotropowa fosforu, otrzymana po raz pierwszy przez P.W. Bridgmana w drugiej dekadzie XX w.
Otrzymywanie.
Powstaje w wyniku ogrzewania fosforu białego (a także czerwonego) w temp. powyżej 200 °C pod ciśnieniem 12 tys. atm. Znane są jego cztery formy. Jako pierwszy i przy najniższych temperaturach i ciśnieniu powstaje fosfor czarny bezpostaciowy. Podczas dalszego ogrzewania przechodzi on w formę krystaliczną rombową. Pod ciśnieniem 50–100 tys. atm tworzy się forma trygonalna, a przy 110 tys. atm forma regularna. Obie formy wysokociśnieniowe są nietrwałe i w warunkach normalnych znana jest tylko forma rombowa. Fosfor czarny można też otrzymać przez kilkudniowe ogrzewanie fosforu białego do 380 °C w obecności metalicznej rtęci, a także w temperaturze pokojowej przez poddanie fosforu fali uderzeniowej o ciśnieniu 100 tys. atm. Monokryształy o pokroju igieł uzyskuje się przez rozpuszczenie fosforu w ciekłym bizmucie i roztworzeniu powstałego stopu w ok. 30% kwasie azotowym.
Budowa.
Rombowy fosfor czarny ma charakter polimeryczny i zbudowany jest w sposób zbliżony do grafitu, składa się z warstw fosforenowych tworzących siatkę pierścieni sześcioczłonowych (w przeciwieństwie do grafitu są one pofałdowane), w których każdy atom fosforu ma trzy wiązania z atomami sąsiednimi.
Właściwości fizyczne.
Forma rombowa ma metaliczny połysk i własności półprzewodnikowe. Jego przewodnictwo wzrasta wraz z ciśnieniem i przy 20 tys. atm zbliża się do wielkości charakterystycznych dla metali. Topi się w temp. ok. 610 °C, natomiast w 490 °C w atmosferze azotu sublimuje. Gęstość: 2,69 (rombowy), 3,56 (trygonalny), 3,88 g/cm3 (regularny). Jest badany jako potencjalny materiał do zastosowania w optoelektronice i elektronice.
Właściwości chemiczne.
Jest najmniej reaktywny z form alotropowych fosforu, jednak z wodą utlenioną reaguje szybciej niż fosfor czerwony. Na powietrzu jest całkowicie stabilny, z trudem daje się zapalić za pomocą zapałki, jednak jeśli jest zanieczyszczony rtęcią, to pochłania tlen i parę wodną z powietrza, pokrywając się warstwą gęstej cieczy. Ze stężonym kwasem azotowym reaguje wybuchowo z efektem płomienia, a stężony kwas siarkowy redukuje do dwutlenku siarki. Podczas kilkugodzinnego ogrzewania w 560 °C przekształca się w fosfor czerwony.

</doc>
<doc id="1294811" url="https://pl.wikipedia.org/wiki?curid=1294811" title="Kuwejt (prowincja Iraku)">
Kuwejt (prowincja Iraku)



</doc>
<doc id="1294818" url="https://pl.wikipedia.org/wiki?curid=1294818" title="Russo-Balt (samochód pancerny)">
Russo-Balt (samochód pancerny)

Russo-Balt – rosyjski samochód pancerny skonstruowany i produkowany przez zakłady o tej samej nazwie. Jeden z pierwszych pojazdów pancernych produkowanych w Imperium Rosyjskim. Wyprodukowano około 15 pojazdów tego typu. Sformowano z nich w 1914 roku pierwszą rosyjską kompanię samochodów pancernych. W 1915 roku za pomocą samochodów pancernych tego typu w czasie Bitwy przasnyskiej dokonano pierwszego w historii przełamania linii obronnych nieprzyjaciela. Samochód pancerny Russo-Balt był pojazdem czterokołowym. Pojazd napędzany był czterocylindrowym silnikiem benzynowym o mocy 60,8 KM. Uzbrojony był w trzy karabiny maszynowe Maxim.

</doc>
<doc id="1294841" url="https://pl.wikipedia.org/wiki?curid=1294841" title="Fleetwood Mac (album 1968)">
Fleetwood Mac (album 1968)

Fleetwood Mac – pierwszy album studyjny zespołu Fleetwood Mac z 1968 roku.

</doc>
<doc id="1294867" url="https://pl.wikipedia.org/wiki?curid=1294867" title="Szarpie">
Szarpie

Szarpie (z ; ) – materiał opatrunkowy do opatrywania skaleczeń i ran stosowany przed wynalezieniem gazy.
Szarpie przygotowywano z płótna rwanego w pasy. Szarpiąc paski tkaniny powodowano rozluźnienie nitek, przez co tkanina lepiej wchłaniała wydzieliny z rany.

</doc>
<doc id="1294885" url="https://pl.wikipedia.org/wiki?curid=1294885" title="Bangor City F.C.">
Bangor City F.C.

Bangor City Football Club (wal. "Clwb Pêl-droed Dinas Bangor") – walijski klub piłkarski z siedzibą w mieście Bangor.
Historia.
Założony w 1876 roku "Bangor City" jest jednym z najstarszych klubów Walii. Nazwany w momencie założenia "Bangor Football Club" klub był w 1893 członkiem założycielem ligi "North Wales Coast League", w 1921 ligi "Welsh National League", w 1930 "North Wales Combination", w 1935 "Welsh League", w 1968 "Northern Premier League", w 1979 "Alliance Premier League" (dziś "Football Conference") i w 1992 "League of Wales".
W sezonie 1961/62 "Bangor City" zdobył Puchar Walii (Welsh Cup), co dało mu prawo do występu w Pucharze Zdobywców Pucharów w sezonie 1962/63. W pierwszej rundzie walijska drużyna wylosowała zdobywcę Pucharu Włoch AC Napoli, który zaliczany był wtedy do grona najsilniejszych klubów Europy. Z tego powodu spodziewano się, że dwumecz będzie miał jednostronny przebieg i zakończy się dotkliwymi porażkami drużyny "Bangor City". Jednak w pierwszym meczu na Farrar Road doszło do sensacji - "Bangor City" pokonał drużynę z Neapolu 2:0. Trzy tygodnie później w Neapolu, w obecności 80 000 widzów, drużyna Napoli wygrała 3:1. Ponieważ nikt nie słyszał jeszcze wtedy o zasadzie większej liczby bramek zdobytych na wyjeździe, konieczne było rozegranie trzeciego, decydującego o awansie meczu. W Londynie, na stadionie Arsenalu, Highbury (był to pierwszy mecz w ramach Pucharu Zdobywców Pucharów, jaki odbył się na tym obiekcie), obyło się bez niespodzianki i AC Napoli wygrał 2:1, ale decydująca o awansie bramka padła na 7 minut przed końcem spotkania.
W maju 1984 "Bangor" był pierwszym od ponad pół wieku walijskim klubem, który rozegrał mecz na stadionie Wembley (poprzednio był to Cardiff City w 1927). "Bangor City" w finale "FA Trophy" zmierzył się z zespołem Northwich Victoria. Mecz zakończył się wynikiem 1:1, a bramkę dla "Bangor" zdobył Paul Whelan. Mecz barażowy rozegrano na Victoria Ground - boisku należącym do Stoke City. Pomimo bramki zdobytej dla "Bangor City" przez Phila Lunna mecz wygrali przeciwnicy w stosunku 2:1 dzięki bramce zdobytej w ostatniej minucie.
W 1985 roku "Bangor City" ponownie wystąpił w Pucharze Zdobywców Pucharów. W pierwszej rundzie los przydzielił drużynie walijskiej za rywala zdobywcę Pucharu Norwegii klub Fredrikstad FK. Najpierw rozegrano mecz w Norwegii, gdzie padł remis 1:1. Na własnym boisku "Bangor City" zremisował 0:0, dzięki czemu drużyna walijska awansowała do drugiej rundy, trafiając tym razem na hiszpański klub Atlético Madryt. Pierwszy mecz w Bangor zdobywcy Pucharu Hiszpanii wygrali łatwo 2:0, toteż obawiano się, że w Madrycie dojdzie do bardzo dotkliwej porażki. Jednak tym razem obrona klubu walijskiego spisywała się znakomicie i drużyna z Madrytu wygrała tylko 1:0, nie wykorzystując przy tym rzutu karnego.
W 1994 roku jako mistrzowie Walii piłkarze "Bangor City" zadebiutowali w Pucharze UEFA (Puchar UEFA 1994/1995). Pierwszym przeciwnikiem byli mistrzowie Islandii - klub IA Akranes. Ponieważ według przepisów UEFA w drużynie mogło grać maksymalnie trzech obcokrajowców, drużyna walijska została na wstępie poważnie osłabiona, gdyż wielu czołowych piłkarzy klubu było Anglikami. Na własnym boisku "Bangor City" wygrał 2:1, jednak wyjazdowa porażka 0:2 sprawiła, że do dalszych gier awansował klub z Islandii.
W 1995 "Bangor City" obronił tytuł mistrza Walii, dzięki czemu ponownie wystąpił w Pucharze UEFA, w sezonie 1995/96. Losowanie nie było zbyt szczęśliwe, gdyż pierwszym przeciwnikiem okazali się wicemistrzowie Polski, klub Widzew Łódź, który grając w europejskich pucharach potrafił wyeliminować tak silne kluby jak Liverpool F.C., Juventus F.C. czy Manchester United. Na własnym boisku drużyna walijska została zdeklasowana, przegrywając 0:4. Rewanż w Łodzi, który Widzew wygrał 1:0, był już tylko formalnością.
W 1998 "Bangor City" kolejny raz wystąpił w Pucharze Zdobywców Pucharów (Puchar Zdobywców Pucharów 1998/1999). Jako pierwszego przeciwnika wylosowano fiński klub FC Haka. Tak się złożyło, że jeszcze przed przystąpieniem do rozgrywek w europejskich pucharach trener oraz większość piłkarzy opuściła zdobywców Pucharu Walii. Osłabiony zespół przegrał z fińską drużyną 0:2 u siebie oraz 0:1 na wyjeździe.

</doc>
<doc id="1294927" url="https://pl.wikipedia.org/wiki?curid=1294927" title="Spellbound Studios">
Spellbound Studios



</doc>
<doc id="1294932" url="https://pl.wikipedia.org/wiki?curid=1294932" title="Say Uncle 2 Hard for Hip Hop">
Say Uncle 2 Hard for Hip Hop

Say Uncle 2 Hard for Hip Hop – drugi z kolei mixtape nagrany przez Uncle Murda wraz z DJ'em Green Lanternem. Jest to bardzo brutalny, ale zarazem najbardziej profesjonalny mixtape w karierze Uncle Murda. Tytułem i samym materiałem raper przekonuje fanów, że jest zbyt mocny dla hip-hopu.

</doc>
<doc id="1294941" url="https://pl.wikipedia.org/wiki?curid=1294941" title="Nahwa">
Nahwa

Nahwa – niewielka eksklawa Zjednoczonych Emiratów Arabskich wewnątrz eksklawy Omanu w ZEA o nazwie Wadi Madha. Należy ona do emiratu Szardża.

</doc>
<doc id="1294952" url="https://pl.wikipedia.org/wiki?curid=1294952" title="Yoan Gouffran">
Yoan Gouffran

Yoan Gouffran (ur. 25 maja 1986 roku w Villeneuve-Saint-Georges) – francuski piłkarz występujący na pozycji napastnika. Obecnie gra w Ararat-Armenia.
Kariera klubowa.
Yoan Gouffran zawodową karierę rozpoczynał w 2003 roku w drugoligowym SM Caen. W dwóch pierwszych sezonach spędzonych w tym zespole Francuz pełnił rolę rezerwowego, a miejsce w podstawowej jedenastce wywalczył sobie w sezonie 2005/2006, kiedy to Caen grało w drugiej lidze. Gouffran z piętnastoma trafieniami na koncie należał do czołówki ligowych strzelców, został także najlepszym zawodnikiem sezonu. Do najwyższej klasy rozgrywek w kraju francuska drużyna powróciła w sezonie 2006/2007.
Dobrą formę Yoanna dostrzegło kilka innych klubów. Jeszcze w 2006 roku odmówił on przejścia do Chelsea, natomiast w 2007 roku chęć pozyskania Gouffrana wyraziły Olympique Marsylia oraz Paris Saint-Germain. W zimowym okienku transferowym 2007/2008 Yoann miał już zasilić PSG, jednak do transferu ostatecznie nie doszło. Pod koniec stycznia 2008 roku media podały informacje, że wyścig po francuskiego napastnika wygrał Arsenal.
Ostatecznie jednak 30 czerwca 2008 roku Gouffran podpisał kontrakt z zespołem Girondins Bordeaux, który zapłacił za niego 6,5 miliona euro. W sezonie 2008/2009 Francuz wywalczył z zespołem mistrzostwo Francji. 30 maja 2009 roku, w ostatnim meczu rozgrywek strzelił jedynego gola w wygranym 1:0 meczu z Caen, przez co jego były zespół spadł do drugiej ligi.
23 stycznia 2013 roku podpisał kontrakt z Newcastle United.
Kariera reprezentacyjna.
Od 2005 do 2008 roku Gouffran był zawodnikiem reprezentacji Francji do lat 21. Razem z nią w 2006 roku wystąpił na Mistrzostwach Europy U-21 2006. Na turnieju tym Gouffran rozegrał cztery spotkania i strzelił jedną bramkę.

</doc>
<doc id="1294964" url="https://pl.wikipedia.org/wiki?curid=1294964" title="Wilkowskie">
Wilkowskie

Wilkowskie – jezioro w województwie lubuskim, w powiecie świebodzińskim, w gminie Świebodzin, na Pojezierzu Łagowskim w pobliżu Świebodzina.
Hydronimia.
Do 1945 roku jezioro nazywane było "Wilkauer See". 3 listopada 1950 roku wprowadzono nazwę "Wilkowskie". Obecnie państwowy rejestr nazw geograficznych jako nazwę główną jeziora podaje "Wilkowskie", jednocześnie wymienia nazwy oboczne: "Jezioro Wilkowskie" oraz "Wilkowo". Według spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wilkowskie".
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 130,5 ha. Średnia głębokość zbiornika wodnego to 8,9 m, a maksymalna – 23,7 m. Lustro wody znajduje się na wysokości 78,5 m n.p.m. Objętość jeziora wynosi 11701,8 tys. m³. Natomiast A. Choiński określił poprzez planimetrowanie na mapach 1:50 000 wielkość jeziora na 130,0 ha. Maksymalna długość jeziora to 1700 m, a szerokość 1040 m. Długość linii brzegowej wynosi 5025 m.
Według Mapy Podziału Hydrograficznego Polski jezioro leży na terenie zlewni szóstego poziomu "Zlewnia jez. Wilkowskiego". Identyfikator MPHP to 158323.
Zagospodarowanie.
W systemie gospodarki wodnej jezioro tworzy jednolitą część wód o kodzie PLLW10039. Administratorem wód jeziora jest Regionalny Zarząd Gospodarki Wodnej we Wrocławiu. Utworzył on obwód rybacki, który "„"obejmuje wody jeziora Wilkowskiego na rzece Borowianka oraz rzeki Borowianka od jej źródła do linii prostej łączącej punkt położony u zbiegu prawego brzegu rzeki Borowianka i lewego brzegu rzeki Ołobok z punktem położonym u zbiegu lewego brzegu rzeki Borowianka i lewego brzegu rzeki Ołobok wraz z wodami jej dopływów oraz z wodami jezior i wodami zbiorników wodnych o ciągłym dopływie lub odpływie wód powierzchniowych usytuowanych na wodach rzeki Borowianka i wodach jej dopływów"”" (Obwód rybacki jeziora Wilkowskie na rzece Borowianka nr 1). Gospodarkę rybacką na jeziorze prowadzi państwowe Gospodarstwo Rybackie w Zbąszyniu.
Jezioro pełni również funkcje rekreacyjne, od 2018 roku na jeziorze funkcjonuje kąpielisko wyznaczone z zasadami dyrektywy kąpieliskowej – "Kąpielisko Miejskie nad jeziorem Wilkowskim". W 2022 roku jego jakość wód oceniono jako doskonałą.
Czystość wód i ochrona środowiska.
Podczas badań w latach 1993, 1999, 2004 stan wód jeziora sklasyfikowano według ówczesnych kryteriów w II klasie czystości. W 1993 roku jako jedno z zagrożeń dla jeziora wymieniono nieoczyszczone ścieki ze zlokalizowanej w Wilkowie gorzelni. W późniejszych latach gorzelnia została zlikwidowana.
W wyniku badań przeprowadzonych w 2014 roku jezioro Wilkowskie zostało zakwalifikowane do jezior o bardzo dobrym stanie ekologicznym, co odpowiada I klasie czystości. Badania z 2020 roku zaliczyły wody jeziora do III klasy jakości, mimo to przeźroczystość wód wynosiła aż 4,5 metra. Podczas badań stwierdzono przekroczenie dopuszczalnego stężenia ołowiu oraz benzo["a"]pirenu.
Jezioro Wilkowskie charakteryzuje się I kategorią odporności na wpływ zanieczyszczeń antropogenicznych.
Jezioro znajduje się na obszarze chronionego krajobrazu o nazwie "Rynna „Ołoboku i Paklicy”". Głównym założeniem ochronnym tej strefy jest ochrona naturalnego korytarza ekologicznego wzdłuż wspomnianej rynny polodowcowej. Jezioro Wilkowskie jest objęte strefą ciszy.

</doc>
<doc id="1294966" url="https://pl.wikipedia.org/wiki?curid=1294966" title="Bangor City FC">
Bangor City FC



</doc>
<doc id="1294985" url="https://pl.wikipedia.org/wiki?curid=1294985" title="Bangor City Football Club">
Bangor City Football Club



</doc>
<doc id="1295008" url="https://pl.wikipedia.org/wiki?curid=1295008" title="WC Kwadrans">
WC Kwadrans

WC Kwadrans – program Wojciecha Cejrowskiego nadawany w TVP1 w latach 1994-1996, głównie za prezesury Wiesława Walendziaka (od stycznia 1994 do kwietnia 1996). Prowadzący prezentował konserwatywne poglądy na kwestie społeczne, promował pozytywne znaczenie słowa ciemnogród, określające przywiązanie do tradycyjnych wartości. Program zgodnie z założeniami autora miał mieć charakter widowiskowy, prześmiewczy, satyryczny i skandalizujący.
Charakterystycznymi elementami były puszczane przez prowadzącego wideoklipy z muzyką country oraz uderzanie kubkiem w stół.
Za organizację programu odpowiadał ojciec prowadzącego, Stanisław Cejrowski.
Autor programu wydał dwie książki, które były nawiązaniem do treści prezentowanych na antenie:

</doc>
<doc id="1295050" url="https://pl.wikipedia.org/wiki?curid=1295050" title="Wojewodowie inowrocławscy">
Wojewodowie inowrocławscy

Wojewodowie I Rzeczypospolitej
Bibliografia.
Szybkowski S., "Kujawska szlachta urzędnicza w późnym średniowieczu (1370-1501)", Gdańsk 2006, .

</doc>
<doc id="1295078" url="https://pl.wikipedia.org/wiki?curid=1295078" title="Stella Maris">
Stella Maris



</doc>
<doc id="1295082" url="https://pl.wikipedia.org/wiki?curid=1295082" title="Kanał Łasica">
Kanał Łasica



</doc>
<doc id="1295088" url="https://pl.wikipedia.org/wiki?curid=1295088" title="Falkland Wschodni">
Falkland Wschodni

Falkland Wschodni (ang. "East Falkland", hiszp. "Isla Soledad") – główna wyspa archipelagu Falklandów, położona w jego wschodniej części. Ma 6605 km² powierzchni; jej południowa część, połączona z północną wąskim przesmykiem, jest nazywana Lafonią. Znajduje się na niej Stanley, stolica wysp. Od Falklandu Zachodniego oddziela ją Cieśnina Falklandzka.

</doc>
<doc id="1295089" url="https://pl.wikipedia.org/wiki?curid=1295089" title="Éric Carrière">
Éric Carrière

Éric Carrière (ur. 24 maja 1973 roku w Foix) – francuski piłkarz występujący na pozycji pomocnika. Karierę zakończył w Dijon FCO.
Kariera klubowa.
Éric Carrière zawodową karierę rozpoczynał w 1996 roku w FC Nantes. Do podstawowej jedenastki "Kanarków" przebił się w sezonie 1997/1998, kiedy to rozegrał 27 ligowych spotkań. W 1999 i 2000 roku Carrière razem z zespołem zdobył Puchar Francji, a w 2001 roku sięgnął po mistrzostwo kraju. Za grę w 2001 roku został uznany najlepszym zawodnikiem pierwszej ligi.
Po tym sukcesie Francuz zdecydował się na transfer do Olympique Lyon. W ekipie "Les Gones" francuski pomocnik występował przez trzy sezony i za każdym razem kończył ligowe zmagania na pierwszym miejscu. W barwach Lyonu Carrière zadebiutował w Lidze Mistrzów, podobnie jak w Nantes występował także w rozgrywkach Pucharu UEFA. Latem 2004 roku Carrière podpisał kontrakt z RC Lens. W zespole "Les Sang et Or" Francuz od razu wywalczył sobie miejsce w pierwszym składzie i stał się jednym z najważniejszych piłkarzy w drużynie. W sezonie 2007/2008 rozegrał swój setny mecz w barwach Lens.
26 czerwca 2008 roku Carrière podpisał dwuletni kontrakt z Dijon FCO i od razu stał się podstawowym graczem tego klubu. Występował z nim w rozgrywkach drugiej ligi. Rozegrał 67 spotkań strzelając 7 goli.
W 2010 roku zakończył karierę piłkarską.
Kariera reprezentacyjna.
W reprezentacji Francji Carrière zadebiutował 30 maja 2001 roku w wygranym 5:0 meczu przeciwko Korei Południowej. W tym samym roku wystąpił w Pucharze Konfederacji, który zakończył się zwycięstwem Francuzów. Ostatni mecz w kadrze Carrière rozegrał w 2002 roku. Dla drużyny narodowej zaliczył łącznie dziesięć występów i zdobył pięć bramek.

</doc>
<doc id="1295090" url="https://pl.wikipedia.org/wiki?curid=1295090" title="Kredki">
Kredki



</doc>
<doc id="1295092" url="https://pl.wikipedia.org/wiki?curid=1295092" title="Eric Carriere">
Eric Carriere



</doc>
<doc id="1295093" url="https://pl.wikipedia.org/wiki?curid=1295093" title="Peguy Lyuindula">
Peguy Lyuindula



</doc>
<doc id="1295094" url="https://pl.wikipedia.org/wiki?curid=1295094" title="Ulrich Rame">
Ulrich Rame



</doc>
<doc id="1295095" url="https://pl.wikipedia.org/wiki?curid=1295095" title="Korpus posiłkowy Hieronima Augustyna Lubomirskiego">
Korpus posiłkowy Hieronima Augustyna Lubomirskiego

Korpus posiłkowy Hieronima Augustyna Lubomirskiego – korpus posiłkowy wojsk austriackich szefostwa marszałka nadwornego koronnego Hieronima Augustyna Lubomirskiego istniejący w latach 1683–1685. W powierzeniu korpusu Lubomirskiemu nie przeszkadzał Austriakom fakt, iż pięć lat wcześniej ten sam Lubomirski organizował pomoc dla walczących z Austrią powstańców węgierskich.
Zgodnie z umową podpisaną 1 lutego 1683 korpus był na żołdzie cesarza Leopolda I Habsburga.
Chętnych do zaciągu nie brakowało, ponieważ werbownicy Lubomirskiego oferowali korzystne warunki, zarówno żołd wyższy niż w Rzeczypospolitej jak i zaliczki.
Regimenty rajtarskie i dragońskie były wówczas tworzone według "etatu austriackiego", identycznego dla kirasjerów i dragonów. Etat obejmował 11-osobowy sztab oraz 10 kompanii po 80 żołnierzy, razem 811 osób przy czym kirasjerzy mieli jedynie o jednego funkcyjnego więcej w każdej kompanii.
Skład w 1683.
2 regimenty rajtarskie (po 811 koni każdy)
1 regiment dragoński (811 koni)
4 chorągwie pancerne (po 100 koni każda)
Na żołdzie cesarza.
Korpus wziął udział w wojnie polsko-tureckiej 1683–1699, m.in. w walce o ufortyfikowaną wieś Kahnebergerdörfer, w bitwie pod Wiedniem (12 września 1683) i bitwach pod Parkanami (7 i 9 października 1683).
Korpus Lubomirskiego i cała jazda cesarska osłaniały działania oblężnicze w czasie oblężenia Esztergomu na wypadek ewentualnej odsieczy Turków. W listopadzie regimenty korpusu trafiły do kwater zimowych na Spiszu. Przed powrotem do kraju wzięły jeszcze udział w kampaniach węgierskich 1684–1685.
Powrót do kraju.
Oba regimenty rajtarskie, a także chorągwie pancerne zostały zwinięte i wróciły razem z samym Lubomirskim do kraju jesienią 1685. Jedynie regiment dragoński Kazimierza Königsegga, już z nowym dowódcą, pozostał przy cesarzu do 1700.

</doc>
<doc id="1295098" url="https://pl.wikipedia.org/wiki?curid=1295098" title="In the Absence of Pink">
In the Absence of Pink

In the Absence of Pink – album koncertowy zespołu Deep Purple. Materiał zarejestrowany 22 czerwca 1985 po specjalnych uzgodnieniach między Connoisseur, BBC i Thames Talent oraz po reaktywacji zespołu w roku 1984 i ich triumfalnym powrocie na brytyjską ziemię podczas festiwalu Knebworth. Oryginalna wersja była wydana w roku 1991.
Utwór "Under the Gun" z jakiejś przyczyny nie został zarejestrowany przez BBC. Skrócona wersja "Woman from Tokyo" została nagrana, ale pominęta podczas tworzenia listy. "Lazy" również został pominięty, ale odzyskano go z bootlega z oryginalnej transmisji. "Difficult to Cure" jest adaptacją "Ody do radości" Beethovena z IX symfonii i zarejestrowany został kilka lat wcześniej przez Rainbow Blackmore'a.
Oryginalny CD miał czarno-różową okładkę oraz usterkę dźwięku w utworze "Speed King" – naprawioną w kolejnych wydaniach, które z kolei miały okładkę wydrukowaną na czarno.
Tytuł płyty zaczerpnięty został ze słów Iana Gillana poprzedzających koncert. Odnosząc się do deszczu i problemów technicznych, które opóźniały rozpoczęcie koncertu, powiedział: 
Płyta nigdy nie została wydana oficjalnie poza Wielką Brytanią.
Lista utworów.
Wszystkie utwory, z wyjątkiem opisanych skomponowali Ian Gillan, Ritchie Blackmore, Roger Glover, Jon Lord i Ian Paice.

</doc>
<doc id="1295104" url="https://pl.wikipedia.org/wiki?curid=1295104" title="Metal półszlachetny">
Metal półszlachetny



</doc>
<doc id="1295108" url="https://pl.wikipedia.org/wiki?curid=1295108" title="Obudzić się w Reno">
Obudzić się w Reno

Obudzić się w Reno ("Waking Up in Reno") – amerykański film przedstawiający zabawne perypetie w drodze dwóch małżeństw, które wybierają się na festiwal wielkich ciężarówek do Reno.

</doc>
<doc id="1295111" url="https://pl.wikipedia.org/wiki?curid=1295111" title="Drapaczowanie">
Drapaczowanie



</doc>
<doc id="1295114" url="https://pl.wikipedia.org/wiki?curid=1295114" title="Kawcze (przystanek kolejowy)">
Kawcze (przystanek kolejowy)

Kawcze – przystanek kolejowy, a dawniej stacja kolejowa w Kawczu, w województwie pomorskim, w Polsce, na linii kolejowej nr 405, łączącej stację Piła Główna z Ustką.
W roku 2017 przystanek obsługiwał 20–49 pasażerów na dobę.

</doc>
<doc id="1295116" url="https://pl.wikipedia.org/wiki?curid=1295116" title="Igor Kijowski">
Igor Kijowski



</doc>
<doc id="1295118" url="https://pl.wikipedia.org/wiki?curid=1295118" title="W zawieszeniu">
W zawieszeniu

W zawieszeniu – polski dramat obyczajowy o historii byłego oficera Armii Krajowej niesłusznie skazanego na karę śmierci. Bohater uciekając z więzienia znajduje schronienie u byłej kochanki z czasów wojny.
Nagrody.
1987
12. Festiwal Polskich Filmów Fabularnych w Gdyni:
Koszalińskie Spotkania Filmowe "Młodzi i Film":
Lubuskie Lato Filmowe w Łagowie:
Nagroda Artystyczna Młodych im. S. Wyspiańskiego I stopnia - Waldemar Krzystek
Nagroda Niezależnego Komitetu Kultury "Solidarności" dla najlepszego filmu roku za rok 1986 - Waldemar Krzystek
Nagroda Szefa Kinematografii za twórczość filmową-w dziedzinie filmu fabularnego za rok 1986 - Waldemar Krzystek
1988
MFF w Dunkierce:

</doc>
<doc id="1295122" url="https://pl.wikipedia.org/wiki?curid=1295122" title="Ekorolnictwo">
Ekorolnictwo



</doc>
<doc id="1295123" url="https://pl.wikipedia.org/wiki?curid=1295123" title="Lilija Hryhorowycz">
Lilija Hryhorowycz

Lilija Stepaniwna Hryhorowycz, ukr. Лілія Степанівна Григорович (ur. 12 września 1957 w Iwano-Frankowsku) – ukraińska polityk i lekarka, parlamentarzystka.
Życiorys.
Absolwentka (1985) Iwanofrankowskiego Instytutu Medycznego, pracowała jako lekarz alergolog. W 1994 i 1998 była wybierana deputowaną do Rady Najwyższej z ramienia Ludowego Ruchu Ukrainy.
Gdy parlament w kwietniu 2001 głosami komunistów i frakcji wspierających Łeonida Kuczmę przegłosował negatywną ocenę dla rządu Wiktora Juszczenki, posłanka oblała się benzyną i próbowała się podpalić w ramach protestu przeciwko temu wynikowi głosowania, przy czym próbę tę skutecznie udaremniono.
W 2002 i 2006 z listy Bloku Nasza Ukraina oraz w 2007 z listy koalicji Nasza Ukraina-Ludowa Samoobrona ponownie uzyskiwała mandat poselski. W 2005 przeszła z NRU do organizowanego przez Wiktora Juszczenkę Ludowego Związku „Nasza Ukraina”. W 2012 nie została ponownie wybrana.

</doc>
<doc id="1295131" url="https://pl.wikipedia.org/wiki?curid=1295131" title="Mr. Wonderful">
Mr. Wonderful

Mr. Wonderful – drugi album studyjny zespołu Fleetwood Mac z 1968 roku.

</doc>
<doc id="1295132" url="https://pl.wikipedia.org/wiki?curid=1295132" title="Dekoniunktura">
Dekoniunktura

Dekoniunktura – pojęcie ekonomiczne oznaczające ogół czynników decydujących o niekorzystnej sytuacji na rynku; kryzys; zastój; recesja; zahamowanie rozwoju ekonomicznego.

</doc>
