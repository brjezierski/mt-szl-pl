<doc id="1299037" url="https://pl.wikipedia.org/wiki?curid=1299037" title="Neoptolemos">
Neoptolemos



</doc>
<doc id="1299038" url="https://pl.wikipedia.org/wiki?curid=1299038" title="Neoptolemus">
Neoptolemus



</doc>
<doc id="1299041" url="https://pl.wikipedia.org/wiki?curid=1299041" title="Elektroniczna mapa nawigacyjna">
Elektroniczna mapa nawigacyjna

Electronic Navigational Chart (ENC, elektroniczna mapa nawigacyjna) – jest to tradycyjna mapa morska lub wybrane jej elementy, które przetworzone są na postać cyfrową przechowywaną w pamięci komputera. 
Mapa umożliwia wygenerowanie fragmentu mapy na ekranie monitora. Jest oryginalną bazą danych standaryzowaną, co do zawartości, struktury i formatu, wydawana jest przez upoważnione biura hydrograficzne. Zawiera informacje umożliwiające bezpieczną żeglugę. 
ENC jest jednym z elementów ECDIS (ang. Electronic Chart Display and Information System), czyli systemu zobrazowania elektronicznej mapy i informacji nawigacyjnej, który jest nawigacyjnym systemem informacyjnym. Jeżeli system spełnia wymóg dotyczący posiadania zaktualizowanych map określony prawidłem V/20 Konwencji SOLAS 1974, zdolny jest do zobrazowania wybranej informacji z wewnątrzsystemowej bazy danych SENC (ang. System Electronic Navigational Chart) oraz informacji pozycyjnej pochodzącej z innych sensorów, przykładowo GPS.

</doc>
<doc id="1299043" url="https://pl.wikipedia.org/wiki?curid=1299043" title="Parafia św. Józefa Robotnika w Zgorzelcu">
Parafia św. Józefa Robotnika w Zgorzelcu

Parafia św. Józefa Robotnika – parafia rzymskokatolicka należąca do dekanatu zgorzeleckiego diecezji legnickiej
Historia.
W 1978 roku ks. Prałat Jan Kozak proboszcz Parafii św. Bonifacego w Zgorzelcu uzyskał pozwolenie i rozpoczął budowę dwupoziomowego kościoła według projektu mgr. arch. Wojciecha Kurowskiego, mgr arch. Aliny Niedźwiedzkiej-Kurowskiej, mgr. inż. Jana Niedźwiedzkiego, projekt konstrukcyjny mgr. inż. Wojciecha Marszałka. 
W 1981 roku kamień węgielny pochodzący z wykopalisk wokół Grobu Księcia Apostołów wmurował Arcybiskup Metropolita Wrocławski Henryk Gulbinowicz. Parafia została erygowana w 1990 roku przez kardynała Henryka Gulbinowicza po wydzieleniu jej z parafii św. Bonifacego w Zgorzelcu. 1 maja 2000 Biskup Legnicki Tadeusz Rybak poświęcił kościół św. Józefa Robotnika i konsekrował ołtarz.
Zobacz też.
Katedra Najświętszej Marii Panny w Tokio

</doc>
<doc id="1299044" url="https://pl.wikipedia.org/wiki?curid=1299044" title="ENC">
ENC



</doc>
<doc id="1299047" url="https://pl.wikipedia.org/wiki?curid=1299047" title="Pola irygacyjne">
Pola irygacyjne

Pola irygacyjne – pola, przez które przepuszczane są ścieki komunalne celem naturalnego oczyszczenia. Pola irygacyjne zakłada się na gruntach piaszczystych, przepuszczalnych i suchych. Ścieki, które mają być oczyszczane na polach irygacyjnych powinny być wstępnie odtłuszczone i pozbawione zawiesin.
Eksploatacja pól irygacyjnych stanowi jedną z ekologicznych metod oczyszczania ścieków.
Zobacz też:

</doc>
<doc id="1299048" url="https://pl.wikipedia.org/wiki?curid=1299048" title="Pole irygacyjne">
Pole irygacyjne



</doc>
<doc id="1299051" url="https://pl.wikipedia.org/wiki?curid=1299051" title="José Ortega Torres">
José Ortega Torres

José Ortega Torres – hiszpański poeta, urodzony w Grenadzie.
Życiorys.
W 1975 Ortega Torres oraz poeci José Lupiáńez i pochodzący z Granady José Gutiérrez ufundowali antologię Silene, w której znalazły się utwory wielu lokalnych poetów (publikowali tu m.in. Juan de Loxa, José Rienda, Elena Martín Vivaldi i Carmelo Sánchez Muros). Obecnie (2008) Ortega Torres wykłada literaturę hiszpańską na Uniwersytecie w Granadzie.

</doc>
<doc id="1299052" url="https://pl.wikipedia.org/wiki?curid=1299052" title="Rząd Słowacji">
Rząd Słowacji

Rząd Słowacji sprawuje władzę wykonawczą na Słowacji. Rządem Słowacji przewodzi premier, który jest przywódcą partii lub koalicji, która wygrała ostatnie wybory. Nominacje na premiera wystawia prezydent. Kandydat na premiera musi otrzymać wotum zaufania w parlamencie.

</doc>
<doc id="1299054" url="https://pl.wikipedia.org/wiki?curid=1299054" title="All I Really Want to Do">
All I Really Want to Do

All I Really Want to Do – piosenka skomponowana przez Boba Dylana, nagrana przez niego w czerwcu 1964 i wydana na czwartym studyjnym albumie "Another Side of Bob Dylan" w sierpniu 1964.
Historia i charakter utworu.
Jeden z najpopularniejszych utworów Dylana, zapowiadał niezwykłymi rymami i grą słów to, co później Dylan, i to w daleko większym stopniu, realizował na następnych trzech albumach.
Większość piosenek na "Another Side of Bob Dylan", to utwory skierowane do kobiet, takie, których tematem są kobiety i takie, które łączą obie możliwości. „All I Really Want to Do” należy do pierwszej grupy.
Kompozycję tę można odebrać jako prostą piosenkę o prostym mężczyźnie, który po prostu nie chce być nikim większym i innym, niż jest, i który chce utrzymać tak samo swój związek, chociaż odczuwa, że to może być niemożliwe. Dlatego też jego głos brzmi nieco sarkastycznie a wymieniana lista rzeczy, których on nie chce robić (czy być nimi) zmierza do zdania "I don't want you to... be like me." Specyfika języka angielskiego – „you” oznacza zarówno „ty” jak i „wy” – powoduje, że może się to odnosić zarówno do kobiety, jak i do publiczności, a zwłaszcza fanów. Zdanie to zakończone jest króciutkim śmiechem, co może być wyrazem zarówno sarkazmu, jak i podstawowego braku pewności Dylana w tym okresie. Ma to swoje źródło w porzuceniu go przez Suze Rotolo. Z drugiej strony ten śmiech i ton głosu mogą także sugerować, że on chce zupełnie innych rzeczy niż wymienia.
Dylan dojrzał jako mężczyzna i z piosenek o miłości romantycznej przeszedł do piosenek o miłości erotycznej i o związkach seksualnych. Właściwie cały ten album – poprzez sposób śpiewu – sygnalizuje, że „jestem do wzięcia”. Również jego zachowanie w tym okresie także to wyrażało – np. szybki i energiczny sposób jego poruszania się.
Kompozycję tą można także zinterpretować jako parodię wczesnej dialektyki feministycznej i tego, jak zareagowali na nią mężczyźni. W połowie lat 60. XX wieku modne było krytykowanie sterowanej testosteronem „samczości”, którą oddawało przejęte z języka hiszpańskiego określenie „machismo”. 
Dylan podejmuje te tematy w sposób żartobliwy, dowcipny i przyjacielski.

</doc>
<doc id="1299056" url="https://pl.wikipedia.org/wiki?curid=1299056" title="PanDaemonAeon">
PanDaemonAeon

PanDaemonAeon – wydawnictwo grupy muzycznej Cradle of Filth wydane w 1999 roku przez Music for Nations.
Lista utworów.
Źródło.
Twórcy.
Źródło.

</doc>
<doc id="1299057" url="https://pl.wikipedia.org/wiki?curid=1299057" title="Pandaemonaeon">
Pandaemonaeon



</doc>
<doc id="1299058" url="https://pl.wikipedia.org/wiki?curid=1299058" title="Novus ordo seclorum">
Novus ordo seclorum

Novus Ordo Seclorum (w tłumaczeniu z łaciny: "Nowy Porządek Wieków") – fraza widniejąca na odwrocie Wielkiej Pieczęci Stanów Zjednoczonych, zaprojektowanej po raz pierwszy w 1782, oraz od 1935 na odwrocie amerykańskiego banknotu jednodolarowego. Napis taki widnieje również na herbie "Yale School of Management", szkoły biznesowej Uniwersytetu Yale.
Wyrażenie to często jest błędnie tłumaczone jako „Nowy Porządek Świata” (wtedy łacińska wersja brzmiałaby "novus ordo mundi").
Pochodzenie i znaczenie.
Fraza została zaczerpnięta z czwartej eklogi Wergiliusza, w której znajduje się następujący fragment (wersy 4–7):
Średniowieczni chrześcijanie odczytywali wiersz Wergiliusza jako proroctwo o przyjściu Chrystusa. Wiek Augusta, choć przedchrześcijański, był postrzegany jako złoty wiek przygotowujący świat na przyjście Chrystusa. Wielcy poeci tego wieku byli postrzegani jako źródło objawienia i światła dla przyszłych chrześcijańskich tajemnic. 
Słowo "saeclorum" ("saeculorum") nie oznacza, jak można by przypuszczać, sekularyzmu (czyli świeckości), ale jest formą słowa "saeculum" w dopełniaczu liczby mnogiej, oznaczającą w tym kontekście: generacji, stuleci lub wieków. Hasło to zostało zaproponowane przez Charlesa Thomsona (łacinnika), który był związany z projektowaniem Wielkiej Pieczęci Stanów Zjednoczonych, w znaczeniu „początek nowej amerykańskiej ery” (czyli po ogłoszeniu Deklaracji niepodległości Stanów Zjednoczonych).

</doc>
<doc id="1299060" url="https://pl.wikipedia.org/wiki?curid=1299060" title="Pułk Opoczyński">
Pułk Opoczyński

Pułk Opoczyński – pułk piechoty polskiej okresu powstania styczniowego. Wchodził w skład Dywizji Sandomierskiej. Jego dowódcą był Jan Rudowski.
Sformowanie.
Pułk Opoczyński powstał w wyniku scalenia luźnych oddziałów powstańczych. Wiosną 1864 kadrę organizacyjną pułku postanowiono uzupełnić masowym ochotnikiem.
Działania zbrojne.
21 lutego 1864 pod Opatowem rozbity został II Korpus Krakowski gen Hauke-Bosaka.
Pułk Opoczyński tropiony przez Rosjan starł się z nimi pod Suchedniowem, Opocznem (10 marca 1864), Wąchockiem, Odrowążem i Radkowicami.
9 kwietnia 1864 doszło do starcia powstańców w sile około 60 ludzi, dowodzonych przez kpt Waltera, z patrolującym opoczyńskie lasy - Zajażskim na czele sotni kozackiej. Potyczka pod Klonowem była ostatnią walką powstańczą w tym regionie.
4 maja 1864 Jan Rudowski rozwiązał swój oddział powstańczy, który z placu boju schodził jako jeden z ostatnich.

</doc>
<doc id="1299064" url="https://pl.wikipedia.org/wiki?curid=1299064" title="Przybków">
Przybków

Przybków – dzielnica Legnicy, dawna wieś przyłączona w granice administracyjne miasta częściowo w 1937 r. a ostatecznie w 1973 r. 
Nazwa.
Nazwa miejscowości wzmiankowana była m.in. w formach "Przibkendorf", "Pribzlowitz" (ok. 1300), "Primkyndorf" (1327), "Prymkendorf" (1331), "Premkendorph" (1378), "Primkindorff" (1414), "Prinkendorf" (1789), "Prinkendorf" (1845), "Prinkendorf" (1888), "Przemkowo", "Prinkendorf" (1900), "Prinkendorf" (1941), "Przemykanów" (1945), "Prinkendorf" – "Przybków", -"owa", "przybkowski" (1947).
Zapis "Pribzlowitz" wskazuje, że pierwotną nazwą były "Przybysławice". Została ona utworzona od nazwy osobowej "Przybysław". Późniejsze formy nawiązują do nazwy osobowej "Przemek" i mogą świadczyć, że nazwa została przekształcona do postaci "Przemków" lub "Przemkowo", przy czym przyrostki -"ów", -"owo" zostały oddane w języku niemieckim jako -"dorf". Obecna forma "Przybków" została przyjęta na podstawie zapisu "Przibkendorf". Jest to nazwa dzierżawcza od imienia "Przybyk", zdrobnienia od nazwy osobowej "Przybysław", utworzona przez dodanie sufiksu -"ów".
Po II wojnie światowej stosowano przejściową nazwę "Przemykanów". Polska nazwa w formie "Przybków" formalnie obowiązuje od 15 marca 1947 roku.
Historia.
Co najmniej od 1378 r. do XVI w. byłą własnością pochodzącej z Brochocina rodziny Prockendorff (Brockendorff)..
Lokalizacja.
Do momentu przyłączenia z 1973 r. grunty Przybkowa obejmowały obszar ograniczony od północy granicami administracyjnymi Legnicy (przebiegającej m.in. na wysokości obecnej ul. Morelowej i Zielnej) i szosą Legnica-Legnickie Pole, od wschodu linią kolejową Legnica-Katowice, od południa autostradą, a od zachodu rzeką Kaczawą. Obecnie za wschodnią granicę Przybkowa uznać należy ul. Nowodworską.
Zabudowa.
Pomimo przyłączenia do Legnicy, centralna część Przybkowa zachowała wiejską strukturę i charakter (wieś-ulicówka wzdłuż osi obecnej ul. Wielogórskiej). 
Na wschód od centrum wsi w latach 70. XX wieku powstało duże osiedle domów jednorodzinnych (osiedle Sienkiewicza), zaś w części południowo-zachodniej Zakład Produkcji Wody "Wielka Woda" Legnickiego Przedsiębiorstwa Wodociągów i Kanalizacji. Na południowym krańcu dawnej wsi na przełomie lat 80. i 90. XX wieku wzniesiono w technologii wielkopłytowej cztery budynki 2- i 4-kondygnacyjne z mieszkaniami dla pracowników "Wodociągów" – tzw. "Osiedle Wielka Woda".
Komunikacja.
Dojazd do centrum miasta zapewniają autobusy MPK Legnica linii nr 3, 5 i N2 kursujące z ul. Nowodworskiej oraz 3, 4, 18 i N2 kursujące z ul. Jaworzyńskiej.

</doc>
<doc id="1299065" url="https://pl.wikipedia.org/wiki?curid=1299065" title="LPWiK">
LPWiK



</doc>
<doc id="1299066" url="https://pl.wikipedia.org/wiki?curid=1299066" title="Torpeda Mark 48">
Torpeda Mark 48

Mark 48 (Mk 48) – amerykańska torpeda ciężka z konwencjonalną głowicą bojową wyposażoną w zapalnik kontaktowy i zbliżeniowy, służące do zwalczania celów podwodnych i nawodnych. Torpedy te odpalane mogą być zarówno z pokładu okrętu podwodnego, jak również okrętów nawodnych. Zmodernizowana wersja tej torpedy Mark 48 – Mark 48 ADCAP ("Advanced Capability") stanowi podstawowe uzbrojenie podwodne wszystkich amerykańskich okrętów podwodnych o napędzie nuklearnym, wraz zaś z lekkimi torpedami Mark 46 oraz Mark 50 stanowi podstawę uzbrojenia torpedowego całej US Navy. Znajduje się także na wyposażeniu flot innych państw świata.
Geneza.
Stały rozwój radzieckiej floty zaawansowanych okrętów podwodnych, już w 1956 roku doprowadził do rozpoczęcia rozwoju technologii zaawansowanych torped. Program ten oznaczony został jako RETORC ("Research Torpedo Configuration") prowadzony był przez Ordnance Research Laboratory of Pen State University. Najbardziej palącą była potrzeba opracowania torpedy dla okrętów podwodnych, która mogła zastąpić torpedy Mk XIV, Mk 16 i Mk 37. Właściwy projekt torpedy ciężkiej zarysował się do roku 1960, początkowo oznaczony jako Ex-10, a następnie Mark 48.
Cele rozwojowe nowej torpedy zawierały zasięg 35.000 yardów (32.000 metrów) przy prędkości większej niż 55 węzłów, oraz możliwość ataku do głębokości 2500 stóp (762 metry). O kontrakt w tym względzie rywalizowało wiele przedsiębiorstw, jednakże w 1964 roku kontrakt uzyskał Westinghouse, którego zadaniem było opracowanie torpedy Mk 48 Mod 0. Z uwagi jednak na nękające Westinghouse problemy nowej torpedy, marynarka zdecydowała o rozpoczęciu równoległego programu prowadzonego przez Clevite Corporation w Cleveland, Ohio pod technicznym kierunkiem Naval Ordnance Laboratory. Clevite była pionierem obiecującego „grzebieniowego” filtra naprowadzania akustycznego, o dużej sprawności na wodach płytkich i odporności na zakłócanie. Clevite uzyskała dzięki temu kontrakt na budowę jednostki testowej używającej silnika tłokowego, który opracowała w ramach wcześniejszej rywalizacji z Westingouse. To doprowadziło do produkcji torpedy Mk 48 Mod 1.
Co więcej, podczas gdy Mk 48 Mod 0 była pierwotnie przewidziana jako bron wyłącznie ZOP, zapasy przestarzałych torped Mk 14 i Mk 18 zaczęły być wycofywane, co doprowadziło do podjęcia decyzji o zaopatrzeniu Mk 48 Mod 1 w zdolność zwalczania także okrętów nawodnych. W 1970 roku, amerykańskie okręty podwodne przenosiły torpedy Mk 14 Mod 5, Mk 16 Mod 8, Mk 37 Mod 0, 1, 2, 3 oraz Mk 45 Mod 0,1. Konsekwencją tego była rywalizacja między Mk 48 Mod 1 oraz Mod – zmienionym projektem Mod 0 Westinghouse. Podobnie jak Mod 0, Mod 2 napędzana była przez turbinę Sunstrand używająca monopropelantu w postaci paliwa Otto II. Torpeda Clevite także używała paliwa Otto II, w zewnętrznej komorze spalania, axial-piston engine. Marynarka uznała, że Westinghouse powinna używać silnika turbinowego, którego wykonalność i osiągi nie budziły wątpliwości, był jednakże znacząco droższy w budowie – szczególnie w limitowanej liczbie niezbędnej do testów i rozwoju torpedy.
Jednym z kilku powodów wyboru marynarki była w rzeczywistości lepsza wydajność silnika tłokowego, szczególnie w głębokim zanurzeniu, w przeciwieństwie do cichszej, lecz mniej wydajnej turbiny. Systemy detekcji akustycznej także były inne. W konsekwencji, program Mod 2 został anulowany. Westinghouse kontynuowała swój program Mod 0, z kontraktem na produkcje pilotażowa torpedy mark 52 Mod 0, na którą uzyskała kontrakt w roku 1970.
W tym samym roku sekretarz obrony Melvin R. Larid tłumaczył Kongresowi pilna potrzebę akwizycji torpedy o parametrach Mark 48.
W kwietniu i maju 1971 roku wykonał pięć strzałów uzbrojonymi torpedami do okrętów-celów. Celem tych testów była ocena wariantów Mk 48. Ich skutkiem, zatopiono 3 okręty – dwa za pomocą Westinghouse Mod 0 oraz jeden za pomocą Clevite Mod 1. Po przeprowadzeniu szczegółowych analiz, kontrakt na pełnej skali produkcję Mod 1 uzyskał Gould Corporation, który przejął w międzyczasie kontrolę nad Clevite Corp. Pierwsza torpeda mark 48 Mod 1 została dostarczona marynarce w 1972 roku, 12 lat po rozpoczęciu rozwoju.
Mark 48.
Mark 48 została skonstruowana dla szybkich atomowych okrętów podwodnych zdolnych do głębokiego zanurzenia, oraz najsilniej uzbrojonych okrętów nawodnych. Wchodząc do służby w 1972 roku zastąpiła używane dotychczas torpedy Mk 37 i Mk 14, a w 1978 roku także torpedy Mark 45 Astor z głowica jądrową. Torpeda napędzana jest tłokowym silnikiem z turbiną gazową "Air Turbine Pump Discharge" (ATPD) przy zastosowaniu naprowadzania przewodowego, bądź bezprzewodowego w postaci aktywnego lub pasywnego sonaru, z możliwością wielokrotnego podchodzenia do celu i powtarzania ataków.
Mk 48 posiadała 292,5 kilogramową głowicę z możliwością detonacji zbliżeniowej albo kontaktowej. W przypadku ataku na cele powierzchniowe (nawodne) eksplozja zawartego w głowicy materiału wybuchowego następowała pod kilem celu, w celu uszkodzenia jego struktury. Oficjalnie, Mark 48 rozwija prędkość 28 węzłów (51 km/h), prawdopodobnie jednak zdolna jest w rzeczywistości do rozwinięcia prędkości 40 - 55 węzłów. Prawdopodobnie również oficjalnie podawana maksymalna głębokość ataku: "większa niż 1200 stóp" (366 metrów) różni się od prawdziwej i wynosi w rzeczywistości 3000 stóp (914 metrów) Oficjalny zasięg torpedy "więcej niż 5 mil" (8 km), przy prawdopodobnych maksymalnych prędkościach 40 do 55 węzłów, zasięg torpedy wynosi jednak w rzeczywistości odpowiednio 40 km i 31 km.
Mark 48 ADCAP.
W latach sześćdziesiątych XX wieku Marynarka Stanów Zjednoczonych przewidywała szybki rozwój radzieckiej floty podwodnej, co doprowadziło do podjęcia studiów nad torpedą Mk 48 w zakresie jej zdolności do stanowienia odpowiedzi na rozwój radzieckich technologii. W 1975 roku Szef Dowództwa Operacji Morskich ("Chief of Naval Operations") zatwierdził wymagania operacyjne dla programu rozwoju zmodyfikowanej torpedy Mk 48. Dokument ten uwzględniał wyniki dotychczasowych studiów i prac nad torpeda o zwiększonych zdolnościach ("advanced capabilities" – ADCAP), lecz rozmiary i stopień rozwoju radzieckiej technologii podwodnej przyspieszyły rozwój programu ADCAP oraz innego programu rozwoju torpedy Mk 48 ("Envelope Expansion Program").
Do kolejnego przyspieszenia programu ADCAP doszło, gdy późnym latem 1979 roku Marynarka Wojenna Stanów Zjednoczonych odkryła
możliwości okrętów typu "Alfa". W wyniku tej konstatacji, wszczęto program "Expanded Operating Envelope Programme", w ramach którego przeprowadzono dużą liczbę intensywnych testów praktycznych w celu stwierdzenia prawdziwych granic możliwości aktualnych torped Mk 48 w zakresie głębokości zanurzenia, ataku, prędkości oraz zdolności akustycznych. Testy te pokazały, iż Mark 48 jest konstrukcyjnie wiarygodny w ataku na "Alfę". Testy pokazały także iż torpeda spełnia wymagania również w zakresie rozpoznawania prędkości celu, także przy wysokich prędkościach torpedy i wywoływanych przez nie szumach własnych pocisku. Mimo zadowalających rezultatów testów, w laboratoriach przygotowano pewne modyfikacje które zostały włączone do programu rozwoju Mk 48 i zaimplementowane pod postacią standardu Mk 48 Mod 4.
W zakończonym w końcu programie ADCAP podtrzymano dalekiego zasięgu zbieranie danych przez pocisk, przy jednoczesnym ulepszeniu wielu cech torpedy, z których najważniejsze to:
Zmiany w konstrukcyjne pocisku w ADCAP pociągnęły za sobą wymianę całego nosa torpedy kryjącego pasywny i aktywny system akustyczny oraz wymianę urządzeń odpowiedzialnych za obróbkę danych, poprzez zastąpienie ich najbardziej aktualnymi technologiami elektronicznymi. W następnym zaś etapie rozwoju zastosowano najnowszy system zarządzania i kontroli oraz ulepszone sensory głowicy ("Common Broadband Advanced Sonar System" – CBASS) stanowiące odpowiedź na środki obronne stosowane przez stanowiące cele nowoczesne jednostki pływające przeciwnika. Kolejne ulepszenia ADCAP doprowadziły natomiast do zwiększenia głębokości ataku, zdolności do określania prędkości celu oraz opcji prędkości samego pocisku. Podniesiono także sprawność dostarczania paliwa, wytrzymałość pocisku oraz zdolności w zakresie zwalczania celów powierzchniowych.
Podobnie jak Mark 48, Mark 48 ADCAP może wykonywać zadanie bojowe w sposób zdalnie sterowany za pomocą rozwijanego kabla, samodzielnie naprowadzając się na cel, bądź też łącząc te dwa sposoby. Po wystrzeleniu torpedy, zainstalowane w jej kadłubie systemy komputerowe uruchamiają właściwe oprogramowanie wyszukiwania celu, zbierania informacji o nim oraz algorytmy zaawansowanych procedur ataku. Każdy z typów i wersji Mark 48 zdolny jest do wielokrotnego ponawiania ataków w razie nie trafienia celu.
Mark 48 CBASS.
Mark 48 CBASS, nazywana także Mark 48 ADCAP Mod 7, jest najnowszą (2008) generacją torpedy ADCAP wyposażoną w "Common Broadband Advanced Sonar System" (CBASS). System ten zawiera sonarowy nadajnik ("Broadband Sonar Analog Receiver"), wzmacniacz oraz inne urządzenia współdziałające. System ten pozwala na nadawanie i odbiór fal w szerokim zakresie częstotliwości, znacznie zwiększając tym sposobem możliwości w zakresie zbierania oraz obróbki danych celu i aktualnie otaczającym środowisku działania, w celu ulepszenia śledzenia celu i celowania. Największe korzyści z tego rodzaju zbierania i obróbki danych uzyskiwane są w działaniu na płytkich wodach (płytszych niż 180 metrów), gdzie istnieje duże prawdopodobieństwo napotkania na drodze torpedy dna lub innych rzeczy niestanowiących celu. Zwiększa to możliwości dyskryminacji celu, a więc samodzielnego odróżniania przez torpedę prawdziwego celu od pozoratorów i innych stosowanych przez przeciwnika środków przeciwdziałania, a także przypadkowych obiektów znajdujących się w rejonie działania. Nowa generacja torped ADCAP posiada także zmieniony układ napędowy poprzez zastosowanie "Torpedo Propulsion Upgrade" – (TPU). Przygotowując ten model torpedy opracowano także zestaw modernizacyjny dla starszych typów torped ADCAP – ADCAP Mod 5 i niższych, o nazwie "Common Broadband Advanced Sonar System Kit", co pozwoli na ich zmodernizowanie do nowego standardu. Uruchomienie pełnej skali produkcji nowych torped przewidziane było na rok 2004. Torpeda ta, będąca owocem współpracy z Royal Australian Navy w ramach "Joint Development Program" osiągnęła wstępną gotowość operacyjną (IOC) w 2006 roku. Obok amerykańskiej Marynarki Wojennej znajduje się także na wyposażeniu Royal Australian Navy, Izraela, Holandii, Kanady oraz Turcji.

</doc>
<doc id="1299067" url="https://pl.wikipedia.org/wiki?curid=1299067" title="Mark 48">
Mark 48



</doc>
<doc id="1299068" url="https://pl.wikipedia.org/wiki?curid=1299068" title="Mk48">
Mk48

Mk48 lub MK48

</doc>
<doc id="1299069" url="https://pl.wikipedia.org/wiki?curid=1299069" title="Mk 48">
Mk 48



</doc>
<doc id="1299070" url="https://pl.wikipedia.org/wiki?curid=1299070" title="Mk 48 ADCAP">
Mk 48 ADCAP



</doc>
<doc id="1299071" url="https://pl.wikipedia.org/wiki?curid=1299071" title="Mark 48 ADCAP">
Mark 48 ADCAP



</doc>
<doc id="1299072" url="https://pl.wikipedia.org/wiki?curid=1299072" title="ADCAP">
ADCAP



</doc>
<doc id="1299073" url="https://pl.wikipedia.org/wiki?curid=1299073" title="Legnickie Przedsiębiorstwo Wodociągów i Kanalizacji">
Legnickie Przedsiębiorstwo Wodociągów i Kanalizacji

Legnickie Przedsiębiorstwo Wodociągów i Kanalizacji SA – przedsiębiorstwo stanowiące spółkę akcyjną Gminy Legnica, świadczącą usługi z zakresu produkcji i sprzedaży wody dla miasta Legnicy i ościennych gmin, usuwania i oczyszczania ścieków komunalnych, eksploatacji sieci wodociągowej, urządzeń poboru, uzdatniania i rozprowadzania wody oraz sieci kanalizacyjnej, oraz inne w zakresie prowadzonej działalności (tj. technologii wody i ścieków, instalacji wodno-kanalizacyjnych, analiz wody i ścieków, projektowania urządzeń i instalacji wodociągowych i kanalizacyjnych).
Powstałe na mocy aktu notarialnego z 1 lipca 1992 r. o przekształceniu przedsiębiorstwa państwowego "Przedsiębiorstwo Wodociągów i Kanalizacji w Legnicy".
Przedsiębiorstwo używa powszechnie skrótu LPWiK.
Historia wodociągów i kanalizacji w Legnicy.
Do 1945 r..
Pierwsze wzmianki o zorganizowanej dostawie wody pitnej dla Legnicy pochodzą z roku 1368. Opisują system wodociągowy oparty na dostarczaniu wody z Młynówki do centrum miasta drewnianym rurociągiem o przekroju 12 cm, od którego odchodziły ceramiczne rury do poszczególnych zbiorników i studni ogólnodostępnych. Obok niego, istniał odrębny system zasilający fontanny w Rynku, pełniące wówczas rolę zbiorników przeciwpożarowych.
W praktycznie niezmienionym kształcie rozwiązanie takie przetrwało do połowy XIX wieku. Wówczas, 21 grudnia 1857 samorząd miejski podjął uchwałę o zmianie systemu zaopatrzenia miasta w wodę. Na tej samej sesji zdecydowano o uporządkowaniu gospodarki ściekowej miasta, dotychczas bowiem ścieki wylewano bezpośrednio na ulice, skąd rynsztokami spływały one do Kaczawy i Czarnej Wody.
Na konkretne efekty podjętych decyzji trzeba było poczekać ponad 20 lat. Pierwszy zakład produkcji wody uruchomiono na ul. Stromej w 1878 r., początkowo zaopatrując z niego wyłącznie lewobrzeżną, a od 1881 r. także prawobrzeżną część miasta (Kartuzy). Również w 1878 r. przystąpiono do budowy sieci kanalizacji ogólnospławnej, z której ścieki poprzez pompownię przy ul. Masarskiej odprowadzano na pola irygacyjne w podlegnickim Dobrzejowie.
Ujęcie wody zmieniono w 1894 r., po epidemii tyfusu. Nowy zakład produkcji wody, uruchomiony 26 marca 1897 r. ulokowano przy dzisiejszej ul. Filtrowej, nieopodal ówczesnej wsi Przybków, pomiędzy rzekami Kaczawą, a Młynówką. Wodę czerpano z dwudziestu, a następnie dwudziestu siedmiu studni głębinowych rurowych, połączonych ze sobą lewarami, z których trafiała ona kolejno do studni zbiorczej, stacji pomp, a następnie rurociągiem o długości ok. 4 km do zbiornika przy ul.Stromej. W 1911 r., celem zaspokojenia rosnącego zapotrzebowania na wodę, dobudowano cztery studnie artezyjskie.
W latach 1925–1926 dokonano modernizacji zakładu. Dotychczasowe studnie rurowe zastąpiono szybowymi o głębokości 10 m, zaś za stacją pomp dobudowano napowietrzacz, filtry pospieszne otwarte i zbiornik wody czystej. Po uzdatnieniu z pompowni na ul. Stromej woda trafiała do nowego zbiornika podziemnego o pojemności 10 000 m sześciennych w Lasku Złotoryjskim, skąd rurociągiem grawitacyjnym (różnica wysokości ok. 60 m pomiędzy laskiem a centrum miasta) spływała do sieci miejskiej.
Przed wojną nie istniała w mieście jedna spółka zajmująca się kompleksowo zaopatrzeniem w wodę i odbiorem ścieków – zaopatrzenie w wodę podlegało pod spółkę wodociągową (z siedzibą przy ul. Ścinawskiej 1), natomiast zarząd nad siecią kanalizacyjną sprawował miejski Urząd Kanalizacyjny.
Lata 1945–1992.
Po zajęciu miasta przez żołnierzy Armii Czerwonej 9 lutego 1945 r. wodociągi i kanalizacja, podobnie jak cała infrastruktura komunalna trafiły pod zarząd radzieckiej komendantury wojskowej. Przekazanie zdekapitalizowanej sieci wodociągowej władzom polskim nastąpiło 1 kwietnia 1947 r. Wówczas powołano Miejskie Zakłady Wodociągowo-Kanalizacyjne, z których wywodzi się współczesne LPWiK. Pola irygacyjne w Dobrzejowie przeszły pod zarząd MZWK dopiero w 1950 r., wcześniej od 1947 r. stanowiąc część Miejskich Majątków Ziemskich.
Należy podkreślić, że przez cały okres II wojny światowej wodociągi i kanalizacja funkcjonowały nieprzerwanie, o czym świadczy fakt, że Legnica tuż po zajęciu przez sowietów stała się olbrzymim skupiskiem szpitali wojennych.
W 1949 r. nasiliły się problemy z brakiem wody w sieci, związane z wyczerpywaniem się złóż wodonośnych, a także złym stanem technicznym urządzeń i dużymi stratami wody z nieszczelnych wodociągów. Wprowadzono ograniczenia w dostawie wody, obniżając ciśnienie w określonych godzinach. Zła sytuacja finansowa spowodowała połączenie w 1950 r. w jeden zakład najpierw wodociągów i gazowni, a następnie dołączenie do niego miejskich tramwajów, łaźni, hoteli miejskich i Zakładu Oczyszczania Miasta. W 1951 r. z powodu wyczerpania studni w Przybkowie zmieniono system zasilania wodociągów na wodę z Kaczawy, poprzez budowę kanału prowadzącego wodę z rzeki do stawów infiltracyjnych, a następnie studni. Poszukiwano możliwości rozwiązania problemu poprzez analizę koncepcji spiętrzenia wody w Kaczawie lub wykorzystania jako źródła wody dla miasta Jeziora Kunickiego. Ścieki, z powodu przeciążenia pól irygacyjnych, a niejednokrotnie na skutek przerw w zasilaniu przepompowni zrzucano do Czarnej Wody. 1 stycznia 1957 r. wodociągi i kanalizacja zostały wyodrębnione z komunalnego kombinatu. W latach 1958–1961 dokonano rozbudowy zakładu produkcji wody, po której rok 1962 po raz pierwszy od zakończenia wojny zamknięto sześcioprocentową nadwyżką produkcyjną. Na przełomie lat 60. i 70. XX wieku nabrała tempa wymiana zużytych odcinków sieci wodociągowej i kanalizacyjnej.
6 lutego 1970 r. we Wrocławiu przedstawiciele ministerstwa gospodarki komunalnej i mieszkaniowej poinformowali o decyzji administracji państwowej decydującej o budowie systemu wodociągowego „Wielka Woda”, zasilanego wodami górskimi. W jego skład, poza znacznie rozbudowanym zakładem w Przybkowie (nowe: pompownia, stawy, zakład uzdatniania i jaz rzeczny) miały wejść zbiorniki wodne: „Słup” na Nysie Szalonej i „Rzymówka” na Kaczawie. O skali inwestycji, której zakończenie planowano wstępnie na 1975 r. świadczy fakt, iż miała ona służyć zaopatrzeniu w wodę całego Legnicko-Głogowskiego Okręgu Miedziowego. Faktycznie budowa systemu trwała od 1975 do 1990 r., przy czym odstąpiono od realizacji zbiornika w Rzymówce.
W latach 1969–1973 trwał remont pól irygacyjnych w Dobrzejowie. W 1973 r. wyremontowano pompownię ścieków na ul.Masarskiej. Od 1974 r. prowadzono też budowę oczyszczalni ścieków na ul. Spokojnej, której opóźnienie spowodowało czasowe wstrzymanie w 1975 r. oddawania do użytku nowych mieszkań na os. Kopernika. Jej pierwszą część (mechaniczną) uruchomiono w 1978 r. W 1975 r. rozpoczęto prace nad systemem „Wielka Woda” w samym Przybkowie (włączonym do Legnicy w 1983 r.), którego elementy przekazywano stopniowo do roku 1990.
Lata 1992–2000.
Z momentem przejęcia systemu „Wielka Woda” i przekształceniu w spółkę LPWiK SA, zasięg przedsiębiorstwa rozszerzał się na okoliczne miasta. Jednak stopniowa rezygnacja gmin z dostaw z Legnicy, a szczególnie postępujące uniezależnienie się Lubina od legnickiej wody sprawiło, że przedsiębiorstwo eksploatujące system zaplanowany dla całego byłego województwa legnickiego w zasadzie na potrzeby miasta i okolicznych miejscowości padło w istocie ofiarą przeinwestowania. W pięć lat po rozruchu „Wielkiej Wody” konieczna okazała się restrukturyzacja firmy, a także wymiana maszyn i dostosowanie istniejących do niemal dziesięciokrotnie mniejszego wykorzystania niż zakładano pierwotnie. Zmodernizowano pompownię przy ul. Złotoryjskiej, przygotowano też plany modernizacji oczyszczalni ścieków, zrealizowane w 2001 r. Od 1992 r. przenoszono stopniowo bazę firmy z ul. Ścinawskiej oraz obiektów tymczasowych na obiekty „Wielkiej Wody”, co ostatecznie zakończono w roku 2000.

</doc>
<doc id="1299074" url="https://pl.wikipedia.org/wiki?curid=1299074" title="Mk 60 Captor">
Mk 60 Captor



</doc>
<doc id="1299076" url="https://pl.wikipedia.org/wiki?curid=1299076" title="Oddział Władysława Kononowicza">
Oddział Władysława Kononowicza

Oddział Władysława Kononowicza – partia powstańcza okresu powstania styczniowego.
Oddział został sformowany na terenie dawnego województwa sandomierskiego, na prawym brzegu Pilicy (między Warką a Magnuszewem). Jego dowódcą był Władysław Kononowicz, były oficer carski.
25 marca 1863 pobił Rosjan pod Chynowem.
Na początku kwietnia 1863 Kononowicz przybył z Puszczy Kozienickiej do lasów iłżeckich na wezwanie Dionizego Czachowskiego jako naczelnika wszystkich sił województwa sandomierskiego. Oddział liczył wówczas 546 żołnierzy.
19 kwietnia rozbił pod Wąchockiem trzykrotnie silniejszą kolumnę rosyjską. 20 kwietnia zdobył na wrogu 180 karabinów. 4 maja rozbił Rosjan pod Magnuszewem, 14 maja stoczył zwycięską potyczkę pod Rozniszewem.
Obozował na niedostępnej kępie rozniszewskiej (obecnie Anielin-Kępa) u ujścia Pilicy pod Rozniszewem, prowadził wypady na Warkę, Nowe Miasto nad Pilicą, Magnuszew, Ryczywół.
Jego zwycięstwo z 14 maja spowodowało wyprawę odwetową 2000 żołnierzy rosyjskich z Warszawy.
Otoczony 2 czerwca 1863 pod Grabowską Wolą rozwiązał oddział, ale sam z eskortą został ujęty i odwieziony do Warki (razem z adiutantami Edmundem Nałęcz-Sadowskim i F. Łabędzkim). 4 czerwca 1863 wraz z nimi został rozstrzelany na wareckich błoniach.

</doc>
<doc id="1299077" url="https://pl.wikipedia.org/wiki?curid=1299077" title="Oddział Faustyna Grylińskiego">
Oddział Faustyna Grylińskiego

Oddział Władysława Kononowicza – partia powstańcza okresu powstania styczniowego.
Oddział został sformowany na terenie dawnego województwa sandomierskiego. Jego dowódcą był mjr Faustyn Gryliński.
Na początku kwietnia 1863 Gryliński przybył wraz z oddziałem do lasów iłżeckich na wezwanie Dionizego Czachowskiego jako naczelnika wszystkich sił województwa sandomierskiego. Oddział liczył wówczas 240 strzelców, 150 kosynierów i 60 koni jazdy.
18 kwietnia 1863 na słabo zabezpieczony obóz Grylińskiego pod Brodami uderzyła kolumna wojsk rosyjskich pod dowództwem mjra Klewcowa i całkowicie go rozgromiła. Sam Gryliński przebywał w tym czasie pod Wąchockiem w odwiedzinach u córki zawiadowcy rządowych hut żelaza. Z jego oddziału zostało jedynie 80 niedobitków.

</doc>
<doc id="1299078" url="https://pl.wikipedia.org/wiki?curid=1299078" title="Oddział Dionizego Czachowskiego">
Oddział Dionizego Czachowskiego

Oddział Dionizego Czachowskiego – partia powstańcza okresu powstania styczniowego.
Oddział został sformowany na terenie dawnego województwa sandomierskiego. Jego dowódcą był Dionizy Czachowski, jednocześnie naczelnik wszystkich sił województwa sandomierskiego, bezpośredni zwierzchnik m.in. Grylińskiego i Kononowicza.
Oddział Czachowskiego przez długi czas obozował w lasów iłżeckich. Powstańcy założyli obóz w ostępach leśnych, do których był utrudniony dostęp.
Powstało zgrupowanie, którego szefem sztabu był kpt. Bohdan, a dowódcami poszczególnych oddziałów: Władysław Eminowicz, Kiciński, mjr Andrzej Łopacki, Rogojski i Dobrogoyski.
W kwietniu 1863 oddział Czachowskiego liczył 389 powstańców, w tym 16 oficerów.
Po stoczeniu zwycięskiej bitwy pod Stefankowem (22 kwietnia 1863) Dionizy Czachowski, wraz z dowódcami poszczególnych oddziałów: Janem Markowskim i Władysławem Eminowiczem, postanowili wobec dużej przewagi zbrojnej wroga swoje zgrupowanie rozdzielić.
24 kwietnia 1863 pod Michałowem niedaleko Wierzbnika rosyjscy dragoni zaatakowali straż tylną oddziału Łopackiego oraz jazdę Tomasza Stamirowskiego, ale Markowski bez trudu odparł ten atak. Po pierwszych wystrzałach Moskali jazda Stamirowskiego uciekła, nie tylko od nieprzyjaciela, ale zrezygnowała z działalności partyzanckiej. Oddział około 46 kawalerzystów wykorzystał sytuację, aby opuścić zgrupowanie.
Dionizy Czachowski objął obóz po Władysławie Kononowiczu, rozwinął tyralierę i pośpieszył na pomoc oddziałowi Łopackiego. Markowski wycofał się do lasu, a Rosjanie w obawie przed zasadzką zrezygnowali z dalszej akcji.
Po przegranej bitwie pod Bobrzą 10 czerwca Czachowski, ścigany cały czas przez Ernrotha z Radomia i Czengierego z Kielc, wycofał się do lasu nieopodal wsi Rataje, gdzie następnego dnia zakopał broń i rozwiązał cały oddział.
20 października Dionizy Czachowski powrócił do powstania na ziemi sandomierskiej wraz z nowym 700-osobowym oddziałem. Ostatnia walka Czachowskiego rozegrała się 6 listopada na polach Jaworu Soleckiego.

</doc>
<doc id="1299081" url="https://pl.wikipedia.org/wiki?curid=1299081" title="Oblężenie Famagusty">
Oblężenie Famagusty

Oblężenie Famagusty – oblężenie, które miało miejsce w czasie wojny Republiki Weneckiej z Imperium Osmańskim o panowanie na Cyprze i trwało od 18 września 1570 roku do 6 sierpnia 1571. Oblężenie zakończyło się zajęciem miasta przez Turków i rzezią jego obrońców i cywilnych mieszkańców. Od zdobycia Famagusty datuje się początek trwających 307 lat rządów tureckich na wyspie.
Przebieg oblężenia.
Mustafa Lala Pasza, dowódca wojsk osmańskich, dysponował wielką flotą i armią liczącą, według niektórych kronikarzy weneckich, nawet 200 000 ludzi. Miał też do dyspozycji ciężkie działa oblężnicze. Garnizon miasta, dowodzony przez Wenecjanina kapitana Marcantonia Bragadina liczył początkowo 5000 ludzi, przy czym w styczniu udało się – przełamując blokadę turecką – przedostać do portu posiłkom w sile około 1000 żołnierzy.
Heroiczna obrona, w czasie której odparto siedem szturmów generalnych (w czasie ostatniego z nich Turcy zdołali wedrzeć się do cytadeli, skąd zostali wyparci przy wielkich stratach z obu stron), skłoniła Mustafę do zaproponowania obrońcom kapitulacji na honorowych warunkach (mieli swobodnie odpłynąć na Kretę).
Rzeź.
Nie wiadomo, czy był to tylko wybieg ze strony tureckiego wodza, czy też po przybyciu weneckich dowódców do obozu tureckiego, gdzie miano negocjować warunki rozejmu i kapitulacji, doszło do jakiegoś nieporozumienia, dość, że zostali oni zamordowani, a sam Bragadino obdarty żywcem ze skóry.
Gdy tureccy zdobywcy wkroczyli do zdobytego miasta i zobaczyli jak nieznaczne siły (w trakcie walk stopniały one do około 2000) opierały im się przez blisko jedenaście miesięcy, wpadli we wściekłość i dokonali rzezi obrońców i mieszkańców Famagusty. Głowy ściętych oficerów weneckich zatknięto na szczytach masztów galer tureckich, a skórę Bragadina wypchano końskim włosiem i zawieziono do Stambułu, co ponoć nie zostało dobrze przyjęte przez sułtana. Selim II miał być wstrząśnięty okrucieństwem swoich żołnierzy.
W roku 1580 skóra obrońcy Famagusty została wykradziona z arsenału w Stambule, przewieziona do Wenecji i złożona w jednym z tamtejszych kościołów.
Rezultaty oblężenia Famagusty.
Podczas oblężenia miasta papież Pius V ogłosił krucjatę dla oswobodzenia Famagusty, czego skutkiem było powstanie Ligi Świętej. W dwa miesiące po upadku miasta flota osmańska została zniszczona w bitwie pod Lepanto, co skutecznie zapobiegło dalszej ekspansji Turcji w środkowym i zachodnim akwenie Morza Śródziemnego.

</doc>
<doc id="1299082" url="https://pl.wikipedia.org/wiki?curid=1299082" title="Oddział Ignacego Dawidowicza">
Oddział Ignacego Dawidowicza

Oddział Ignacego Dawidowicza – partia powstańcza okresu powstania styczniowego.
Oddział został sformowany na terenie dawnego województwa sandomierskiego, w okolicach Suchedniowa. Jego dowódcą był mjr Ignacy Dawidowicz – przed powstaniem majster kuźnic w Suchedniowie, dowódca ataku na Bodzentyn.
Żołnierze Dawidowicza jako "batalion II" pozostawali do dyspozycji Mariana Langiewicza. Walczyli w okolicach Suchedniowa, Parszowa i Wąchocka.

</doc>
<doc id="1299083" url="https://pl.wikipedia.org/wiki?curid=1299083" title="Oddział Bernarda Klimaszewskiego">
Oddział Bernarda Klimaszewskiego

Oddział Bernarda Klimaszewskiego – partia powstańcza okresu powstania styczniowego.
Oddział został sforomowany na terenie dawnego województwa sandomierskiego, w okolicach Suchedniowa. Jego dowódcą był mjr Bernard Klimaszewski – przed powstaniem dyrektor fabryki żelaznej w Suchedniowie, który w styczniową noc wyruszył na Szydłowiec.
Żołnierze Klimaszewskiego jako "batalion I" pozostawali do dyspozycji Mariana Langiewicza. Walczyli w okolicach Suchedniowa, Parszowa i Wąchocka.
Oddział mjr. Klimaszewskiego w Parszowie miał 400 żołnierzy piechoty, z czego kilkudziesięciu było uzbrojonych w broń palną. Reszta to kosynierzy i kilku konnych.
Siły rosyjskie idące od strony Bzina były dowodzone przez gen. Marka – prowadził on 7 rot piechoty, 2 armaty, 2 szwadrony dragonów i sotnię Kozaków. Razem było to około 1800 dobrze uzbrojonych i zaprawionych w walkach żołnierzy.
Klimaszewski rozstawił w Parszowie swoich kilkudziesięciu strzelców po obydwu stronach szosy idącej w kierunku Bzina, kosynierów zaś ukrył za wielkimi piecami. Wysłany podjazd doniósł o nadciągającej szosą rosyjskiej kolumnie. Wówczas spuszczono w Mostkach wodę ze stawu, która tym samym powiększyła staw w Parszowie. Rozebrano również most na drodze prowadzącej do Bzina, zabezpieczając się przed nagłym atakiem wroga.
Rosjanie, przybywszy nad Żarnówkę, zatrzymali się. Kawaleria przeprawiła się wpław, piechota zaś, wydobywszy z rzeki bale i deski, ułożyła prowizoryczny most, po którym wszyscy łącznie z artylerią się przeprawili.
Klimaszewski wyszedł z Parszowa i umieścił wszystkich strzelców w tylnej straży, aby skutecznie mogli odpierać atak Moskali. Po natarciu nieprzyjaciela wycofano się do pobliskiego lasu. Droga dla Rosjan w kierunku Wąchocka była już wolna.
Mjr Klimaszewski postanowił rozwiązać oddział i złożyć broń. Powstańcy, ze względów bezpieczeństwa, rozchodzili się zazwyczaj kilkuosobowymi grupkami.

</doc>
<doc id="1299084" url="https://pl.wikipedia.org/wiki?curid=1299084" title="Wieniec śmierci">
Wieniec śmierci

Wieniec śmierci (łac. "corona mortis") – jest to zmienność tętnicza w obrębie tętnicy zasłonowej ("arteria obturatoria") oraz tętnicy nabrzusznej dolnej ("arteria epigastrica inferior"). Przecięcie wieńca śmierci powoduje bardzo trudny do zatrzymania krwotok. Właśnie dlatego ta zmienność została w ten sposób nazwana przez chirurgów.
Opis.
Literatura zagraniczna przedstawia to jako zespolenie tętnicze pomiędzy tętnicą biodrową wewnętrzną ("arteria iliaca interna"), a tętnicą biodrową zewnętrzną ("arteria iliaca externa"). Dokładniej odnoga boczna gałęzi łonowej ("ramus pubicus") tętnicy zasłonowej ("arteria obturatoria"), odchodzącej od tętnicy biodrowej wewnętrznej łączy się z gałęzią zasłonową ("ramus obturatorius"), gałęzi łonowej ("ramus pubicus") tętnicy nabrzusznej dolnej, ("arteria epigastrica inferior") odchodzącej od tętnicy biodrowej zewnętrznej.
Lokalizacja.
To zespolenie znajduje się za gałęzią górną kości łonowej, w odległości 40-96 mm od spojenia łonowego.
Występowanie.
Ta zmienność występuje u Europejczyków w 28,2% przypadków.

</doc>
<doc id="1299086" url="https://pl.wikipedia.org/wiki?curid=1299086" title="Corona mortis">
Corona mortis



</doc>
<doc id="1299088" url="https://pl.wikipedia.org/wiki?curid=1299088" title="Torpeda Mk 48">
Torpeda Mk 48



</doc>
<doc id="1299089" url="https://pl.wikipedia.org/wiki?curid=1299089" title="Halowe Mistrzostwa Polski Seniorów w Lekkoatletyce 1993">
Halowe Mistrzostwa Polski Seniorów w Lekkoatletyce 1993

34. Halowe Mistrzostwa Polski Seniorów w Lekkoatletyce – zawody sportowe, które rozegrano 20 i 21 lutego 1993 w Spale, w hali Ośrodka Przygotowań Olimpijskich.
Podczas zawodów ustanowiono cztery halowe rekordy Polski. Marek Zalewski uzyskał w biegu na 200 metrów czas 21,13 s, Robert Korzeniowski w chodzie na 5000 metrów 18:32,09, Urszula Włodarczyk uzyskała w trójskoku wynik 13,34 m, a Katarzyna Radtke w chodzie na 3000 metrów czas 12:33,21.

</doc>
<doc id="1299090" url="https://pl.wikipedia.org/wiki?curid=1299090" title="Hierochloë australis">
Hierochloë australis



</doc>
<doc id="1299091" url="https://pl.wikipedia.org/wiki?curid=1299091" title="Hierochloë odorata">
Hierochloë odorata



</doc>
<doc id="1299095" url="https://pl.wikipedia.org/wiki?curid=1299095" title="Metoda punktowo-symboliczna XO">
Metoda punktowo-symboliczna XO

Metoda punktowo-symboliczna (kółko i krzyżyk, metoda książkowa) – prosta metoda przedstawiania zmian cen, pozwalająca na zidentyfikowanie formacji i trendów. Wykresy są łatwe do narysowania i nie posiadają skali czasu. Przy budowie wykresów wykorzystywane są jedynie ruchy kursów papierów wartościowych – wielkość obrotów nie jest brana pod uwagę. Wykresy rejestrują tylko walkę podaży z popytem. W metodzie tej wykorzystywane są dwie litery alfabetu: X i O. X przedstawia popyt, O przedstawia podaż. Wykres tworzy się wyłącznie za pomocą pionowych kolumn X lub O. Jeśli cena rośnie – rysujemy X, jeśli cena maleje – dodajemy kolejny znak O. Kluczem do tej metody jest zasada przechodzenia z jednej kolumny do drugiej. Można stosować jedno lub trzykratkowe odwrócenie zwane również paczką. Ruchy w górę i w dół, z jednej kolumny do drugiej, powodują tworzenie się wykresu. W zależności od wielkości paczki i liczby paczek tworzących odwrócenie, wykres punktowo-symboliczny może przedstawiać zarówno przebieg notowań z jednej sesji, jak i z kilku miesięcy.
Podstawowym i najważniejszym wskaźnikiem stosowanym w analizie technicznej metodą punktowo-symboliczną jest procentowy wskaźnik hossy giełdy warszawskiej. Podstawową zaletą tego wskaźnika jest to, że pokazuje kiedy dokonać sprzedaży na rynku wzrostowym, a kiedy kupować w przypadku rynku spadkowego.
W oparciu o metodę punktowo-symboliczną powstała opracowana przez polskiego ekonomistę Michała Stasiaka reprezentacja binarno-czasowa, wykorzystywana w metodach predykcyjnych kursów instrumentów finansowych jako alternatywa świec japońskich.
Historia.
Pod koniec XIX wieku ten rodzaj wykresów nazywany był metodą książkową, tak zresztą Charles Dow określił ten rodzaj wykresów w artykule wydanym na łamach „"The Wall Street Journal"” 20 lipca 1901. Sam jednak początek stosowania takiego zapisu wykresów sięga roku 1886. Przez kolejne lata metoda ta była nazywana metodą symboliczną. Określenie metoda punktowo-symboliczna pochodzi z książki Victora de Villiersa wydanej w 1933 „"The Point and" "Figure Method of Anticipaiting Stock Price Movements”", od tego też roku stała się to oficjalna nazwa ten metody przedstawiania ruchu cen. Warto dodać, że za najstarszą metodą przedstawiania wykresów uznaje się świece japońskie.
Formacje.
Poniżej są wymienione podstawowe formacje kupna i sprzedaży dla wykresów punktowo-symbolicznych.
Formacje kupna:
Formacje sprzedaży:

</doc>
<doc id="1299096" url="https://pl.wikipedia.org/wiki?curid=1299096" title="Phleum commutatum">
Phleum commutatum



</doc>
<doc id="1299097" url="https://pl.wikipedia.org/wiki?curid=1299097" title="Mistrzostwa Świata w Narciarstwie Alpejskim 1993">
Mistrzostwa Świata w Narciarstwie Alpejskim 1993

32. Mistrzostwa świata w narciarstwie alpejskim odbywały się od 4 do 14 lutego 1993 roku w ośrodku Morioka-Shizukuishi (Japonia). Były to pierwsze mistrzostwa świata rozgrywane w tej miejscowości i drugie w historii tej dyscypliny odbywające się w Japonii (po MŚ 1972). W klasyfikacji medalowej najlepsza okazała się reprezentacja Norwegii, zdobywając łącznie siedem medali, w tym trzy złote, trzy srebrne i jeden brązowy. 

</doc>
<doc id="1299099" url="https://pl.wikipedia.org/wiki?curid=1299099" title="Mistrzostwa Świata w narciarstwie alpejskim 1993">
Mistrzostwa Świata w narciarstwie alpejskim 1993



</doc>
<doc id="1299100" url="https://pl.wikipedia.org/wiki?curid=1299100" title="Vetiveria zizanioides">
Vetiveria zizanioides



</doc>
<doc id="1299104" url="https://pl.wikipedia.org/wiki?curid=1299104" title="Halowe Mistrzostwa Polski Seniorów w Lekkoatletyce 1992">
Halowe Mistrzostwa Polski Seniorów w Lekkoatletyce 1992

33. Halowe Mistrzostwa Polski Seniorów w Lekkoatletyce – zawody sportowe, które rozegrano 15 i 16 lutego 1992 w Spale, w hali Ośrodka Przygotowań Olimpijskich.
Podczas zawodów ustanowiono trzy halowe rekordy Polski. Urszula Włodarczyk uzyskała w trójskoku wynik 13,30 m, a w pięcioboju 4555 punktów, a Beata Kaczmarska w chodzie na 3000 metrów czas 12:51,00.

</doc>
<doc id="1299115" url="https://pl.wikipedia.org/wiki?curid=1299115" title="Poa violacea">
Poa violacea



</doc>
<doc id="1299116" url="https://pl.wikipedia.org/wiki?curid=1299116" title="Bellardiochloa violacea">
Bellardiochloa violacea



</doc>
<doc id="1299119" url="https://pl.wikipedia.org/wiki?curid=1299119" title="Poa glauca">
Poa glauca



</doc>
<doc id="1299120" url="https://pl.wikipedia.org/wiki?curid=1299120" title="Poa nobilis">
Poa nobilis



</doc>
<doc id="1299125" url="https://pl.wikipedia.org/wiki?curid=1299125" title="Mistrzostwa Świata w Narciarstwie Alpejskim 1996">
Mistrzostwa Świata w Narciarstwie Alpejskim 1996

33. Mistrzostwa świata w narciarstwie alpejskim odbywały się od 12 do 25 lutego 1996 w Sierra Nevada (Hiszpania). Były to pierwsze w historii mistrzostwa świata w tej dyscyplinie odbywające się w Hiszpanii. W klasyfikacji medalowej najlepsza okazała się reprezentacja Włoch, zdobywając łącznie pięć medali, w tym cztery złote i jeden srebrny. 

</doc>
<doc id="1299126" url="https://pl.wikipedia.org/wiki?curid=1299126" title="Mistrzostwa Świata w narciarstwie alpejskim 1996">
Mistrzostwa Świata w narciarstwie alpejskim 1996



</doc>
<doc id="1299129" url="https://pl.wikipedia.org/wiki?curid=1299129" title="Knowth">
Knowth

Knowth () – stanowisko archeologiczne we wschodniej Irlandii, należące do kompleksu "Brú na Bóinne". Odkryto tu ślady bytności człowieka od czasów prehistorycznych po średniowiecze. 
Według przeprowadzonych badań radiowęglowych, stanowisko Knowth 8 (BM-1076) zostało wydatowane na 4852±71 BP (3780–3380 p.n.e. – data skalibrowana), a stanowisko Knowth 16 (BM-1078) na 4399±67 BP (3330–2790 p.n.e. – data skalibrowana).
Najstarszymi znaleziskami są neolityczne grobowce galeriowe z III tysiąclecia p.n.e. Są one prawdopodobnie wytworem tej samej kultury, co grobowce w sąsiednim Newgrange, chociaż są od nich starsze o ok. 500 lat. Wokół głównego kopca grobowego w Knowth usytuowanych jest 17 mniejszych kopców. Główny kopiec mieści w sobie dwa grobowce, usytuowane ze wschodu na zachód. Podobnie jak w Newgrange, główna komora ma kształt krzyża, a sklepienie podparte jest na wspornikach. 
W końcu II tysiąclecia p.n.e. Knowth było zamieszkane przez ludność kultury pucharów lejkowatych, która pozostawiła po sobie naczynia chowane wraz ze zmarłymi. 
Od początku naszej ery wyraźne stają się wpływy celtyckie, w tym chrześcijańskie (od VIII do XII wieku). Na przełomie XII i XIII stulecia mieszkali tu natomiast Normanowie, którzy w neolitycznych kurhanach wydrążali systemy korytarzy.

</doc>
<doc id="1299131" url="https://pl.wikipedia.org/wiki?curid=1299131" title="Góra Grodowa">
Góra Grodowa

Góra Grodowa (395 m n.p.m.) – wzniesienie położone w Górach Świętokrzyskich, na głównym czerwonym szlaku Kuźniaki – Gołoszyce, obok Tumlina (najłatwiejsze dojście od przystanku PKS w Tumlinie (naprzeciw szkoły i kościoła) gruntową drogą w kierunku zachodnim).
Grodzisko.
Ponad tysiąc lat temu stanowiła święte miejsce Słowian. Badania z 1986 roku podczas których stwierdzono brak warstwy kulturowej oraz zabytków z okresu średniowiecza na kulminacji oraz interpretacja wałów poprzez analogie do Łyśca oraz Ślęży, skłonił badaczy do przyjęcia tezy o funkcjonowaniu w tym miejscu ośrodka kultowego. Wiek pobranej w 1986 r. próbki węgla z gniazda spalenizny w stropowej części wału na podstawie analizy 14C mieści się w przedziale lat 1047-1193. Badania na zboczach Góry odsłoniły pozostałości dwóch chat z paleniskami/ogniskami, których chronologię określono ostatnio na XI i XII oraz XIII w. Z tego względu widzi on obiekt w Tumlinie jako założenie obronne, funkcjonujące na przełomie XI i XII w i zapewne w XII w., któremu towarzyszyła osada podgrodowa na wsch. stoku wzgórza. Choć nie wyklucza on, że starszy wał kamienny, który pierwotnie otaczał miejsce plemiennego ośrodka kultowego z okresu przedpaństwowego, został następnie wykorzystany przy budowie grodu z XI/XII wieku.
Kamieniołom.
Miejsce wydobycia tumlińskiego piaskowca, służącego niegdyś do produkcji m.in. kamieni młyńskich oraz wykładania pieców hutniczych, a obecnie używanego do wyrobu chodników, schodów czy nagrobków. Od 1994 roku wierzchołek Grodowej stanowi rezerwat przyrody "Kamienne Kręgi".

</doc>
<doc id="1299133" url="https://pl.wikipedia.org/wiki?curid=1299133" title="Ernst Eitner">
Ernst Eitner

Ernst Eitner (ur. 30 sierpnia 1867 w Hamburgu, zm. 28 sierpnia 1955 tamże) – niemiecki malarz.
Malował portrety i krajobrazy, szczególnie znane są jego barwne litografie i drzeworyty w stylu zbliżonym do japońskiego.
Wykładał w szkole artystycznej Valeski Röver w Hamburgu, gdzie do jego studentek należała Alma del Banco.

</doc>
<doc id="1299139" url="https://pl.wikipedia.org/wiki?curid=1299139" title="Grobowiec galeriowy">
Grobowiec galeriowy



</doc>
<doc id="1299140" url="https://pl.wikipedia.org/wiki?curid=1299140" title="Kazimierz Coppieters de Tergonde">
Kazimierz Coppieters de Tergonde

Kazimierz Coppieters de Tergonde (ur. 13 lipca 1891 Dobromil lub Huczku, zm. 27 października 1914 w bitwie pod Bohorodczanami) – żołnierz Legionów Polskich.
Życiorys.
Ukończył Akademię Leśną. Po wybuchu I wojny światowej wstąpił do Legionów Polskich. Służył w 3 Pułku Piechoty w składzie II Brygadzie zwanej „Żelazną”. W 1933 prezydent Ignacy Mościcki odznaczył pośmiertnie Kazimierza i jego brata Józefa Coppieters de Tergonde (ur. 1894, zginął tego samego dnia) Krzyżem Niepodległości.
Został pochowany na starym cmentarzu polskim (sprzed I wojny światowej) w Bohorodczanach (obwód iwanofrankowski).

</doc>
<doc id="1299149" url="https://pl.wikipedia.org/wiki?curid=1299149" title="Nokia N810">
Nokia N810

Nokia N810 – tablet internetowy firmy Nokia.

</doc>
<doc id="1299151" url="https://pl.wikipedia.org/wiki?curid=1299151" title="Tadeusz Dulny">
Tadeusz Dulny

Tadeusz Dulny (ur. 8 sierpnia 1914 w Krzczonowicach, zm. 7 sierpnia 1942 w niemieckim obozie koncentracyjnym Dachau) – polski kleryk, błogosławiony Kościoła katolickiego, męczennik z KL Dachau.
Życiorys.
Jedno z ośmiorga dzieci Jana i Antoniny z domu Gruszki, ochrzczony w kościele parafialnym w Ćmielowie 9 sierpnia 1914. Uczył się w gimnazjum im. Chreptowicza w Ostrowcu Świętokrzyskim, gdzie zdał maturę w 1935. W tym samym roku wstąpił do Seminarium Duchownego we Włocławku.
Po wybuchu II wojny światowej został aresztowany 7 listopada 1939 wraz z innymi klerykami i profesorami seminarium. 16 stycznia 1940 został przewieziony z więzienia we Włocławku do miejsca internowania (klasztor w Lądzie), gdzie przebywał do 26 sierpnia 1940, kiedy to trafił do niemieckiego obozu koncentracyjnego Sachsenhausen (KL). Ostatnim etapem jego życia stał się jednak obóz w Dachau, do którego przewieziono go 15 grudnia 1940 roku i zarejestrowano jako numer 22662.
Według relacji naocznych świadków ten młody alumn, w warunkach nieludzkiego traktowania i pracy ponad siły, czerpał siły z modlitwy i zawsze służył pomocą współwięźniom aż do śmierci głodowej, która nastąpiła 7 sierpnia 1942 roku.
Beatyfikował go papież Jan Paweł II w Warszawie 13 czerwca 1999 w grupie 108 polskich męczenników.

</doc>
<doc id="1299164" url="https://pl.wikipedia.org/wiki?curid=1299164" title="RCA Records">
RCA Records

RCA Records (pierwotnie "The Victor Talking Machine Company", a następnie "RCA Victor") – amerykańska wytwórnia płytowa założona w 1901 roku, od 2011 r. będąca oddziałem Sony Music Entertainment (część Sony Corporation of America).
Wraz z Columbia Records i Epic Records należy do głównych wytwórni Sony Music. Wydaje płyty z wieloma rodzajami muzyki, między innymi: pop, rock, hip-hop, muzyka elektroniczna, R&amp;B, blues, jazz i muzyka country. Nazwa pochodzi od inicjałów dawnej firmy matki czyli Radio Corporation of America. Po Columbia Records to najstarsza amerykańska wytwórnia płytowa. Kanadyjski oddział RCA (dawniej Berliner Gramophone Kanada) jest najstarszą częścią Sony w Kanadzie. Była to jedna z dwóch kanadyjskich wytwórni płytowych która przetrwała Wielki Kryzys.
Dla RCA Records nagrywają m.in.: Britney Spears, Shakira, Christina Aguilera, Miley Cyrus, Justin Timberlake, Alicia Keys, Usher, Charlie Wilson, R. Kelly, Enrique Iglesias, Foo Fighters, Kings of Leon, Kesha, Chris Brown, D'Angelo, Pentatonix, Pink, Craig David, Buddy Guy, Walk the Moon, Pitbull, Zayn i Normani.

</doc>
<doc id="1299166" url="https://pl.wikipedia.org/wiki?curid=1299166" title="Środowiskowe Laboratorium Ciężkich Jonów Uniwersytetu Warszawskiego">
Środowiskowe Laboratorium Ciężkich Jonów Uniwersytetu Warszawskiego

Środowiskowe Laboratorium Ciężkich Jonów (ang.: Heavy Ion Laboratory) − jednostka Uniwersytetu Warszawskiego. Ma siedzibę w Kampusie Ochota przy ul. Pasteura 5a.
Laboratorium zostało utworzone w 1994 roku jako wspólny projekt Ministerstwa Edukacji, Polskiej Akademii Nauk oraz Państwowej Agencji Atomistyki.
Cyklotron.
Laboratorium dysponuje cyklotronem ciężkich jonów, rozpędzającym wiązki jonów do energii od 2 do 10 MeV na nukleon.

</doc>
<doc id="1299170" url="https://pl.wikipedia.org/wiki?curid=1299170" title="Poraj (stacja kolejowa)">
Poraj (stacja kolejowa)

Poraj – stacja kolejowa w Poraju, w województwie śląskim, w Polsce. Według klasyfikacji PKP stacja ma kategorię dworca aglomeracyjnego. Znajduje się tu 1 peron.
W roku 2018 stacja obsługiwała 1000–1500 pasażerów na dobę.
Historia.
W latach 1847–1849 przy kolei Żelaznej Warszawsko-Wiedeńskiej zbudowano stację kolejową III klasy, która obejmowała: budynek stacyjny z kasą biletową, poczekalnią i bufetem dla podróżnych, mieszkanie zawiadowcy stacji, nastawnię z warsztatem naprawczym, stację pomp z wieżą ciśnień, magazyny towarów oraz domy mieszkalne dla kolejarzy. W czasie II wojny światowej była to stacja graniczna między Rzeszą a Generalnym Gubernatorstwem. Po wojnie stacja funkcjonowała do 1956 roku. W latach 1985–1987 trwała budowa nowego budynku dworca. 18 lipca 1987 roku nastąpiło jego uroczyste otwarcie.
W latach 2013–2014 przeprowadzono modernizację budynku stacji. Dworzec został przystosowywany do współczesnych standardów obsługi podróżujących. Budynek zyskał nową elewację, zegar (średnica 2 metry), pojawiło się również nowe oświetlenie zewnętrzne. Remont wnętrze dworca skupił się przede wszystkim na poprawie oświetlenia, tablic informacyjnych, pojawiły się nowe ławki, które spełniają teraz funkcję poczekalni. Dworzec w Poraju wpisuje się także w nowoczesne sztandary pod względem obsługi osób niepełnosprawnych, dla których obniżono kasy biletowe, zlikwidowano niepotrzebne bariery architektoniczne oraz wybudowano podjazdy dla pasażerów poruszających się na wózkach inwalidzkich. W posadzce umieszczono ścieżki dla osób niewidomych. W terenach brzy dworcu powstało kilka nowych miejsc parkingowych, stojaki na rowery jak również uporządkowano tereny zielone.

</doc>
<doc id="1299172" url="https://pl.wikipedia.org/wiki?curid=1299172" title="Port lotniczy Norwich">
Port lotniczy Norwich

Port lotniczy Norwich (IATA: NWI, ICAO: EGSH) – międzynarodowy port lotniczy położony 5,2 km na północ od centrum Norwich, w hrabstwie Norfolk, w Anglii.

</doc>
<doc id="1299178" url="https://pl.wikipedia.org/wiki?curid=1299178" title="Gazpromawia">
Gazpromawia

Gazpromawia – rosyjska linia lotnicza z siedzibą w Moskwie, głównym portem przesiadkowym jest port lotniczy Moskwa-Wnukowo.
Flota.
We flocie linii Gazpromawia znajdują się maszyny (stan na 1 marca 2021):

</doc>
<doc id="1299180" url="https://pl.wikipedia.org/wiki?curid=1299180" title="Przebacz">
Przebacz

Przebacz – polski film obyczajowy z 2006 roku.
Zdjęcia plenerowe: Legnica.
Fabuła.
Bohaterem filmu jest 20-letni Stan. Chłopak należy do ulicznego gangu, okrada sklepy, wyrywa torebki. Pod presją grupy rzuca pracę w warsztacie samochodowym, potem pewnej nocy gwałci młodą dziewczynę - Joannę. Podczas ucieczki przed policją w trakcie włamania Stan łamię nogę i trafia do szpitala, w którym pielęgniarka jest Joanna. On ją poznaje, ale ona jego nie.

</doc>
<doc id="1299183" url="https://pl.wikipedia.org/wiki?curid=1299183" title="Jifat">
Jifat

Jifat (hebr. יִפְעַת; ang. "Yifat") - kibuc położony w Samorządzie Regionu Emek Jizre’el, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Jifat jest położony na wysokości od 100 do 160 metrów n.p.m., na północnej granicy intensywnie użytkowanej rolniczo Doliny Jezreel z masywem górskim Hare Nacerat, w Dolnej Galilei, na północy Izraela. Masyw Hare Nacerat ciągnie się na wschód od kibucu, w kierunku do miasta Nazaret. Z wzgórz tych spływa przepływający na północ od kibucu strumień Cvi, natomiast na południu przepływa strumień Jifat. Okoliczny teren łagodnie opada w kierunku południowo-zachodnim. W otoczeniu Jifat znajdują się miasto Migdal ha-Emek, kibuce Sarid, Gewat i Ramat Dawid, moszaw Nahalal, oraz wieś komunalna Timrat.
Jifat jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W 1951 roku doszło do wewnętrznego rozłamu w sąsiednich kibucach Gewat i Ramat David, w wyniku którego część lewicowych mieszkańców odeszła (byli to członkowie partii politycznej Mapai) i następnie w dniu 15 lipca 1954 roku założyła nowy kibuc. Początkowo nazywał się on Ichud ha-Szaron - Gewat (hebr. איחוד השרון - גבת), a następnie zmieniono na obecną, która nawiązuje do biblijnego miasta Jafia. Był to jeden z pierwszych kibuców w kraju, który zdecydował się przyjmować wolontariuszy z Niemiec.
W 2004 roku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia. W 2010 roku rozpoczęto budowę nowego osiedla mieszkaniowego (41 domów i planowane kolejnych 40 domów), które jest położone w południowo-wschodniej części osady.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie, szklarniach i hodowli drobiu. Uprawy polowe koncentrują się na bawełnie. Sady zajmują około 750 hektarów i obejmują awokado i migdałowce. Jest tutaj gaj drzewek oliwnych i winorośli. Jest tu także zakład produkujący maszyny rolnicze. W kibucu znajduje się przychodnia zdrowia, poczta, sklep wielobranżowy, pralnia, stacja benzynowa i warsztat mechaniczny.
Transport.
Z kibucu wyjeżdża się na zachód na drogę nr 73, którą jadąc na zachód dojeżdża się do kibuców Gewat i Ramat Dawid, lub jadąc na południowy wschód dojeżdża się do kibucu Sarid i dalej do skrzyżowania z drogą nr 7255 prowadzącą na północ do miasta Migdal ha-Emek.
Edukacja i kultura.
W kibucu jest przedszkole oraz regionalna szkoła średnia "Ha-Emek Ha-Ma'aravi". Dzieci są także dowożone do szkoły podstawowej w sąsiednim kibucu Sarid. Jest tu także szkoła języka hebrajskiego ("ulpan") dla nowych imigrantów i osób, które rozważają imigrację do Ziemi Izraela. Kibuc posiada własną synagogę i mykwę, oraz ośrodek kultury z biblioteką. Jest tu Muzeum Doliny Jezreel upamiętniające historię osadnictwa żydowskiego w regionie, oraz Muzeum Obory przedstawiające historię rozwoju hodowli bydła. Z obiektów sportowych jest basen pływacki, sala sportowa oraz boiska.

</doc>
<doc id="1299185" url="https://pl.wikipedia.org/wiki?curid=1299185" title="Kefar ha-Choresz">
Kefar ha-Choresz

Kefar ha-Choresz (hebr. כפר החורש; ang. Kefar HaHoresh, lub także Kfar HaHoresh; pol. "Wieś w Zalesionym Regionie" lub "Wieś w Gaju") - kibuc położony w Samorządzie Regionu Emek Jizre’el w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Kefar ha-Choresz jest położony na wysokości od 410 do 430 metrów n.p.m. na szczycie zalesionego wzgórza Givat Jif'a w masywie górskim Hare Nacerat, w Dolnej Galilei na północy Izraela. Masyw Hare Nacerat ciągnie się na wschód od kibucu w kierunku do miasta Nazaret. Teren wznosi się w kierunku północnym w stronę wzgórz Bahran (438 m n.p.m.) i Cameret (470 m n.p.m.), natomiast w kierunku wschodnim stromo opada do miasta Nazaret. W kierunku południowo-zachodnim teren opada do intensywnie użytkowanej rolniczo Doliny Jezreel. W otoczeniu Kefar ha-Choresz znajdują się miasta Nazaret i Migdal ha-Emek, oraz miasteczka Jafa an-Naserije i Ilut. Na zachód od kibucu jest baza wojskowa Ma’alul.
Kefar ha-Choresz jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Badania archeologiczne odkryły w tym rejonie kultowy ośrodek sprzed ponad 9000 lat (neolit)u. Odnaleziono pozostałości 65 osób pochowanych pod olbrzymimi kamieniami nagrobnymi, które zostały wykonane z bloków białego gipsu o wadze około 3 ton. Udekorowanie czaszek zmarłych jest powodem dla którego archeolodzy przypuszczają, że był to ważny ośrodek kultowy w tamtych czasach. W kolejnych wiekach teren pozostawał opuszczony.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku utworzyli formalnie na tym obszarze Mandat Palestyny. Umożliwiło to w kolejnych latach rozwój osadnictwa żydowskiego w Palestynie. Realizując plany osadnictwa w Dolinie Jezreel, Żydowski Fundusz Narodowy wykupił w 1930 roku niewielki obszar górzystego terenu (4 km² ziemi) w pobliżu miasta Nazaret. Niekorzystne położenie w górskiej niedostępnej okolicy, oraz jałowe ziemie, zniechęcały do zakładania w tym miejscu osady rolniczej. Obawiano się jednak, że nieużytkowanie ziemi może doprowadzić do postawienia przez dawnych arabskich mieszkańców żądań jej zwrotu. Z tego powodu podjęto decyzję o utworzeniu stałego osiedla o charakterze rolniczym. Grupa założycielska zawiązała się już kilka lat wcześniej. W jej skład wchodzili członkowie żydowskiej syjonistycznej organizacji młodzieżowej Gordonia. Przeszli oni szkolenie rolnicze w rejonie osady Nes Cijjona, a następnie w 1933 roku przyjechali do Galilei i założyli nowy kibuc. W owym czasie była to jedna z nielicznych żydowskich osad utworzonych w górzystym terenie Galilei. Zdecydowana większość osiedli powstawała na terenach nizinnych, na których było dużo łatwiej rozwijać działalność rolniczą. Była to więc eksperymentalna osada, która dodatkowo znajdowała się w bardzo ważnym strategicznie miejscu, umożliwiającym kontrolowanie wyjazdu z arabskiego miasta Nazaret do Doliny Jezreel. Kibuc był bardzo odizolowany i otoczony ze wszystkich stron przez arabskie wioski. Z tego powodu w 1947 roku wybudowano asfaltową drogę łączącą kibuc z Doliną Jezreel. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Kefar ha-Choresz miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły okoliczne wioski i sparaliżowały żydowską komunikację w regionie. Kibuc Kefar ha-Choresz został odcięty, a jego wszystkich cywilnych mieszkańców ewakuowano. Oblężenie kibucu trwało ponad pół roku. Na samym początku I wojny izraelsko-arabskiej, w lipcu 1948 roku wojska izraelskie przeprowadziły operację „"Dekel"”. W jej trakcie, w nocy z 14 na 15 lipca zajęto sąsiednie wioski arabskie Malul i Al-Mudżajdil, dzięki czemu kibuc Kefar ha-Choresz został odblokowany. Opanowanie tych terenów pozwoliło Izraelczykom uzyskać przewagę strategiczną i 16 lipca zająć miasto Nazaret. Po wojnie kibuc został odbudowany, jednak jego dawni mieszkańcy nie powrócili. W kibucu zamieszkali nowi imigranci pochodzący z Węgier. W latach 90. XX wieku kibuc znalazł się w kryzysie ekonomicznym, co wymusiło na jego mieszkańcach przeprowadzenie w 2000 roku prywatyzacji. Obecnie kibuc przygotowuje się do budowy nowych 100 domów mieszkalnych.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Lokalna gospodarka opiera się na rolnictwie (uprawy polowe kukurydzy, słonecznika, pomidorów i innych), sadownictwie i hodowli drobiu. Przy kibucu działa duża piekarnia "Oranim". Wielu mieszkańców znajduje zatrudnienie poza kibucem, w pobliskich strefach przemysłowych. W kibucu znajduje się ośrodek zdrowia, klinika stomatologiczna, warsztat mechaniczny oraz sklep wielobranżowy.
Transport.
Z kibucu wyjeżdża się lokalną drogą w kierunku południowo-zachodnim. Dojeżdża się nią do strefy przemysłowej przy mieście Migdal ha-Emek i skrzyżowania z drogą nr 75 (Hajfa-Nazaret), którą jadąc na wschód dojeżdża się do miasteczka Jafa an-Naserije i Nazaretu, lub jadąc na zachód dojeżdża się do wioski komunalnej Timrat.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Sarid lub szkoły średniej w kibucu Jifat. W kibucu znajduje się ośrodek kultury i biblioteka. Z obiektów sportowych jest basen kąpielowy, sala sportowa z siłownią oraz boisko. Z kibucu nadaje arabskojęzyczna rozgłośnia radiowa "Radio A-Szams".
Turystyka.
Położone na zachód od kibucu zalesione wzgórza są popularnym terenem pieszych i rowerowych wycieczek. W miejscu zwanym Arab el-Isat organizowane są wakacyjne obozy młodzieżowe, o charakterze rekreacyjno-edukacyjnym.

</doc>
<doc id="1299188" url="https://pl.wikipedia.org/wiki?curid=1299188" title="Mizra">
Mizra

Mizra (hebr. מזרע; ang. Mizra; dosłownie Ziarno) – kibuc położony w Samorządzie Regionu Emek Jizre’el, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc położony jest na wysokości 103 m n.p.m. w północno-wschodniej części intensywnie użytkowanej rolniczo Doliny Jezreel w Dolnej Galilei, na północy Izraela. W odległości 2 km na północ od osady wznoszą się stoki masywu górskiego Hare Nacerat, który ciągnie się na północny wschód w kierunku do miasta Nazaret. Ze zboczy spływa strumień Mizra, przepływający na północny zachód od kibucu. Na wschód i południe od kibucu przepływa strumień Adaszim. W odległości 4 km na południowym wschodzie znajduje się masyw góry Giwat ha-More (515 m n.p.m.). W jego otoczeniu znajduje się miasta Afula, Migdal ha-Emek i Nazaret, miasteczko Jafa an-Naserije, kibuce Sarid i Ginnegar, moszawy Ha-Jogew, Kefar Baruch, Tel Adaszim i Kefar Gidon.
Mizra jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego.
Grupa założycielska powstała w 1922 roku w Hajfie. W jej skład weszło szesnastu imigrantów z Rosji i Niemiec. W grudniu 1923 roku przyjechali oni do Emek Jizre’el i założyli kibuc Mizra. W początkowym okresie cierpiała ona na niedobór wody, którą dostarczano z pobliskiego moszawu Balfurja. W latach 30. XX wieku dołączyli do nich członkowie młodzieżowej organizacji Ha-Szomer Ha-Cair z Galicji (w ówczesnej Polsce) oraz uciekinierzy z III Rzeszy. W latach 40. XX wieku osada była jedną z baz kompanii szturmowych Palmach. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Mizra miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel, stwarzając warunki do dalszego rozwoju tutejszych osiedli. W 1947 roku kibuc Mizra został podłączony do sieci wodociągowej. Bardzo szybko stał się on wiodącym w kraju ośrodkiem rozwoju upraw rolnych i hodowli bydła mlecznego. W 1957 roku funkcjonowała tutaj duża rzeźnia. W latach 90. XX wieku kibuc znalazł się w kryzysie ekonomicznym, co wymusiło na jego mieszkańcach przeprowadzenie częściowej prywatyzacji.
Nazwa.
Nazwa kibucu jest tłumaczona na język polski jako "ziarno" lub "nasienie". Wywodzi się ona od pobliskiego strumienia o tej samej nazwie – Mizra. Historyczne pochodzenie tej nazwy nie jest znane.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie i hodowli zwierząt. Uprawy obejmują pszenicę, kukurydzę, bawełnę i cytrusy. Od 1957 roku kibuc był jedynym w Izraelu hodowcą świń i producentem wieprzowiny. Firma "Taamal" specjalizuje się w produkcji hydraulicznych urządzeń i narzędzi ciśnieniowych. W kibucu jest przychodnia zdrowia z gabinetem stomatologicznym, centrum handlowe, pralnia, stacja benzynowa, stolarnia, warsztat elektryczny i warsztat mechaniczny.
Transport.
Z kibucu wyjeżdża się na wschód na drogę nr 71, którą jadąc na południe dojeżdża się do moszawów Kefar Gidon i Balfurja oraz dalej do miasta Afula, lub jadąc na północ dojeżdża się do moszawu Tel Adaszim i skrzyżowania z drogą nr 73 prowadzącą na zachód do kibucu Ginnegar.
Polityka.
Na północny wschód od kibucu znajduje się siedziba władz administracyjnych Samorządu Regionu Emek Jizre’el.
Edukacja i kultura i.
Kibuc utrzymuje przedszkole. W północnej części osady znajduje się kompleks szkolny "Amakim Tavor". W 1965 roku na wschód od kibucu wybudowano kompleks szkolny Kolegium Akademickiego Doliny Jezreel. W tutejszym kampusie studiuje 3,5 tys. studentów. W kibucu znajduje się ośrodek kultury z biblioteką, basen kąpielowy, sala sportowa oraz boisko do piłki nożnej. Jest tu także muzeum "Małe Mizra" ukazujące historię osadnictwa żydowskiego w Dolinie Jezreel.
Turystyka.
Lokalna turystyka koncentruje się wokół miejscowego hotelu "Nof Tavor". Natomiast w pewnej odległości na południe od kibucu jest położony rezerwat przyrody Balfurja, który chroni pozostałości naturalnych bagien Emek Jizre’el.

</doc>
<doc id="1299190" url="https://pl.wikipedia.org/wiki?curid=1299190" title="Dolina Długa">
Dolina Długa

Dolina Długa – dolina będąca bocznym, zachodnim odgałęzieniem Doliny Chochołowskiej w Tatrach Zachodnich. Nazwa doliny pochodzi od Długiej Polany. Rejon doliny zbudowany jest ze skał osadowych z okresu dolnej jury. Jej wylot znajduje się na wprost polany Huciska, po drugiej stronie Chochołowskiego Potoku, sama zaś kręta dolina ciągnie się aż pod Furkaskę (1491 m), Przełęcz pod Furkaską i Parzątczak (1486 m) w granicznym polsko-słowackim grzbiecie zbiegającym od Bobrowca na północ. Od sąsiedniej na północ Doliny Krytej oddzielona jest niewysokim, lesistym grzbietem Pośrednie. Od północnej strony, spod Jaworzyńskiego Przysłopu opada do doliny żleb Wielki Ciemniak. Dnem doliny spływa okresowy potok.
Znajdująca się w paśmie reglowym Dolina Długa jest zalesiona. U jej wylotu znajduje się niewielka Długa Polana, niewidoczna z drogi prowadzącej Doliną Chochołowską. Wysoko, na grzbiecie oddzielającym Dolinę Długą od doliny Głębowiec znajdują się jeszcze dwie polany: Przysłop pod Furkaską i polana Jaworzyna pod Furkaską. Wszystkie te polany należały dawniej do Hali Jaworzyna pod Furkaską, nazywanej także Halą Jaworzyna.
Ciekawa flora. M.in. stwierdzono tutaj występowanie takich rzadkich w polskich Karpatach roślin, jak: przewiercień długolistny, szczwoligorz tatarski, ostrożeń głowacz, zarzyczka górska.
Znajdująca się na obszarze Tatrzańskiego Parku Narodowego Dolina Długa jest własnością Wspólnoty Leśnej Uprawnionych Ośmiu Wsi i jest wyłączona z ruchu turystycznego.

</doc>
<doc id="1299191" url="https://pl.wikipedia.org/wiki?curid=1299191" title="Nadzieja (film)">
Nadzieja (film)

Nadzieja – polsko-niemiecki dramat kryminalny z 2007 roku w reżyserii Stanisława Muchy. 
Zdjęcia do filmu ruszyły 25 kwietnia 2006 roku. Realizowano je w następujących plenerach: Warszawa (m.in. Filharmonia Narodowa, Areszt Śledczy w Warszawie-Służewcu, zakład karny w Białołęce), Kolonia, Hel, Goźlin Górny oraz kościoł w Mariańskim Porzeczu.
Opis fabuły.
Głównym bohaterem jest Franciszek Ratay, który pewnego dnia jest świadkiem kradzieży z kościoła obrazu „Anioł ze skrzypcami”. Całe zajście nagrywa amatorską kamerą. Złodziejem okazuje się Benedykt Weber, właściciel galerii i znawca sztuki. Franciszek przychodzi do jego galerii, po czym szantażuje go grożąc, iż przekaże policji nagranie, jeśli obraz w ciągu trzech dni wróci na miejsce.
Obsada.
i inni.

</doc>
<doc id="1299193" url="https://pl.wikipedia.org/wiki?curid=1299193" title="Merchawja (kibuc)">
Merchawja (kibuc)

Merchawja (hebr. מרחביה; ang. Merhavya Qibbuz, lub także Merhavia; pol. "Wywieść na wolność") – kibuc położony w Samorządzie Regionu Emek Jizre’el w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Merchawja jest położony na wysokości od 55 do 80 metrów n.p.m. we wschodniej części intensywnie użytkowanej rolniczo Doliny Jezreel, w Dolnej Galilei na północy Izraela. Dolina ta przechodzi dalej w kierunku południowo-wschodnim w Dolinę Charod. Na północny wschód od osady teren wznosi się w masyw góry Giwat ha-More (515 m n.p.m.). Z jej zboczy spływają strumienie, z których największym jest Merchawja. Przepływa on na wschód od kibucu i łączy się na południowym wschodzie ze strumieniem Jezreel. W otoczeniu Merchawji znajduje się miasto Afula, kibuc Jizre’el, moszawy Merchawja, Awital, Addirim i Dewora.
Merchawja jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W przeszłości miejsce to było nazywane El-Fuleh ("Ziarna"), i jest utożsamiane z miejscem wspomnianym pod nazwą „"alfa"” w liście faraona Totmesa III (XV wiek p.n.e.).
W 1099 roku cały ten rejon wszedł w skład Królestwa Jerozolimskiego. Krzyżowcy wznieśli tutaj zamek obronny znany jako "la Feve" lub "Castrum Fabe". Zamek został zdobyty i zniszczony w 1187 roku przez muzułmańskie wojska Saladyna. Według historyków, przy zamku istniała wówczas wioska al-Fula, która jest wspominana pod koniec XVI wieku. W 1517 roku cała Palestyna przeszła pod panowanie osmańskie. W 1799 roku w rejonie tym francuskie wojska stoczyły z Turkami bitwę pod Górą Tabor. W 1838 roku protestancki podróżnik i biblista Edward Robinson opisał wioskę al-Fula jako „"opuszczoną"”. W 1859 roku angielski konsul Rogers napisał, że wioska posiadała 64 mieszkańców. W 1875 roku odwiedził ją francuski podróżnik Victor Guérin. W 1882 roku stowarzyszenie "Palestine Exploration Fund." opisało al-Fulę jako „"małą wieś z kilkoma kamiennymi domami pośrodku. Stoi na wzniesieniu i jest otoczona polem kukurydzy, a na północy ma bagniste ziemie. Woda jest doprowadzona z odwiertów na zachód od wioski. Wokół miejsca są zachowane pozostałości starożytnego zamku krzyżowców"”.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. To właśnie wtedy, Franz Oppenheimer nabył 300 hektarów ziemi w centralnej części doliny. W 1911 roku powstała tutaj spółdzielnia Merchawja. Było to eksperymentalne gospodarstwo rolne, w którym członkowie organizacji syjonistycznych uczyli się podstaw rolnictwa. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego. Spółdzielnia Merchawja przechodziła jednak poważne trudności gospodarcze, a jej mieszkańcy cierpieli od chorób. Z tego powodu w 1921 roku rozwiązano spółdzielnię, a w gospodarstwie zamieszkała grupa osadników. W 1922 roku nastąpiło formalne utworzenie moszawu Merchawja. W 1929 roku do osady przyjechała grupa młodzieży z organizacji syjonistycznej Ha-Szomer Ha-Cair. Byli to nowi imigranci pochodzący z Galicji (z Polski). Przeszli oni wstępne szkolenie rolnicze w rejonie Hajfy, i w 1929 roku założyli nowy kibuc Merchawja. Pierwsze lata były niezwykle trudne, gdyż brakowało wody do upraw rolniczych. Wprowadzenie mechanizacji rolnictwa, nowych odmian roślin, wybudowanie obory i mleczarni, w znacznym stopniu poprawiło sytuację gospodarczą kibucu. W latach 1939–1940 usunięto pozostałości ruin dawnego kościoła, który znajdował się około 200 metrów od zamku krzyżowców. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Merchawja miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel, stwarzając warunki do dalszego rozwoju tutejszych osiedli. Po wojnie kibuc Merchawja przyjął grupę młodzieży ocalałej z Holocaustu w Europie. W 1960 roku w kibucu powstała fabryka "Plassim", która produkowała rury z tworzyw sztucznych. Była to pierwsza taka fabryka w kraju. Rozwijano tutaj technologie nawadniania sadów i pól uprawnych, oraz doskonalono rozwiązania sieci kanalizacyjnych. Fabryka była głównym miejscem zatrudnienia i utrzymania mieszkańców osady. W latach 90. XX wieku kibuc znalazł się w kryzysie ekonomicznym, co wymusiło na jego mieszkańcach przeprowadzenie w częściowej prywatyzacji. Na początku XXI wieku wybudowano nowe osiedle mieszkaniowe, które jest położone w północno-zachodniej części osady.
Nazwa.
Nazwa kibucu wywodzi się z Biblii i w sensie metaforycznym odnosi się do doświadczeń Żydów przybywających do Ziemi Izraela. Pragnęli oni uwolnienia od prześladowań i cierpień, a szukali miejsca bezpiecznego zamieszkania.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie i hodowli drobiu oraz bydła mlecznego. Najważniejszym przedsiębiorstwem jest fabryka rur z tworzyw sztucznych "Plassim". W kibucu jest przychodnia zdrowia z gabinetem stomatologicznym, sklep wielobranżowy i warsztat mechaniczny.
Transport.
Z kibucu wyjeżdża się na północ na drogę nr 7155, którą jadąc na wschód dojeżdża się do moszawu Merchawja, lub jadąc na zachód dojeżdża się do drogi nr 71 i dalej do miasta Afula.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu Mizra. W kibucu jest ośrodek kultury z biblioteką, basen kąpielowy, sala sportowa oraz boisko.
Turystyka.
W północnej części kibucu zachowano historyczne miejsce dawnej spółdzielni Merchawja, z dużym dziedzińcem i odrestaurowanymi budynkami. Tutejsza wieża ciśnieniowa była pierwszą betonową wieżą w kraju. Ze szczytu wieży widokowej roztacza się panorama na całą okolicę. Zachowane są także pozostałości zamku krzyżowców i jego fosy.

</doc>
<doc id="1299196" url="https://pl.wikipedia.org/wiki?curid=1299196" title="Maromokotro">
Maromokotro

Maromokotro – wygasły wulkan w północnej części Madagaskaru, w masywie Tsaratanana. Sięga na 2876 m n.p.m., jest najwyższym szczytem na Madagaskarze. Na zachodnich stokach znajduje się rezerwat przyrody. Pierwszymi zdobywcami szczytu byli Francuzi w 1936 roku.

</doc>
<doc id="1299198" url="https://pl.wikipedia.org/wiki?curid=1299198" title="Ramat Dawid">
Ramat Dawid

Ramat Dawid (hebr. רמת דוד; ang. Ramat David; pol. "Wyżyna Dawida") – kibuc położony w Samorządzie Regionu Emek Jizre’el, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości 86 metrów n.p.m., w północnej części intensywnie użytkowanej rolniczo Doliny Jezreel, na zachód od masywu górskiego Hare Nacerat, w Dolnej Galilei, na północy Izraela. Masyw Hare Nacerat ciągnie się na wschód od kibucu w kierunku do miasta Nazaret. Ze wzgórz spływa przepływający na wschód od kibucu strumień Cvi, natomiast na zachodzie przepływa strumień Nahalal. Okoliczny teren łagodnie opada w kierunku południowo-zachodnim. W otoczeniu Ramat Dawid znajdują się kibuc Gewat, moszawy Kefar Jehoszua, Nahalal i Kefar Baruch, oraz wioska komunalna Timrat. Na południowy zachód od kibucu znajduje się baza lotnicza Ramat Dawid.
Ramat Dawid jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego. Tutejszy teren wykupiono w 1921 roku, jednak arabscy mieszkańcy nie chcieli opuścić swoich domów w Bustan Ain Bida, co wymusiło podjęcie długotrwałych negocjacji.
Grupa założycielska powstała w 1920 roku i składała się z żydowskich imigrantów z Rosji, Rumunii i Polski. Przez pierwsze lata zdobywali oni doświadczenie i uczyli się pracy rolniczej. Następnie przyjechali do Emek Jizre’el i zamieszkali w moszawie Nahalal. W jego sąsiedztwie w 1926 roku założono nowy kibuc, który początkowo nazywał się Ajanot (hebr. עינות). Po arabskich zamieszkach w 1929 roku uznano, że bagnisty środek doliny jest nieodpowiedni, gdyż zupełnie otwarty teren utrudniał obronę osiedla. Z tego powodu kibuc przeniesiono bardziej na północ, do jego obecnej lokalizacji. Kibuc powstał na miejscu opuszczonego sadu owocowego, który był nawadniany trzema naturalnymi źródłami. W tym samym czasie, grupa brytyjskich Żydów zaangażowała się w finansowanie nowo powstających osiedli żydowskich. Wiązało się to z zamieszkaniem w kibucu nowej grupy imigrantów z Wielkiej Brytanii. Nie zdołali oni zasymilować się z wcześniejszymi mieszkańcami, w wyniku czego przez długie lata utrzymywały się różnice zdań, co było powodem licznych konfliktów. Podczas II wojny światowej na południe od kibucu Brytyjczycy wybudowali bazę lotniczą RAF Ramat Dawid. Do końca wojny służyło ono jako lotnisko operacyjne. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Ajanot miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel. W dniu 26 maja 1948 roku izraelscy żołnierze przejęli kontrolę nad dawną brytyjską bazą lotniczą Ramat Dawid.
W 1951 roku doszło do ideologicznego rozłamu wewnątrz kibucu, w wyniku czego część mieszkańców wyprowadziła się i założyła odrębny kibuc Jifat. W 1955 roku zmieniono nazwę kibucu Ajanot na Ramat Dawid. W 2003 roku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Nazwa.
W 1955 roku kibuc otrzymał swoją obecną nazwę Ramat Dawid, która oddaje cześć byłemu brytyjskiemu premierowi Dawidowi Lloyd George, za którego kadencji w 1917 roku uchwalono deklarację Balfoura.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Lokalna gospodarka opiera się na rolnictwie, sadownictwie i hodowli bydła mlecznego. Jest tu także zakład "Ramat David Metal Works" produkujący specjalistyczne nadwozia dla ciężarówek oraz kontenery. W kibucu jest przychodnia zdrowia, sklep wielobranżowy oraz warsztat mechaniczny.
Transport.
Z kibucu wyjeżdża się na północ na drogę nr 73, którą jadąc na wschód dojeżdża się do kibuców Gewat i Jifat, lub jadąc na północ dojeżdża się do moszawu Nahalal i dalej do skrzyżowania z drogą nr 75. Lokalna droga prowadzi na południowy zachód do głównej bramy wjazdowej na teren bazy lotniczej Ramat David.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Sarid lub szkoły średniej w kibucu Jifat. W kibucu znajduje się ośrodek kultury z biblioteką, basen kąpielowy, sala sportowa, boisko do piłki nożnej oraz korty tenisowe.
Turystyka.
Wykorzystanie okolicznych terenów do celów turystycznych jest mocno ograniczone przez sąsiedztwo dużej bazy wojskowej. Po stronie południowo-zachodniej kibucu można odwiedzić niewielki sad z zachowanymi starymi pompami wody (są sprawne i działają). W sadzie rosną drzewa i krzewy owocowe - maliny, gruszki i figi. Na wzgórzu można zobaczyć stare brytyjskie stanowiska przeciwlotnicze z czasów II wojny światowej.

</doc>
<doc id="1299199" url="https://pl.wikipedia.org/wiki?curid=1299199" title="Królestwo (film 2007)">
Królestwo (film 2007)

Królestwo (ang. "The Kingdom") – amerykańsko-niemiecki film sensacyjny z 2007 roku.
Fabuła.
Osiedle, na terenie stolicy Arabii Saudyjskiej, zamieszkane przez europejskich pracowników kompanii naftowej oraz ich rodziny, staje się celem brutalnego ataku terrorystycznego przy użyciu zamachowców-samobójców. W efekcie tego, ginie ponad 100 osób i rannych zostaje około 200 kolejnych osób. Wśród ofiar znajduje się amerykański agent FBI, Fran.
Do Arabii Saudyjskiej przybywa zespół agentów - Ronald Fluery, Grant Sykes, Janet Mayes oraz Adam Leavitt - których zadaniem jest odnalezienie organizatorów zamachu i powstrzymanie ich przed kolejnymi tego typu działaniami. Na miejscu muszą współpracować z lokalnymi służbami, które okazują im niechęć, Saudyjczycy traktują bowiem sprawę, jako własną - wewnętrzną. Ponadto muszą się zmagać problemami natury dyplomatycznej.
W trakcie śledztwa pomocną dłoń do agentów FBI wyciąga pułkowników Al Ghazi.
Na koniec dochodzenia ma miejsce krwawa konfrontacja pomiędzy terrorystami, Amerykanami i przedstawicielami lokalnych władz.
Nagrody i nominacje.
Amerykańska Gildia Aktorów Filmowych 2008

</doc>
<doc id="1299200" url="https://pl.wikipedia.org/wiki?curid=1299200" title="Sarid">
Sarid

Sarid (hebr. שריד; ang. Sarid) – kibuc położony w Samorządzie Regionu Emek Jizre’el, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Sarid jest położony na wysokości od 90 do 140 m n.p.m., w północnej części intensywnie użytkowanej rolniczo Doliny Jezreel, u podnóża południowych stoków masywu górskiego Hare Nacerat, w Dolnej Galilei, na północy Izraela. Masyw Hare Nacerat ciągnie się na wschód w kierunku do miasta Nazaret. Z tych wzgórz spływa przepływający na północny zachód od kibucu strumień Jifat, na zachodzie przepływa strumień Cvi, a na południowym wschodzie strumień Mizra. Okoliczny teren łagodnie opada w kierunku południowo-zachodnim. W jego otoczeniu znajdują się miasta Migdal ha-Emek i Afula, kibuce Ginnegar, Mizra, Gewat i Jifat, moszawy Kfar Gidon, Balfurja, Ha-Jogew i Kefar Baruch. Na zachód od kibucu znajduje się baza lotnicza Ramat Dawid, a na południu jest port lotniczy Megiddo i baza wojskowa Amos.
Sarid jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego. Tutejszy teren w 1926 roku wykupił od arabskich właścicieli Żydowski Fundusz Narodowy.
Grupa założycielska powstała na początku lat 20. XX wieku. W jej skład wchodzili w większości imigranci z Litwy. Później dołączyli do nich imigranci z ZSRR, Czechosłowacji, Polski i Niemiec. W 1925 roku przyjechali do kibucu Ginnegar, gdzie przeszli szkolenie i zdobywali pierwsze doświadczenie w rolnictwie. Na wiosnę 1926 roku utworzyli oni własny kibuc Sarid. Początkowo otrzymali od Żydowskiego Funduszu Narodowego 2500 hektarów ziemi. W 1930 roku, na 80. urodziny czechosłowackiego prezydenta Tomáša Masaryka, w otoczeniu kibucu zasadzono 13 tys. drzew. W latach 30. i 40. XX wieku kibuc służył jako baza żydowskich sił Hagany i Palmach. Podczas II wojny światowej na zachód od kibucu Brytyjczycy wybudowali bazę lotniczą RAF Ramat Dawid. W bezpośrednim sąsiedztwie kibucu powstały trzy bunkry amunicyjne. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Sarid miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel.
W 2003 roku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Nazwa.
Nazwa kibucu nawiązuje do biblijnego żydowskiego miasta Sarid. Pozostałości tego miasta odkryto na sąsiednim Tell Sarid (znanym też jako Tel Szadud).
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie i hodowli bydła mlecznego. Uprawy rolne obejmują pszenicę, wykę, koniczynę, sorgo, słonecznik, arbuzy, bawełnę, kukurydzę, groszek, marchew, brokuły, pomidory, paprykę i oliwki. Sad obejmuje awokado, cytrusy, grejpfruty, mandarynki, migdały i granaty. Tutejsza obora należy do jednej z największych w kraju. Stado liczące 310 krów oddaje średnio 3,44 mln litrów mleka rocznie. Ważną rolę odgrywa zakład "Camel Grinding Wheels" produkujący tarcze do cięcia i szlifowania. W kibucu jest przychodnia zdrowia, poczta, sklep wielobranżowy i warsztat mechaniczny.
Transport.
Z kibucu wyjeżdża się na północny wschód na drogę nr 73, którą jadąc na północny zachód dojeżdża się do kibuców Jifat i Gewat, lub jadąc na wschód dojeżdża się do skrzyżowania z drogą nr 7255 i dalej do kibucu Ginnegar. Droga nr 7255 prowadzi na północ do miasta Migdal ha-Emek i na południowy zachód do moszawu Kefar Baruch.
Edukacja i kultura.
Kibuc utrzymuje przedszkole i szkołę podstawową. Starsze dzieci są dowożone do szkoły średniej w kibucu Jif’at. W kibucu znajduje się ośrodek kultury z biblioteką, basen pływacki, sala sportowa z siłownią, boisko do piłki nożnej oraz korty tenisowe.
Turystyka.
Największą tutejszą atrakcją turystyczną jest położony na zachód od kibucu park historyczny, który został utworzony dzięki wsparciu finansowemu rządu Słowenii. W miejscu tym Brytyjczycy wybudowali trzy bunkry amunicyjne. Prowadziła stąd bezpośrednia prosta droga do bazy lotniczej Ramat Dawid. Ciężarówkami dowożono stąd amunicję i bomby dla samolotów. Bunkry ze względów bezpieczeństwa są zamknięte, ale wokół nich utworzono teren rekreacyjny. W cieniu drzew można przyjemnie odpocząć. Kolejnym interesującym miejscem jest położone na wschód od kibucu wzgórze Tell Sarid. Znaleziska archeologiczne potwierdzają obecność w tym miejscu osady ludzkiej już w późnej epoce brązu (ok. XV wieku p.n.e.). W kwietniu 2004 roku odkryto tutaj wspaniały grobowiec z czasów panowania faraonów (ok. XIII wiek p.n.e.). Na zalesionym wzgórzu (166 m n.p.m.) położonym po stronie północnej, wiosną kwitną cyklameny.

</doc>
<doc id="1299201" url="https://pl.wikipedia.org/wiki?curid=1299201" title="Gęstość liczbowa">
Gęstość liczbowa

Gęstość liczbowa – wielkość intensywna określająca liczbę obiektów przypadających na jednostkę objętości. Stosowana jest, między innymi, w odniesieniu do cząstek, nośników ładunku, gwiazd i komórek. W opisie zagadnień chemicznych (na przykład przy określaniu zawartości cząstek stałych – pyłów, włókien – w powietrzu) używany jest również termin stężenie liczbowe, przez analogię do innych sposobów wyrażania stężeń w chemii, a w innych dziedzinach także koncentracja.
Gęstość liczbową oblicza się według wzoru:
Jednostki gęstości liczbowej.
W układzie SI jednostką gęstości liczbowej jest m⁻³, tj. liczba obiektów na 1 m³. W praktyce stosowane mogą być również wielokrotności i podwielokrotności, np. cm⁻³. Czasami gęstość liczbowa wyrażana jest także w amagatach (amg), zdefiniowanych jako gęstość liczbowa gazu doskonałego w warunkach normalnych:
Parametr "n0" to stała Loschmidta. Gęstość liczbowa wyrażona w amagatach będzie więc stosunkiem gęstości liczbowej do stałej Loschmidta wyrażonych w tej samej jednostce (np. w m⁻³):
Powiązane wielkości.
Stężenie molowe i ułamek molowy.
Stężenie liczbowe jest ściśle związane ze stężeniem molowym. Obydwa rodzaje stężeń określają liczbę cząstek zawartych w jednostce objętości, przy czym drugie z nich wykorzystuje do tego jednostkę liczności materii jaką jest mol. Czasem są one ze sobą utożsamiane, jednak stanowią różne wielkości wyrażane w innych jednostkach. Stężenia te są ze sobą związane zależnością:
Z tego powodu nie stosuje się pojęcia „ułamka liczbowego”, gdyż jest on równy ułamkowi molowemu.
Liniowa i powierzchniowa gęstość liczbowa.
W niektórych dziedzinach wykorzystuje się pojęcie powierzchniowej gęstości liczbowej oraz liniowej gęstości liczbowej. Powierzchniowa gęstość liczbowa zdefiniowana jest jako liczba obiektów przypadających na jednostkę powierzchni i wyrażana m.in. w m⁻²:
Wykorzystywana jest w wielu dziedzinach, przykładowo do określenia liczby gwiazd przypadających na pc² w gromadach, liczby kwiatów i liści lub liczby osób na danym obszarze (gęstość zaludnienia).
Stosowana jest również liniowa gęstość liczbowa, która określa liczbę obiektów przypadających na jednostkę długości:
Jej jednostką jest m⁻¹ i stosuje się ją w jednowymiarowych modelach opisujących niektóre zjawiska.

</doc>
<doc id="1299207" url="https://pl.wikipedia.org/wiki?curid=1299207" title="Dahlem-Dorf">
Dahlem-Dorf

Dahlem-Dorf – stacja metra w Berlinie, w dzielnicy Dahlem, w okręgu administracyjnym Steglitz-Zehlendorf na linii U3. Stacja została otwarta w 1913.

</doc>
<doc id="1299209" url="https://pl.wikipedia.org/wiki?curid=1299209" title="Operacja Świt">
Operacja Świt

Operacja Świt – amerykański film wojenny z 2006 roku na podstawie filmu dokumentalnego "Ucieczka z Laosu" Wernera Herzoga.
Fabuła.
1965 rok. Dieter Dengler, amerykański pilot niemieckiego pochodzenia zostaje zestrzelony podczas pierwszego lotu i pojmany w Laosie podczas wojny w Wietnamie. Po trafieniu do obozu jenieckiego postanawia uciec razem z kilkoma więźniami...

</doc>
<doc id="1299210" url="https://pl.wikipedia.org/wiki?curid=1299210" title="Freie Universität (Thielplatz)">
Freie Universität (Thielplatz)

Freie Universität (Thielplatz) – stacja metra w Berlinie, w dzielnicy Dahlem, w okręgu administracyjnym Steglitz-Zehlendorf na linii U3. Stacja została otwarta w 1913.

</doc>
<doc id="1299213" url="https://pl.wikipedia.org/wiki?curid=1299213" title="Wyścig z księżycem">
Wyścig z księżycem

Wyścig z księżycem (ang. "Racing with the Moon") – amerykański film fabularny z 1984.
Fabuła.
1942 rok. Dwaj przyjaciele Henry i Nick czekają na powołanie do wojska. Wojna spowodowała, że muszą pożegnać się z dziewczynami, marzeniami i wkroczyć w dorosłe życie.

</doc>
<doc id="1299214" url="https://pl.wikipedia.org/wiki?curid=1299214" title="Newport High Street">
Newport High Street

Newport (South Wales) (w języku walijskim: "Casnewydd") – stacja kolejowa w Newport, w hrabstwie Monmouthshire, w Walii. Znajdują się tu 4 perony.

</doc>
<doc id="1299215" url="https://pl.wikipedia.org/wiki?curid=1299215" title="Wyspa pływowa">
Wyspa pływowa

Wyspa pływowa – fragment lądu, którego połączenie z lądem stałym odsłania się tylko podczas odpływu. Połączenie to może być naturalne lub za pośrednictwem sztucznej grobli. Ze względu na swe usytuowanie wykorzystywane były do celów obronnych i włączane były w systemy fortyfikacji. Na wielu z nich znajdują się też obiekty religijne (np. na wyspie Mont Saint-Michel znajduje się opactwo benedyktynów).

</doc>
<doc id="1299221" url="https://pl.wikipedia.org/wiki?curid=1299221" title="Żlobin">
Żlobin



</doc>
<doc id="1299222" url="https://pl.wikipedia.org/wiki?curid=1299222" title="Bitwa na Krbavskim Polu">
Bitwa na Krbavskim Polu

Bitwa na Krbavskim Polu (chorw. "bitka na Krbavskom polju", "Krbavska bitka") – starcie zbrojne, które miało miejsce dnia 9 września 1493 r. pomiędzy wojskami chorwackimi i osmańskimi. Bitwa zakończyła się zwycięstwem wojsk tureckich dowodzonych przez bośniackiego beja Haduma Jakuba Paszę nad chorwacką armią feudalną pod wodzą bana węgierskiego Emeryka Derencina (ban Chorwacji i Dalmacji i ban Slawonii). Miejsce bitwy znajduje się nad rzeką Krbava w pobliżu miejscowości Udbina w regionie Lika. Krbavsko polje (Krbava) to także forma krasowa (polje) i mikroregion geograficzny, gdzie została stoczona bitwa.
Tło bitwy.
Późnym latem 1493 r. Hadum Jakub Pasza na czele 8000 ludzi przekroczył rzeki Una i Kupa, po czym spustoszył styryjskie miasta Celje i Ptuj. W drodze powrotnej do Bośni Turcy zniszczyli chorwackie Zagorje, paląc miasto Modruš. W pobliżu pasma górskiego Mala Kapela, Jakub Pasza natknął się na obóz sił chorwackich. Dowódca turecki obawiając się pościgu wojsk styryjskich zdecydował się wykupić sobie wolne przejście do Bośni, oferując banowi Emerikowi Derencinowi pieniądze. Derencin mając świadomość przewagi sił chorwackich i wyczerpania wojsk tureckich postawił wysokie warunki, żądając uwolnienia wszystkich jeńców ze Styrii i Krainy, a także wydania łupów. Żądania te zostały odrzucone przez Jakuba Paszę. W trakcie rozmów pasza starał się wykorzystać sytuację, nakazując swoim siłom marsz w kierunku Krbawskiego Pola (Krbavsko polje).
W chwili, gdy Derencin dowiedział się o nowym kierunku wojsk tureckich, natychmiast zwołał wokół siebie chorwackich dowódców do których należeli: Ivan Frankopan Cetinski, Bernadin Frankopan Modrus, Nikola Frankopan Trzic, Karol Gusic, Petar Zrinski, ban Mihajla Petkaja i Juraj Vlatkovic.
Po dotarciu Turków na pole bitwy Hadum Jakub Pasza zorientował się, że nie da mu się uniknąć bitwy. Chcąc pozbyć się jeńców, nakazał wymordować wszystkich mężczyzn. Aby zapobiec atakowi od frontu, chciał wywabić przeciwnika na otwarte pole nad rzeką Krbavą, przy czym nakazał swojej jeździe uderzyć na Chorwatów ze wszystkich stron. Jazda turecka podzielona była na trzy grupy. Pierwszym oddziałem dowodził beg Ismaił z Krusevaca, drugim Karlerije Mehmedbeg, namiestnik Skopje, ostatnią dowodził osobiście Hadum Jakub Pasza.
Siły przeciwników.
Siły Chorwatów składały się z 3000 jazdy, 2000 piechoty i od 3000 do 5000 słabo uzbrojonych i mało doświadczonych chłopów. Zdecydowano się zaatakować Turków od frontu w trzech liniach. Pierwszą grupę stanowiły wojska slawońskie pod wodzą Ferdinanda Berisburcha, druga linia dowodzona była przez Ivana Frankopana Cetinskiego i bana Mihajlo Petkeję, na czele trzeciej grupy stali Nikola Frankopan Trzicki i Bernard Frankopan Modrus. Najsilniejszą część każdej grupy stanowiła jazda szlachty, której towarzyszyły oddziały piechoty i chłopów.
Armia osmańska pod dowództwem Haduma Jakuba Paszy liczyła 8 000 ludzi i w jej skład wchodziła głównie jazda (akindżi).
Bitwa.
Bitwa rozpoczęła się we wczesnych godzinach rannych od ataku wojsk tureckich pod wodzą Ismaiła Beja. Wówczas na Turków uderzyły, kierując się na płaski teren wojska bana Derencina. Po krótkiej walce Turcy wycofali się, pociągając za sobą Chorwatów, co było planem Jakuba Paszy. Atak Turków nastąpił z kierunku rzeki Krbava, gdzie stacjonowały oddziały Mehmed Beja. Krótko potem uciekające wojska Ismaiła Beja zwróciły się ponownie przeciwko Chorwatom, a oddziały Jakuba Paszy przypuściły atak od frontu, otaczając przeciwnika. W zaciekłej bitwie śmierć ponieśli szybko Juraj Vlatkovic i Ivan Frankopan Cetinski, co wywołało zamieszanie w szeregach wojsk chorwackich. Po ucieczce z pola bitwy Bernandina Frankopana Modrusa, opór Chorwatów został złamany. Do niewoli dostali się ban Emerik Derencin, Nikola Frankopan Trzic i Karol Gusic.
Po stronie Chorwatów padło wielu ludzi, dokładne liczby nie są jednak znane. Wiadomo, że na Krbavskim Polu padł kwiat rycerstwa chorwackiego. Po klęsce armia chorwacka przestała praktycznie istnieć, a kraj skazany był na pomoc austriacką.
Opisy bitwy zachowały się do dzisiaj w postaci zapisków biskupa z Ninu – Juraja Divnica i proboszcza Martinaca, a także Wenecjanina Antonio Fabreguese. Również w imperium osmańskim kronikarze zostawili po sobie relację z tej bitwy. Najciekawsza jest relacja Juraja Divnica, który informował papieża Aleksandra VI o klęsce Chorwatów i utracie Slawonii oraz Panonii. Relacjonując bitwę, kronikarz podaje liczbę 13 000 zabitych i pojmanych Chorwatów, których trupy rozszarpane przez zwierzęta leżały długo na polu niepochowane. Wielu żołnierzy piechoty zostało podczas bitwy stratowanych przez jazdę turecką. Turcy, świętując zwycięstwo, odcinali zabitym nosy, jako dowód dla swoich władców. Ban Derencin został powieszony, wcześniej na jego oczach ścięto głowę jego synowi. Według innej wersji Derencin zmarł w niewoli trzy miesiące później.
Konsekwencje.
W historii Chorwacji bitwa na Krbavskim Polu uznawana jest za ostatnią próbę szlachty chorwackiej wyzwolenia się bez pomocy innych mocarstw spod panowania tureckiego. W wyniku bitwy śmierć poniosły tysiące ludzi, co zapoczątkowało demograficzny niż w tym regionie. Pogłębiło się to wyniku fal emigracyjnych, które opuściły rejony zajęte przez Turków po bitwie. Bitwa przyczyniła się do rozłamu wśród Chorwatów i podziału kraju.

</doc>
<doc id="1299226" url="https://pl.wikipedia.org/wiki?curid=1299226" title="Podwójne zagrożenie">
Podwójne zagrożenie

Podwójne zagrożenie – amerykańsko-kanadyjsko-niemiecki thriller z 1999 roku.
Alternatywny polski tytuł "Podwójne ryzyko".
Fabuła.
Mąż i żona wypływają jachtem. W środku nocy kobieta zauważa, że męża nie ma na jachcie. Są za to ślady krwi i narzędzie zbrodni. Pojawia się straż graniczna i Libby zostaje oskarżona o morderstwo męża. Libby prosi swoją przyjaciółkę Angelę, żeby adoptowała jej 5-letniego syna Matty'ego. Dzięki pomocy przyjaciółek z więzienia: Margaret oraz Evelyn wykorzystuje telefon i podąża ich śladem aż do San Francisco. Tam ku swemu przerażeniu stwierdza, że mieszkają oni z Nickiem, który wyreżyserował własną "śmierć" i zmienił tożsamość. Libby po sześciu latach zostaje zwolniona i trafia pod opiekę kuratora Travisa Lehmana. Postanawia się zemścić na swoim mężu i odzyskać syna.

</doc>
<doc id="1299229" url="https://pl.wikipedia.org/wiki?curid=1299229" title="Vitoria/Gasteiz">
Vitoria/Gasteiz

Vitoria/Gasteiz – stacja kolejowa w Vitorii, w Kraju Basków, w Hiszpanii. Znajdują się tu 2 perony.

</doc>
<doc id="1299237" url="https://pl.wikipedia.org/wiki?curid=1299237" title="Czynność elektryczna bez tętna">
Czynność elektryczna bez tętna



</doc>
<doc id="1299240" url="https://pl.wikipedia.org/wiki?curid=1299240" title="Gare de Bayonne">
Gare de Bayonne

Gare de Bayonne – stacja kolejowa w Bajonnie, w regionie Nowa Akwitania, we Francji. Znajdują się tu 3 perony.

</doc>
<doc id="1299242" url="https://pl.wikipedia.org/wiki?curid=1299242" title="Człowiek z przeszłością">
Człowiek z przeszłością

Człowiek z przeszłością ("Out of the Past") − amerykański film kryminalny z 1947 roku w reżyserii Jacques’a Tourneura, na podstawie powieści "Build My Gallows High" Geoffreya Homesa.

</doc>
<doc id="1299244" url="https://pl.wikipedia.org/wiki?curid=1299244" title="Donieck (stacja kolejowa)">
Donieck (stacja kolejowa)

Donieck – stacja kolejowa w Doniecku, w obwodzie donieckim, na Ukrainie. Znajduje się na niej 5 peronów.
Podczas II wojny światowej został zniszczony dworzec kolejowy. W 1951 roku został zbudowany nowy dworzec stacji Stalino, zaprojektowany przez architekta I. Woroncowa. Budynek z 1951 r. jest monumentalny, o tradycyjnym osiowo centralnym systemie przestrzennej organizacji.
Przy stacji Donieck działa Muzeum Historii i Rozwoju Kolei, które zostało powołane w dniu 4 sierpnia 2000 roku, w związku ze 130 rocznicą powstania Kolei Donieckiej.
W związku z Mistrzostwami Europy w Piłce Nożnej w 2012 r. zmodernizowano i odrestaurowano dworzec kolejowy z 1951 r. i zbudowano dwa nowe dworce kolejowo-przesiadkowe na transport drogowy. Kompleks dworcowy stacji Donieck otwarto uroczyście 22 maja 2012 r.
Przy dworcu z 1951 r. stoi nowo zbudowana, dla kolejarzy Cerkiew św. Mikołaja w Doniecku.

</doc>
<doc id="1299250" url="https://pl.wikipedia.org/wiki?curid=1299250" title="Fort Gwiazda">
Fort Gwiazda



</doc>
<doc id="1299252" url="https://pl.wikipedia.org/wiki?curid=1299252" title="Kopiec Kraka II">
Kopiec Kraka II

Kopiec Krakusa II zwany także Kopcem Kraka II lub Kopcem Kraka Młodszego – kopiec owalny o wysokości ok. 11 m, znajdujący się na przedpolu wschodniej części Pogórza Wielickiego na zboczu wzgórza w miejscowości Krakuszowice położonej 6 km na północny wschód od Gdowa.
Pochodzenie kopca jest nieznane. Przypuszcza się, że powstał on w okresie wczesnego średniowiecza. Legenda zapisana przez Wincentego Kadłubka głosi, że król Krak miał dwóch synów. Zaraz po zabiciu smoka młodszy napadł i zgładził starszego brata, ojcu zaś przekazał, że była to wina potwora. Wkrótce jednak oszustwo wyszło na jaw i młodszy z braci został skazany na wieczne wygnanie. Jan Długosz podobnie przytacza opowieść jak to młodszy z braci w dogodnym czasie zamordował starszego brata, a okryte ranami ciało zakopał w piasku. 
. Kazimierz Sosnowski w 1947 pisał, że kopiec był bardzo popularnym celem wycieczek, a ze szczytu kopca rozciaga się panorama Pogórza Wielickiego. 
Sylwetkę w miesiącach letnich maskują porastające go drzewa. .
Prof. Władysław Góral nie wyklucza hipotezy, że Kopiec w Krakuszowicach, wraz z kopcami krakowskimi (Krakusa i Wandy) i Wzgórzem Wawelskim, mógł być celtyckim systemem wskaźników astronomicznych.

</doc>
<doc id="1299253" url="https://pl.wikipedia.org/wiki?curid=1299253" title="Buda-Koszaliowa">
Buda-Koszaliowa



</doc>
<doc id="1299258" url="https://pl.wikipedia.org/wiki?curid=1299258" title="Staryja Darohi">
Staryja Darohi



</doc>
<doc id="1299259" url="https://pl.wikipedia.org/wiki?curid=1299259" title="Krawiec z Panamy">
Krawiec z Panamy



</doc>
<doc id="1299260" url="https://pl.wikipedia.org/wiki?curid=1299260" title="Stan nagłego zagrożenia zdrowotnego">
Stan nagłego zagrożenia zdrowotnego

Stan nagłego zagrożenia zdrowotnego – stan polegający na nagłym lub przewidywanym w krótkim czasie pojawieniu się objawów pogarszania zdrowia, którego bezpośrednim następstwem może być poważne uszkodzenie funkcji organizmu lub uszkodzenie ciała, lub utrata życia, wymagający podjęcia natychmiastowych medycznych czynności ratunkowych i leczenia.

</doc>
<doc id="1299262" url="https://pl.wikipedia.org/wiki?curid=1299262" title="Księstwo dźwinogrodzkie">
Księstwo dźwinogrodzkie

Księstwo dźwinogrodzkie inaczej Księstwo zwenihorodzkie – księstwo ruskie z siedzibą w Dźwinogrodzie (Zwenigrodzie).
Historia.
Pierwsza wzmianka o grodzie pochodzi z "Powieści minionych lat" z lat roku 1087, kiedy to gród był stolicą księstwa kniazia Wołodara Rościsławicza.
Jednak największy rozwój księstwa przypadł na wiek XII, kiedy rządził w nim prawnuk Jarosława Mądrego – Władymirko (ojciec księcia halickiego Jarosława Ośmiomysła). Od tego czasu do 1444 Dźwinogród był stolicą udzielnego księstwa.
W 1126, po śmierci księcia Rościsława, brata Władymirka, księstwo połączono z księstwem przemyskim, a w 1141 również z księstwem trembowelskim.
W 1144 Wołodymyrko przeniósł stolicę księstwa do Halicza. Książę kijowski Wsewołod II podejmował dwukrotnie próby zajęcia księstwa, ale został pokonany.
Około 1239–40 tereny księstwa zostały zdobyte przez Batu-chana, znajdowały się w zależności lennej od Tatarów. Stolica księstwa po najeździe już nigdy nie podniosła się z upadku. Po 1340 tereny księstwa należały do państwa polskiego.
Zamek.
Zamek wzniesiony przez Koriatowiczów przetrwał do połowy XVI w. nad rzeczką Dzwan, uchodzącą do Dniestru.
Kniaziowie Zwenigrodu.
do księstwa halickiego (1145–1206)

</doc>
<doc id="1299263" url="https://pl.wikipedia.org/wiki?curid=1299263" title="Weimar (stacja kolejowa)">
Weimar (stacja kolejowa)

Weimar – stacja kolejowa w Weimarze, w kraju związkowym Turyngia, w Niemczech. Znajdują się tu 3 perony.

</doc>
<doc id="1299269" url="https://pl.wikipedia.org/wiki?curid=1299269" title="Allone Abba">
Allone Abba

Allone Abba (hebr. אַלּוֹנֵי אַבָּא; ang. "Allonei Abba") – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Allone Abba jest położony na wysokości od 140 do 175 m n.p.m. na stokach wzgórz zamykających od północnego zachodu intensywnie użytkowaną rolniczo Dolinę Jezreel, w Dolnej Galilei, na północy Izraela. Zbocza wzgórz są porośnięte lasami. Stoki opadają w kierunku południowo-wschodnim. Na południe od osady płynie strumień Betlejem. W jego otoczeniu znajdują się miasteczka Kirjat Tiwon, Basmat Tab’un, Ka’abije-Tabbasz-Hajajre, Zarzir i Ramat Jiszaj, kibuc Allonim, moszawy Bet Lechem ha-Gelilit, Bet Sze’arim i Sede Ja’akow, oraz arabska wioska Manszija Zabda.
Allone Abba jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Pierwotnie w miejscu tym znajdowała się wioska Waldheim (pol. "Dom Lasu"), którą w dniu 6 października 1907 roku założyli członkowie niemieckiej grupy chrześcijańskiej "Templers" (niem. "Tempelgesellschaft"), która wywodziła się z Ewangelickiego Kościoła Unii Staropruskiej. W samym Cesarstwie Niemieckim grupa "Templers" była uznawana za sektę, ponieważ jej członkowie odrzucali Trójcę Świętą, nie uznawali boskości Chrystusa i nie przyjmowali sakramentów. Pomimo to, osiedlający się w Palestynie "templariusze" zyskali znaczące wsparcie finansowe i ideologiczne niemieckich luteran i kościołów ewangelicko-unijnych. W ten sposób, w Hajfie mieszkały obok siebie dwie zwaśnione grupy niemieckich ewangelików. Między nimi narastała wzajemna nieufność i pojawiały się liczne spory. To właśnie te czynniki, wraz ze wzrostem urbanizacji i liczby mieszkańców Hajfy, skłonił niektórych członków tej społeczności do wyprowadzenia się na wieś i szukania nowego miejsca zamieszkania. Bank kredytowy społeczności ewangelickiej w Hajfie ("Gemeinde Haifa GmbH") wyłożył 170 tys. franków na wykupienie gruntów arabskiej wioski Umm al-Amad. Następnie refinansowało ją w całości stowarzyszenie wspierające rozwój niemieckiej kolonizacji w Palestynie ze Stuttgartu ("Stuttgarter Gesellschaft zur Förderung der deutschen Ansiedlungen in Palästina"). Dzięki temu w 1906 roku powstała osada Betlejem Galiläa (obecnie moszaw Bet Lechem ha-Gelilit), a rok później w jej sąsiedztwie osada Waldheim. Pierwsi mieszkańcy żyli w glinianych domach dawnej arabskiej wioski Umm al-Amad. Poszukując bardziej nowoczesnych rozwiązań, inżynier Ernst August Voigt przedstawił plan budowy nowej wsi. W jej centralnym miejscu miał znajdować się kościół, a wzdłuż ulicy planowano wybudowanie 16 domów mieszkalnych. W 1909 roku niemiecka organizacja "Jerusalemsverein" z siedzibą w Berlinie sfinansowała budowę sieci wodociągowej. W grudniu 1913 roku obie osady (Waldheim i Betlejem Galiläa) założyły wspólną spółdzielnię mleczarską i utrzymywały duże stado bydła. Pasteryzowane mleko dostarczano do Hajfy. W 1914 roku w Waldheim zasadzono winnicę i ponad 500 drzew oliwnych. W 1916 roku wybudowano istniejący do dnia dzisiejszego kościół ewangelicki.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Władze brytyjskie z nieufnością podchodziły do mieszkańców Waldheim i Betlejem Galiläa, ponieważ wszyscy oni posiadali obywatelstwo niemieckie (podczas I wojny światowej Niemcy należały do państw centralnych walczących z ententą). Pomimo to, nie stwarzano żadnych większych trudności w dalszej egzystencji tych osad. Sytuacja zaczęła się zmieniać wraz ze wzrostem popularności narodowego socjalizmu i powstaniem w 1933 roku III Rzeszy. Rok wcześniej, niemiecka partia nazistowska zaczęła zakładać swoje pierwsze sekcje w Palestynie. Niektórzy z mieszkańców Waldheim również dołączyli do NSDAP, okazując w ten sposób swoje odejście od ideałów ewangelickich (w sierpniu 1939 r. około 17% Niemców w Palestynie deklarowało się jako członkowie NSDAP). Po rozpoczęciu się jesienią 1939 roku II wojny światowej, wszyscy Niemcy w Palestynie zostali uznani przez brytyjskie władze za cudzoziemców i wrogów. Osady Waldheim, Betlejem Galiläa, kolonia Sarona w Tel Awiwie i Wilhelma zostały przekształcone w obozy dla internowanych. Latem 1941 roku grupę 665 Niemców (osoby młode i dzieci) deportowano do Australii. Jednak wielu Niemców było zbyt starych lub zbyt chorych na tak daleką podróż. Również niemieccy ewangelicy odmówili wyjazdu do Australii. Pozostali oni więc w swoich osadach, i przy wsparciu internowanych Włochów i Węgrów utrzymywali produkcję rolniczą, sprzedając nadwyżki na rynku. W grudniu 1941 roku, a następnie w 1942 roku władze brytyjskie deportowały z Mandatu Palestyny kolejnych 400 Niemców (głównie kobiety i dzieci). Poprzez Turcję dotarli oni do okupowanej przez Niemców Grecji i dalej do III Rzeszy. Po zakończeniu wojny, z obozów uwolniono internowanych Włochów i Węgrów. Jednak Brytyjczycy odmówili repatriacji pozostałych Niemców do brytyjskiej strefy okupacyjnej w Niemczech, ponieważ była ona zalana setkami tysięcy uchodźców wojennych. Ponadto, większość z internowanych nie chciała powracać do Niemiec. W 1947 roku władze brytyjskie umożliwiły im na wyemigrowanie do Australii.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że osada Waldheim miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. W dniu 17 kwietnia 1948 roku do Waldheim wkroczyli żołnierze żydowskiej organizacji paramilitarnej Hagana. Doszło wówczas do nieporozumienia z brytyjskim komendantem obozu Alanem Tilbury, w wyniku czego wybuchła strzelanina w której zginęło 2 Niemców, a jedna kobieta została poważnie ranna. Incydent ten zmusił Brytyjczyków do przyśpieszenia ewakuacji obozu, w rezultacie czego pozostałych 51 Niemców i 4 Szwajcarów przewieziono na wyspę Cypr. Opuszczoną wioskę zajęli żołnierze żydowskiej Hagany.
Grupa założycielska powstała już w 1940 roku, a część jej członków przez pewien czas była internowana w brytyjskim obozie w Atlit. Po uwolnieniu, przeszli oni w latach 1942-1948 szkolenie rolnicze w kibucu Aszdot Ja’akow. W skład grupy wchodzili imigranci z Rumunii, Czechosłowacji i Austrii. Następnie przyjechali do Doliny Jezreel i w dniu 12 maja 1948 roku na miejscu Waldheim utworzyli nowy kibuc. Początkowo nazywał się on BaMa’avak (pol. "W walce"). Jednak dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel i umożliwiły normalny rozwój działalności rolniczej. Część mieszkańców była jednak niezadowolona z działalności kibucowej stołówki i powszechnej edukacji dzieci, w wyniku czego w czerwcu 1951 roku kibuc przekształcono w moszaw. Równocześnie zmieniono jego nazwę na obecną - na cześć Abby Berdiczewa, który uczestniczył w walkach II wojny światowej i zginął podczas misji w 1943 roku na terytorium Słowacji. Współpracował z brytyjskimi siłami specjalnymi, został jednak aresztowany przez nazistów i w 1945 roku stracony. W latach 80. XX wieku moszaw przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia. Na początku XXI wieku w południowo-zachodniej części osady wybudowano duże osiedle mieszkaniowe. Nowi mieszkańcy mogą kupować domy, bez konieczności stawania się członkami moszawu.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie i obsłudze ruchu turystycznego. Część mieszkańców dojeżdża do pracy poza moszawem. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na północ na drogę nr 7513, którą jadąc na wschód dojeżdża się do moszawu Bet Lechem ha-Gelilit, lub jadąc na południowy zachód dojeżdża się do kibucu Allonim i dalej do skrzyżowania z drogą nr 75. Lokalna droga prowadzi na północny zachód do miejscowości Kirjat Tiwon i Basmat Tab’un.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej w moszawie Bet Lechem ha-Gelilit i szkoły średniej w moszawie Kefar Jehoszua. W moszawie znajduje się ośrodek kultury z biblioteką, sala sportowa, boisko do piłki nożnej i koszykówki, oraz korty tenisowe.
Turystyka.
Na terenie moszawu znajdują się stare zabudowania dawnej niemieckiej osady Waldheim. Najważniejszym zabytkiem jest kościół ewangelicki, który został wybudowany w latach 1914-1921. Prace budowlane prowadził architekt Otto Lutz. Na terenie dawnej spółdzielni mleczarskiej znajduje się obecnie winnica otoczona gajem dębów. W 1994 roku na sąsiednich wzgórzach położonych na północ od moszawu, utworzono Rezerwat przyrody Allone Abba. Chroni on unikatowy zespół leśny dębów, a także pistacji, szarańczyn strąkowych i judaszowców. Większa część rezerwatu jest otwarta dla wypasu bydła z moszawu.

</doc>
<doc id="1299270" url="https://pl.wikipedia.org/wiki?curid=1299270" title="Gare de Gennevilliers">
Gare de Gennevilliers

Gare de Gennevilliers – stacja kolejowa w Gennevilliers, w regionie Île-de-France, we Francji. Znajdują się tu 2 perony.

</doc>
<doc id="1299271" url="https://pl.wikipedia.org/wiki?curid=1299271" title="Zimny jak głaz">
Zimny jak głaz

Zimny jak głaz – telewizyjny film kryminalny z 2005 roku na podstawie powieści Roberta Parkera, autora cyklu powieściowego o Jessem Stonie.
Fabuła.
Jesse Stone to były detektyw wydziału zabójstw z Los Angeles, który przenosi się do cichego rybackiego miasteczka w Massachusetts, gdzie przyjmuje funkcję szefa policji. Oddaje się starym nawykom – kobietom i alkoholowi. Gdy miasteczkiem wstrząsa seria zbrodni i zostaje zgwałcona uczennica, Stone zaczyna śledztwo. Niestety, brakuje motywu, dowodów i narzędzia zbrodni...

</doc>
<doc id="1299274" url="https://pl.wikipedia.org/wiki?curid=1299274" title="Allon ha-Galil">
Allon ha-Galil

Allon ha-Galil (hebr. אלון הגליל; ang. Allon HaGalil; pol. "Dąb Galilei") – wieś komunalna położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Allon ha-Galil jest położona na wysokości od 200 do 229 metrów n.p.m. na wzgórzach na południowo-zachodnim skraju Doliny Bejt Netofa w Dolnej Galilei, na północy Izraela. Osada leży bezpośrednio na szczycie góry Har Jiftach’el (225 m n.p.m.). Okoliczne wzgórza są porośnięte dużym kompleksem leśnym Jaar Cippori. Na wschód od osady przepływa strumień Jiftachel, który wypływa z Doliny Bejt Netofa. Na południu znajduje się wadi strumienia Cippori. W jej otoczeniu znajdują się miasteczka Bir al-Maksur, Zarzir i Ka’abije-Tabbasz-Hajajre, kibuce ha-Solelim i Harduf, oraz wsie komunalne Szimszit i Adi.
Allon ha-Galil jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Osada została założona w 1980 roku na ziemiach wykupionych na początku XX wieku przez Żydowski Fundusz Narodowy. Osada została zaprojektowana na 80 gospodarstw, w których miały zamieszkać osoby z okolicznych żydowskich osad rolniczych. Miał to być typowy rolniczy moszaw (otrzymał 60 hektarów ziemi) i posiadał początkowo nazwę Jiftachel. Nazwa została zaczerpnięta od położonego na wschód od osady niewielkiego stanowiska archeologicznego Chorbat Jiftachel. Miejsce to było zamieszkiwane już we wczesnej epoce brązu (ok. 2000 rok p.n.e.). Jednak w 1984 roku znalazł się w on w poważnym kryzysie gospodarczym i wpadł w duże zadłużenie. Większość jego mieszkańców wyjechała. Na miejscu pozostały jedynie 23 rodziny, spośród których jedynie 15 było zdolnych do prac rolniczych. Przeprowadzono wówczas częściową prywatyzację moszawu, przekształcając go w wieś komunalną. Jest ona wspólnie zarządzana, jednak indywidualne osoby prowadzą własną odrębną działalność gospodarczą. Zachowano jej rolniczy charakter. W 1986 roku podjęto decyzję o przyjmowaniu do wsi nowych imigrantów przybywających do Izraela. Istnieją plany rozbudowy wsi o 26 nowych domów.
Demografia.
Większość mieszkańców wsi jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka wsi opiera się na intensywnym rolnictwie i obsłudze ruchu turystycznego. Hoduje się tutaj bydło mleczne, owce i kozy. Jest także winnica i pasieka. Część mieszkańców dojeżdża do pracy poza wsią. We wsi jest przychodnia zdrowia, sklep wielobranżowy i warsztat mechaniczny.
Transport.
Ze wsi wyjeżdża się na północny wschód na drogę ekspresową nr 79, którą jadąc na północny zachód dojeżdża się do miejscowości Bir al-Maksur, lub jadąc na południowy wschód dojeżdża się do węzła z drogą ekspresową nr 77.
Edukacja i kultura.
Wieś utrzymuje przedszkole. Starsze dzieci są dowożone do szkoły podstawowej we wsi Giwat Ela i szkoły średniej w moszawie Nahalal. We wsi jest ośrodek kultury z biblioteką, basen kąpielowy, sala sportowa z siłownią i boisko do piłki nożnej.
Turystyka.
Okoliczne wzgórza są terenem popularnych pieszych wędrówek po lesie sosnowym i dębowym. Wytyczono tutaj liczne ścieżki rowerowe i spacerowe. Po stronie południowej przebiega wadi strumienia Cippori. Jest tutaj uprawiane kajakarstwo. Na wschód od osady rozciąga się Rezerwat przyrody Ha-Solelim. Przechodzi on w kierunku południowym w Rezerwat przyrody Ja’ar Cippori. Natomiast w małym lesie położonym na wschód od moszawu (po drugiej stronie drogi nr 77) urządzono park z alejkami spacerowymi, ścieżką rowerową i ławkami. Można tutaj odpoczywać w cieniu rozłożystych drzew. Całość prac sfinansował Żydowski Fundusz Narodowy. Na leśnych polanach w okresie wiosny kwitną liczne kwiaty.

</doc>
<doc id="1299275" url="https://pl.wikipedia.org/wiki?curid=1299275" title="Józef Kurzawa">
Józef Kurzawa

Józef Kurzawa (ur. 6 stycznia 1910 w Świerczynie, zm. 24 maja 1940 w Witowie-Kolonii) – polski duchowny katolicki, błogosławiony Kościoła katolickiego.
Życiorys.
Był synem Jana i Józefy z Archańskich. W 1928 ukończył Państwowe Gimnazjum Humanistyczne im. Adama Asnyka w Kaliszu, następnie Szkołę Podchorążych Rezerwy Piechoty w Jarocinie, a w 1931 wstąpił do Wyższego Seminarium Duchownego we Włocławku. Święcenia kapłańskie przyjął 14 czerwca 1936.
Działania które podejmował w swojej działalności duszpasterskiej ukierunkowane były na wszechstronny rozwój dzieci i młodzieży i przyniosły mu szacunek lokalnej społeczności.
Ks. prefekt pracował w Osięcinach i razem ze swoim proboszczem ks. Wincentym Matuszewskim został zamordowany w pobliskim lesie w oddalonej o 5 km miejscowości Witowo-Kolonia przez miejscowego dowódcę posterunku policji Johana Pichlera, komisarycznego burmistrza Ernsta Dauba i Willyego Fritza Haacka.
Grób księży męczenników stał się miejscem pielgrzymek, a 24 maja 1988 w 48 rocznicę śmierci księża męczennicy z Osięcin otrzymali tytuł: "Męczennicy Eucharystii i jedności kapłańskiej".
Beatyfikował go papież Jan Paweł II w Warszawie 13 czerwca 1999 w grupie 108 polskich męczenników.
W lutym 2007 został wraz z księdzem Wincentym Matuszewskim ogłoszony patronem gminy Osięciny.
24 maja 2010 roku dokonano translacji relikwii Wincentego Matuszewskiego i Józefa Kurzawy do świątyni w Osięcinach.

</doc>
<doc id="1299277" url="https://pl.wikipedia.org/wiki?curid=1299277" title="Bet Zajid">
Bet Zajid

Bet Zajid (hebr. בית זייד; ang. Beit Zaid) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Bet Zajid jest położony na wysokości od 100 do 140 metrów n.p.m. na wzgórzach zamykających od zachodu intensywnie użytkowaną rolniczo Dolinę Jezreel w Dolnej Galilei, na północy Izraela. Na wschód od osady przepływa strumień Tivon. Wpada on na południu do strumienia Betlejem, który następnie wpada do rzeki Kiszon, przepływającej na południowy zachód od moszawu. W jego otoczeniu znajduje się miasto Jokne’am, miasteczko Kirjat Tiwon, kibuc Allonim, oraz moszaw Sede Ja’akow i moszawa Jokne’am.
Bet Zajid jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego. W takich okolicznościach, w 1926 roku do Doliny Jezreel przyjechał aktywista ruchu syjonistycznego Alexander Zaïd. Zasłynął on już z tego, że w 1907 roku był jednym z założycieli żydowskiej organizacji samoobrony Bar Giora, a w 1909 roku był współzałożycielem Ha-Szomer. Żydowski Fundusz Narodowy przyznał mu w Dolinie Jezreel ziemię, na której zamieszkał ze swoją rodziną, tworząc farmę rolniczą znaną jako "Szejk Abrika" (hebr. שיח' אברק). W 1936 roku w jej pobliżu przypadkowo odkrył pozostałości archeologiczne. Zwrócił się o pomoc do Icchaka Ben-Zwi i Benjamina Mazar z Uniwersytetu Hebrajskiego. Dalsze badania doprowadziły do odkrycia wejścia do jaskini ze starożytną nekropolią w Bet Sze’arim. W dniu 11 lipca 1938 roku Zaïd został zamordowany przez członków beduińskiego plemienia na drodze do kibucu Allonim.
Rodzina zabitego zwróciła się o pomoc do szkoły rolniczej Mikwe Jisra’el, oferując ponad 400 hektarów ziemi w dzierżawę dla absolwentów szkoły, którzy zdecydują się osiedlić i pomóc w utrzymaniu farmy. W ten sposób, w 1940 roku w północnej części farmy rolniczej "Szejk Abrika" zamieszkała grupa absolwentów szkoły. Żydowski Fundusz Narodowy nie planował wówczas utworzenia w tym miejscu osady rolniczej, dlatego osadnicy cierpieli z powodu trudnych warunków życia i kłopotów finansowych. Ich skargi zwróciły jednak uwagę organizacji syjonistycznych, i jeszcze w tym samym roku utworzono kibuc Giwat Zajid (hebr. גבעות זייד; pol. "Wzgórze Zajida"), nazwany na cześć Alexandra Zaïda. W styczniu 1942 roku do kibucu dołączyła grupa imigrantów z Rumunii i Polski. W kibucu mieszkali także członkowie rodziny Zaïda. Brak działek pod budowę nowych domów mieszkalnych uniemożliwiał przyjęcie kolejnych członków. W 1943 roku w rejonie stanowiska archeologicznego nekropolii Bet Sze’arim utworzono tymczasowy obóz, w którym zamieszkali imigranci z Brazylii. Kibuc cierpiał jednak na niedostatek ziemi i wody, oraz coraz większe zadłużenie finansowe. Niewielkie gospodarstwo składające się z sadu, upraw warzyw, kurnika i obory bydła, nie było w stanie utrzymać się samodzielnie. Podczas II wojny światowej (1939–1945) niektórzy członkowie kibucu wstąpili do brytyjskiej armii, a inni zdecydowali się na opuszczenie wioski. Po wojnie do kibucu przyjechała grupa ocalonych z Holocaustu, w wyniku czego, do trudności gospodarczych dodano problemy społeczne. Znaleziono jednak tymczasowe rozwiązanie i kibuc zaczął czerpać coraz większe dochody z obsługi ruchu turystycznego, który przybywał do nekropolii Bet Sze’arim i do farmy "Szejk Abrika", aby poznać historię Alexandra Zaïda. Tymczasem, w poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Giwat Zajid miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel, stwarzając warunki do dalszego rozwoju tutejszych osiedli. Latem 1951 roku do kibucu przyjechała grupa 70 imigrantów z młodzieżowego ruchu syjonistycznego Gordonia z Argentyny (rok wcześniej przeszli oni szkolenie w kibucu Ginnegar). Ich przyjazd pogłębił trudności gospodarcze i społeczne. Poszukując rozwiązania tych kłopotów, kibucowi przyznano dodatkowe grunty oraz zasoby, jednak podstawowe problemy egzystencjalne nie zostały rozwiązane. Doszło wówczas do wewnętrznego rozłamu i w 1951 roku utworzono sąsiedni moszaw Bet Zajid (pol. "Dom Zajida"). W 1953 roku do kibucu przyjechała kolejna grupa młodych imigrantów z Argentyny i Urugwaju, co tylko pogłębiło problemy obu osad. Poszukując trwałego rozwiązania, w 1956 roku zaproponowano utworzenie nowego kibucu na pustyni Negew. W 1957 roku ostatni członkowie opuścili kibuc Giwat Zajid, i w tym samym roku utworzono kibuc Or ha-Ner. Ziemię kibucu Giwat Zajid przekazano do moszawu Bet Zajid. W 1972 roku w dawnych zabudowaniach kibucu utworzono zakład opieki dla osób starszych ze specjalnymi potrzebami - Kefar Rikwa (hebr. כפר תקווה, pol. "Wioska Nadziei").
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na kwiaciarstwie, hodowli bydła mlecznego i obsłudze ruchu turystycznego. W moszawie jest sklep wielobranżowy i warsztat mechaniczny.
Transport.
Z moszawu wyjeżdża się na wschód na drogę nr 722, którą jadąc na południe dojeżdża się do moszawu Sede Ja’akow i dalej do węzła drogowego z drogą nr 66 i drogą ekspresową nr 70 przy mieście Jokne’am i moszawie Jokne’am. Natomiast jadąc drogą nr 722 na północ dojeżdża się do skrzyżowania z drogą nr 75. Jadąc nią na zachód dojeżdża się do miasteczka Kirjat Tiwon, lub jadąc na wschód dojeżdża się do węzła drogowego z drogą ekspresową nr 77 i miasteczka Ramat Jiszaj.
Turystyka.
Na niewielkim wzniesieniu w zachodniej części moszawu znajduje się rzeźba Alexandra Zaïda na koniu. Ze wzgórza rozciąga się rozległa panorama na Dolinę Jezreel. Na północ od moszawu znajduje się Park Narodowy Bet Sze’arim. Ta starożytna nekropolia jest najważniejszym żydowskim miejscem pochówku z okresu talmudycznego. Badania archeologiczne w Bet Sze’arim rozpoczęto w 1880 roku. Odkryto wówczas liczne groby i katakumby, nie prowadzono jednak wykopalisk. W 1936 roku odkryto wejście do jaskini z labiryntem katakumb. W następnych latach prowadzono tutaj liczne badania archeologiczne. katakumby zgłoszono w 2002 roku na listę światowego dziedzictwa UNESCO. Teren jest chroniony przez Park Narodowy Bet Sze’arim.

</doc>
<doc id="1299278" url="https://pl.wikipedia.org/wiki?curid=1299278" title="Fasolowa wojna">
Fasolowa wojna

Fasolowa wojna – amerykański film obyczajowy z 1988 roku na podstawie powieści Johna Nicholsa.
Nagrody i nominacje.
Oscary za rok 1988
Złote Globy 1988

</doc>
<doc id="1299281" url="https://pl.wikipedia.org/wiki?curid=1299281" title="OGLE-2006-BLG-109">
OGLE-2006-BLG-109



</doc>
<doc id="1299285" url="https://pl.wikipedia.org/wiki?curid=1299285" title="OGLE-2006-BLG-109 b">
OGLE-2006-BLG-109 b



</doc>
<doc id="1299286" url="https://pl.wikipedia.org/wiki?curid=1299286" title="OGLE-2006-BLG-109 c">
OGLE-2006-BLG-109 c



</doc>
<doc id="1299288" url="https://pl.wikipedia.org/wiki?curid=1299288" title="Bet Lechem ha-Gelilit">
Bet Lechem ha-Gelilit

Bet Lechem ha-Gelilit (hebr. בית לחם הגלילית, "Beit Lehem HaGlilit"; ang. Bet Lehem HaGelilit) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Bet Lechem ha-Gelilit jest położony na wysokości od 150 do 180 metrów n.p.m. na stokach wzgórz zamykających od północnego zachodu intensywnie użytkowaną rolniczo Dolinę Jezreel w Dolnej Galilei, na północy Izraela. Zbocza wzgórz są porośnięte lasami. Stoki opadają w kierunku południowo-wschodnim. Na południe od osady płyną strumienie Betlejem i Nahalal. W jego otoczeniu znajdują się miasteczka Basmat Tab’un, Ka’abije-Tabbasz-Hajajre, Zarzir i Ramat Jiszaj, moszawy Allone Abba, Bet Sze’arim, oraz arabska wioska Manszija Zabda.
Bet Lechem ha-Gelilit jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Starożytna osada żydowska Betlejem, która była położona w Galilei, jest wspominana w Biblii jako miasto należące do pokolenia Zabulona. Biblijny sędzia Ibsan pochodził z tego miasta i tam też został pochowany. Zbieżność nazwy z miastem Betlejem położonym w Judei powodowała liczne pomyłki. Z tego powodu wprowadzono odmienne nazwy dla obu miejscowości: „Betlejem na terytorium Judy” i „Betlejem na terytorium Zabulona”. Istnieją dowody historyczne, że Betlejem w Galilei było zamieszkane przez społeczność żydowską po wojnie żydowsko-rzymskiej (66–73). Jest ono także wspominane w tekstach Talmudu i Miszny, które wymieniają je jako „Betlejem Sur”, ponieważ należało do ziem miasta Tyr (nazywanego Sur). W kolejnych latach nastąpiła zmiana mieszkańców z żydowskich na chrześcijan. Osada została zniszczona około 637 roku w wyniku najazdu arabskiego.
W 1906 roku w miejscu tym powstała wioska Betlejem Galiläa (pol. "Betlejem Galilei"), którą założyli członkowie niemieckiej grupy chrześcijańskiej "Templers" (niem. "Tempelgesellschaft"). Wywodziła się ona z Ewangelickiego Kościoła Unii Staropruskiej, jednak jej członkowie odrzucali Trójcę Świętą, nie uznawali boskości Chrystusa i nie przyjmowali sakramentów. Z tych powodów, w samym Cesarstwie Niemieckim grupa "Templers" była uznawana za sektę. Pomimo to, osiedlający się w Palestynie "templariusze" zyskali znaczące wsparcie finansowe i ideologiczne niemieckich luteran i kościołów ewangelicko-unijnych. W ten sposób, w Hajfie mieszkały obok siebie dwie zwaśnione grupy niemieckich ewangelików. Między nimi narastała wzajemna nieufność i pojawiały się liczne spory. To właśnie te czynniki, wraz ze wzrostem urbanizacji i liczby mieszkańców Hajfy, skłonił niektórych członków tej społeczności do wyprowadzenia się na wieś i szukania nowego miejsca zamieszkania. Bank kredytowy społeczności ewangelickiej w Hajfie ("Gemeinde Haifa GmbH") wyłożył pieniądze na wykupienie gruntów, a następnie refinansowało ją w całości stowarzyszenie wspierające rozwój niemieckiej kolonizacji w Palestynie ze Stuttgartu ("Stuttgarter Gesellschaft zur Förderung der deutschen Ansiedlungen in Palästina"). Dzięki temu w 1906 roku powstała osada Betlejem Galiläa, a rok później w jej sąsiedztwie Waldheim (obecnie moszaw Allone Abba). W grudniu 1913 roku obie osady (Betlejem Galiläa i Waldheim) założyły wspólną spółdzielnię mleczarską i utrzymywały duże stado bydła. Pasteryzowane mleko dostarczano do Hajfy.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Władze brytyjskie z nieufnością podchodziły do mieszkańców Betlejem Galiläa i Waldheim, ponieważ wszyscy oni posiadali obywatelstwo niemieckie (podczas I wojny światowej Niemcy należały do państw centralnych walczących z ententą). Pomimo to, nie stwarzano żadnych większych trudności w dalszej egzystencji tych osad. Sytuacja zaczęła się zmieniać wraz ze wzrostem popularności narodowego socjalizmu i powstaniem w 1933 roku III Rzeszy. Rok wcześniej, niemiecka partia nazistowska zaczęła zakładać swoje pierwsze sekcje w Palestynie. Niektórzy z mieszkańców Waldheim również dołączyli do NSDAP, okazując w ten sposób swoje odejście od ideałów ewangelickich (w sierpniu 1939 r. około 17% Niemców w Palestynie deklarowało się jako członkowie NSDAP). Po rozpoczęciu się jesienią 1939 roku II wojny światowej, wszyscy Niemcy w Palestynie zostali uznani przez brytyjskie władze za cudzoziemców i wrogów. Osady Betlejem Galiläa, Waldheim, kolonia Sarona w Tel Awiwie i Wilhelma zostały przekształcone w obozy dla internowanych. Latem 1941 roku grupę 665 Niemców (osoby młode i dzieci) deportowano do Australii. Jednak wielu Niemców było zbyt starych lub zbyt chorych na tak daleką podróż. Również niemieccy ewangelicy odmówili wyjazdu do Australii. Pozostali oni więc w swoich osadach, i przy wsparciu internowanych Włochów i Węgrów utrzymywali produkcję rolniczą, sprzedając nadwyżki na rynku. W grudniu 1941 roku, a następnie w 1942 roku władze brytyjskie deportowały z Mandatu Palestyny kolejnych 400 Niemców (głównie kobiety i dzieci). Poprzez Turcję dotarli oni do okupowanej przez Niemców Grecji i dalej do III Rzeszy. Po zakończeniu wojny, z obozów uwolniono internowanych Włochów i Węgrów. Jednak Brytyjczycy odmówili repatriacji pozostałych Niemców do brytyjskiej strefy okupacyjnej w Niemczech, ponieważ była ona zalana setkami tysięcy uchodźców wojennych. Ponadto, większość z internowanych nie chciała powracać do Niemiec. W 1947 roku władze brytyjskie umożliwiły im na wyemigrowanie do Australii.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że osada Betlejem Galiläa miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. W dniu 17 kwietnia 1948 roku do opuszczonej osady Betlejem Galiläa wkroczyli żołnierze żydowskiej organizacji paramilitarnej Hagana. W sąsiedniej osadzie Waldheim przebywali jeszcze Niemcy, którzy zostali pośpiesznie przewiezieni na wyspę Cypr.
Współczesny moszaw założyli w 1948 roku imigranci z Austrii. Byli to ocaleni z Holocaustu Żydzi.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie. Na południe od moszawu znajduje się zbiornik retencyjny wody, wykorzystywanej dla potrzeb rolnictwa. Jest tu także duża obora bydła mlecznego. Znaczną część dochodów stanowią wpływy z obsługi ruchu turystycznego. Część mieszkańców pracuje poza moszawem. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na zachód drogą nr 7513, którą dojeżdża się do moszawu Allone Abba. Jadąc dalej na południowy zachód dojeżdża się do kibucu Allonim i dalej do skrzyżowania z drogą nr 75.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej w miejscowości Ramat Jiszaj i szkoły średniej w moszawie Nahalal. W moszawie znajduje się ośrodek kultury z biblioteką, basen pływacki, sala sportowa z siłownią oraz boisko. Jest tu także najstarsza w Izraelu szkoła przetrwania.
Turystyka.
Na terenie moszawu znajdują się stare zabudowania dawnej niemieckiej osady Betlejem Galiläa. W centrum zachowały się wille niemieckich osadników z początku XX wieku. W moszawie znajdują się domki noclegowe do wynajęcia. W 1994 roku na sąsiednich wzgórzach położonych na zachód od moszawu, utworzono Rezerwat przyrody Allone Abba. Chroni on unikatowy zespół leśny dębów, a także pistacji, szarańczyn strąkowych i judaszowców. Większa część rezerwatu jest otwarta dla wypasu bydła z moszawu. Po okolicy wytyczono liczne trasy wycieczkowe, a w moszawie znajduje się wypożyczalnia rowerów.

</doc>
<doc id="1299296" url="https://pl.wikipedia.org/wiki?curid=1299296" title="Bet Sze’arim (moszaw)">
Bet Sze’arim (moszaw)

Bet Sze’arim (hebr. בית שערים; ang. Bet She'arim, lub także Beit She'arim) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Bet Sze’arim jest położony na wysokości od 65 do 90 metrów n.p.m. w północno-zachodniej części intensywnie użytkowanej rolniczo Doliny Jezreel w Dolnej Galilei, na północy Izraela. Okoliczny teren łagodnie opada w kierunku południowym. Na wschód od osady przepływa strumień Nahalal. W jego otoczeniu znajduje się miasteczko Ramat Jiszaj, moszawy Nahalal, Kefar Jehoszua, Allone Abba i Bet Lechem ha-Gelilit, oraz arabska wioska Manszija Zabda. Na południe od moszawu jest baza lotnicza Ramat Dawid.
Bet Sze’arim jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego. W takich okolicznościach Luise Lea Zaloscer i jego siostra Klara Barmaper, w porozumieniu z Żydowskim Funduszem Narodowym wykupili tutejsze grunty od wcześniejszych arabskich właścicieli. Pierwsza żydowska osada rolnicza powstała w 1926 roku. Zamieszkali w niej imigranci z Jugosławii. Nazwę zaczerpnięto od starożytnego żydowskiego miasta Bet Sze’arim, nie zdając sobie nawet sprawy, że w pobliżu znajdują się jego ruiny. Trudności gospodarcze oraz brak dostępu do wody, spowodowały, że w 1930 roku w osadzie pozostało jedynie osiem rodzin. W tym samym roku, w okolicznych żydowskich osiedlach zawiązała się nowa grupa osadnicza o nazwie "Irgun Efraim" (hebr. ארגון אפרים). W jej skład weszli imigranci z Europy Wschodniej. Przez sześć lat szkolili się oni w osadach rolniczych położonych w rejonie Jeziora Tyberiadzkiego. Gdy w 1936 roku w Bet Sze’arim pozostawały już tylko trzy rodziny jugosłowiańskich Żydów, podjęto decyzję o skierowanie grupy właśnie tutaj. Przeprowadzono wówczas przekazanie gruntów, i w 1936 roku utworzono moszaw Bet Sze’arim. Przez pierwsze dwa lata pionierzy mieszkali w prowizorycznych warunkach, starając się pozyskać grunty pod uprawy rolnicze. Po dwóch latach architekt Kaufman przedstawił projekt nowoczesnej osady. Wzdłuż granic działek posadzono drzewa oliwne, natomiast ozdobne drzewa liściaste zasadzono w obrębie gospodarstw. Wybudowano murowane budynki gospodarcze, jednak mieszkańcy wciąż żyli w jednym zbiorowym baraku. W obrębie osady planowano wybudować szerokie ulice, aby umożliwić swobodną budowę w przyszłości budynków użyteczności publicznej, bez potrzeby przenoszenia granic działek. W międzyczasie wybuchło arabskie powstanie w Palestynie, i Brytyjczycy w sąsiedztwie moszawu Bet Sze’arim wybudowali fort policji "Nahalal" (Fort Tegart). Tymczasem, w poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Bet Sze’arim miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel, stwarzając warunki do dalszego rozwoju tutejszych osiedli. W latach 50. XX wieku w Bet Sze’arim wybudowano domy mieszkalne. W połowie lat 80. XX wieku moszaw przeżywał głęboki kryzys gospodarczy. W następnych latach przeprowadzono częściową prywatyzację. Aby pobudzić rozwój moszawu, w latach 90. XX wieku wybudowano nowe osiedle mieszkaniowe. W 2006 roku wybudowano drugie osiedle domków, które wystawiono na sprzedaż. Można tutaj zamieszkać, nie stając się członkiem moszawu.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie. Na południe od osady znajdują się dwa duże zbiorniki retencyjne na wodę, wykorzystywaną do celów rolniczych. Uprawy polowe obejmują pszenicę, słonecznik, kukurydzę, ciecierzycę i bawełnę. Uprawy warzyw obejmują głównie sałatę, kapustę, kalafior, brokuły, selery, cebulę i ziemniaki. W szklarniach uprawiane są warzywa na nasiona. Poza tym są trzy szkółki roślin ozdobnych, gaj oliwek oraz gaj eukaliptusów. W wiosce istnieje około dziesięciu gospodarstw mlecznych, w tym trzy zautomatyzowane. Hoduje się tu także cielęta na mięso, kozy na mięso oraz mleko, i drób. Część mieszkańców utrzymuje się z pracy poza moszawem. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na północ na drogę nr 75, którą jadąc na zachód dojeżdża się do miejscowości Ramat Jiszaj i dalej do węzła drogowego z drogą ekspresową nr 77. Natomiast jadąc drogą nr 75 na wschód dojeżdża się do wioski Manszija Zabda i dalej do skrzyżowania z drogą nr 73.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej w moszawie Nahalal. W moszawie znajduje się ośrodek kultury z biblioteką, basen kąpielowy, sala sportowa z siłownią i boisko. Jest tu także synagoga i mykwa.

</doc>
<doc id="1299300" url="https://pl.wikipedia.org/wiki?curid=1299300" title="Ha-Jogew">
Ha-Jogew

Ha-Jogew (hebr. היוגב; ang. HaYogev) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Ha-Jogew jest położony na wysokości 96 metrów n.p.m. w centralnej części intensywnie użytkowanej rolniczo Dolina Jezreel w Dolnej Galilei, na północy Izraela. Okoliczny teren jest płaski, i delikatnie opada w kierunku północno-zachodnim. Na północny zachód od osady przepływa rzeka Kiszon. Na północy jest zbiornik wodny Kefar Baruch, który gromadzi wodę z okolicznych strumieni. W odległości 2 km na południowym zachodzie rozciąga się płaskowyż Wyżyny Menassesa. W jego otoczeniu znajdują się miasta Afula i Migdal ha-Emek, kibuce Giwat Oz, Megiddo, Miszmar ha-Emek, Ha-Zore’a, Sarid, Ginnegar i Mizra, moszawy Mele’a, Midrach Oz, Kefar Baruch i Kefar Gidon, oraz wieś komunalna Nir Jafe. Na południowy wschód od osady jest port lotniczy Megiddo i baza wojskowa Amos, a w odległości 3 km na północny zachód jest baza lotnicza Ramat Dawid. W odległości 5 km na południe od moszawu przebiega granica Autonomii Palestyńskiej. Jest ona chroniona przez mur bezpieczeństwa. Po stronie palestyńskiej jest wioska Zububa.
Ha-Jogew jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowała się arabska wioska Chirbat Lid. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Podczas II wojny światowej Brytyjczycy utworzyli w Dolinie Jezreel kilka ważnych baz wojskowych – w 1942 roku na południowy zachód od miejscowości Afula powstała baza lotnicza RAF Megiddo, a na północny zachód baza lotnicza RAF Ramat Dawid. Przy bazie lotniczej Megiddo powstały koszary z magazynami wojskowymi. Powstanie tej bazy wiązało się ze wzrostem znaczenia sąsiedniej arabskiej wioski Chirbat Lid, która zyskała ważne strategicznie położenie pomiędzy dwoma brytyjskimi lotniskami. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Chirbat Lid miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Następnie, w dniach od 4 do 14 kwietnia 1948 roku w okolicy doszło do bitwy o Miszmar ha-Emek. Siły żydowskiej organizacji paramilitarnej Hagana broniące tego kibucu, najpierw odparły arabski atak, a następnie przeszły do kontrataku i zdobyły szereg wiosek arabskich. W trakcie tych działań, w dniu 8 kwietnia 1948 roku zajęto wioskę Chirbat Lid, wysiedlając wszystkich jej mieszkańców i wyburzając domy.
Grupa założycielska współczesnego moszawu zawiązała się już w 1941 roku. W jej skład weszli młodzi imigranci pochodzący z Austrii, Niemiec i Rumunii. Przeszli oni szkolenie rolnicze w moszawach Kefar Witkin i Be’er Towijja, a następnie w 1943 roku zamieszkali w kibucu Bet Eszel na pustyni Negew. Jednak w przededniu wybuchu I wojny izraelsko-arabskiej w 1948 roku, kibuc został ewakuowany, a następnie zniszczony przez Egipcjan. Grupa założycielska przeniosła się wtedy do Doliny Jezreel w Galilei. Było to 70 żydowskich rodzin. Zamieszkali oni tymczasowo w opuszczonych koszarach przy dawnej bazie lotniczej RAF Megiddo. W dniu 22 sierpnia 1949 roku w odległości kilkuset metrów na południowy wschód od zniszczonej arabskiej wioski Chirbat Lid założyli oni nową osadę nazwaną ha-Jogew. W kwietniu 1950 roku położono kamień węgielny pod budowę pierwszych domów mieszkalnych. Do czerwca 1951 roku wybudowano 60 domów, a liczba mieszkańców wzrosła do 110 rodzin. W tym samym roku wybudowano drogę dojazdową o długości około 3,5 km. Jednak dalszy rozwój był hamowany przez brak dostępu do wody, w wyniku czego część mieszkańców zaczęła opuszczać moszaw. Problem ten rozwiązano w 1955 roku, kiedy to w pobliżu przeprowadzono udane odwierty i doprowadzono wodę. Pomimo to, w 1957 roku liczba mieszkańców spadła do 88 rodzin. Pod koniec 1958 roku do moszawu doprowadzono energię elektryczną. W kolejnych latach moszaw przechodził nieustanne trudności gospodarcze, którym usiłowała zaradzić Agencja Żydowska i Bank Rolny Izraela. W latach 80. XX wieku moszaw przechodził głęboki kryzys gospodarczy. Rozpoczęto wtedy rozwijać hodowlę i handel kwiatami. Działania te nie przyniosły jednak oczekiwanych rezultatów, i w 1988 roku moszaw znalazł się na krawędzi upadłości i trafił pod komisaryczny zarząd. W 1991 roku utworzono tutaj tymczasowy obóz dla imigrantów z krajów byłego ZSRR. Początkowo obóz składał się z 50 karawanów, które potem zastąpiono stałymi budynkami. W 1992 roku przeprowadzono jego restrukturyzację i częściową prywatyzację.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie i uprawie kwiatów w szklarniach. Na północ od moszawu znajduje się główny zbiornik retencyjny Emek Jizre’el. Znajduje się on w zlewni rzeki Kiszon, ale był on zasilany także innymi strumieniami. Na początku lat 90. XX wieku jezioro zaczęło wysychać, a okoliczne grunty pustynnieć. Na jego miejscu wybudowano wówczas mniejszy zbiornik Kefar Baruch, który dostarcza wody dla potrzeb rolniczych. Część mieszkańców dojeżdża do pracy poza moszawem. W moszawie znajduje się przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na południowy zachód na drogę nr 66, którą jadąc na północny zachód dojeżdża się do kibucu Midrach Oz, lub jadąc na południowy wschód dojeżdża się do kibucu Megiddo i dalej do skrzyżowania z drogą ekspresową nr 65.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej w kibucu Ha-Zore’a i szkoły średniej w kibucu En ha-Szofet. W moszawie jest ośrodek kultury z biblioteką, oraz boiska sportowe.
Turystyka.
Na północny wschód od moszawu zachowały się pozostałości dawnej arabskiej wioski Chirbat Lid. Można tu zobaczyć dawną utwardzaną drogę, cmentarz, ruiny budynków oraz kanału nawadniającego pola. Sąsiednie źródło jest obsadzone eukaliptusami. Miejscem tym opiekuje się moszaw, i służy jako miejsce odpoczynku i pływania. Na południowy zachód od moszawu znajduje się Park Narodowy Megiddo.

</doc>
<doc id="1299301" url="https://pl.wikipedia.org/wiki?curid=1299301" title="Ukrzaliznycia">
Ukrzaliznycia

Ukrzaliznycia, UZ (ukr. Державна адміністрація залізничного транспорту України „Укрзалізниця”, trb. "Derżawna administracija zaliznycznoho transportu Ukrajiny „Ukrzaliznycia”") – państwowe przedsiębiorstwo kolejowe na Ukrainie. Monopolista w zakresie przewozów kolejowych.
Regionalny podział organizacyjny.
W skład Kolei Ukraińskich wchodzi sześć przedsiębiorstw regionalnych:

</doc>
<doc id="1299303" url="https://pl.wikipedia.org/wiki?curid=1299303" title="Luis Cruz (urugwajski piłkarz)">
Luis Cruz (urugwajski piłkarz)

Luis Alberto Cruz, "Huevo" (ur. 28 kwietnia 1925 w Montevideo, zm. 1998) – urugwajski piłkarz, lewy pomocnik. Wzrost 173 cm, waga 73 kg.
Wystąpił podczas mistrzostw świata w 1954 roku jako piłkarz Club Nacional de Football. Zagrał we wszystkich pięciu meczach – z Czechosłowacją, Szkocją, Anglią, Węgrami i Austrią. W meczu z Austrią strzelił bramkę samobójczą.
Początkowo Cruz grał w klubach Deportivo Juventud i Montevideo Wanderers, skąd w 1946 roku przeszedł do "Nacionalu". Z "Nacionalem" siedmiokrotnie zdobył mistrzostwo Urugwaju – w 1946, 1947, 1950, 1952, 1955, 1956 i 1957.
W reprezentacji Urugwaju od 1 marca 1953 do 3 lipca 1954 rozegrał łącznie 11 meczów.

</doc>
<doc id="1299305" url="https://pl.wikipedia.org/wiki?curid=1299305" title="Kefar Baruch">
Kefar Baruch

Kefar Baruch (hebr. כפר ברוך; ang. Kefar Barukh lub Kfar Barukh) – moszaw położony w Samorządzie Regionu Emek Jizre’el, w Dystrykcie Północnym, w Izraelu. Członek Ruchu Moszawów.
Położenie.
Moszaw Kefar Baruch jest położony na niewielkim wzgórzu o wysokości od 60 do 45 metrów n.p.m. w centralnej części intensywnie użytkowanej rolniczo Doliny Jezreel w Dolnej Galilei, na północy Izraela. Okoliczny teren jest płaski, i delikatnie opada w kierunku zachodnim. Na północ i zachód od osady przepływa strumień Cvi, który wpada do przepływającej na południu rzeki Kiszon. Na wschodzie jest zbiornik wodny Kfar Baruch, który gromadzi wodę z okolicznych strumieni. W odległości 4 km na południowym zachodzie rozciąga się płaskowyż Wyżyny Menassesa, a w odległości 4 km na północny wschód wznosi się masyw górski Hare Nacerat. W otoczeniu znajduje się miasto Afula, moszawy Kefar Jehoszua, Bet Sze’arim, Nahalal, Kefar Gidon, Balfurja, Ha-Jogew i Midrach Oz, oraz kibuce Ramat Dawid, Gewat, Sarid, Mizra, Miszmar ha-Emek i Ha-Zore’a. Na północny zachód od osady jest baza lotnicza Ramat Dawid, a w odległości 5 km na południowy wschód jest port lotniczy Megiddo i baza wojskowa Amos.
Kefar Baruch jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Stworzyło to warunki do rozwoju osadnictwa żydowskiego w Palestynie. W latach 20. XX wieku organizacje syjonistyczne wykupiły znaczne grunty w Dolinie Jezreel. W ten sposób w 1926 roku powstał moszaw Kefar Baruch. Osada została nazwana od jej założyciela, filantropa Barucha Kahane, który wyemigrował z Rumunii – przekazał on swój majątek na rzecz Żydowskiego Funduszu Narodowego w zamian za uwiecznienie jego imienia w nazwie osady.
Żydowski Fundusz Narodowy przygotował dokładny plan założenia moszawu Kefar Baruch. Został on zasiedlony przez trzy grupy osadników: grupę 60 rodzin z Rumunii, grupę orientalnych osadników (20 rodzin z Bułgarii, Kurdystanu i Kaukazu) oraz grupę 20 rodzin klasy średniej, które miały być siłą napędową rozwoju osady. W rezultacie osada podzieliła się na dwie odrębne części. Po stronie północnej mieszkała grupa rumuńska, a po stronie południowej grupa orientalna. W maju 1927 roku w moszawie mieszkało w sumie 27 rodzin Żydów sefardyjskich. Nie udało się sprowadzić do osady żadnej rodziny z klasy średniej. Początkowo obie grupy funkcjonowały oddzielnie, ale w 1930 roku udało się przeprowadzić ich konsolidację. W tych pierwszych latach, pionierzy mieszkali w namiotach, a wodę sprowadzano ze źródeł odległych o kilka kilometrów. Osadnicy ciężko pracowali przy osuszaniu okolicznych bagien, które przekształcono w pola uprawne. Przy tym wszystkim sytuacja grupy rumuńskiej była lepsza dzięki pomocy nadchodzącej od społeczności żydowskiej w Rumunii. Aby ułatwić rozwój gospodarczy moszawu, przekonano brytyjskie władze mandatowe do pomysłu utworzenia nowej stacji kolejowej Kefar Baruch na linii kolejowej Doliny. Była ona łącznikiem miasta portowego Hajfa z linią Kolei Hidżaskiej, która łączyła Damaszek z Medyną. Stacja kolejowa powstała w 1926 roku i znajdowała się na północ od moszawu (obecnie nie pozostał po niej żaden ślad). Przez długie lata pełniła ona wyłącznie rolę przystanku osobowego, a podróżni kupowali bilety u konduktora. Kolej umożliwiła rozwój mleczarstwa i ułatwiła dostawy oraz sprzedaż mleka kupcom w Hajfie. Tutejsza stacja kolejowa podnosiła rangę moszawu i zwiększała jego atrakcyjność. W 1937 roku przygotowano nowe miejsca pod budowę domów i starano się zachęcić imigrantów do osiedlenia w osadzie. Staranie te zakończyły się niepowodzeniem, gdyż napięte wewnętrzne stosunki zniechęcały potencjalnych osadników do przyłączenia się. Podczas arabskiego powstania w Palestynie (1936–1939) moszaw był kilkakrotnie atakowany, a okoliczne pola podpalane. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Kefar Baruch miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania podjęte podczas I wojny izraelsko-arabskiej w 1948 roku zabezpieczyły całą Dolinę Jezreel, umożliwiając dalszy rozwój żydowskiego osadnictwa. Konsekwencje wojenne doprowadziły jednak do unieruchomienia tutejszej linii kolejowej. Obecnie budowana nowa linia kolejowa będzie ponownie przebiegać przy moszawie, a nowa stacja kolejowa będzie znajdować się w odległości 1 km na południowy zachód od historycznej stacji.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie. Na południowy wschód od osady znajduje się główny zbiornik retencyjny Emek Jizre’el. Znajduje się on w zlewni rzeki Kiszon, ale był on zasilany także innymi strumieniami. Na początku lat 90. XX wieku jezioro zaczęło wysychać, a okoliczne grunty pustynnieć. Na jego miejscu wybudowano wówczas mniejszy zbiornik Kefar Baruch, który dostarcza wody dla potrzeb rolniczych. Jest tu także duża ferma drobiu. Część mieszkańców dojeżdża do pracy poza moszawem. W moszawie znajduje się przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na północny wschód drogą nr 7255, którą dojeżdża się do drogi nr 73 przy mieście Migdal ha-Emek.
Edukacja i kultura.
Moszaw utrzymuje przedszkole. Starsze dzieci są dowożone do szkół w moszawie Nahalal. W moszawie jest ośrodek kultury z biblioteką, basen pływacki, sala sportowa oraz boisko.
Turystyka.
W moszawie działa niewielka firma turystyczna, oferująca wycieczki samochodami terenowymi po okolicy. Są tutaj organizowane różne imprezy integracyjne. W jednym ze zbiorników na północ od moszawu znajduje się hodowla żółwi. Po stronie wschodniej znajduje się szczyt tutejszego wzniesienia (65 metrów n.p.m.). Rozciąga się stąd panorama na całą okolicę. Urządzono tutaj miejsce odpoczynku i zasadzono drzewa.

</doc>
<doc id="1299306" url="https://pl.wikipedia.org/wiki?curid=1299306" title="Kefar Gidon">
Kefar Gidon

Kefar Gidon (hebr. כפר גדעון; ang. Kfar Gidon lub Kefar Gid'on) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Kefar Gidon jest położony na wysokości 94 metrów n.p.m. w centralnej części intensywnie użytkowanej rolniczo Doliny Jezreel w Dolnej Galilei, na północy Izraela. Okoliczny teren jest płaski, i delikatnie opada w kierunku południowo-zachodnim. W odległości 3 km na północ od osady wznoszą się stoki masywu górskiego Hare Nacerat, który ciągnie się na północny wschód w kierunku do miasta Nazaret. Na wschód i południe od kibucu przepływa strumień Adaszim. W odległości 2,5 km na południowym wschodzie znajduje się masyw góry Giwat ha-More (515 m n.p.m.). W jego otoczeniu znajduje się miasto Afula, moszawy Ha-Jogew, Kefar Baruch, Tel Adaszim i Balfurja, kibuc Mizra, oraz wioska komunalna Achuzzat Barak.
Kefar Gidon jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Stworzyło to warunki do rozwoju osadnictwa żydowskiego w Palestynie. W latach 20. XX wieku organizacje syjonistyczne wykupiły znaczne grunty w Dolinie Jezreel. W takich okolicznościach w 1923 roku powstał moszaw Kefar Gidon. Został on nazwany na cześć biblijnego bohatera Gedeona, który przebywał w tej okolicy. Grupa założycielska składała się z żydowskich imigrantów z Transylwanii, których do aliji zachęcił rabin Mosze Szmuel Glasner z miasta Kluż. Byli to zwolennicy syjonizmu religijnego. Żydowski Fundusz Narodowy przekazał obszar o powierzchni 4 tys. hektarów, planując że w nowej osadzie zamieszka 40 rodzin. Początkowo w moszawie osiedliło się 6 rodzin, i każda z nich otrzymała 79 hektarów ziemi. W przeciągu roku w osadzie zamieszkały kolejne rodziny. Pierwsi pionierzy nie posiadali żadnego doświadczenia z rolnictwem, a dodatkową trudnością był brak dostępu do wody. Przez pierwsze dwa lata wodę dostarczano z sąsiedniego kibucu Balfurja. Starając się wesprzeć rozwój moszawu, organizacje syjonistyczne udzieliły pomocy sadząc drzewa owocowe, winnicę i zakładając hodowlę bydła mlecznego. Mleko było dostarczane na stację kolejową Afula i linią kolejową Doliny dostarczane do Hajfy. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Kefar Gidon miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania podjęte podczas I wojny izraelsko-arabskiej w 1948 roku zabezpieczyły całą Dolinę Jezreel, umożliwiając dalszy rozwój żydowskiego osadnictwa. Po wojnie w moszawie osiedlili się nowi imigranci, będący ultraortodoksami. Między obydwoma społecznościami wystąpiły sprzeczności, w wyniku których w 1956 roku doszło do wewnętrznego rozłamu. Utworzono wówczas dwa odrębne moszawy: ultraortodoksyjny Kefar Gidon i mniej religijny moszaw Talmej Gidon. Dwie osady rozwijały się obok siebie. Dopiero na początku XXI wieku doszło do ich ponownego zjednoczenia.
Demografia.
Większość mieszkańców moszawu jest Żydami. Tutejsza populacja jest religijna i świecka:
Gospodarka i infrastruktura.
Gospodarka moszawu opiera się na intensywnym rolnictwie. Część mieszkańców dojeżdża do pracy poza moszawem. W moszawie znajduje się sklep wielobranżowy i warsztat mechaniczny.
Transport.
Przez centrum moszawu przebiega droga ekspresowa nr 60 (pod drogą znajduje się podziemny tunel umożliwiający komunikację pomiędzy dwoma częściami osady), którą jadąc na południe dojeżdża się do moszawu Balfurja i dalej do miasta Afula, lub jadąc na północ dojeżdża się do moszawów Mizra i Tel Adaszim, oraz skrzyżowania z drogą nr 73.
Edukacja i kultura.
Moszaw utrzymuje przedszkole. Starsze dzieci są dowożone do szkół w kibucu Mizra. W moszawie jest ośrodek kultury z biblioteką, sala sportowa i boisko.
Turystyka.
Na wschód od wioski wznosi się niewielkie wzgórze Tel Adaszim (129 metrów n.p.m.), na którym znajduje się stanowisko archeologiczne. Odnaleziono tutaj artefakty z okresów perskiego, helleńskiego, rzymskiego, bizantyjskiego i islamskiego. Obszar wzgórza jest zalesiony. Natomiast w pewnej odległości na zachód od moszawu jest położony Rezerwat przyrody Balfurja, który chroni pozostałości naturalnych bagien Doliny Jezreel.

</doc>
<doc id="1299307" url="https://pl.wikipedia.org/wiki?curid=1299307" title="Kominiarska Przełęcz">
Kominiarska Przełęcz

Kominiarska Przełęcz (1307 m) – przełęcz w północnej grani Siwego Zwornika w Tatrach Zachodnich. Znajduje się pomiędzy Wierchem Spalenisko (1324 m) a Małym Opalonym Wierchem (1448 m). W północno-zachodnim kierunku opada spod niej Kamienny Żleb, będący odnogą Doliny Huciańskiej. Wznoszą się nad nim wapienne turnie i urwiska zwane Kobylimi Głowami. Są one szczególnie dobrze widoczne z pobliskiej polany Jamy. Stoki wschodnie opadają do Doliny Lejowej. Rejon przełęczy porasta las.

</doc>
<doc id="1299310" url="https://pl.wikipedia.org/wiki?curid=1299310" title="Kefar Jehoszua">
Kefar Jehoszua

Kefar Jehoszua (hebr. כְּפַר יְהוֹשֻׁעַ; ang. Kefar Yehoshua lub Kfar Yehoshua) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw jest położony na wysokości 52 metrów n.p.m. w zachodniej części intensywnie użytkowanej rolniczo Doliny Jezreel w Dolnej Galilei, na północy Izraela. Okoliczny teren jest płaski, i delikatnie opada w kierunku południowo-zachodnim. Na zachód od moszawu przepływa strumień Betlejem, a na wschód strumień Nahalal. Wpadają one do przepływającej na południu rzeki Kiszon. W odległości 4 km na zachód od osady wznosi się masyw góry Karmel. W jego otoczeniu znajduje się miasto Jokne’am, miasteczka Kirjat Tiwon i Ramat Jiszaj, moszawy Sede Ja’akow, Bet Sze’arim, Nahalal i Kefar Baruch, kibuce Ramat Dawid, Gewat, Sarid, Miszmar ha-Emek i Ha-Zore’a, oraz moszawa Jokne’am. Na wschód od osady znajduje się baza lotnicza Ramat Dawid.
Kefar Jehoszua jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Stworzyło to warunki do rozwoju osadnictwa żydowskiego w Palestynie. W latach 20. XX wieku organizacje syjonistyczne wykupiły znaczne grunty w Dolinie Jezreel. Grupa założycielska zawiązała się w latach 1920-1924 i przeszła szkolenie rolnicze w moszawie Nahalal w Dolinie Jezreel. W owym czasie dużo dyskutowano na temat zasad organizacji osad rolniczych. Członkowie grupy uważali, że do prawidłowego życia osady konieczna jest współpraca, nawet kosztem wolności indywidualnej. Dlatego dążyli do utworzenia własnej osady, która miała być syntezą zasad moszawu i kibucu. Projekt budowy osady przygotował architekt Richard Kaufmann, który wcześniej opracował kolisty projekt moszawu Nahalal. Nowa osada miała mieć kształt trochę mniej symetryczny i nie tak dokładnie kolisty jak to miało miejsce w Nahalal. Na jej lokalizację wybrano miejsce położone przy stacji kolejowej Tel asz-Szamam. Przebiegała tędy linia kolejowa Doliny będąca odnogą linii Kolei Hidżaskiej, która łączyła Damaszek z Medyną. Odnoga przebiegająca przez Dolinę Jezreel łączyła główną linię kolejową z miastem portowym Hajfa. Takie położenie nowej osady gwarantowało łatwy dostęp do transportu, a jednocześnie stwarzało większe poczucie bezpieczeństwa ze strony brytyjskich sił policyjnych chroniących kolej. W rejonie stacji kolejowej Tel asz-Szamam rozciągały się bagna, których wodę wykorzystywano do lokomotyw parowych. Przy stacji wybudowano warsztat naprawczy lokomotyw, wieżę wodną oraz skład węgla. W jej sąsiedztwie, w dniu 12 sierpnia 1927 roku został założony moszaw Kefar Jehoszua, nazwany na cześć syjonistycznego działacza Jehoszuji Chankina. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Kefar Jehoszua miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania podjęte podczas I wojny izraelsko-arabskiej w 1948 roku zabezpieczyły całą Dolinę Jezreel, umożliwiając dalszy rozwój żydowskiego osadnictwa. Konsekwencje wojenne doprowadziły jednak do unieruchomienia tutejszej linii kolejowej. Stacja kolejowa w Kefar Jehoszua było po raz ostatni użyta w listopadzie 1951 roku. W latach 80. XX wieku moszaw znalazł się w głębokim kryzysie gospodarczym. Z tego powodu w 1998 roku przeprowadzono częściową prywatyzację. W kolejnych latach w północnej części moszawu wybudowano nowe osiedle mieszkaniowe.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie. Uprawia się głównie bawełnę i pomidory. Jest tutaj szkółka drzewek owocowych oraz liczne szklarnie. Dodatkowo jest ferma drobiu i obora bydła mlecznego. Część mieszkańców dojeżdża do pracy poza moszawem. Z przemysłu jest tutaj zakład "A.A.H. Plast Ltd.", specjalizujący się w produkcji narzędzi i zintegrowanych projektów dla potrzeb elektroniki, mechaniki, hydrauliki i elektrotechniki. W moszawie znajduje się przychodnia zdrowia, sklep wielobranżowy i warsztat mechaniczny.
Transport.
Z moszawu można wyjechać na północ i na południe. W kierunku północnym prowadzi lokalna droga do miasteczka Ramat Jiszaj i drogi ekspresowej nr 75. W kierunku południowym prowadzi lokalna droga, którą dojeżdża się do drogi prowadzącej do bazy lotniczej Ramat Dawid. Jadąc nią w kierunku wschodnim dojeżdża się do drogi nr 722 łączącej drogę ekspresową nr 75 z węzłem drogowym drogi ekspresowej nr 70 i drogi nr 66. Inna lokalna droga umożliwia dojechanie do położonego na północnym zachodzie moszawu Sede Ja’akow.
Edukacja i kultura.
Moszaw utrzymuje przedszkole. Dodatkowo jest tutaj szkoła podstawowa, w której uczą się dzieci z okolicznych wiosek. Starsze dzieci są dowożone do szkoły średniej w moszawie Nahalal. Wyjątkową instytucją jest Szkoła Cyrkowa Kefar Jehoszua. W moszawie znajduje się ośrodek kultury z biblioteką oraz muzeum Jehoszuy Hankina (obecnie zamknięte z powodu braku środków). Artysta Eli Szamir zaprojektował tutaj centrum sztuki mozaiki. Z obiektów sportowych jest basen pływacki, sala sportowa z siłownią i boiska. W moszawie jest także synagoga i mykwa.
Turystyka.
W moszawie znajduje się niewielki ogród botaniczny założony przez Ilana Tal. W obrębie ogrodu urządzono skalniak, a większość roślin przedstawia historię regionalnego rozwoju doliny. Na zachód od osady wznosi się Wzgórze Lisów, z którego roztacza się widok na całą okolicę. Na wzgórze prowadzą trzy ścieżki spacerowe. Na szczycie urządzono miejsce piknikowe. Jednak największą lokalną atrakcją turystyczną jest Muzeum Kolejnictwa urządzone na terenie zachowanej stacji kolejowej Kefar Jehoszua. Budynek dworca odrestaurowano w 2005 roku.

</doc>
<doc id="1299312" url="https://pl.wikipedia.org/wiki?curid=1299312" title="Kultura wysocka">
Kultura wysocka

Kultura wysocka – jedna z grup kulturowych epoki brązu. Wykształciła się w X w. p.n.e. na wschodnich połaciach kultury łużyckiej, na południowym Wołyniu, górnym Bugiem, Styrem i Seretem.
Jej nazwa pochodzi od nazwy miejscowości Wysocko Wyżne w obwodzie lwowskim. Ze zwględu na to, że wykazuje wiele cech wspólnych z kulturą łużycką, bywa też traktowana jako jej wschodni odłam. W VI i V w. p.n.e. kultura wysocka dostała się w obszar wpływów scytyjskich i stopniowo zaczęła tracić swój odmienny charakter.

</doc>
<doc id="1299313" url="https://pl.wikipedia.org/wiki?curid=1299313" title="Merchawja (moszaw)">
Merchawja (moszaw)

Merchawja (hebr. מרחביה; ang. Merhavya Moshav lub Merhavia) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Merchawja jest położony na wysokości od 70 do 85 metrów n.p.m. we wschodniej części intensywnie użytkowanej rolniczo Doliny Jezreel w Dolnej Galilei, na północy Izraela. Dolina ta przechodzi dalej w kierunku południowo-wschodnim w Dolinę Charod. Na północny wschód od osady teren wznosi się w masyw góry Giwat ha-More (515 m n.p.m.). Z jej zboczy spływają strumienie, z których największym jest Merchawja. Przepływa on na wschód od moszawu i łączy się na południowym wschodzie ze strumieniem Jezreel. W jego otoczeniu znajduje się miasto Afula, kibuce Merchawja i Jizre’el, moszawy Kefar Jechezkel, Awital, Addirim i Dewora oraz arabska wioska Sulam.
Merchawja jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W przeszłości miejsce to było nazywane El-Fuleh ("Ziarna"), i jest utożsamiane z miejscem wspomnianym pod nazwą „"alfa"” w liście faraona Totmesa III (XV wiek p.n.e.).
W 1099 roku cały ten rejon wszedł w skład Królestwa Jerozolimskiego. Krzyżowcy wznieśli tutaj zamek obronny znany jako "la Feve" lub "Castrum Fabe". Zamek został zdobyty i zniszczony w 1187 roku przez muzułmańskie wojska Saladyna. Według historyków, przy zamku istniała wówczas wioska al-Fula, która jest wspominana pod koniec XVI wieku. W 1517 roku cała Palestyna przeszła pod panowanie osmańskie. W 1799 roku w rejonie tym francuskie wojska stoczyły z Turkami bitwę pod Górą Tabor. W 1838 roku protestancki podróżnik i biblista Edward Robinson opisał wioskę al-Fula jako „"opuszczoną"”. W 1859 roku angielski konsul Rogers napisał, że wioska posiadała 64 mieszkańców. W 1875 roku odwiedził ją francuski podróżnik Victor Guérin. W 1882 roku stowarzyszenie "Palestine Exploration Fund." opisało al-Fulę jako „"małą wieś z kilkoma kamiennymi domami pośrodku. Stoi na wzniesieniu i jest otoczona polem kukurydzy, a na północy ma bagniste ziemie. Woda jest doprowadzona z odwiertów na zachód od wioski. Wokół miejsca są zachowane pozostałości starożytnego zamku krzyżowców"”.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. To właśnie wtedy, Franz Oppenheimer nabył 300 hektarów ziemi w centralnej części doliny. W 1911 roku powstała tutaj spółdzielnia Merchawja. Było to eksperymentalne gospodarstwo rolne, w którym członkowie organizacji syjonistycznych uczyli się podstaw rolnictwa. Podczas I wojny światowej w 1915 roku na północny wschód od gospodarstwa wybudowano pas startowy. Stacjonowała tutaj niemiecka 17 Eskadra lotnicza. W wyniku wojny w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego. Spółdzielnia Merchawja przechodziła jednak poważne trudności gospodarcze, a jej mieszkańcy cierpieli od chorób. Z tego powodu w 1921 roku rozwiązano spółdzielnię, a w gospodarstwie zamieszkała grupa osadników. W 1922 roku nastąpiło formalne utworzenie moszawu Merchawja. W 1929 roku do osady przyjechała grupa młodzieży z organizacji syjonistycznej Ha-Szomer Ha-Cair. Byli to nowi imigranci pochodzący z Galicji (z Polski). Przeszli oni wstępne szkolenie rolnicze w rejonie Hajfy, i w 1929 roku założyli nowy kibuc Merchawja. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Merchawja miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel, stwarzając warunki do dalszego rozwoju tutejszych osiedli. W latach 90. XX wieku moszaw znalazł się w kryzysie ekonomicznym, co wymusiło na jego mieszkańcach przeprowadzenie w częściowej prywatyzacji.
Nazwa.
Nazwa moszawu wywodzi się z Biblii i w sensie metaforycznym odnosi się do doświadczeń Żydów przybywających do Ziemi Izraela. Pragnęli oni uwolnienia od prześladowań i cierpień, a szukali miejsca bezpiecznego zamieszkania.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie. Poza uprawami polowymi uprawia się warzywa, kwiaty, drzewa owocowe. Jest także obora bydła mlecznego. W moszawie jest przychodnia zdrowia, sklep wielobranżowy i warsztat mechaniczny.
Transport.
Przez moszaw przebiega droga nr 7155, którą jadąc na wschód dojeżdża się do arabskiej wioski Sulam, natomiast jadąc nią na zachód dojeżdża się do kibucu Merchawja i dalej do drogi nr 71 i miasta Afula.
Edukacja i kultura i.
Moszaw utrzymuje przedszkole. Starsze dzieci są dowożone do szkoły podstawowej i średniej w kibucu Mizra. W moszawie znajduje się ośrodek kultury z biblioteką, sala sportowa i boiska. Moszaw posiada własną synagogę i mykwę.

</doc>
<doc id="1299319" url="https://pl.wikipedia.org/wiki?curid=1299319" title="Cippori">
Cippori

Cippori (hebr. ציפורי; ang. Tzippori) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Cippori jest położony na wysokości od 220 do 260 metrów n.p.m. na północno-zachodnim skraju masywu górskiego Hare Nacerat w Dolnej Galilei, na północy Izraela. Okoliczne wzgórza opadają w kierunku północnym do Doliny Bejt Netofa i na północny wschód do Doliny Bikat Turan. Wzgórza są porośnięte dużym kompleksem leśnym Ja’ar Cippori. Na południe od moszawu znajduje się wadi, którym płynie strumień Cippori. W otoczeniu moszawu Cippori znajduje się miasto Nazaret, miejscowości Ilut, Bir al-Maksur, Maszhad i Ar-Rajna, kibuce ha-Solelim i Channaton, oraz wioski komunalne Giwat Ela, Szimszit i Hosza’aja. Na północnym zachodzie jest strefa przemysłowa Cippori.
Cippori jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Około VII wieku p.n.e. powstało tutaj starożytne miasto Seforis (gr. Σεπφώρις), które pełniło funkcje centrum administracyjnego w okresie panowania asyryjskiego i babilońskiego nad starożytnym Izraelem. W 104 roku p.n.e. miasto zasiedlili Żydzi, którzy zmienili jego nazwę na Cippori. Po śmierci króla Heroda Wielkiego mieszkańcy Cippori zbuntowali się w 4 p.n.e. przeciwko panowaniu rzymskiemu, w wyniku czego Rzymianie zniszczyli miasto i sprzedali jego mieszkańców w niewolę. Król Herod Antypas odbudował miasto w 1 n.e. pod nazwą Autocratis. Podczas wojny żydowsko-rzymskiej 66-73 mieszkańcy Autocratis nie poparli żydowskich bojowników i zawarli porozumienie z Rzymianami, dzięki czemu miasto nie zostało zniszczone. Około 132 ponownie zmieniono nazwę miasta na Diocaesarea. Po upadku powstania Bar-Kochby w 135 roku w mieście osiedliło się wielu żydowskich uciekinierów. Miasto stało się centrum życia religijnego i duchowego Judaizmu. Swoją siedzibę miała tutaj najwyższa żydowska instytucja religijna i sądownicza Sanhedryn. Razem z nią do miasta przybyło wielu wybitnych rabinów, w tym Juda ha-Nasi. W 363 roku trzęsienie ziemi zniszczyło miasto. Po odbudowie nie odzyskało już swojego wcześniejszego znaczenia. Gdy w VII wieku Palestyna znalazła się pod panowaniem Arabów nazwę miasta zmieniono na Saffurija. Na początku XII wieku krzyżowcy wybudowali na wzgórzu twierdzę, którą nazwali Le Sephorie. Po upadku Królestwa Jerozolimskiego Arabowie przywrócili nazwę Saffurija. W 1517 roku wioska wraz z całą Palestyną przeszła pod panowanie Imperium osmańskiego. W 1596 roku we wsi mieszkało 2200 mieszkańców. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Saffurija miał znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Podczas I wojny izraelsko-arabskiej wojska izraelskie przeprowadziły w lipcu 1948 roku operację „"Dekel"”, w trakcie której wysiedlono i zniszczono wioskę Saffurija. Część mieszkańców powróciło do swojej zniszczonej wioski, i zostali z niej ponownie wyrzuceni we wrześniu. Ostatnie wysiedlenie odbyło się 7 stycznia 1949 roku.
Aby przeciwdziałać powrotowi ludności arabskiej w to miejsce, Żydowski Fundusz Narodowy zasadził las sosnowy, a następnie podjął starania o utworzenie żydowskiej osady. Współczesny moszaw został założony w 1949 roku przez imigrantów z Bułgarii i Turcji. W latach 50. XX wieku dołączyli do nich imigranci z Rumunii. Od 2000 roku trwa rozbudowa moszawu o nowe domy mieszkalne.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie i obsłudze ruchu turystycznego. Hoduje się bydło mleczne, owce i drób. Jest winnica, gaj oliwny i uprawy w szklarniach. Część mieszkańców dojeżdża do pracy poza moszawem. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się drogą nr 7926 na południowy zachód na drogę nr 79. Jadąc nią na południowy wschód, dojeżdża się do miasta Nazaret oraz miejscowości Meszded i Ar-Rajna, natomiast jadąc na północny zachód, dojeżdża się do kibucu ha-Solelim i dalej do węzła drogowego z drogą ekspresową nr 77.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej w wiosce Giwat Ela i szkoły średniej w moszawie Nahalal. W moszawie znajduje się ośrodek kultury z biblioteką, basen kąpielowy, sala sportowa z siłownią i boisko. Jest tu także synagoga i mykwa.
Turystyka.
W moszawie są pokoje do wynajęcia. Jest tu także niewielka stadnina koni, w której można wykupić przejażdżki po okolicy. Jednak największą tutejszą atrakcją turystyczną są wykopaliska archeologiczne na miejscu starożytnego miasta Seforis. Na szczycie wzgórza wznosi się kamienna wieża, będąca pozostałością fortecy krzyżowców. Rozciąga się z niej widok na całą okolicę. Wieżę wybudowano w XII wieku na fundamentach wcześniejszych bizantyńskich budowli. Podstawą wieży jest kwadrat o wymiarach 15 X 15 metrów, a jej wysokość wynosi 10 m. Pomimo licznych późniejszych przebudów zachowały się pozostałości rzeźbionych zdobień. W ruinach starożytnego miasta odkryto główną ulicę, która jest w całości wybrukowana. Na kamieniach ulicznych odnaleziono kilka wyrytych symboli, w tym menorę. Wzdłuż ulicy znajdowały się mieszkalne domy, wśród których odkryto żydowską mykwę. Na północnym stoku wzgórza znajduje się teatr rzymski dla 4,5 tys. widzów. Jego średnica wynosi 45 metrów. Teatr nosi ślady poważnych zniszczeń, prawdopodobnie powstałych w wyniku trzęsienia ziemi. W pobliżu stoi rzymska willa z najcenniejszych znaleziskiem w Seforis. Jest do największa odkryta w Izraelu mozaika podłogowa. W dolnej części miasta odkryto pozostałości starożytnej synagogi z końca V lub początku VI wieku. W jej wnętrzu odkryto mozaikę podłogową ze scenami biblijnymi. Tutejszy kościół z okresu krzyżowców jest wiązany przez chrześcijańską tradycję z domem rodziców Marii z Nazaretu, matki Jezusa Chrystusa. Całość jest chroniona jako Park Narodowy Cippori.
Wśród okolicznych wzgórz można spotkać pozostałości dawnego systemu wodociągowego miasta Seforis. Na wschód od moszawu znajduje się zbiornik wodny z II wieku. Jest on połączony z ruinami miasta długim podziemnym tunelem (nie udostępniony dla zwiedzających). Zbiornik z akweduktem są częścią Parku Narodowego Cippori. Tuż obok jest położona głęboka jaskinia (w niektórych jej częściach jest dostępna bez sprzętu wspinaczkowego). Przy parku znajduje się mauzoleum, w którym według tradycji pochowany jest słynny rabin Juda ha-Nasi (inna tradycja wskazuje miejsce jego pochówku na Bet Sze’arim). Na zachód od moszawu rozciąga się leśny Rezerwat przyrody Ja’ar Cippori, a na północnym zachodzie Rezerwat przyrody Ha-Solelim.

</doc>
<doc id="1299322" url="https://pl.wikipedia.org/wiki?curid=1299322" title="Asystole">
Asystole



</doc>
<doc id="1299323" url="https://pl.wikipedia.org/wiki?curid=1299323" title="Sede Ja’akow">
Sede Ja’akow

Sede Ja’akow (hebr. שדה יעקב; ang. Sde Ya'akov) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Sede Ja’akow jest położony na niewielkim wzgórzu (na wysokości od 50 do 80 metrów n.p.m.) w zachodniej części intensywnie użytkowanej rolniczo Doliny Jezreel, w Dolnej Galilei na północy Izraela. Na zachód od osady wznoszą się wzgórza oddzielające Dolinę Jezreel od Emek Zewulun i Zatoki Hajfy. Z tych wzgórz spływa przepływający na północ od moszawu strumień Tiwon. Łączy się on z przepływającym na wschodzie strumieniem Betlejem, który wpada na południu do rzeki Kiszon. W jego otoczeniu znajduje się miasto Jokne’am, miasteczka Kirjat Tiwon i Ramat Jiszaj, moszawy Bet Zajid, Bet Sze’arim i Kefar Jehoszua, moszawa Jokne’am, oraz kibuc Allonim.
Sede Ja’akow jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Stworzyło to warunki do rozwoju osadnictwa żydowskiego w Palestynie. W latach 20. XX wieku organizacje syjonistyczne wykupiły znaczne grunty w Dolinie Jezreel. W takich okolicznościach w 1927 roku został założony moszaw Sede Ja’akow. Była to pierwsza osada założona w Ziemi Izraela przez religijną organizację syjonistyczną Mizrachi. Została nazwana na cześć rabina Jakoba Reinesa, głównego ideologa i założyciela Mizrachi. Pierwszymi mieszkańcami moszawu byli żydowscy imigranci z Europy Wschodniej. Wieś zaprojektowano dla 50 gospodarstw, a po 1945 roku powiększono ją do 60 gospodarstw. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Sede Ja’akow miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania podjęte przez siły żydowskie podczas I wojny izraelsko-arabskiej umożliwiły im przejęcie kontroli nad całą Doliną Jezreel, co stworzyło dogodne warunki dla dalszego rozwoju osadnictwa. W latach 80. XX wieku moszaw znalazł się w głębokim kryzysie gospodarczym. Zmusiło to jego mieszkańców do przeprowadzenia restrukturyzacji i częściowej prywatyzacji. W 2008 roku w północno-wschodniej części osady wybudowano nowe osiedle mieszkaniowe, którego mieszkańcy są członkami społeczności.
Demografia.
Większość mieszkańców moszawu jest Żydami. Tutejsza populacja w większości jest religijna, identyfikuje się z judaizmem:
Gospodarka i infrastruktura.
Gospodarka moszawu opiera się na intensywnym rolnictwie. Poza polowymi uprawami rolniczymi uprawia się także warzywa, maliny i oliwki. Tutejsza winnica (powstała w 2006 r.) produkuje około 800 butelek wina rocznie. Dodatkowo jest gospodarstwo mleczne oraz hodowla bydła i drobiu. Część mieszkańców dojeżdża do pracy poza moszawem. W moszawie jest przychodnia zdrowia, sklep wielobranżowy oraz warsztat mechaniczny.
Transport.
Z moszawu wyjeżdża się na północny zachód na drogę nr 722, którą jadąc na północ dojeżdża się do drogi ekspresowej nr 75, lub jadąc na południowy zachód dojeżdża się do węzła drogowego z drogą ekspresową nr 70 i drogą nr 66.
Edukacja i kultura.
Moszaw utrzymuje przedszkole. Dodatkowo jest tutaj szkoła podstawowa, do której dowożone są dzieci z okolicznych wiosek. Przy wjeździe do moszawu jest edukacyjna wieś młodzieżowa Newe Ami’el. Od 1980 roku bardzo aktywna jest tutaj żydowska młodzieżowa organizacja religijna Bene Akiwa. W moszawie jest ośrodek kultury z biblioteką, sala sportowa i boiska. W moszawie jest także synagoga (od 2010 r. zamknięta przez nadzór budowlany) i mykwa. Przy wjeździe do wsi znajduje się jesziwa "Tiwat Ja’akow".
Turystyka.
Największą lokalną atrakcją jest labirynt. Jest on położony na zachód od moszawu i zajmuje powierzchnię 9 hektarów. Długość ścieżek labiryntu wynosi 3,2 km. W jego otoczeniu urządzono pełne zaplecze rekreacyjne, z placem zabaw dla dzieci, miejscami piknikowymi i gastronomią. Na wzniesieniach położonych na zachód od moszawu znajduje się Park Narodowy Bet Sze’arim. Ta starożytna nekropolia jest najważniejszym żydowskim miejscem pochówku z okresu talmudycznego. Badania archeologiczne w Bet Sze’arim rozpoczęto w 1880 roku. Odkryto wówczas liczne groby i katakumby, nie prowadzono jednak wykopalisk. W 1936 roku odkryto wejście do jaskini z labiryntem katakumb. W następnych latach prowadzono tutaj liczne badania archeologiczne. katakumby zgłoszono w 2002 roku na listę światowego dziedzictwa UNESCO. Teren jest chroniony przez Park Narodowy Bet Sze’arim.

</doc>
<doc id="1299324" url="https://pl.wikipedia.org/wiki?curid=1299324" title="Mistrzostwa Świata w Narciarstwie Alpejskim 1997">
Mistrzostwa Świata w Narciarstwie Alpejskim 1997

34. Mistrzostwa świata w narciarstwie alpejskim odbywały się od 3 do 15 lutego 1997 r. w Sestriere (Włochy). Były to czwarte mistrzostwa świata odbywające się we Włoszech (poprzednio kraj ten organizował MŚ w latach 1956, 1970 i 1985) oraz pierwsze w historii rozgrywane w Sestriere. W klasyfikacji medalowej najlepsza okazała się reprezentacja Norwegii, której reprezentanci zdobyli łącznie sześć medali, w tym trzy złote i trzy srebrne.

</doc>
<doc id="1299325" url="https://pl.wikipedia.org/wiki?curid=1299325" title="Tel Adaszim">
Tel Adaszim

Tel Adaszim (hebr. תל עדשים; ang. Tel Adashim) – moszaw położony w Samorządzie Regionu Emek Jizre’el, w Dystrykcie Północnym, w Izraelu.
Położenie.
Moszaw Tel Adaszim jest położony na wysokości od 90 do 105 metrów n.p.m. w północnej części intensywnie użytkowanej rolniczo dolinie Jezreel w Dolnej Galilei, na północy Izraela. Osada jest położona na niewielkim wzniesieniu, a okoliczny teren delikatnie opada w kierunku południowo-zachodnim. W odległości 2 km na północ od osady wznoszą się stoki masywu górskiego Hare Nacerat, który ciągnie się na północny wschód w kierunku do miasta Nazaret. Na wschód i południe od kibucu przepływa strumień Adaszim. W odległości 3,5 km na południowym wschodzie znajduje się masyw góry Giwat ha-More (515 m n.p.m.). W jego otoczeniu znajdują się miasta Nazaret i Afula, miasteczka Jafa an-Naserije, Iksal i Kefar Tawor, moszawy Balfurja i Kefar Gidon, kibuce Dawerat, Mizra i Ginnegar, oraz wioska komunalna Achuzzat Barak.
Tel Adaszim jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Na początku XX wieku organizacje syjonistyczne zaczęły wykupywać pierwsze skrawki gruntów w Dolinie Jezreel (w owym czasie Palestyna była częścią Imperium Osmańskiego). Dzięki temu, w 1913 roku na zachodnim skraju doliny powstał niewielki przysiółek nazywany Tel Adas (hebr. תל עדש). Zamieszkały tu osoby związane z żydowską organizacją samoobrony Ha-Szomer. Zatrudniali się przy ochronie pastwisk oraz pól uprawnych żydowskich osad rolniczych w Dolnej Galilei. Wodę pitną otrzymywali od sąsiedniej wioski arabskiej Iksal. Podczas I wojny światowej byli prześladowani przez władze tureckie. Wszystkie trudności i doświadczenia doprowadziły do rozłamu wewnętrznego, w wyniku którego większość mieszkańców przeniosła się do kibucu Kefar Giladi w Górnej Galilei. W 1918 roku w przysiółku Tel Adas pozostały zaledwie dwie żydowskie rodziny. Tymczasem w wyniku wojny w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Stworzyło to warunki do rozwoju osadnictwa żydowskiego w Palestynie. W takich okolicznościach, w 1923 roku Żydowski Fundusz Narodowy postanowił rozbudować opuszczony przysiółek Tel Adas i utworzyć na jego miejscu nowy moszaw. Zamieszkała w nim grupa imigrantów, która przeszła wcześniejsze szkolenie rolnicze w moszawie Kefar Urijja. Było to 40 żydowskich rodzin, które przyjechały z Polski i Rosji. W ten sposób powstała rolnicza osada. W pierwszych latach swojego istnienia przechodziła poważne trudności gospodarcze. W latach 1929-1930 uprawy rolnicze zostały zniszczone przez myszy. Od czasu do czasu moszaw cierpiał z powodu kradzieży o aktów sabotażu ze strony Arabów z sąsiedniej wioski Iksal. Podczas arabskiego powstania w Palestynie (1936–1939) podpalono stogi siana przy moszawie, a następnie usiłowano nałożyć zbiorowy haracz. W okresie tym część mieszkańców była zatrudniona przy ochronie linii kolejowej Doliny i ropociągu Mosul-Hajfa. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Tel Adaszim miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Dopiero działania podjęte podczas I wojny izraelsko-arabskiej w 1948 roku zabezpieczyły całą Dolinę Jezreel, umożliwiając dalszy rozwój żydowskiego osadnictwa. W latach 80. XX wieku moszaw znalazł się w głębokim kryzysie gospodarczym. Zmusiło to jego mieszkańców do przeprowadzenia restrukturyzacji i częściowej prywatyzacji. Wybudowano wówczas we wschodniej części moszawu nowe osiedle mieszkaniowe. Pojawienie się nowych mieszkańców pobudziło lokalną gospodarkę i pomogło w dalszym rozwoju moszawu.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka moszawu opiera się na intensywnym rolnictwie. Uprawy obejmują tradycyjne uprawy rolne oraz warzywa, zioła, oliwki i kwiaty. Dodatkowo hoduje się bydło mleczne i drób. Z firm produkcyjnych znajduje się tutaj zakład urządzeń hydraulicznych. Część mieszkańców dojeżdża do miejsc pracy poza moszawem. W moszawie jest przychodnia zdrowia, sklep wielobranżowy oraz warsztat mechaniczny.
Transport.
Z moszawu wyjeżdża się na zachód na drogę nr 71, którą jadąc na południe dojeżdża się do kibucu Mizra oraz moszawów Kfar Gidon i Balfurja, oraz dalej do miasta Afula. Natomiast jadąc drogą nr 71 na północ dojeżdża się do skrzyżowania z drogą nr 73 prowadzącą na zachód do kibucu Ginnegar. Jadąc dalej na północ dojeżdża się do miasta Nazaret.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej w kibucu Ginnegar, lub szkoły średniej w sąsiednim kibucu Mizra. W 1965 roku na południowy zachód od moszawu wybudowano kompleks szkolny Akademickiego College Emek Jizre’el. W tutejszym kampusie studiuje 3,5 tys. studentów. W moszawie jest ośrodek kultury z biblioteką, basen kąpielowy, sala sportowa i boiska.
Turystyka.
Na południe od moszawu wznosi się wzgórze Tel Adaszim (129 metrów np.m.) na którym zlokalizowane jest stanowisko archeologiczne. Znaleziono tu liczne artefakty z okresu perskiego, hellenistycznego, rzymskiego, bizantyjskiego i islamskiego. Spacerując po wytyczonej ścieżce można oglądać zidentyfikowane znaleziska archeologiczne. Wśród okolicznych pól przepływają strumienie, tworzące miejscami niewielkie zbiorniki wodne. Są to pozostałości dawnych bagien. Tutejsza woda nie jest jednak czysta, a zbiorniki nie nadają się do kąpieli.

</doc>
<doc id="1299326" url="https://pl.wikipedia.org/wiki?curid=1299326" title="Mistrzostwa Świata w narciarstwie alpejskim 1997">
Mistrzostwa Świata w narciarstwie alpejskim 1997



</doc>
<doc id="1299327" url="https://pl.wikipedia.org/wiki?curid=1299327" title="R. Madhavan">
R. Madhavan

R. Madhavan (inaczej: Madhavan Ranganathan, Madhavan, Maddy, z pochodzenia Tamil (ur. 1 czerwca 1970 roku w Jamshedpur, Indie) – aktor indyjski grający w filmach w języku kannada, angielskim, tamilskim i hindi. Znany z ról w filmach Mani Ratnama: "Aayitha Ezhuthu", "Kannathil Muthamittal", "Guru" i z "Run".
Żonaty z Saritą od 1999 roku, w 2006 roku urodził się syn - Vedant. Mieszka z rodziną, rodzicami i teściami w Ćennaj (Madras).

</doc>
<doc id="1299329" url="https://pl.wikipedia.org/wiki?curid=1299329" title="Oktiabrskaja Riewolucyja">
Oktiabrskaja Riewolucyja



</doc>
<doc id="1299333" url="https://pl.wikipedia.org/wiki?curid=1299333" title="Piotr Damiani">
Piotr Damiani

Piotr Damiani EC (; ur. w styczniu 1007 w Rawennie, zm. 22 lutego 1072 w Faenzie) – włoski eremita, biskup Ostii, kardynał, święty katolicki, doktor Kościoła.
Życiorys.
Urodził się w styczniu 1007 roku w Rawennie. Pochodził z niezbyt ubogiej rodziny, miał krewnych wśród rodów patrycjuszowskich. Miał liczne rodzeństwo, m.in. braci Damiana i Marinusa oraz siostry Rodelindę i Sufficję. Został porzucony przez matkę, a jego wychowaniem zajęła się żona jednego z kapłanów. Była ona daleką krewną ojca Piotra i namówiła jego matkę by przyjęła chłopca z powrotem. Piotr w młodości stracił oboje rodziców, a jego wychowaniem zajął się starszy brat Damian, archiprezbiter w Rawennie. Początkowe nauki pobierał w rodzinnym mieście, a następnie w Faenzy i Parmie. Następnie uzyskał stopień mistrza sztuk wyzwolonych i został nauczycielem w Rawennie. W 1035 roku został eremitą w Fonte Avellana. W następnych latach przebywał w innych klasztorach m.in. w Pomposie i pod Urbino, a także spisał biografię św. Romualda. W 1043 roku został opatem w Fonte Avellana i skupił się na rozbudowie kolonii eremickich, które zostały połączone w kongregację kamedulską. Wymagał od mnichów ścisłego przestrzegania reguły św. Benedykta, postu, ascezy i całkowitego odseparowania od świata zewnętrznego.
W 1057 roku Stefan IX kreował go kardynałem biskupem i nadał diecezję suburbikarną Ostia, jednocześnie powołując go na funkcję prior episcoporum ac omnium cardinalium. Damiani wielokrotnie usiłował odmówić przyjęcia tych godności i dopiero groźba ekskomuniki sprawiła, że zgodził się je przyjąć. Rok później, kiedy rzymska szlachta wybrała kardynała Giovanniego Minciusa na antypapieża, Damiani musiał uciec z Rzymu. Wraz z innymi kardynałami pojechał do Sieny, gdzie wybrali biskupa Florencji Gerarda z Burgundii. Trzy lata później Piotr wziął udział w pierwszej formalnej papieskiej elekcji, która obrała biskupa Lukki Anselma da Baggio. W 1063 roku rozstrzygał spór pomiędzy Hugonem z Cluny a biskupem Mâcon, Drogonem. W 1067 roku zrezygnował z funkcji biskupa. Dwa lata później udał się na synod do Frankfurtu, gdzie przekonał cesarza Henryka IV by nie rozwodził się z żoną Bertą. W styczniu 1072 roku udało mu się doprowadzić do tego by archidiecezja w Rawennie podporządkowała się prawowitemu papieżowi. Zmarł 22 lutego tego samego roku w Faenzy.
Jako pierwszy biskup i teolog zaczął głosić teorię o dwóch kluczach, które Chrystus przekazał Świętemu Piotrowi (por. Mt 16,19). Jeden z nich miał symbolizować władzę duchowną, zaś drugi świecką. W swojej teorii utrzymywał, że władza świecka i duchowa są od siebie różne, ale równe. Potwierdzał w ten sposób doktrynę papieża Gelazjusza I, mówiącą o dwuwładzy.
Jego relikwie znajdują się w katedrze w Faenzy.
W ikonografii święty jest przedstawiany jako biskup w mitrze, jako kardynał lub jako mnich w habicie.
Jego atrybutami są: anioł trzymający kapelusz kardynalski, czaszka, krucyfiks.
W 1828 roku papież Leon XII zatwierdził kult Piotra Damianiego i ogłosił doktorem Kościoła.
Wspomnienie liturgiczne obchodzone jest 21 lutego.
Dante Alighieri umieścił go w swojej "Boskiej Komedii" w "Raju" – pisze o nim w 21 Pieśni.

</doc>
<doc id="1299335" url="https://pl.wikipedia.org/wiki?curid=1299335" title="L2F">
L2F

Protokół L2F (ang. "Layer 2 Forwarding") – protokół tunelowania.
Zasadniczo protokoły typu PPTP lub opisywany Layer 2 Forwarding umożliwiają tworzenie 
tuneli typu VPN. Pomimo tego że PPTP był jednym z pionierów w sekcji standardowych protokołów tunelowania, nie jest jedynym. Cisco Systems opracowała on konkurencyjny standard protokołu tunelowania – Layer 2 Forwarding (L2F). Podobnie jak PPTP – L2F kapsułkuje inne protokoły wewnątrz pakietów TCP/IP w celu transmisji przez Internet lub dowolne połączenie innego typu. I jeden i drugi standard wykazuje bardzo podobne cechy, jednakże występują między nimi różnice. Wykonanie tunelowania przez protokół L2F wymaga routera ponieważ właśnie tam operacja ta jest wykonywana, naturalnie router ten musi posiadać obsługę L2F. PPTP natomiast korzysta ze specjalnego oprogramowania po stronie klienta i serwera i wysyła tunelowane informacje poprzez router TCP/IP. Kolejną cecha tego standardu jest to iż Cisco działa na niższym poziomie i nie wymaga trasowania TCP/IP, co jest wymagane przy PPTP. Do tego L2F zapewnia dodatkowe bezpieczeństwo nazwom i hasłom użytkowników
znalezionym w danych protokołu PPTP. Z tego względu standardy PPTP i L2F zostały połączone przez komisję IETF. W rezultacie powstał otwarty standard o nazwie Layer 2 Tunnelling Protocol (L2TP), który łączy standardy obu firm w ramach jednego produktu. Kolejnym krokiem do usprawnienia bezpieczeństwa na poziomie VPN'ów było połączenie tunelowania z szyfrowaniem dlatego też, po pewnym czasie powstał IPsec, czyli zbiór protokołów służących implementacji bezpiecznych połączeń oraz wymiany kluczy kodowych pomiędzy komputerami. Większość dostawców urządzeń do zdalnego dostępu i routerów używa protokołów PPTP, L2F i L2TP.

</doc>
<doc id="1299338" url="https://pl.wikipedia.org/wiki?curid=1299338" title="Gilbert Duprez">
Gilbert Duprez

Gilbert Duprez (ur. 6 grudnia 1806 w Paryżu, zm. 23/24 września 1896 w Valmondois) – francuski tenor.
Nauczał śpiewu w Konserwatorium Paryskim, założył własną szkołę, komponował opery. Autor szkoły śpiewu: „L’art du chant”, a także pamiętników „Souvenir d’un Chanteur”. Pochowany na Cmentarzu Montmartre.

</doc>
<doc id="1299340" url="https://pl.wikipedia.org/wiki?curid=1299340" title="Chemda Khalili">
Chemda Khalili

Chemda Khalili (ur. 2 grudnia 1975 w Tel Awiwie) – amerykańska piosenkarka i autorka tekstów, mieszkająca na stałe w Nowym Jorku. Jej rodzicami byli Irakijka i Irańczyk żydowskiego pochodzenia. Jej pierwsze profesjonalne nagranie pojawiło się na drugim albumie znanego artysty muzyki reggae – Dr Israela.
W 1996 roku brała udział w tournée jako pierwszy głos i choreografka grupy tanecznej „Mighty Dub Katz”. W tym samym roku Chemda zaśpiewała w popularnej piosence "Where Did Your Love Go" zespołu "Rhythm 544".
W 2002 Chemda współpracowała z Rhysem Fulberem (ex-Front Line Assembly) nad albumem zespołu Conjure One o takim samym tytule. Zaśpiewała na czterech utworach i napisała dwa z nich wspólnie z Rhysem (z których jeden został później udostępniony stacji ESPN, a drugi firmie EA Sports, która wykorzystała go w grze FIFA 2002). Ten sam utwór, czyli „Redemption”, został ponownie zmiksowany przez Maxa Grahama i pojawił się na kilku płytach tego artysty. Wraz z Conjure One wzięła udział w tournée po USA i Kanadzie.
Keith and The Girl.
Wraz ze swoim partnerem Keithem Malleyem jest współgospodarzem jednego z najpopularniejszych podcastów – Keith and The Girl,

</doc>
<doc id="1299346" url="https://pl.wikipedia.org/wiki?curid=1299346" title="Supermarine Sea Otter">
Supermarine Sea Otter

Supermarine Sea Otter – brytyjski wodnosamolot typu amfibia zwiadowcza i ratownicza z okresu II wojny światowej
Historia.
W 1938 roku wytwórnia "Supermarine" otrzymała zlecenie na opracowanie nowego wodnosamolotu, który miałby zastąpić produkowany wodnosamolot "Supermarine Walrus". Już w sierpniu 1938 roku oblatano prototyp tego samolotu, który otrzymał oznaczenie "Sea Otter" (wydra morska). W toku dalszych prac dokonano szeregu poprawek i udoskonaleń i dopiero w 1942 roku skierowano ten samolot do produkcji seryjnej. 
Produkowano go w dwóch wersjach: 
Produkcja wodnosamolotu "Supermarine Sea Otter" trwała do 1945 roku i zbudowano 292 samoloty obu wersji. 
Użycie.
Samolot "Supermarine Sea Otter" zostały wprowadzone do służby w 1944 roku jako pierwszy otrzymał je 1700 Dywizjon Fleet Air Arm stacjonujący na lotniskowcu eskortowym "HMS Khedive", były to samoloty w wersji zwiadowczej. W późniejszym okresie otrzymały go także inne dywizjony.
Samoloty w wersji ratownictwa morskiego otrzymały dywizjony Royal Air Force, zarówno walczące w Europie, jak również na Dalekim Wschodzie. Wyróżniły się zwłaszcza w trakcie walk w Birmie. 
Oprócz lotnictwa brytyjskiego samoloty tego typu użytkowało lotnictwo Australii, Danii i Holandii, a także lotnictwo francuskie działające w rejonie Indochin.
Opis konstrukcji.
Samolot "Supermarine Sea Otter" był dwupłatową amfibią o konstrukcji mieszanej. Podwozie kołowe było chowane w locie w dolnym płacie. Płaty były składane do tyłu, co umożliwiało umieszczenie samolotu w hangarze okrętowych. Napęd stanowił silnik gwiazdowy umieszczony w gondoli przed baldachimem górnego płatu.
Uzbrojenie samolotu stanowiły 3 ruchome karabiny maszynowe Vickers K, z których jeden umieszczony był w otwartym stanowisku dziobowym, a dwa pozostałe na grzbiecie kadłuba umieszczone na obrotnicy razem. Pod dolnym płatem znajdowały się cztery zaczepy, w których można było mocować bomby zwykłe lub głębinowe o masie łącznej 450 kg. 

</doc>
<doc id="1299347" url="https://pl.wikipedia.org/wiki?curid=1299347" title="Białka chaperonowe">
Białka chaperonowe



</doc>
<doc id="1299356" url="https://pl.wikipedia.org/wiki?curid=1299356" title="Międzynarodowa Syjonistyczna Organizacja Kobiet">
Międzynarodowa Syjonistyczna Organizacja Kobiet

Międzynarodowa Syjonistyczna Organizacja Kobiet, WIZO (od ang. Women’s International Zionist Organization) – organizacja międzynarodowa założona w Londynie w 1920. Obecnie ma siedzibę na osiedlu Ha-Cafon ha-Chadasz w Tel Awiwie.
Jej celem było służenie potrzebom kobiet i dzieci na terenie Ziemi Izraela. Działalność koncentrowała się na poprawie opieki społecznej, zakładaniu instytucji społecznych oraz tworzeniu szkół dla panien, w których przyuczano je do zawodu. W następstwie utworzenia w 1948 niepodległego państwa Izrael siedziba WIZO została przeniesiona z Wielkiej Brytanii do Izraela.
Politycy.
Poseł wybrany w wyborach w 1949 do pierwszego Knesetu: Rachel Kohen-Kagan

</doc>
<doc id="1299358" url="https://pl.wikipedia.org/wiki?curid=1299358" title="Jakub Geranus">
Jakub Geranus

Jakub Geranus (ur. w 1558 w Gliwicach, zm. 29 lipca 1630 w Ołomuńcu) – jezuita, rektor kolegiów jezuickich, rektor Klementinum w Pradze i Akademii Jezuickiej w Ołomuńcu. 
W 1575 wstąpił do zakonu jezuitów. Był pierwszym górnośląskim jezuitą. W 1579 uczył retorów. W latach 1580-1584 studiował teologię w Pradze. Przez 5 lat był regensem tamtejszego konwiktu. W latach 1593-1601 był rektorem kolegium w Českým Krumlovie. Tam bronił praw kolegium przeciw protestanckim panom z rodu Rožmberków. Z Českiego Krumlova przeszedł do Pragi jako rektor kolegium św. Klemensa. Następnie był jego prokuratorem. W 1607 znalazł się w wielkim niebezpieczeństwie. Georg Popel von Lobkowitz, fundator kolegium w Českým Krumlovie, siedział z rozkazu cesarza już 12 rok w twierdzy w Grazu. Geranus w 1603 napisał do rektora kolegium w Grazu, który sprawował duszpasterstwo więzienne, że powinien Lobkowitza przekonać, aby zrzekł się drogi prawnej, a przez cierpliwość i pokorę zaskarbił sobie łaskę cesarza. List ten opatrzony pewnymi spostrzeżeniami został wykorzystany w jego apologii przeciw cesarzowi Rudolfowi II, która ukazała się drukiem w 1607. Z tego powodu przeciw Geranusowi toczyło się postępowanie przed Sądem Apelacyjnym w Pradze. Został on ostatecznie uniewinniony, lecz przez cały czas postępowania przebywał w areszcie domowym. W latach 1601-1606 był rektorem Akademii Jezuickiej w Ołomuńcu. W latach 1610-1616 Geranus był ponownie rektorem Klementinum. Później został superiorem w Holeszowie, w 1620 r. ponownie rektorem w Českým Krumlovie i w 1625 w Ołomuńcu. Chętnie wędrował, ojcowie spotykali go z laską w jednej ręce i różańcem w drugiej. 29 lipca 1630 podczas mszy, kiedy czyścił kielich dostał ataku apopleksji. Został opatrzony sakramentami, zaś po 15 godzinach zmarł.

</doc>
<doc id="1299359" url="https://pl.wikipedia.org/wiki?curid=1299359" title="Gliński">
Gliński

osoby o nazwisku Gliński:

</doc>
<doc id="1299360" url="https://pl.wikipedia.org/wiki?curid=1299360" title="Pietro Damiano">
Pietro Damiano



</doc>
<doc id="1299366" url="https://pl.wikipedia.org/wiki?curid=1299366" title="Białooziersk">
Białooziersk

Białooziersk (biał. Белаазёрск, "Biełaaziorsk", ros. Белоозёрск, "Biełooziorsk") – miasto na Białorusi w rejonie bereskim w obwodzie brzeskim, położone 27 km na południowy zachód od Berezy i 100 km od Brześcia, ok. 12,5 tys. mieszkańców (2010).
Dzieje.
Miejscowość założona w 1958 r. jako osiedle energetyków w związku z budową Elektrociepłowni Bereza (Березовская ГРЭС – государственная районная электростанция). 12 stycznia 1960 otrzymało status osiedla roboczego i nazwę Berezowski, 25 czerwca tego samego roku przemianowane na Białooziersk. 16 września 1970 otrzymało status miasta o prawach rejonu.
W Białooziersku działa gimnazjum oraz dwie szkoły średnie. Jest ośrodkiem przemysłu spożywczego i lekkiego oraz materiałów budowlanych. W mieście znajdują się dwie parafie – prawosławna (św. Serafina z Sarowa) i rzymskokatolicka (Najświętszej Maryi Panny Różańcowej), a także wojskowy cmentarz sowiecki.

</doc>
<doc id="1299373" url="https://pl.wikipedia.org/wiki?curid=1299373" title="Parafia św. Józefa Robotnika w Wołominie">
Parafia św. Józefa Robotnika w Wołominie

Parafia św. Józefa Robotnika w Wołominie – parafia rzymskokatolicka znajdująca się w dekanacie wołomińskim, w diecezji warszawsko-praskiej. Parafia jest prowadzona przez księży Orionistów.
Historia.
W latach 20. XX wieku na terenie wsi "Sławek" powstał sierociniec Sióstr Albertynek. Wieś w 1939 roku została włączona do miasta Wołomina, a w planach rozbudowy miasta było zarezerwowane miejsce na kościół. W latach 1950–1958 kapelanem sióstr był ks. Józef Januszko, który odprawiał niedzielne msze święte dla okolicznej ludności. 
W 1958 roku powstała placówka duszpasterska jako filia parafii Matki Bożej Częstochowskiej. Na początku była to niewielka drewniana kaplica sióstr albertynek, które prowadziły tu sierociniec i mały domek. Jednak w miarę rozwoju placówki kaplica nie jest w stanie pomieścić wszystkich wiernych. Od 1958 roku wierni rozpoczęli starania o utworzenie parafii i budowę kościoła. W 1973 roku przeprowadzono remont kaplicy, która 24 czerwca 1974 roku została poświęcona przez kard. abpa Stefana Wyszyńskiego. Administratorami filii byli: ks. Czesław przetacznik (1958–1960) i ks. Jan Raczkowski (1960–1972). W 1972 roku placówka została przekazana księżom orionistom, a kolejnym administratorem został ks. Mieczysław Jańczak FDP. W 1974 roku przybyły siostry zakonne Pasterki. 
W 1977 roku otrzymano pozwolenie na budowę kościoła, a następnie zbudowano tymczasowa murowaną kaplicę, w której 21 września 1978 roku odprawiono pierwszą mszę świętą. 15 października 1978 roku kard. abp Stefan Wyszyński erygował parafię "pw. św. Józefa Robotnika", z wydzielonego terytorium parafii Matki Bożej Częstochowskiej i parafii Świętej Trójcy w Kobyłce. 1 maja 1980 roku bp Bronisław Dąbrowski poświęcił kamień węgielny pod budowę nowego kościoła parafialnego zaprojektowanego przez arch. Ryszarda Tomickiego. 30 listopada 1986 roku nowy kościół został oddany do użytku. 23 października 1991 roku odbyła się konsekracja kościoła, której dokonał kard. abp Józef Glemp.
Parafia liczy 10 300 wiernych.

</doc>
<doc id="1299374" url="https://pl.wikipedia.org/wiki?curid=1299374" title="Maria Żabczyńska">
Maria Żabczyńska

Maria Żabczyńska z domu Zielenkiewicz (ur. 14 września 1903 w Sosnowcu k. Sędziszowa, zm. 27 stycznia 1981 w Warszawie) – polska aktorka teatralna i filmowa. Żona aktora Aleksandra Żabczyńskiego, siostra Kazimierza Józefa Zielenkiewicza „Caziela”, artysty malarza tworzącego na emigracji (we Francji i w Anglii).
Życiorys.
Wykształcenie zdobywała najpierw w Moskwie (od 1919 Studio Dramatyczne „Proletkult”), a następnie uzupełniała je w warszawskim Instytucie Reduty, który ukończyła w 1924. Występowała w Teatrze im. Bogusławskiego pod kierunkiem Leona Schillera, a później również z teatrami objazdowymi na scenach Bydgoszczy, Lwowa, Poznania i Łodzi. Występowała także w teatrach rewiowych w Warszawie: „Morskie Oko” ("Halo, Malicka i Sawan", 1931; "Miłość i tango", 1931; "Boccaccio", 1933), „Wesołe Oko”.
Od 1923 współtworzyła Teatru Polskiego Radia dla Dzieci, w którym również występowała i reżyserowała.
W czasie wojny pracowała jako kelnerka. Po wojnie powróciła na scenę. Angażowała się na scenach Miejskich Teatrów Dramatycznych w Warszawie (1945–1949), a następnie w Teatrze Polskim (1949–1969 i 1970–1975). Przez ponad 20 lat użyczała głosu w powieści radiowej „W Jezioranach”, gdzie wcieliła się w postać Anieli Jabłońskiej.
Została odznaczona Krzyżem Kawalerskim Orderu Odrodzenia Polski.
W 1923 poślubiła Aleksandra Żabczyńskiego. Wraz z mężem spoczywa na Cmentarzu Wojskowym na Powązkach w Warszawie (kw. A29-4-23).

</doc>
<doc id="1299384" url="https://pl.wikipedia.org/wiki?curid=1299384" title="Wincenty Matuszewski">
Wincenty Matuszewski

Wincenty Matuszewski (ur. 3 marca 1869 w Woli Chruścińskiej, zm. 24 maja 1940 w lesie koło Witowa-Kolonii) – polski duchowny katolicki, błogosławiony Kościoła katolickiego.
Syn Józefa i Józefy z domu Strużyńskiej. Święcenia kapłańskie przyjął 17 lutego 1895 roku jako absolwent Wyższego Seminarium Duchownego we Włocławku.
Pełnił działalność duszpasterską w Widawie, Nieszawie i Włocławku, kolejno w Częstochowskiej w parafii św. Zygmunta (1901–1906), by następnie zostać administratorem parafii Ostrowąs i Moszczenica (1909). W 1918 został proboszczem w Osięcinach. Był honorowym Prezesem Straży Ogniowej w Osięcinach i członkiem miejscowej Rady Gminy. Jego tolerancyjna postawa zjednała mu szacunek w miejscowej wspólnocie Żydów i wśród lokalnych Niemców. W swojej działalności wiele czasu poświęcał najuboższym.
II wojna światowa zastała go na tej placówce. Zaraz po wkroczeniu (10 września 1939) okupanci zatrzymali księdza proboszcza jako jednego z 22 zakładników. Rok później został zamordowany przez miejscowego dowódcę posterunku policji Johana Pichlera, komisarycznego burmistrza Ernsta Dauba i Willyego Fritza Haacka, wraz ze swym prefektem ks. Józefem Kurzawą.
Grób księży męczenników stał się miejscem pielgrzymek. 24 maja 1988, w 48. rocznicę śmierci, zamordowani księża z Osięcin otrzymali tytuł: "Męczennicy Eucharystii i jedności kapłańskiej". Obu beatyfikował papież Jan Paweł II w Warszawie 13 czerwca 1999 w grupie 108 polskich męczenników. 
24 maja 2001 dokonano translacji relikwii Wincentego Matuszewskiego i Józefa Kurzawy do świątyni w Osięcinach. W 2007 został ogłoszony wraz z księdzem Józefem Kurzawą patronem Gminy Osięciny. Jego imieniem nazwano szkołę podstawową nr 1 w Brzezinach, a podobizną na znaczku pocztowym upamiętniono beatyfikację.

</doc>
<doc id="1299392" url="https://pl.wikipedia.org/wiki?curid=1299392" title="Grand Prix Brazylii 1991">
Grand Prix Brazylii 1991

Grand Prix Brazylii 1991 (oryg. Grande Prêmio do Brasil) – druga runda Mistrzostw Świata Formuły 1 w sezonie 1991, która odbyła się 24 marca 1991, po raz dziewiąty na torze Interlagos.
20. Grand Prix Brazylii, 19. zaliczane do Mistrzostw Świata Formuły 1.

</doc>
<doc id="1299396" url="https://pl.wikipedia.org/wiki?curid=1299396" title="Grand Prix Brazylii 1992">
Grand Prix Brazylii 1992

Grand Prix Brazylii 1992 (oryg. Grande Prêmio do Brasil) – trzecia runda Mistrzostw Świata Formuły 1 w sezonie 1992, która odbyła się 5 kwietnia 1992, po raz 10. na torze Interlagos.
21. Grand Prix Brazylii, 20. zaliczane do Mistrzostw Świata Formuły 1.

</doc>
<doc id="1299399" url="https://pl.wikipedia.org/wiki?curid=1299399" title="Luis Alberto Cruz">
Luis Alberto Cruz



</doc>
<doc id="1299400" url="https://pl.wikipedia.org/wiki?curid=1299400" title="Heavy, Left-Handed and Candid">
Heavy, Left-Handed and Candid

Heavy Left Handed and Candid - wydawnictwo DVD angielskiej grupy muzycznej Cradle of Filth. Album ukazał się 25 grudnia 2001 roku nakładem Abracadaver.
Lista utworów.
Źródło.

</doc>
<doc id="1299401" url="https://pl.wikipedia.org/wiki?curid=1299401" title="Grand Prix Brazylii 1993">
Grand Prix Brazylii 1993

Grand Prix Brazylii 1993 (oryg. Grande Prêmio do Brasil) – druga runda Mistrzostw Świata Formuły 1 w sezonie 1993, która odbyła się 28 marca 1993, po raz 11. na torze Interlagos.
22. Grand Prix Brazylii, 21. zaliczane do Mistrzostw Świata Formuły 1.

</doc>
<doc id="1299404" url="https://pl.wikipedia.org/wiki?curid=1299404" title="Grand Prix Brazylii 1994">
Grand Prix Brazylii 1994

Grand Prix Brazylii 1994 (oryg. Grande Prêmio do Brasil) – pierwsza runda Mistrzostw Świata Formuły 1 w sezonie 1994, która odbyła się 27 marca 1994, po raz 12. na torze Interlagos.
23. Grand Prix Brazylii, 22. zaliczane do Mistrzostw Świata Formuły 1.

</doc>
<doc id="1299406" url="https://pl.wikipedia.org/wiki?curid=1299406" title="Wyższa Szkoła Sztuki i Projektowania w Łodzi">
Wyższa Szkoła Sztuki i Projektowania w Łodzi

Wyższa Szkoła Sztuki i Projektowania w Łodzi (WSSiP) – niepaństwowa szkoła wyższa w Łodzi.
Wyższa Szkoła Sztuki i Projektowania w Łodzi powstała w kwietniu 1998 roku (uruchomiona decyzją Ministra Edukacji Narodowej numer rej.139). Od 1999 do 2004 roku uczelnia mieściła się przy ul. Pomorskiej 163/165 w Łodzi. W latach 1999–2001 kształciła studentów na poziomie licencjackim. Od 2001 kształci na poziomach licencjackim i magisterskim.
W kwietniu 2004 uczelnia przeniosła swoją siedzibę do dawnej Centrali Handlowej Karola Scheiblera z XIX wieku. Wyższa Szkoła Sztuki i Projektowania kształci na studiach I (licencjackie) i II stopnia (magisterskie uzupełniające) oraz na jednolitych magisterskich (studia filmowe i fotografia), a także podyplomowych na wszystkich prowadzonych i akredytowanych kierunkach i specjalnościach. Jest jedną z trzech wyższych szkół filmowych w Polsce wydających dyplom ukończenia studiów z tytułem magistra sztuki. W budynku szkoły znajduje się sala kinowa im. Henryka Kluby, wieloletniego rektora łódzkiej szkoły filmowej i wykładowcy na Wydziale Filmu i Fotografii WSSiP.
Znani absolwenci.
Małgorzata Gryniewicz (Reżyseria), Kamil Młyńczyk (Fotografia), Maciej Łazowski (Wzornictwo), Ewelina Żurawska (Wzornictwo), Lana Nguyen (Wzornictwo), Agata Całka (Wzornictwo), Stanisław Całka (Wzornictwo), Mikołaj Gospodarek (Fotografia), Sabrina Pilewicz (Wzornictwo), Rafał Zieliński (Wzornictwo), Katarzyna Ostapowicz (Wzornictwo), Maciej Blaźniak (Wzornictwo), Karolina Mabiki (Architektura), Julita Pasikowska (Film), Ewelina Mikulska-Ignaczak (Architektura), Konrad Laprus (Architektura), Tomasz Miłosz (Wzornictwo)
Policealna Szkoła Projektowania i Reklamy.
Przy WSSiP działa Szkoła Projektowania i Reklamy. Policealne Studium Zawodowe w latach 1991–1999 mieściło się przy ul. Współzawodniczej 2 w Łodzi. W 2000 roku przeniosło swoją placówkę na ul. Pomorską 163/165.
Absolwentkami Szkoły Projektowania i Reklamy są tancerka i wokalistka Marta Wiśniewska oraz choreograf pokazów mody Katarzyna Sokołowska znana z III i IV edycji programu Top Model w TVN.

</doc>
<doc id="1299408" url="https://pl.wikipedia.org/wiki?curid=1299408" title="Grand Prix Brazylii 1995">
Grand Prix Brazylii 1995

Grand Prix Brazylii 1995 (oryg. Grande Prêmio do Brasil) – pierwsza runda Mistrzostw Świata Formuły 1 w sezonie 1995, która odbyła się 26 marca 1995, po raz 13. na torze Interlagos.
24. Grand Prix Brazylii, 23. zaliczane do Mistrzostw Świata Formuły 1.

</doc>
<doc id="1299409" url="https://pl.wikipedia.org/wiki?curid=1299409" title="Georg Peter Schultz">
Georg Peter Schultz

Georg Peter Schultz (pol. "Jerzy Piotr Schultz", ur. 1680 we Frankfurcie nad Odrą, zm. 1748 prawdopodobnie w Lubawie) – toruński uczony, redaktor czasopism. Należał do najważniejszych przedstawicieli wczesnego Oświecenia w Polsce, jako czołowy organizator i reprezentant życia naukowego Rzeczypospolitej pierwszej połowy XVIII wieku.
Młodość i wykształcenie.
Jerzy Piotr Schultz urodził się we Frankfurcie n. Odrą jako syn profesora prawa i rektora tamtejszego uniwersytetu, Piotra Schultza oraz Christine Harnischen, córki kupca. Po edukacji prowadzonej przez ojca, w wieku 16 lat zapisał się 8 sierpnia 1696 r. na uniwersytet we Frankfurcie. W 1696-1698 studiował prawo, a w 1698 r. udał się na dalsze studia do Lipska, by następnie w rodzinnym mieście kontynuować studia w zakresie filozofii, prawa i medycyny. W 1702 r. uzyskał stopień magistra filozofii, a w 1703 r. doktora medycyny. Po studiach odbył podróż edukacyjną po Europie (Halle, Helmstedt, Brema, Hamburg, Groningen, Amsterdam, Rotterdam, Utrecht, Lejda) i nawiązał osobiste kontakty z wybitnymi uczonymi, jak: Piotr Bayle, Tomasz Crenius, Antoni van Leeuwenhoek.
Profesor Gimnazjum Akademickiego.
Po powrocie objął stanowisko profesora filozofii na uniwersytecie frankfurckim. Następnie w latach 1709-1711 był profesorem w Akademii Rycerskiej w Berlinie. W 1711 r. został prorektorem Gimnazjum Akademickiego w Toruniu i sprawował tę funkcję do 1742 r.
Schultz piastował w Toruniu urząd prorektora i prowadził wszechstronną działalność w latach 1711-1742. W długim okresie działalności dydaktycznej prowadził zajęcia z różnorodnych dziedzin wiedzy, zasługując tak rozmachem swej twórczości, jak i całą działalnością na miano wielkiego polihistora. Interesował się humanistyką, prawem, a także naukami ścisłymi i medycyną, która cieszyła się jego szczególnym zainteresowaniem. Schultz był uczonym laickim, reprezentantem poglądów wczesnego Oświecenia i dążył do przekształcenia programu szkoły w kierunku utylitarnym i bardziej nowoczesnym. Był nowatorski szczególnym nowatorem był w zakresie nauczania prawa (był pierwszym uczonym, który wykładał prawo narodów na terytorium Rzeczypospolitej). Przeszczepił do Torunia a pośrednio także do Rzeczypospolitej filozofię i podręczniki Christiana Wolffa, czołowego filozofa wczesnego oświecenia niemieckiego. Około 1720 r. prowadził także zajęcia eksperymentalne z zakresu fizyki oraz zagadnień biologiczno-medycznych.
Wydawca i publicysta.
Był twórcą i publicystą pierwszych „uczonych” czasopism toruńskich. Działalność czasopiśmiennicza Schultza należało do największych jego osiągnięć. Był twórcą pierwszego toruńskiego czasopisma naukowego „"Das Gelahrte Preussen"”, które zaczęło ukazywać się w październiku 1722 r. Było ono początkowo tygodnikiem, a następnie zmieniając nazwę i częstotliwość ukazywania się z miesięcznika na kwartalnik, dotrwało z trudem do końca 1725 r. Była to epoka, w której utrzymanie periodycznego wydawnictwa „uczonego” należało do przedsięwzięć szczególnie trudnych. „"Das Gelahrte Preußen"” informowało o życiu naukowym w Prusach Królewskich i w Rzeczypospolitej, zamieszczając zarówno materiały bibliograficzne, biograficzne, jak i przegląd nowości wydawniczych.
W okresie 1726-1731 publikował w "Meletemata Thorunensia". Kolejna próba czasopiśmiennicza Schultza to periodyk z lat 1728-1730 „"Preußischer Todes-Tempel"”, który w sztucznej, ale modnej ówcześnie formie tzw. dialogów zmarłych, był kontynuacją poprzedniego czasopisma. Obu tym czasopismom Schulz może zawdzięczać także miano jednego z twórców nowego gatunku piśmiennictwa w Polsce – recenzji naukowej.
W latach 1733-1734 redagował pierwszą toruńską gazetę, dwutygodnik „"Neues der Welt"”, która napotkała jednak na poważne przeszkody polityczne i stała się w rezultacie pismem mieszanym, informacyjnym, ale i „uczonym”; wychodziła 2 razy w tygodniu. Jako redaktor, autor i współpracownik licznych czasopism w Prusach Królewskich i w krajach niemieckich należał do osób szczególnie zasłużonych dla rozwoju życia naukowego epoki saskiej.
Wiele późniejszych inicjatyw wydawniczych Schultza było związanych z jego współpracą z braćmi Andrzejem i Józefem Załuskimi w latach trzydziestych i czterdziestych XVIII w. Załuscy inspirowali niektóre opracowania Schulza z zakresu historii polskiego prawa publicznego oraz byli mecenasami jego wydawnictw. Do najważniejszych publikacji Schultza należą: "Commentarius de cancellariis Regni Poloniae...", dzieło o historii i kompetencjach urzędu kanclerza koronnego, oraz – opracowane wraz z profesorem z Elbląga Jerzym Danielem Seylerem – dzieje bezkrólewia i wojny po śmierci Augusta II o tron polski, pod ogólnym tytułem "Alte und Neue Polnisch-Preußische Chronica, oder Kriegs- und Friedens-Geschichte..."
Schyłek życia.
Jego poglądy i działalność wydawnicza powodowały, iż często narażał się na krytykę kół ortodoksyjnie luterańskich. Miało na to wpływ także jego życie: był dwukrotnie żonaty (2 razy owdowiał), unikał zagadnień teologicznych, nie stronił od uciech doczesnych oraz związał się blisko ze swoją katolicką służącą. Również jego kontakty z kręgami katolickimi, rozwijające się intensywnie od lat trzydziestych były niemile widziane w kręgach żarliwie luterańskich i nietolerancyjnych. Owocem narastającego konflikt Schultza z Radą Miasta był fakt, iż w 1738 r. po śmierci długoletniego rektora gimnazjum akademickiego Piotra Jaenichena, Rada nie powołała na rektora Schultza, lecz rozpoczęła poszukiwanie następcy poza Toruniem. Konflikt Schultza z władzami miasta będzie się rozwijał, aż do decyzji Rady w 1742 r., która zdymisjonowała Schulza, przyznając mu jedynie prawo do emerytury za długoletnią pracę. Oficjalnym powodem miał być wiek, wiadomo jednak, że był to jedynie pretekst. Schultz udał się pod opiekę ówczesnego biskupa chełmińskiego Andrzeja Stanisława Załuskiego, opuszczając Toruń. Przeszedł na katolicyzm i przebywał na zamkach biskupich w Starogrodzie i Lubawie, pod opieką kolejnych biskupów chełmińskich. Zmarł około połowy 1748 r. prawdopodobnie w Lubawie.

</doc>
<doc id="1299410" url="https://pl.wikipedia.org/wiki?curid=1299410" title="Iyo">
Iyo

 – miasto w Japonii, w prefekturze Ehime, na wyspie Sikoku, nad Morzem Wewnętrznym.
Położenie.
Miasto leży na północy prefektury nad morzem. Graniczy z miastem Ōzu oraz miasteczkami Masaki, Tobe i Uchiko.
Historia.
Miasto Iyo powstało 1 stycznia 1955, gdy do miejscowości Gunchū zostały przyłączone wioski Kitayamasaki, Minamiyamasaki i Minamiiyo. 1 kwietnia 2005 roku miasto powiększyło się o obszar miejscowości Nakayama i Futami (obu z powiatu Iyo).
Populacja.
Zmiany w populacji Iyo w latach 1970–2015:

</doc>
<doc id="1299411" url="https://pl.wikipedia.org/wiki?curid=1299411" title="Peace Through Superior Firepower">
Peace Through Superior Firepower

Peace Through Superior Firepower - wydawnictwo DVD angielskiej grupy muzycznej Cradle of Filth. Album ukazał się 22 listopada 2005 roku nakładem Roadrunner Records.
Lista utworów.
Źródło.

</doc>
<doc id="1299413" url="https://pl.wikipedia.org/wiki?curid=1299413" title="Guy McCoy Tormé">
Guy McCoy Tormé

Guy McCoy Tormé także GMT – brytyjski zespół rockowy założony w 2005 r. przez byłych członków grupy Gillan - Berniego Tormé (gitara, śpiew) i Johna McCoya (bas). Do zespołu dołączył perkusista Robin Guy.

</doc>
<doc id="1299414" url="https://pl.wikipedia.org/wiki?curid=1299414" title="Piotr Jerzy Schulz">
Piotr Jerzy Schulz



</doc>
<doc id="1299417" url="https://pl.wikipedia.org/wiki?curid=1299417" title="Thornographic">
Thornographic



</doc>
<doc id="1299418" url="https://pl.wikipedia.org/wiki?curid=1299418" title="Agustín Durán">
Agustín Durán

Agustín Francisco Gato Durán y de Vicente Yáñez (ur. 14 października 1789 w Madrycie, zm. 1 grudnia 1862 tamże) – hiszpański krytyk literacki. 
Za przykładem romantyzmu niemieckiego pierwszy w Hiszpanii obudził zainteresowanie dla sztuki ludowej, wydając "Discurso sobre la decadencia del teatro español" (1828, anonimowo) oraz "Colección de romanceros y cancioneros" (1828-32, 5 t., drugie wydanie całkowicie zmienione, 1849-51) i zbiór starohiszpańskich komedii "Talia española" (1834)

</doc>
<doc id="1299419" url="https://pl.wikipedia.org/wiki?curid=1299419" title="Plan „Burza”">
Plan „Burza”

Plan „Burza” lub plan mobilizacyjny MP-41, ros. мобилизационный план 41 (МП-41) – domniemany niezrealizowany plan inwazji Związku Radzieckiego na Niemcy hitlerowskie, opracowany w 1940. Teza o istnieniu takiego planu jest podnoszona przez część publicystów historycznych i rosyjskich historyków, niemniej nie jest ona powszechnie przyjęta w historiografii i brak jest bezpośrednich dowodów na istnienie i szczegóły takiego planu.
Historia.
Prawdopodobnie plan „Burza” zakładał uderzenie ZSRR na sojusznicze Niemcy w 1941 przy użyciu sześciu armii na dwóch frontach w okresie, gdy będą one zaangażowane w inwazję na Anglię (Operacja „Lew Morski”).
Pierwsza wersja planu ataku na III Rzeszę została podpisana 18 września 1940 przez szefa Sztabu Generalnego ZSRR generała Kiriłła Mierieckowa oraz Ludowego Komisarza Obrony ZSRR marszałka Siemiona Timoszenkę.
Plan zakładał rozwinięcie trzech frontów – Północno-Zachodniego, Południowo-Zachodniego i Zachodniego:
W chwili podpisania planu Józef Stalin dysponował wiedzą o opóźnieniu w realizacji Operacji „Lew Morski”, co najmniej do 1941, który to czas miał zostać wykorzystany na przygotowania do operacji „Burza”. W listopadzie 1940 w Sztabie Generalnym ZSRR przeprowadzono szereg gier wojennych mających symulować przyszły atak na Niemcy. Symulacje prowadzone w różnych składach i w różnych warunkach dowiodły, według generała Żukowa powodzenia planu.
W grudniu 1940 odbyła się konferencja z udziałem Żukowa, Stalina, Timoszenki, Miereckowa, Ryczagowa i innych kluczowych członków dowództwa wojskowego ZSRR. Podczas konferencji omówiono m.in. doświadczenia, jakie Armia Czerwona zdobyła w Finlandii podczas wojny zimowej (ignorując przy tym ogromne straty oraz faktyczną porażkę kampanii), zaś generał Żukow przedstawił entuzjastyczny referat wykazujący, że „śmiały i zmasowany” atak na Niemcy może zakończyć się powodzeniem.
W maju 1941 w wyniku działań mobilizacyjnych (m.in. przyspieszonej promocji oficerów), Armia Czerwona liczyła około 5 mln żołnierzy. W maju rozpoczęła się także tajna mobilizacja, która do 22 czerwca objęła dodatkowo ponad 800 tys. poborowych. Planowana liczebność na lipiec, kiedy miało rozpocząć się uderzenie na Niemcy, miała wynieść prawie 9 mln. 13 maja generał Żukow wydał rozkaz rozwinięcia pięciu armii przewidzianych w planie na pozycje, w których ostatecznie miały znaleźć się do 3 lipca.
Plan „Burza” pod nazwą MP-41 został ostatecznie zatwierdzony 16 maja 1941 i nosił nazwę "Plan strategicznego rozwinięcia sił ZSRR na wypadek wojny z Niemcami i ich sprzymierzeńcami":
Równocześnie Niemcy przygotowywały się do inwazji na ZSRR (Operacja Barbarossa). Jeszcze w maju 1941 Adolf Hitler przesyłał do Stalina uspokajające informacje, mające utwierdzić go w przekonaniu, że wszelkie informacje o przygotowywanej inwazji na ZSRR (Operacja Barbarossa) to angielska prowokacja:
Ostatecznie do inwazji Niemiec na ZSRR doszło 22 czerwca 1941.
Szczegóły planu nie zostały dotychczas ujawnione. Równolegle udostępniono kilka dokumentów, które świadczą o tym, że w Związku Radzieckim nie przygotowywano się do obrony. Dodatkowym argumentem świadczącym przeciwko obronnemu charakterowi planu „Burza” może być fakt, iż nie został on wykorzystany w odparciu agresji hitlerowskiej, zaś w 1941 ZSRR walczył w ogóle bez planu strategicznego.

</doc>
<doc id="1299420" url="https://pl.wikipedia.org/wiki?curid=1299420" title="Gustavo López">
Gustavo López

Gustavo López (ur. 13 kwietnia 1973 w Valentín Alsina) – argentyński piłkarz występujący na pozycji lewego lub ofensywnego pomocnika.
Od 1998 roku posiada również obywatelstwo hiszpańskie.
Kariera klubowa.
Gustavo Adrián López zawodową karierę rozpoczynał w 1991 roku w CA Independiente. Razem z nim w 1995 roku zdobył mistrzostwo Argentyny, oprócz tego dwa razy triumfował w rozgrywkach Supercopa Sudamericana i raz Recopa Sudamericana. Łącznie dla Independiente López rozegrał 74 spotkania, w których zdobył osiem bramek.
W trakcie sezonu 1995/1996 Gustavo przeniósł się do hiszpańskiej Primera División, gdzie podpisał kontrakt z Realem Saragossa. Na La Romareda Argentyńczyk grywał regularnie. Spędził tam trzy i pół sezonu, w trakcie których rozegrał 105 ligowych pojedynkach i trzynaście razy wpisał się na listę strzelców. Z "Blanquillos" Adrián wciąż plasował się w środkowych rejonach tabeli i latem 1999 roku trafił do Celty Vigo. Od razu wywalczył sobie tam miejsce w podstawowym składzie. Łącznie w barwach "Celtiñas" Gustavo wystąpił w 207 meczach hiszpańskiej ekstraklasy.
Po spadku drużyny do Segunda División argentyński pomocnik przeniósł się do klubu Cádiz CF. Grał w nim do 2008 roku.
Kariera reprezentacyjna.
W reprezentacji Argentyny López zadebiutował w grudniu 1994 roku w pojedynku przeciwko Rumunii. W 1996 roku wraz z drużyną narodową wywalczył srebrny medal Igrzysk Olimpijskich. W 1999 roku znalazł się w kadrze Argentyny na rozgrywki Copa América, na których "Albicelestes" przegrali w 1/4 finału z Brazylijczykami. W 2002 roku Marcelo Bielsa powołał go na Mistrzostwa Świata. Na mundialu tym Argentyńczycy zostali wyeliminowani już w rundzie grupowej, a sam Gustavo nie wystąpił w żadnym ze spotkań. Łącznie dla reprezentacji López rozegrał 32 mecze, w których zdobył cztery bramki.

</doc>
<doc id="1299423" url="https://pl.wikipedia.org/wiki?curid=1299423" title="Gustavo Lopez">
Gustavo Lopez



</doc>
<doc id="1299426" url="https://pl.wikipedia.org/wiki?curid=1299426" title="Cacophonous">
Cacophonous



</doc>
<doc id="1299427" url="https://pl.wikipedia.org/wiki?curid=1299427" title="Avia Świdnik">
Avia Świdnik



</doc>
<doc id="1299429" url="https://pl.wikipedia.org/wiki?curid=1299429" title="Diablo Cody">
Diablo Cody

Diablo Cody, właściwie Brook Busey (ur. 14 czerwca 1978 w Lemont) – amerykańska scenarzystka, pisarka i dziennikarka, bloggerka, zdobywczyni Oscara z 2007 za film "Juno" w kategorii najlepszy scenariusz oryginalny.
Kariera.
Po ukończeniu studiów dziennikarskich na Uniwersytecie Stanowym w Iowa, Diablo Cody pracowała najpierw jako sekretarka w firmie prawniczej, a następnie w dziale reklam lokalnej stacji radiowej. W 2001 roku rozpoczęła tworzenie parodii blogu opisującego życie fikcyjnej sekretarki mieszkającej na Białorusi. W 2004 wyszła za mąż za Johna Hunta. W późniejszym czasie zakładała kolejne blogi o coraz większej popularności, m.in. "Darling Girl" (w którym opisywała swoje życie po ślubie i przeprowadzce do Minneapolis) oraz skandalizująco-ekshibicjonistyczny "Pussy Ranch".
Striptiz.
Blog "Pussy Ranch" powstał wkrótce po tym, gdy Diablo Cody wzięła udział w konkursie dla striptizerek, na którego reklamę natknęła się w jednym z nocnych lokali Minneapolis. Konkursu nie wygrała, jednak możliwość rozbierania się za pieniądze na scenie zafascynowała ją do tego stopnia, że porzuciła pracę i została striptizerką. Zarabiała w ten sposób przez rok, pisząc o nowych doświadczeniach w blogu "Pussy Ranch". Zainteresował się nim Mason Novick, hollywoodzki producent filmowy i menedżer; według Cody, wpadł on przypadkiem na trop bloggerki wpisując do wyszukiwarki internetowej słowo "pussy" (pol. "cipka").
Pamiętnik.
Novick został menedżerem Cody i namówił ją do wydania swoich wspomnień w postaci książki. Pamiętnik ten ukazał się w 2005 roku pod tytułem: "Candy girl: a year in the life of an unlikely stripper" (w Polsce książka została wydana jako "Cukiereczek, czyli rok z życia nietypowej striptizerki"). Pamiętnik zyskał rozgłos po wystąpieniu przez Cody w programie telewizyjnym The Late Show Davida Lettermana.
Porn shui.
Pochodzące z pamiętnika określenie "porn shui" zaczęło funkcjonować niezależnie od niego i weszło do słowników współczesnego slangu. Porn shui nawiązuje do zgodnego z zasadami feng shui zasadami umeblowania pomieszczeń; oznacza taki sposób organizacji stanowiska pracy przy komputerze, by inne osoby nie mogły zobaczyć treści wyświetlanych na monitorze (w szczególności, materiałów o charakterze pornograficznym). Jeff Dawson, komentator The Sunday Times, nazwał to określenie „zwrotem na miarę XXI wieku”, za którego wprowadzenie Cody powinna być pamiętana nawet bardziej, niż za resztę swojej twórczości.
Scenariusze filmowe.
Zachęcona przez Novicka, Diablo Cody rozpoczęła pracę nad tworzeniem scenariuszy filmowych. Nie mając w tej dziedzinie żadnego wykształcenia, Cody zdobyła podstawową wiedzę o pisaniu tego typu materiałów czytając scenariusze oskarowego filmu "American Beauty" i nominowanego do Oscara za scenariusz filmu "Ghost World".
"Juno".
Jej debiutancki scenariusz do filmu "Juno" został nagrodzony Oscarem, zaś sam film, opisujący historię nastolatki zachodzącej w ciążę i oddającej dziecko do adopcji, wywołał debatę społeczną; został też uznany za jeden z czynników przyczyniających się do nagłego spadku liczby zabiegów aborcji i wzrostu urodzeń wśród dziewcząt w wieku poniżej 16 lat. Zjawisko to zostało określone przez tygodnik Time mianem "efektu Juno", znaczenie filmu zostało również przywołane w przedwyborczej debacie telewizyjnej Sary Palin, której nieletnia córka również zaszła w ciążę i urodziła dziecko.
Kolejne filmy.
Cody została również scenarzystką i producentem wykonawczym serialu komediowego "Wszystkie wcielenia Tary" produkcji Stevena Spielberga oraz autorką scenariusza filmu "Zabójcze ciało", będącego połączeniem horroru i komedii. W 2010 wraz ze Steve’em Antinem napisała skrypt do filmu muzycznego "Burleska".

</doc>
<doc id="1299430" url="https://pl.wikipedia.org/wiki?curid=1299430" title="Brook Busey">
Brook Busey



</doc>
<doc id="1299435" url="https://pl.wikipedia.org/wiki?curid=1299435" title="Wilhelm Dürr">
Wilhelm Dürr

Wilhelm Dürr (ur. 1815, zm. 1890) – niemiecki malarz religijny i portrecista. Uczeń Kupelwiesera w Wiedniu.

</doc>
<doc id="1299436" url="https://pl.wikipedia.org/wiki?curid=1299436" title="Zespół Mohra-Tranebjaerga">
Zespół Mohra-Tranebjaerga

Zespół Mohra-Tranebjærg () – uwarunkowana genetycznie choroba neurodegeneracyjna o dziedziczeniu sprzężonym z chromosomem X, charakteryzująca się czuciowym ubytkiem słuchu, postępującą dystonią i osłabieniem wzroku. Jest rzadką chorobą, ale obok zespołu Alporta, zespół Mohra-Tranebjaerga stanowi jedną z głównych przyczyn sprzężonej z chromosomem X głuchoty zespołowej. U pacjentów z MTS obserwuje się ponadto objawy psychiatryczne, upośledzenie zdolności poznawczych i zaburzenia behawioralne. Głuchota o wczesnym początku jest jedynym objawem swoistym i stale występującym; wszystkie pozostałe objawy występują niestale i w różnym nasileniu. Neurodegeneracja jest wieloogniskowa i postępująca. Przyczyną choroby jest mutacja w genie "TIMM8A"/"DDP1" w "locus" Xq22. Większość opisanych mutacji to mutacje z utratą funkcji, nonsensowne, insercje i delecje. Opisano jedynie dwie mutacje typu missens: jedną w kodonie start (), a drugą, o charakterze substytucji, w wysoce konserwatywnym obszarze genu w kodonie cysteiny (). "DDP1"/"TIMM8A" koduje mały polipeptyd liczący 97 reszt aminokwasowych, ang. deafness-dystonia peptide 1 (DDP1). Badania czynnościowe pozwoliły zlokalizować peptyd DDP1 w mitochondriach, gdzie pełni on funkcję przy transporcie kodowanych przez jądrowe DNA preprotein do wewnętrznej błony mitochondrialnej. Chorobę opisał Jan Gunnar Faye Mohr i K. Mageroy w 1961 roku. Rodzinę opisaną przez Mohra ponownie w latach 90. przebadali Lisbeth Tranebjærg i wsp. z Uniwersytetu w Kopenhadze.

</doc>
<doc id="1299437" url="https://pl.wikipedia.org/wiki?curid=1299437" title="Zespół Mohra-Tranebjærga">
Zespół Mohra-Tranebjærga



</doc>
<doc id="1299440" url="https://pl.wikipedia.org/wiki?curid=1299440" title="Ana Grbac">
Ana Grbac

Ana Grbac (ur. 23 marca 1988 w Rijece) – chorwacka siatkarka grająca na pozycji rozgrywającej, reprezentantka Chorwacji. 
Sukcesy klubowe.
Puchar Chorwacji:
Mistrzostwo Chorwacji:
Puchar Włoch:
Mistrzostwo Włoch:
Superpuchar Włoch:
Puchar CEV:
Liga Mistrzyń:
Puchar Szwajcarii:
Mistrzostwo Szwajcarii:
Klubowe Mistrzostwa Świata:
Mistrzostwo Rumunii: 
Puchar Rumunii:
Mistrzostwo Grecji: 
Sukcesy reprezentacyjne.
Igrzyska Śródziemnomorskie:

</doc>
<doc id="1299442" url="https://pl.wikipedia.org/wiki?curid=1299442" title="Konstal">
Konstal



</doc>
<doc id="1299445" url="https://pl.wikipedia.org/wiki?curid=1299445" title="Bryhaspati">
Bryhaspati

Bryhaspati (dewanagari बृहस्पति, transliteracja "Bṛhaspati", ang. Brihaspati, również jako Brahmanaspati) – hinduistyczny bóg planety Jowisz.
Jest jednym z "Dziewięciu Porywaczy" (nawagraha), mężem bogini Tary oraz nauczycielem i kapłanem dewów. Dawał ludziom pobożność oraz dostatek. W Wedach występuje jako jedna z form Agniego. Władał czwartkiem.

</doc>
<doc id="1299447" url="https://pl.wikipedia.org/wiki?curid=1299447" title="Brad Bird">
Brad Bird

Phillip Bradley „Brad” Bird (ur. 11 września 1957 w Kalispell) – amerykański reżyser i scenarzysta pochodzenia irlandzkiego, zdobywca dwóch Oscarów za najlepszy pełnometrażowy film animowany – "Iniemamocni" ("The Incredibles", 2004) i "Ratatuj" ("Ratatouille", 2007).

</doc>
<doc id="1299458" url="https://pl.wikipedia.org/wiki?curid=1299458" title="Patrol (film)">
Patrol (film)

Patrol – amerykański film sensacyjny z 2006 roku, w reżyserii Andrew Davisa.
Fabuła.
Film opowiada o pracy ratowników ze Straży Wybrzeża Stanów Zjednoczonych. Ben Randall jest jednym z najlepszych w tym fachu. Jednak podczas pewnej akcji traci całą załogę. Po tym wydarzeniu chce odejść ze służby. Jednak dowódca daje mu ostatnią szansę: ma szkolić młodych rekrutów Straży. Szkolenie ma trwać 18 tygodni. Jego uwagę zwraca Jake Fisher, który ma zadatki na ratownika, ale nie potrafi podporządkować się rygorom pracy zespołowej.

</doc>
<doc id="1299460" url="https://pl.wikipedia.org/wiki?curid=1299460" title="Kamil Śmiałkowski">
Kamil Śmiałkowski

Kamil M. Śmiałkowski (ur. 29 grudnia 1971 w Kłodzku) – polski krytyk filmowy, dziennikarz oraz publicysta komiksowy i filmowy, scenarzysta komiksowy, badacz popkultury, były redaktor naczelny serwisu naekranie.pl (dawniej hatak.pl). Pisał również książki oraz scenariusze do telewizyjnych koncertów i programów kulturalnych oraz komiksów reklamowych.
Życiorys.
Pierwszy tekst opublikował w grudniu 1986 w „Świecie Młodych”.
Studiował na Uniwersytecie Jagiellońskim.
W 1999 roku redaktor i współwłaściciel czasopisma Hyperion, w latach 2001–2002 redaktor działu kultury „Newsweeka”. W latach 2002–2004 szef działu publicystyki czasopisma komiksowego „KKK”. W roku 2003 redaktor naczelny czasopisma dla dzieci „Miś”. W latach 2003–2004 redaktor, a w latach 2004–2005 zastępca szefa działu kultury „Wprost”. W latach 2005–2006 redaktor naczelny miesięcznika satyrycznego „Chichot”. W latach 2006–2007 redaktor naczelny czasopisma „Premiery”. Na przełomie 2009 i 2010 roku pełnił stanowisko zastępcy, a następnie pełniącego obowiązki redaktora naczelnego miesięcznika „Nowa Fantastyka”.
Oprócz tego publikował teksty m.in. w „Machinie”, „Przekroju”, „Gazecie Wyborczej”, „Nowej Fantastyce” oraz komiksy w „Playboyu”, „Hustlerze”, „KKK”, „Misiu”.
Scenarzysta i prowadzący programu Zap w TVP1 (w 2007).
Śmiałkowski jest jednym z pomysłodawców i organizatów filmowych antynagród Węże (przyznawanych co roku od 2012) oraz popkulturowych nagród „Misie” (przyznanych po raz pierwszy w 2017).
Współpracował przy scenariuszu oraz pojawił się w epizodycznej roli komedii "Juliusz", która miała premierę we wrześniu 2018 roku.
Życie prywatne.
Żonaty, ma dwoje dzieci: Maję i Huberta.

</doc>
<doc id="1299466" url="https://pl.wikipedia.org/wiki?curid=1299466" title="Kamil M. Śmiałkowski">
Kamil M. Śmiałkowski



</doc>
<doc id="1299469" url="https://pl.wikipedia.org/wiki?curid=1299469" title="Bel Air (Los Angeles)">
Bel Air (Los Angeles)

Bel Air – dzielnica Los Angeles w Kalifornii zamieszkała przez 8253 osoby (według szacunku z 2008 roku). Założona w 1923 roku przez Alphonzo E. Bell, Sr.
Położenie.
Dzielnica położona jest ok. 19 km (12 mil) na zachód od śródmieścia (downtown) Los Angeles na wzgórzach Westside u podnóży Gór Santa Monica. Od południowej strony poprzez Sunset Boulevard sąsiaduje z Uniwersytetem Kalifornijskim w Los Angeles (UCLA). Wraz z Beverly Hills i Holmby Hills tworzy Platynowy Trójkąt osiedli Los Angeles.
Zabudowa.
Nieruchomości położone w Bel Air należą do najdroższych w Stanach Zjednoczonych. Rezydencje są dobrze strzeżone i znajdują się z dala od tutejszych krętych dróg. Większość nie jest widoczna z ulicy, otoczona jest bramami, płotami oraz wypielęgnowanymi żywopłotami. Budownictwo wielorodzinne nie jest dozwolone, w dzielnicy obowiązują surowe przepisy budowlane i architektoniczne. Styl rezydencji waha się od skromnego stylu farmerskiego po wielokondygnacyjne dworki. Bel Air charakteryzuje się dużą ilością zieleni. W samym sercu dzielnicy znajduje się ekskluzywny Bel Air Country Club oraz Hotel Bel-Air. W przeciwieństwie do Beverly Hills, w Bel Air nie ma chodników, co ma zniechęcić przechodniów do spacerowania w tej okolicy.

</doc>
<doc id="1299471" url="https://pl.wikipedia.org/wiki?curid=1299471" title="Fernando Gómez">
Fernando Gómez

Fernando, właśc. Fernando Gómez Colomer (ur. 11 września 1965 w Walencji) – hiszpański piłkarz grający na pozycji ofensywnego pomocnika.
Kariera klubowa.
Fernando urodził się w Walencji. Pierwsze piłkarskie kroki stawiał w małym klubie Colegio Salgui, a z czasem trafił do szkółki piłkarskiej Valencia CF. Najpierw występował w CE Mestalla, drużynie rezerw, a w 1983 roku został członkiem pierwszego zespołu. 15 stycznia 1984 zadebiutował w Primera División w przegranym 1:2 wyjazdowym spotkaniu z Realem Valladolid. Już sezon później był podstawowym zawodnikiem zespołu, jednak w 1986 roku spadł z tym klubem do Segunda División. Pobyt w drugiej lidze trwał tylko rok i już w sezonie 1987/1988 Fernnado znów występował w hiszpańskiej ekstraklasie. W kolejnych sezonach regularnie zdobywał ponad 10 goli. W sezonie 1988/1989 zajął z Valencią 3. miejsce w lidze, a za swoją postawę otrzymał nagrodę dla Piłkarza w plebiscycie czasopisma Don Balón. W 1990 roku został wicemistrzem Hiszpanii, a w latach 1992–1993 był czwarty ze swoim klubem. W 1995 roku Valencia dotarła do finału Pucharu Hiszpanii, jednak uległa w nim 1:2 Deportivo La Coruña. Natomiast w 1996 roku zespół z Fernando w składzie znów został wicemistrzem Hiszpanii. Zawodnik grał w Walencji do 1998 roku i rozegrał dla tego klubu 473 mecze i zdobył 116 bramek.
Latem 1998 Fernando odszedł do angielskiego Wolverhampton Wanderers, grającego w Division One. Tam spędził tylko rok i w 1999 roku wrócił do Hiszpanii. Przez jeden sezon występował w CD Castellón, a w 2000 roku zakończył karierę.
Kariera reprezentacyjna.
W reprezentacji Hiszpanii Fernando zadebiutował 15 listopada 1989 w wygranym 4:0 meczu z Węgrami. W 1990 roku został powołany przez Luisa Suáreza do kadry na Mistrzostwa Świata we Włoszech. Tam zagrał tylko w meczu z Koreą Południową (3:1). Ostatni mecz w kadrze narodowej rozegrał w 1992 roku przeciwko Anglii (1:0). Łącznie w reprezentacji wystąpił 8 razy i zdobył 2 gole.

</doc>
<doc id="1299472" url="https://pl.wikipedia.org/wiki?curid=1299472" title="Fernando Gomez">
Fernando Gomez



</doc>
<doc id="1299479" url="https://pl.wikipedia.org/wiki?curid=1299479" title="Bel Air">
Bel Air



</doc>
<doc id="1299481" url="https://pl.wikipedia.org/wiki?curid=1299481" title="Synagoga we Wronkach">
Synagoga we Wronkach

Synagoga we Wronkach – nieistniejąca synagoga, która znajdowała się we Wronkach przy ulicy Krętej (do 1918 roku Synagogalna).
Synagoga została zbudowana w 1607 roku, na miejscu starej synagogi, na podstawie przywileju wydanego przez właścicielkę miasta Zofię Czarnkowską. Została całkowicie rozebrana przez hitlerowców latem 1940 roku. Obecnie na jej miejscu znajduje się sklep oraz szalet miejski.
Murowany z cegły budynek synagogi był prawdopodobnie przebudowywany w XVIII i XIX wieku. W okresie międzywojennym był on wpisany do rejestru zabytków. Wymiary budowli wynosiły: 20 m długości, 12 m szerokości, 15 m wysokości. Ściany boczne miały 0,9 m grubości. Przy synagodze znajdowała się rzeźnia rytualna oraz stary cmentarz żydowski, zlikwidowany w 1928 roku ze względów regulacyjnych.
Według niepopartej faktami tradycji bożnica została zbudowana przez Żydów portugalskich w 933 roku, co czyniłoby z niej najstarszą synagogę w Polsce. Na poparcie tego twierdzenia przytaczano liczbę 933 wyrytą na jednej z belek we wnętrzu świątyni. W przedsionku synagogi znajdowała się tablica z napisem w języku hebrajskim i niemieckim:

</doc>
<doc id="1299484" url="https://pl.wikipedia.org/wiki?curid=1299484" title="James Brady">
James Brady

James Scott Brady (ur. 29 sierpnia 1940 w Centralia, zm. 4 sierpnia 2014 w Alexandrii) – amerykański polityk.
Ukończył University of Illinois at Urbana-Champaign. 30 marca 1981 roku miał miejsce zamach na prezydenta, w którym Brady został ranny. Kiedy Reagan opuszczał Hotel Hilton w Waszyngtonie postrzelił go John Warnock Hinckley. Kula przeszła rzecznikowi przez czaszkę i nigdy nie odzyskał dawnego zdrowia. Wraz z żoną Sarah był działaczem na rzecz zwiększenia kontroli nad dostępem do broni w kraju.
Jest głównym bohaterem dramatu "", który wszedł do dystrybucji w 1991. Rolę Brady'ego zagrał Beau Bridges.
W 2000 roku na jego cześć został nazwany pokój konferencji prasowych znajdujący się w Białym Domu – James S. Brady Press Briefing Room.

</doc>
<doc id="1299485" url="https://pl.wikipedia.org/wiki?curid=1299485" title="Stara Synagoga we Wronkach">
Stara Synagoga we Wronkach

Stara synagoga we Wronkach – została zbudowana w 1528 roku przy obecnej ul. Krętej. Wzniesiona z drewna bożnica była jedną z pierwszych synagog w Wielkopolsce. Na jej miejscu w 1607 roku wybudowano nową synagogę.

</doc>
<doc id="1299486" url="https://pl.wikipedia.org/wiki?curid=1299486" title="Stara synagoga we Wronkach">
Stara synagoga we Wronkach



</doc>
<doc id="1299489" url="https://pl.wikipedia.org/wiki?curid=1299489" title="Centralia (Illinois)">
Centralia (Illinois)

Centralia - miasto w Stanach Zjednoczonych, w stanie Illinois. W 2000 roku populacja wyniosła 14136 osób. 29 sierpnia 1940 roku urodził się tam James Brady, amerykański polityk, w latach 1981 - 1989 rzecznik Ronalda Reagana.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,8°C, a opady 1104,9 mm (w tym do 22,4 cm opadów śniegu). Średnia temperatura najcieplejszego miesiąca - lipca wynosi 25,6°C, natomiast najzimniejszego 0,0°C. Najniższa zanotowana temperatura wyniosła -23,9°C a najwyższa 43,3°C. Miesiącem o najwyższych opadach jest maj o średnich opadach wynoszących 127,0 mm, natomiast najniższe opady są w styczniu i wynoszą średnio 66,0.

</doc>
<doc id="1299492" url="https://pl.wikipedia.org/wiki?curid=1299492" title="Eros (film)">
Eros (film)

Eros – film nowelowy, składający się z trzech etiud: "Dłoń" (reż. Wong Kar-Wai), "Equilibrium" (reż. Steven Soderbergh) i "Niebezpieczna kolej rzeczy" (reż. Michelangelo Antonioni). Filmy łączy tematyka miłosna.
Główne role.
"Dłoń":
"Equilibrium"
"Niebezpieczna kolej rzeczy"

</doc>
<doc id="1299495" url="https://pl.wikipedia.org/wiki?curid=1299495" title="Belair (ujednoznacznienie)">
Belair (ujednoznacznienie)



</doc>
<doc id="1299497" url="https://pl.wikipedia.org/wiki?curid=1299497" title="Chór Kolegiaty Wilanowskiej">
Chór Kolegiaty Wilanowskiej

Chór Kolegiaty Wilanowskiej – chór od ponad 50 lat związany z kolegiatą wilanowską Św. Anny. Śpiewa w układzie czterogłosowym, w jego skład wchodzi 25 osób. Od 2010 roku dyrygentem jest Natalia Żmychowa. 
W 2005 roku przystąpił do Związku Chórów Kościelnych „Caecilianum”. Chór koncertuje w kraju i za granicą. Nagrał dwie płyty. Jest organizatorem Wieczorów Kolędowych w kościele św. Anny w Wilanowie. Bierze udział w Czerskich Wieczorach Chóralnych oraz w przeglądach chórów kościelnych w bazylice archikatedralnej św. Jana Chrzciciela w Warszawie.
Repertuar.
Chór wykonuje pieśni na wszystkie okresy liturgiczne, m.in. jutrznię bożonarodzeniową, responsoria wielkanocne i na Boże Ciało, śpiewy gregoriańskie. W skład repertuaru wchodzi około 120 pieśni.

</doc>
<doc id="1299499" url="https://pl.wikipedia.org/wiki?curid=1299499" title="Mężczyzna ze strzałą">
Mężczyzna ze strzałą

Mężczyzna ze strzałą – obraz namalowany przez Rogiera van der Weydena. Przykład późnogotyckiego malarstwa portretowego w Niderlandach. Postać identyfikowana jest z Antonim, nieślubnym synem Filipa Dobrego i Jeanne de Prelle. Obraz został namalowany ok. 1461 r. Znajduje się w zbiorach Musées Royaux des Beaux-Arts, w Brukseli.
Jest to portret namalowany na desce dębowej techniką olejną. Ma wymiary 38,4 × 28 cm
Na ciemnym neutralnym tle została ukazana en "trois quartes" postać mężczyzny. Artysta skupił uwagę na twarzy o ciemnych oczach, dużym nosie i pełnych ustach. Jej wyraz mówi o arystokratycznej postawie, pełnej dumy i wyniosłości. Głowę ma nakrytą stożkowatą brunatną czapką, ubrany jest w skromny ciemny jednolity strój.
Antoni był pełnomocnikiem i doradcą dworu Filipa Dobrego. Został odznaczony w 1456 w Hadze Orderem Złotego Runa, którego odznaka widnieje na jego złotym naszyjniku. Symbol Złotego Runa nawiązuje do mitycznej legendy o Jazonie, odnosi się także do Runa Gedeona, o którym wiemy z Księgi Sędziów (Stary Testament). Gedeon był Izraelitą, wybranym przez Boga wojownikiem w walce z Madianitami, których zwyciężył.
Antoni Burgundzki ucieleśnia tu dawny rycerski ideał, uwidaczniający potęgę księstwa burgundzkiego oraz aspiracje dworzanina. Jego ojciec był przywódcą i założycielem jednego z bractw rycerskich.
Dworscy dostojnicy, wojownicy, sędziowie turniejów rycerskich byli często przedstawieni ze strzałą jako symbolem urzędu, lub jako atrybutem. Strzała mogła mieć również związek z pozycją starszego gildii łuczników, zwycięzcy corocznych turniejów strzeleckich. W 1463 Antoni Burgundzki był starszym Gildii Świętego Sebastiana w Brugii.
Rogier van der Weyden jest znany z innych portretów. Portretował przede wszystkim osobistości z dworu burgundzkiego m.in. Filipa de Croy czy samego księcia Filipa Dobrego. Zwracał uwagę na indywidualność postaci, eksponował, tak jak w przypadku "Mężczyzny ze strzała", rekwizyty będące nieodłącznym elementem osobowości.

</doc>
<doc id="1299500" url="https://pl.wikipedia.org/wiki?curid=1299500" title="Gymnocalycium saglionis">
Gymnocalycium saglionis

Gymnocalycium saglionis – gatunek rośliny z rodziny kaktusowatych. Występuje w Argentynie, południowej Boliwii i zachodnim Paragwaju. 
Morfologia.
W środowisku naturalnym osiąga 30 cm średnicy i 15 cm wysokości. W trakcie wzrostu jego promieniste ciernie ciemnieją, począwszy od jasnożółtych, poprzez czerwono-brązowe, skończywszy na szarych, rzadziej czarnych. Kaktus ten kwitnie na biało, a jego owoce są czerwonawe. W uprawie w warunkach środkowoeuropejskich kwitnie rzadko.
Zastosowanie.
Jest uprawiany jako roślina doniczkowa. Popularny i ogólnodostępny w polskich kwiaciarniach.

</doc>
<doc id="1299501" url="https://pl.wikipedia.org/wiki?curid=1299501" title="Nieme kino">
Nieme kino

Nieme kino (ang. "Silent Movie") – amerykański film komediowy z 1976 roku w reżyserii Mela Brooksa, będąca parodią niemych filmów, w szczególności komedii slapstickowych Hala Roacha, Macka Sennetta i Bustera Keatona. Przykładem żartu wykorzystanego w filmie jest fakt, iż jedyna w nim kwestia mówiona pada z ust Marcela Marceau, francuskiego mima. Dźwięk wykorzystano również w scenie ukazującej Nowy Jork: orkiestra zaczyna grać „San Francisco”, muzycy nagle zdają sobie sprawę, że grają niewłaściwy utwór, wstrzymują grę i podejmują już właściwy – „I’ll Take Manhattan”.

</doc>
<doc id="1299502" url="https://pl.wikipedia.org/wiki?curid=1299502" title="Belair">
Belair

Belair – nieistniejące szwajcarskie czarterowe linie lotnicze.
W 2017 roku linia zakończyła działalność.
Flota.
(według stanu na czerwiec 2010):
Uprzednio na stanie były m.in.: Boeing 757-200 (2 sztuki) oraz jeden Boeing 767-300ER.
Historia firmy.
W dziejach szwajcarskiego lotnictwa istniały trzy linie lotnicze o nazwie Balair, z czego ostatnia zmieniła nazwę na Belair. Nie można też zapominać, iż w latach 1991 – 1999 posługiwały się tą nazwą białoruskie linie Belavia.
W latach 1925 – 1931 istniała firma lotnicza Balair Basler Luftverkehr AG, która po połączeniu z Ad Astra Aero utworzyła znany Swissair. Druga firma o nazwie "Balair" powstała w 1953 jako szkółka lotnicza. Z czasem rozwinęła się w firmę czarterową współpracującą ze Swissair`em. W 1959 Swissair wykupił 40% udziały w Balair i wykonywał loty czarterowe właśnie pod nazwą Balair. Od lat osiemdziesiątych Swissair był większościowym udziałowcem i w 1993 doszło do połączenia Balair`u ze spółką Compagnie de transport aérien – CTA (która powstała na bazie upadłej Société anonyme de transport aérien) w jedną firmę BalairCTA.
Od 2001 roku, po upadku Swissair`a BalairCTA zmieniło nazwę na Belair, a ściślej na Belair Airlines AG. Od 2007 ściśle kooperuje z liniami Air Berlin.

</doc>
<doc id="1299507" url="https://pl.wikipedia.org/wiki?curid=1299507" title="Wielki Joe">
Wielki Joe

Wielki Joe (ang. "Mighty Joe Young") – amerykański film przygodowy z 1998 roku w reżyserii Rona Underwooda.

</doc>
<doc id="1299524" url="https://pl.wikipedia.org/wiki?curid=1299524" title="Kwakoegron">
Kwakoegron

Kwakoegron – miejscowość w Surinamie, w dystrykcie Brokopondo, położona nad rzeką Saramacca. W 2012 roku miejscowość liczyła 263 mieszkańców.

</doc>
<doc id="1299526" url="https://pl.wikipedia.org/wiki?curid=1299526" title="Barton Fink">
Barton Fink

Barton Fink – amerykańsko-brytyjska tragikomedia z 1991 roku.
Opis fabuły.
Ameryka lat 40. Barton Fink jest początkującym dramaturgiem, który odnosi sukces na Broadwayu. Otrzymuje zlecenie od Jacka Lipnicka z wytwórni filmowej w Hollywood, by napisał scenariusz do filmu o zapaśnikach. Pisarz jedzie do Los Angeles, zamieszkuje w hotelu i przeżywa kryzys twórczy.

</doc>
<doc id="1299531" url="https://pl.wikipedia.org/wiki?curid=1299531" title="Synagoga w Mirosławcu">
Synagoga w Mirosławcu

Synagoga w Mirosławcu – nieistniejąca synagoga znajdująca się w Mirosławcu przy ówczesnej Bramie Młyńskiej.
Synagoga została zbudowana w 1770 roku. W latach 1791–1815 jej rabinem był talmudysta Akiwa Eger. Podczas nocy kryształowej z 9 na 10 listopada 1938 roku hitlerowcy zburzyli synagogę. Po zakończeniu II wojny światowej nie została odbudowana.
Murowany z cegły budynek synagogi wzniesiono na planie prostokąta. W fasadzie zwieńczonej trójkątnym szczytem znajdowały się trzy łukowo zamknięte otwory drzwiowe, a nad nimi trzy okrągłe okna.

</doc>
<doc id="1299533" url="https://pl.wikipedia.org/wiki?curid=1299533" title="Freedom (czasopismo)">
Freedom (czasopismo)

Freedom – dwutygodnik anarchistyczny wydawany w Londynie, założony w 1886 r. z inicjatywy m.in. Charlotte Wilson i Piotra Kropotkina przebywającego na emigracji. Podczas II Wojny Światowej w gazecie czynny udział brała Marie-Louise Berneri i jej towarzysz Vernon Richards. Gazeta była wydawana pod nazwą "The War Commentary".
Deklaracja programowa.
Deklaracja programowa czasopisma, publikowana w każdym numerze na stronie 6, brzmi następująco:
"Anarchiści dążą do społeczeństwa opartego na pomocy wzajemnej i dobrowolnej współpracy. Odrzucamy wszelki przymus polityczny i ekonomiczny. To czasopismo, wydawane nieprzerwanie od 1936 r"., "istnieje, aby propagować anarchizm i wykazywać, że tylko w anarchistycznym społeczeństwie może kwitnąć wolność ludzi."

</doc>
<doc id="1299538" url="https://pl.wikipedia.org/wiki?curid=1299538" title="Portret młodej kobiety">
Portret młodej kobiety

Portret młodej kobiety – obraz namalowany przez Rogiera van der Weydena. Przykład późnogotyckiego malarstwa portretowego w Niderlandach. Obraz został namalowany ok. 1455 r. Znajduje się w zbiorach Staatliche Museen, Gemäldegalerie w Berlinie.
Jest to portret namalowany na desce dębowej techniką olejną. Ma wymiary 47 × 32 cm. Na ciemnym neutralnym została ukazana "en" "trois quartes" postać młodej kobiety, która kieruje swój wzrok w stronę widza. Ubrana w splendorze dworskiego stroju ma złożone ręce, których fragment widać w dolnej części kompozycji. Artysta skupił uwagę na twarzy o dużych ciemnych oczach, lekko uśmiechniętych pełnych ustach. Jej wyraz mówi o arystokratycznej postawie, pełnej dumy i wyniosłości. Włosy ma schowane w czepcu z welonem, będącymi średniowiecznymi atrybutami kobiety zamężnej.
Ujęcie postaci, oraz spojrzenie kobiety nadaje obrazowi kameralny, intymny nastrój. Co za tym wedle opinii niektórych historyków sztuki ten portret może przedstawiać żonę artysty – Elisabeth Goffaerts, z którą Rogier van der Weyden się ożenił w Brukseli w 1426 r.

</doc>
<doc id="1299543" url="https://pl.wikipedia.org/wiki?curid=1299543" title="Egzekutor (film 1996)">
Egzekutor (film 1996)

Egzekutor (ang. "Eraser") – film z 1996 roku w reżyserii Chucka Russella.
Fabuła.
John Kruger jest agentem specjalnym działającym w Programie Ochrony Świadków. Dr. Lee Cullen, po tym, jak odkrywa spisek w Departamencie Obrony, zostaje objęta ochroną Krugera.

</doc>
<doc id="1299550" url="https://pl.wikipedia.org/wiki?curid=1299550" title="J.D. Chakravarthi">
J.D. Chakravarthi

J.D Chakravarthi (Chakravarthy / Chakravarty, urodz. w 1964 roku) to indyjski aktor tollywoodzki grający w języku telugu i reżyser kilku filmów bollywoodzkich "Darwaza Bandh Rakho", "Durga" i historii niewinnego człowieka w więzieniu w "Darna Zaroori Hai". Zadebiutował w filmie Ram Gopala Varmy "Shiva" w 1989 roku. Znany z ról w filmach "Satya" i "Kannathil Muthamittal".

</doc>
<doc id="1299552" url="https://pl.wikipedia.org/wiki?curid=1299552" title="Bounty (wyspy)">
Bounty (wyspy)

Bounty Islands – grupa 13 granitowych wysepek położonych na Pacyfiku, na południowy wschód od Wyspy Południowej Nowej Zelandii. Należą do państwa Nowej Zelandii, są niezamieszkane. W 1788 roku odkrył je William Bligh.

</doc>
<doc id="1299556" url="https://pl.wikipedia.org/wiki?curid=1299556" title="Wyspy Bounty">
Wyspy Bounty



</doc>
<doc id="1299557" url="https://pl.wikipedia.org/wiki?curid=1299557" title="Martin Vaculik">
Martin Vaculik



</doc>
<doc id="1299563" url="https://pl.wikipedia.org/wiki?curid=1299563" title="Boskamp">
Boskamp

Boskamp – miasto w północnym Surinamie, w dystrykcie Saramacca, położone nad rzeką Coppename, na przeciwległym brzegu miasta Jenny, otoczone przez tropikalne lasy deszczowe.
Znaczącą rolę w gospodarce Boskamp pełni rybołówstwo.
Nazwa Boskamp, pochodząca z języka niderlandzkiego, znaczy "osada w lesie".

</doc>
<doc id="1299564" url="https://pl.wikipedia.org/wiki?curid=1299564" title="Grand Prix Brazylii 1997">
Grand Prix Brazylii 1997

Grand Prix Brazylii 1997 (oryg. Grande Prêmio do Brasil) – druga runda Mistrzostw Świata Formuły 1 w sezonie 1997, która odbyła się 30 marca 1997, po raz 16. na torze Interlagos.
26. Grand Prix Brazylii, 25. zaliczane do Mistrzostw Świata Formuły 1.

</doc>
<doc id="1299574" url="https://pl.wikipedia.org/wiki?curid=1299574" title="Parafia św. Stefana w Radomiu">
Parafia św. Stefana w Radomiu

Parafia św. Stefana w Radomiu – rzymskokatolicka parafia pw. św. Stefana w Radomiu.
Historia parafii.
Placówka duszpasterska znajdująca się w dzielnicy Idalin została zainicjowana 15 listopada 1981. W tym samym roku postawiono tymczasową kaplicę z przedłużenia dawnego budynku mieszkalnego. Do tworzenia parafii oddelegowany został ks. Stanisław Makarewicz (zm. 19 listopada 2009). Parafia została erygowana 1 stycznia 1988 przez bp. Edwarda Materskiego. Aktualnie funkcję proboszcza pełni ks. dr Andrzej Jędrzejewski.
Kościół parafialny.
Kościół – „pomnik sługi Bożego Stefana Kardynała Wyszyńskiego” – pw. św. Stefana, powstał według projektu architekta Henryka Włodarczyka i konstruktorów Romana Ptaszka i Jerzego Stawarza z Radomia. Zbudowany został w latach 1984–1987. Konsekracji świątyni dokonał 29 maja 2005 bp Zygmunt Zimowski, składając na ołtarzu głównym relikwie św. Piusa X, papieża.
Kościół jest murowany z cegły ceramicznej, trzynawowy, bazylikowy. Nad wschodnią nawą dominuje siedmiokondygnacyjna wieża z trzema dzwonami. Całość świątyni jest wzorowana na kościele Santa Maria in Trastevere w Rzymie – tytularnym kościele Stefana kard. Wyszyńskiego.
Zasięg parafii.
Do parafii należą wierni z Radomia mieszkający przy ulicach: Artezyjskiej, Białej (nr 117–155, 114–150), Bliskiej, Bluszczowej, Błękitnej, Borowej, Brzechwy, Bursztynowej, Bystrej, Diamentowej, Długosza, Gałczyńskiego, Gdańskiej, Gliwickiej, Gnieźnieńskiej, Gojawiczyńskiej, Idalińskiej, Indyczej, Iwaszkiewicza, Jagodowej, Janiszpolskiej, Jarzębinowej, Kalinowej, Kasprowicza, Kmicica, Korczaka, Kruczkowskiego, Ku Słońcu, Laskowej, Ludowej, Łomżyńskiej, Makuszyńskiego, Malenickiej, Matejki, Mazowieckiej, Nałkowskiej, Naruszewicza, Oleńki, Perłowej, Pięknej, Pogodnej, Połabskiej, Potrzebnej, Poziomkowej, Przejazd, Radomskiego, Reymonta, Równoległej, Rzeckiego, Rzeszowskiej, Sadowej, Skaryszewskiej, Skrzydlatej, Słowackiego (nr 197–257, 174–268), Starachowickiej, Syrokomli, Szmaragdowej, Śnieżnej, Świerkowej 47, Tęczowej, Tuwima, Wiertniczej, Willowej, Wiosennej, Wiśniowej, Wyścigowej (nr 75–85, 56–72), Zamkniętej i Źródłowej.

</doc>
<doc id="1299578" url="https://pl.wikipedia.org/wiki?curid=1299578" title="Banda i Wanda (album)">
Banda i Wanda (album)

Banda i Wanda – pierwszy album grupy Wanda i Banda, wydany w 1984 nakładem wydawnictwa Polskie Nagrania.
Lista utworów.
źródło:.
Twórcy.
źródło:.

</doc>
<doc id="1299580" url="https://pl.wikipedia.org/wiki?curid=1299580" title="Grand Prix Brazylii 1999">
Grand Prix Brazylii 1999

Grand Prix Brazylii 1999 (oryg. Grande Prêmio Marlboro do Brasil) – 28. Grand Prix Brazylii, 27 edycja zaliczana do Mistrzostw Świata Formuły 1, rozgrywana jako druga w sezonie 1999 po raz 18. na torze Interlagos. W odbywającym się 11 kwietnia 1999 roku wyścigu zwycięstwo odniósł, startujący z pole position, Mika Hakkinen.

</doc>
<doc id="1299587" url="https://pl.wikipedia.org/wiki?curid=1299587" title="US Men’s Clay Court Championships 2008">
US Men’s Clay Court Championships 2008

US Men’s Clay Court Championships 2008 – tenisowy turniej ATP rangi ATP International Series z cyklu US Men’s Clay Court Championships rozgrywany w dniach 12–20 kwietnia 2008 roku w Houston na kortach ziemnych o puli nagród 436 000 dolarów amerykańskich.

</doc>
<doc id="1299589" url="https://pl.wikipedia.org/wiki?curid=1299589" title="Grand Prix Brazylii 2000">
Grand Prix Brazylii 2000

Grand Prix Brazylii 2000 – druga runda Mistrzostw Świata Formuły 1 w sezonie 2000. Wyścig odbył się na torze Interlagos 16 marca 2000.

</doc>
<doc id="1299600" url="https://pl.wikipedia.org/wiki?curid=1299600" title="Grand Prix Brazylii 2001">
Grand Prix Brazylii 2001

Wyniki Grand Prix Brazylii na Interlagos 1 kwietnia 2001.

</doc>
<doc id="1299601" url="https://pl.wikipedia.org/wiki?curid=1299601" title="Estoril Open 2008 (mężczyźni)">
Estoril Open 2008 (mężczyźni)

Estoril Open 2008 – tenisowy turniej ATP rangi ATP International Series z cyklu Estoril Open rozgrywany w dniach 12–20 kwietnia 2008 roku w Estoril na kortach ziemnych o puli nagród 370 000 euro.

</doc>
<doc id="1299603" url="https://pl.wikipedia.org/wiki?curid=1299603" title="Sieć Informacji Miejskiej w Krakowie">
Sieć Informacji Miejskiej w Krakowie

Sieć Informacji Miejskiej – jeden z działów spółki miejskiej Kraków5020. Sieć składa się z ośmiu Punktów Informacji Miejskiej InfoKraków, rozmieszczonych w różnych lokalizacjach Krakowa. Punkty prowadzą różnego rodzaju usługi, zarówno dla turystów, jak i dla mieszkańców miasta. Oprócz kompleksowej informacji turystycznej i kulturalnej, Punkty oferują także materiały promocyjne dotyczące miasta i regionu, bezpłatne mapy, prowadzą sprzedaż biletów na koncerty i inne imprezy kulturalne, pośredniczą w sprzedaży usług przewodnickich i transportowych po mieście i regionie, sprzedają przewodniki i inne wydawnictwa tematyczne, prowadzą badania statystyczne ruchu turystycznego.
Historia.
Sieć powstała 1 czerwca 2004 roku w ramach struktury organizacyjnej Krakowskiego Biura Festiwalowego. Początkowo w jej skład wchodziły cztery Punkty Informacji Miejskiej przy ul. Szpitalnej 25, ul. św. Jana 2, ul. Józefa 7 i na os. Słonecznym 16. W 2005 roku zostały uruchomione dwie nowe lokalizacje: w Wieży Ratuszowej na Rynku Głównym i w Międzynarodowym Porcie Lotniczym w Balicach. W 2007 roku powstał kolejny, znajdujący się w Pawilon Wyspiańskiego, otworzonym podczas uroczystych obchodów 750-lecia lokacji miasta Krakowa. Ósmy punkt na terenie Sanktuarium Bożego Miłosierdzia w Łagiewnikach został otwarty w sierpniu 2010 roku.
Nagrody i wyróżnienia.
W latach 2005 i 2006 Punkty Sieci Informacji Miejskiej w Wieży Ratuszowej i przy ul. Szpitalnej 25 (na Plantach) otrzymały wyróżnienia w konkursie na najlepsze Centrum Informacji Turystycznej organizowanym przez Polską Organizację Turystyczną.

</doc>
<doc id="1299604" url="https://pl.wikipedia.org/wiki?curid=1299604" title="Erosion (album)">
Erosion (album)

Erosion - album studyjny Deutsch Nepal, wydany w 1999 roku przez wytwórnię Staalplaat. 

</doc>
<doc id="1299606" url="https://pl.wikipedia.org/wiki?curid=1299606" title="Atheist Alliance International">
Atheist Alliance International

Atheist Alliance International (skr. AAI) – stowarzyszenie organizacji ateistycznych założone w 1991 roku w celu „tworzenia i wspierania demokratycznych, ateistycznych społeczności” i współpraca z podobnymi grupami w celu promocji racjonalizmu przy pomocy edukacji. Nieoficjalnym celem jest zjednoczenie ateistów.
Należy do niego 58 organizacji ateistycznych z całego świata, 48 z nich działa na terenie USA. Obecnym prezydentem jest Margaret Downey, założycielka Freethought Society of Greater Philadelphia oraz Anti-Discrimination Support Network (ADSN). 
AAI organizuje coroczne konwenty, wydaje czasopismo Secular Nation i zarządza The Freethought Directory, katalogiem informacji o organizacjach tego typu na całym świecie.
Nagroda Richarda Dawkinsa.
Od 2003 roku podczas corocznego konwentu przyznawana jest Nagroda Richarda Dawkinsa.
Nagroda Richarda Dawkinsa jest przyznawana corocznie by uhonorować osobę, która w wyróżniający się sposób przyczyniła się do popularyzacji nieteistycznej postawy życiowej, która aktywnością pisarską, medialną, filmową i/lub sceniczną promuje wiedzę naukową, która pracą lub przykładem uczy akceptacji nieteistycznej filozofii i której publiczny wizerunek odzwierciedla bezkompromisową nieteistyczną postawę życiową Dr. Richarda Dawkinsa.

</doc>
<doc id="1299608" url="https://pl.wikipedia.org/wiki?curid=1299608" title="Grand Prix Brazylii 2002">
Grand Prix Brazylii 2002

Wyniki Grand Prix Brazylii na Autódromo José Carlos Pace, które odbyło się 31 marca 2002.

</doc>
<doc id="1299610" url="https://pl.wikipedia.org/wiki?curid=1299610" title="Grand Prix Brazylii 2003">
Grand Prix Brazylii 2003

Wyniki Grand Prix Brazylii, trzeciej rundy Mistrzostw Świata Formuły 1 w sezonie 2003.
Wyniki.
Wyścig.
Pierwotnie dystans wyścigu wynosił 71 okrążeń, ale wyścig został przedwcześnie przerwany po wypadkach Marka Webbera i Fernando Alonso.

</doc>
<doc id="1299612" url="https://pl.wikipedia.org/wiki?curid=1299612" title="Bundjil">
Bundjil

"Bundjil" – u australijskich plemion Kulin najwyższy bóg nieba i stwórca świata utożsamiany z gwiazdą Altair i nazywany "Naszym Ojcem". Po stworzeniu świata władzę nad ziemią oddał swemu synowi Bimbealowi i powrócił do swej siedziby ,ponad ciemnym niebem". Miał także córkę Karakarook.

</doc>
<doc id="1299616" url="https://pl.wikipedia.org/wiki?curid=1299616" title="Grand Prix Brazylii 2004">
Grand Prix Brazylii 2004

Wyniki Grand Prix Brazylii na Autódromo José Carlos Pace 24 października 2004.

</doc>
<doc id="1299618" url="https://pl.wikipedia.org/wiki?curid=1299618" title="Grand Prix Brazylii 2007">
Grand Prix Brazylii 2007

Wyniki Grand Prix Brazylii, siedemnastej rundy Mistrzostw Świata Formuły 1 w sezonie 2007.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1299621" url="https://pl.wikipedia.org/wiki?curid=1299621" title="Comprendido!... Time Stop! ...And World Ending">
Comprendido!... Time Stop! ...And World Ending

Comprendido!... Time Stop! ...And World Ending - album studyjny Deutsch Nepal, wydany w 1997 roku przez wytwórnię Cold Meat Industry. 

</doc>
<doc id="1299623" url="https://pl.wikipedia.org/wiki?curid=1299623" title="Droga Gdyńska">
Droga Gdyńska



</doc>
<doc id="1299630" url="https://pl.wikipedia.org/wiki?curid=1299630" title="Friedrich von Recklinghausen">
Friedrich von Recklinghausen



</doc>
<doc id="1299631" url="https://pl.wikipedia.org/wiki?curid=1299631" title="Mamy czas">
Mamy czas

Mamy czas – drugi album grupy Wanda i Banda, wydany w 1985 nakładem wydawnictwa Pronit.
Lista utworów.
źródło:.
Strona A
Strona B
Twórcy.
źródło:.

</doc>
<doc id="1299635" url="https://pl.wikipedia.org/wiki?curid=1299635" title="The Silent Earth (album)">
The Silent Earth (album)

The Silent Earth - album studyjny Deutsch Nepal, wydany w 1995 roku przez wytwórnię Old Europa Cafe. 

</doc>
<doc id="1299636" url="https://pl.wikipedia.org/wiki?curid=1299636" title="Astoria (Oregon)">
Astoria (Oregon)

Astoria – miasto w Stanach Zjednoczonych, w stanie Oregon. 9 477 mieszkańców (2010). Głębokowodny port u ujścia rzeki Kolumbia do Pacyfiku.
Miasto otrzymało swą nazwę od nazwiska amerykańskiego biznesmena (i pierwszego milionera) Johna Jacoba Astora. Jego American Fur Company założyła w tym miejscu w roku 1811 faktorię handlową i fort o tej właśnie nazwie. Filiami kompanii miały być "Pacific Fur Company" (czerwiec 1810) i "Southwest Fur Company" (czerwiec 1811). Zadaniem pierwszej z nich było utworzenie faktorii na pacyficznym wybrzeżu Oregonu w pobliżu ujścia Kolumbii, gdzie Lewis i Clark zimowali w roku 1805. W tym celu Astor wszedł w porozumienie z kanadyjskimi kompaniami futrzarskimi oraz z "Kompanią Rosyjsko-Amerykańską" zobowiązując się - w zamian za futra - zaopatrywać ich punkty handlowe w Kanadzie i na Alasce.
Dwie ekspedycje wyruszyły do Oregonu. Pierwsza - morzem, na statku zakupionym przez Astora - pod dowództwem Roberta Stuarta, wyruszyła z Nowego Jorku we wrześniu 1810 roku, opłynęła przylądek Horn i dotarła do celu w marcu roku następnego. W trakcie budowy faktorii statek ruszył na północ, ale w zatoce Nootka doszło do starcia z Indianami, w wyniku którego cała załoga zginęła, a statek został zniszczony.
Ekspedycja lądowa, dowodzona przez Wilsona P. Hunta, wyruszyła z Saint Louis w kwietniu 1811 roku. Wędrując w górę biegu Missouri, a następnie przez dzisiejsze stany Wyoming i Idaho z biegiem rzek Snake i Kolumbia, dotarła z pewnymi stratami do celu w lutym 1812 roku.
Astoria otrzymała prawa miejskie 20 października 1876 roku.
Imieniem miasta nazwano kilka okrętów United States Navy, przy oraz stację metra w Budapeszcie.

</doc>
<doc id="1299637" url="https://pl.wikipedia.org/wiki?curid=1299637" title="JFFS2">
JFFS2

Journalling Flash File System version 2 lub JFFS2 (nie mylić z systemem plików JFS) – system plików o strukturze dziennika używany w urządzeniach z pamięcią Flash. Jest następcą systemu plików JFFS. JFFS2 został włączony do jądra systemu Linux od wydania 2.4.10. JFFS2 jest również dostępny w programach rozruchowych eCos, RTOS oraz RedBoot.
Charakterystyka.
JFFS2 posiada następujące cechy:
Projekt.
Typy węzłów.
Podobnie jak w przypadku systemu plików JFFS, zmiany w plikach oraz katalogach są "logowane" w pamięci flash w postaci "węzłów", przy czym w JFFS2 wyróżnia się ich trzy rodzaje: 
I-węzeł jest usuwany, jeśli ostatni wpis w katalogu odnoszący się do i-węzła został odlinkowany (usunięty) oraz gdy zamknięte zostały wszystkie deskryptory odnoszące się do i-węzła.
Usunięcie dowiązania (wpisu w katalogu) polega na zapisaniu węzła typu JFFS2_NODETYPE_DIRENT z tą samą nazwą, co usuwane dowiązanie, lecz z numerem i-węzła, do którego odnosi się dowiązanie, równym zero (i zwiększonym polem "version"). 
Tutaj również, tak jak w JFFS, węzły rozpoczynają swój cykl życia jako "ważne", po czym, gdy w innym miejscu powstanie nowsza ich wersja, zostają "unieważnione".
Bloki.
W przeciwieństwie do JFFS, w JFFS2 nie ma koncepcji cyklicznego loga. W jego miejsce pojawiły się "bloki", jednostki tych samych rozmiarów, co blok kasowania w pamięciach flash. Bloki są pojedynczo wypełniane i-węzlami, od dołu ku górze. Bloki są ze sobą powiązane w kilku listach:
Garbage collection.
W tle działa garbage collector, który, wykorzystując powyższe listy bloków, przekształca bloki "brudne" w bloki "wolne". Robi to poprzez skopiowanie "ważnych" węzłów znajdujących się w "brudnych" blokach do nowych bloków, pomijając przy tym węzły "unieważnione". Następnie oznacza "brudne" bloki w specjalny sposób tak, aby oznaczały bloki "wolne", a następnie usuwa je (oznaczanie jest stosowane w celu uniknięcia problemów w przypadku, gdy podczas operacji usuwania zniknie zasilanie). 
Wybór bloku do odśmiecenia.
Garbage collector wyznacza blok do odśmiecenia na podstawie licznika jiffies: : jeśli jiffies % 100 (dzielenie modulo 100) da w wyniku wartość niezerową, odśmiecany jest blok z listy "dirty_list"; gdy wynikiem jest zero, odśmiecany jest blok z listy "clean_list". Jest to ważna optymalizacja: bloki z ważnymi węzłami nie są, jak w przypadku jffs, odśmiecane równie często, jak bloki, w których są zdezaktualizowane węzły, a jedynie w jednym przypadku na sto; ograniczona jest więc liczba niepotrzebnych operacji przepisywania danych z miejsca na miejsce na nośniku, a jednocześnie, dzięki występującemu od czasu do czasu wyborowi bloku z listy "clean_list", zapewnione jest równoważenie zużycia nośnika.
Działanie.
Węzły zapisywane są po kolei do bieżącego bloku; gdy ten zostanie zapełniony, brany jest nowy blok z listy "free_list". Gdy na liście free_list zaczyna brakować bloków, włączany jest garbage collector, którego zadaniem jest przeniesienie ważnych węzłów ze starszego bloku do nowszego, co umożliwi wyczyszczenie starszego bloku i odzyskanie w ten sposób bloku do ponownego użycia. Węzły nie są przechowywane w pamięci przez cały czas; choć przy montowaniu budowana jest pełna mapa i-węzłów, to podczas działania modyfikowane są jedynie pewne struktury w pamięci (ograniczonych rozmiarów).
Struktura "jffs2_inode_cache".
Dla każdego i-węzła na nośniku w pamięci przechowywana jest struktura "struct jffs2_inode_cache", która przechowuje:
Struktury te są przechowywane w tablicy haszującej o bardzo prostej funkcji haszującej (numer i-węzła dzielony modulo długość tablicy), dzięki czemu zapewniony jest równomierny rozkład tych struktur w tablicy .
Struktura "jffs2_raw_node_ref".
Dla każdego węzła przechowywana jest w pamięci struktura "jffs2_raw_node_ref", która przechowuje:
Wykorzystanie struktur.
Garbage collector musi na podstawie struktury "jffs2_raw_node_ref" odnaleźć i-węzeł, którego ta struktura dotyczy. Jest to możliwe dzięki temu, że na końcu listy wskaźników wskazujących na struktury "jffs2_raw_node_ref" reprezentujące kolejne węzły odnoszące się do tego samego węzła, nie umieszczono wartości NULL wprost, tylko wskaźnik do struktury j"ffs2_inode_cache" (reprezentującej szukany i-węzeł). Struktura ta, pod przesunięciem, pod którym kod przechodzący po strukturach "jffs2_raw_node_ref" spodziewałby się wskaźnika do kolejnej struktury "jffs2_raw_node_ref" lub wartości NULL, posiada właśnie wartość NULL, dzięki czemu kod przeszukujący wie, że wystarczy zrzutować wskaźnik na odpowiedni typ ("jffs2_inode_cache"), by móc odczytać numer i-węzła i inne potrzebne dane.
W trakcie działania do metody systemu plików "read_inode()" przekazywany jest numer i-węzła, w jej wyniku zaś zostaje wypełniona odpowiednimi informacjami struktura danych "struct inode". Odbywa się to w następujący sposób:

</doc>
<doc id="1299639" url="https://pl.wikipedia.org/wiki?curid=1299639" title="Jeremiasz Jan Anchimiuk">
Jeremiasz Jan Anchimiuk



</doc>
<doc id="1299642" url="https://pl.wikipedia.org/wiki?curid=1299642" title="Jeremiasz (Anchimiuk)">
Jeremiasz (Anchimiuk)

Jeremiasz, imię świeckie Jan Anchimiuk (ur. 3 października 1943 w Odrynkach, zm. 17 kwietnia 2017 we Wrocławiu) – polski duchowny prawosławny, arcybiskup, ordynariusz diecezji wrocławsko-szczecińskiej Polskiego Autokefalicznego Kościoła Prawosławnego. W latach 1996–2002 i 2008–2012 rektor Chrześcijańskiej Akademii Teologicznej w Warszawie. Prezes Polskiej Rady Ekumenicznej w latach 2001–2016. Był współprzewodniczącym Komisji Wspólnej Przedstawicieli Rządu RP i Polskiej Rady Ekumenicznej.
Życiorys.
Urodził się we wsi Odrynki, w prawosławnej rodzinie należącej do parafii w Narwi.
Wykształcenie i kariera naukowa.
W 1957 rozpoczął naukę w Prawosławnym Seminarium Duchownym w Warszawie, które ukończył cztery lata później. Następnie podjął wyższe studia w zakresie teologii prawosławnej w Chrześcijańskiej Akademii Teologicznej, uzyskując dyplom magistra w 1965 za pracę poświęconą ujęciu problemu grzechu pierworodnego i zbawienia w tekstach rosyjskich dwudziestowiecznych teologów prawosławnych. Następnie wyjechał na stypendium do Zagorska, do Moskiewskiej Akademii Duchownej, gdzie przez rok pracował nad opracowaniem tematu wcielenia w myśli Ojców Kościoła pierwszych trzech stuleci. Od 1966 do 1968 studiował w Zurychu, gdzie zajmował się badaniami wpływu poglądów Junga na prawosławną teologię oraz zgłębiał problemy najnowszych studiów nad Nowym Testamentem.
Po powrocie do Polski podjął pracę wychowawcy w internacie prawosławnego seminarium duchownego w Warszawie oraz wykładowcy Starego i Nowego Testamentu w tejże szkole. Został zatrudniony również przez Chrześcijańską Akademię Teologiczną jako asystent w katedrze Pisma Świętego Nowego Testamentu. Ponadto od 1971 do 1976 był redaktorem naczelnym oficjalnego organu prasowego PAKP "Wiadomości Polskiego Autokefalicznego Kościoła Prawosławnego". W 1975 reprezentował Kościół na V Zgromadzeniu Ogólnym Światowej Rady Kościołów w Nairobi, gdzie wybrano go do komitetu naczelnego Rady.
W 2008 dziennik "Rzeczpospolita" podał, iż według dokumentów zgromadzonych w IPN, od 15 grudnia 1973 Jan Anchimiuk świadomie współpracował z SB jako TW „Janek”.
22 lutego 1977 uzyskał stopień naukowy doktora za pracę zestawiającą niektóre kierunki najnowszej egzegezy biblijnej z egzegezą Orygenesa. Trzy lata później otrzymał stopień naukowy doktora habilitowanego na podstawie dorobku naukowego oraz rozprawy habilitacyjnej pt. "„Aniołów sądzić będziemy”. Elementy antropologii i angelologii w pierwszym liście św. Apostoła Pawła do Koryntian" (Wydawnictwo ChAT, Warszawa 1981). W 1981 został kierownikiem katedry Egzegezy Nowego Testamentu na ChAT.
W 1996 został po raz pierwszy wybrany na rektora Chrześcijańskiej Akademii Teologicznej i sprawował tę funkcję łącznie przez trzy kadencje.
Służba kapłańska.
2 lutego 1983 metropolita warszawski i całej Polski Bazyli (Doroszkiewicz) wyświęcił go na diakona, zaś 9 lutego tego samego roku – na kapłana. 26 lutego 1983 Jan Anchimiuk złożył wieczyste śluby mnisze, przyjmując imię zakonne Jeremiasz. 6 marca tego samego roku otrzymał godność archimandryty. Pięć dni później Święty Sobór Biskupów PAKP nominował go na biskupa pomocniczego diecezji warszawsko-bielskiej z tytułem biskupa bielskiego. Chirotonia biskupia miała miejsce 13 marca 1983 w soborze św. Marii Magdaleny w Warszawie. Jako konsekratorzy wzięli w niej udział metropolita Bazyli, biskup białostocki i gdański Sawa (Hrycuniak), biskup łódzki i poznański Szymon (Romańczuk) oraz biskup przemyski i nowosądecki Adam (Dubec).
W lipcu 1983, za zgodą Urzędu ds. Wyznań, objął wakującą katedrę wrocławsko-szczecińską. Jego uroczysta intronizacja odbyła się 20 i 21 września tego roku. Również w 1983 był członkiem Rady Krajowej PRON.
Jako biskup wrocławski i szczeciński przyczynił się do wzniesienia na terytorium diecezji kilku nowych obiektów sakralnych. Współtworzył Bractwo Młodzieży Prawosławnej.
W 1997 otrzymał godność arcybiskupa.
Zmarł 17 kwietnia 2017 we Wrocławiu o 1:50 w nocy z Wielkiejnocy na Poniedziałek Wielkanocny. Został pochowany 19 kwietnia na cmentarzu prawosławnym w Warszawie. W uroczystościach pogrzebowych wzięli udział między innymi przedstawiciele Kościołów zrzeszonych w Polskiej Radzie Ekumenicznej, w tym bp Maria Karol Babi, bp Marek Izdebski, bp Jerzy Samiec, pastor Mateusz Wichary i bp Wiktor Wysoczański, a także przedstawiciele Kościoła Rzymskokatolickiego, w tym przewodniczący Rady Konferencji Episkopatu Polski ds. Ekumenizmu bp Krzysztof Nitkiewicz oraz biskupi Michał Janocha i Grzegorz Ryś. Chrześcijańską Akademię Teologiczną w Warszawie reprezentował rektor ks. prof. Bogusław Milerski.
Działalność ekumeniczna.
Był aktywnym uczestnikiem dialogu ekumenicznego w Polsce i w skali międzynarodowej. W latach 2001–2016 pełnił funkcję prezesa Polskiej Rady Ekumenicznej. Był jednym z tłumaczy Ekumenicznego Przekładu Przyjaciół.
Wyróżnienia i odznaczenia.
10 października 2013 Chrześcijańska Akademia Teologiczna w Warszawie urządziła uroczyste obchody 70. rocznicy urodzin Arcybiskupa Jeremiasza, których szczytowym punktem było wręczenie Jubilatowi publikacji okolicznościowej: "Ku Słowu, ku Kościołowi, ku światu. Księga pamiątkowa ofiarowana Arcybiskupowi Jeremiaszowi (Janowi Anchimiukowi) w 70. rocznicę urodzin", pod redakcją Kaliny Wojciechowskiej i Wsiewołoda Konacha.
W 2014 Senat ChAT nadał mu Medal za Zasługi dla Chrześcijańskiej Akademii Teologicznej w Warszawie.

</doc>
<doc id="1299644" url="https://pl.wikipedia.org/wiki?curid=1299644" title="Pozew o miłość">
Pozew o miłość

Pozew o miłość – komedia romantyczna z 2004 r. w reżyserii Petera Howitt'a. Historia ta jest remeakiem brytyjskiego filmu Zakochani rywale (ang. What rats won't do) z 1998 roku. Aktorka Parker Posey w obu filmach grała Serenę.

</doc>
<doc id="1299647" url="https://pl.wikipedia.org/wiki?curid=1299647" title="Tolerance (album)">
Tolerance (album)

Tolerance – album studyjny Deutsch Nepal, wydany w 1994 roku przez wytwórnię Staalplaat. 

</doc>
<doc id="1299653" url="https://pl.wikipedia.org/wiki?curid=1299653" title="Target Center">
Target Center

Target Center - hala sportowa znajdująca się w Minneapolis w stanie Minnesota. Wykorzystywana przez zespoły ligi NBA (Minnesota Timberwolves), WNBA (Minnesota Lynx), a w 1996 roku przez klub piłkarski (Minnesota Fighting Pike). 
Wybudowana w 1990 roku, kilkakrotnie była przebudowywana oraz zmieniali się jej właściciele. Obecny właściciel Target Center, Midwest Entertainment Group, jest nim od maja 2004 roku.
Pojemność hali na meczach NBA równa jest 20 500 miejsc, na meczach NHL i piłki nożnej 17 500. Koszt budowy hali w roku 1990 wyniósł 104 000 000$, jednak zwrócił się w bardzo szybkim tempie, szczególnie biorąc pod uwagę gwałtowny rozwój zainteresowania dyscyplinami sportowymi oraz ceny biletów, które mieszczą się w przedziale od 10 do 500$. Dużym wydarzeniem była też organizacja Meczu Gwiazd ligi NBA w 1994 roku, który odbył się właśnie w tej hali. Oprócz rozgrywek sportowych w hali odbywają się różnego rodzaju koncerty i wydarzenia muzyczne. W Target Center swoje koncerty grali m.in. Alicia Keys, Kanye West, Steve Miller Band czy Britney Spears. Częstym gościem bywał tu Prince, który był fanem lokalnego zespołu NBA.

</doc>
<doc id="1299654" url="https://pl.wikipedia.org/wiki?curid=1299654" title="Hackenbush">
Hackenbush

Hackenbush – dwuosobowa gra matematyczna.
Opis gry.
Do gry potrzebny jest obramowany rysunek, na którym wyraźnie zaznaczone są odcinki krzywych. Wszystkie odcinki na rysunku muszą być połączone pośrednio lub bezpośrednio z ramką. Gracze na przemian wykonują swoje ruchy. Ruch polega na zmazaniu (lub pokolorowaniu) jednego odcinka rysunku. Jeżeli w wyniku tego ruchu pewna część rysunku „odpadnie” od ramki, to tę część zmazujemy (kolorujemy). Przegrywa ten z graczy, który nie może wykonać ruchu, ponieważ przeciwnik usunął wszystkie linie lub pozostawił tylko linie własnego koloru.
Red-Blue Hackebush wiąże się z liczbami nadrzeczywistymi, a po dodaniu koloru zielonego pojawiają się m.in. nimliczby.
Rodzaje gry.
Wyróżnia się następujące odmiany gry:

</doc>
<doc id="1299659" url="https://pl.wikipedia.org/wiki?curid=1299659" title="Only Silence Among the Filthy">
Only Silence Among the Filthy

Only Silence Among the Filthy – album studyjny Deutsch Nepal, wydany w 1994 roku przez wytwórnię Old Europa Cafe. 

</doc>
<doc id="1299663" url="https://pl.wikipedia.org/wiki?curid=1299663" title="My Best Friend’s Birthday">
My Best Friend’s Birthday

My Best Friend’s Birthday – niezależny, czarno-biały film Quentina Tarantino i Craiga Hamanna. Projekt rozpoczął się w 1984 roku, gdy obaj pracowali w Manhattan Beach w Kalifornii. Wspólnie napisali 80 stron scenariusza i z budżetem 5 000 $ nakręcili film. Oryginalnie film trwał około 70 minut, jednak z powodu pożaru przetrwało tylko 36 minut. Film pokazano na kilku festiwalach, nie zdobył jednak żadnych znaczących nagród i nigdy nie został oficjalnie wydany. Kilkoro aktorów z filmu później pojawiło się w innych filmach Tarantino, m.in. "Wściekłe psy", "Pulp Fiction" i "Kill Bill".
Tarantino sam przyznał, że film był bardzo słabo wyreżyserowany, jednak doświadczenie nabyte podczas jego kręcenia pomogło mu w reżyserowaniu następnych filmów.

</doc>
<doc id="1299664" url="https://pl.wikipedia.org/wiki?curid=1299664" title="Manifest dwóch cesarzy">
Manifest dwóch cesarzy



</doc>
<doc id="1299668" url="https://pl.wikipedia.org/wiki?curid=1299668" title="Oddział Andrzeja Łopackiego">
Oddział Andrzeja Łopackiego

Oddział Andrzeja Łopackiego (inaczej oddział Jana Markowskiego) – partia powstańcza okresu powstania styczniowego.
Dowódcy.
Oddział został sformowany na terenie dawnego województwa sandomierskiego. Jego dowódcą był mjr Andrzej Łopacki.
Dowódcę oddziału mjra Andrzeja Łopackiego (rannego 22 kwietnia w bitwie pod Stefankowem) zastępował następnie kpt. Jan Markowski, późniejszy podpułkownik, dowódca pułku kawalerii krakowskiej, mianowany przez gen. Józefa Hauke-Bosaka dowódcą Dywizji Sandomierskiej, który schwytany przez Rosjan zadał sobie śmierć igłą.
Skład.
Sporą część korpusu oficerskiego stanowili oficerowie służący wcześniej w armii austriackiej – Andrzej Łopacki, Witold Rogoyski, Czesław Tabaczyński, Dionizy Bertoli, dlatego oddział ten nazywano "galicyjskim".
Działania zbrojne.
Droga oddziału Łopackiego wiodła przez Baranów, Michniów, lasy wąchockie – aż do Wierzbnika.
24 kwietnia 1863 pod Michałowem niedaleko Wierzbnika rosyjscy dragoni zaatakowali straż tylną oddziału Łopackiego oraz jazdę Tomasza Stamirowskiego, ale Markowski bez trudu odparł ten atak. Po pierwszych wystrzałach Moskali jazda Stamirowskiego uciekła, nie tylko od nieprzyjaciela, ale zrezygnowała z działalności partyzanckiej. Oddział około 46 kawalerzystów wykorzystał sytuację, aby opuścić zgrupowanie.
Dionizy Czachowski objął obóz po Władysławie Kononowiczu, rozwinął tyralierę i pośpieszył na pomoc oddziałowi Łopackiego. Markowski wycofał się do lasu, a Rosjanie w obawie przed zasadzką zrezygnowali z dalszej akcji.

</doc>
<doc id="1299672" url="https://pl.wikipedia.org/wiki?curid=1299672" title="Oddział Jana Markowskiego">
Oddział Jana Markowskiego



</doc>
<doc id="1299674" url="https://pl.wikipedia.org/wiki?curid=1299674" title="Al Qaeda Jada">
Al Qaeda Jada

Al Qaeda Jada to mixtape DJ-a Keyz i amerykańskiego rapera Jadakissa. Wydany 27 maja 2008 roku. Zawiera wycinki z utworów, na których wystąpił Jadakiss, przeważnie jedną zwrotkę.
Lista utworów.
W każdym utworze występuje DJ Keyz.

</doc>
<doc id="1299678" url="https://pl.wikipedia.org/wiki?curid=1299678" title="Oddział Tomasza Stamirowskiego">
Oddział Tomasza Stamirowskiego

Oddział Tomasza Stamirowskiego – partia powstańcza jazdy okresu powstania styczniowego.
Oddział został sformowany na terenie dawnego województwa sandomierskiego. Jego dowódcą był Tomasz Stamirowski.
Starcie pod Michałowem.
24 kwietnia 1863 pod Michałowem niedaleko Wierzbnika rosyjscy dragoni zaatakowali straż tylną oddziału Łopackiego oraz jazdę Tomasza Stamirowskiego, ale Markowski bez trudu odparł ten atak. Po pierwszych wystrzałach Moskali jazda Stamirowskiego uciekła, nie tylko od nieprzyjaciela, ale zrezygnowała z działalności partyzanckiej. Oddział około 46 kawalerzystów wykorzystał sytuację, aby opuścić zgrupowanie.
Dionizy Czachowski objął obóz po Władysławie Kononowiczu, rozwinął tyralierę i pośpieszył na pomoc oddziałowi Łopackiego. Markowski wycofał się do lasu, a Rosjanie w obawie przed zasadzką zrezygnowali z dalszej akcji.
Rozstrzelanie Stamirowskiego.
Tomasz Stamirowski, który wraz ze swoim oddziałem jazdy uciekł z pola bitwy, był wcześniej oficerem rosyjskim a po wybuchu narodowego zrywu zajmował się głównie grabieżą unikając styczności z innymi partiami powstańczymi. Zarzucano mu również przywłaszczenie sobie szarży podpułkownikowskiej.
Spotkała go za to kara, wymierzona zgodnie z Kodeksami Karnymi Wojskowymi. Jesienią 1863, na rozkaz Zygmunta Chmieleńskiego, został rozstrzelany.

</doc>
<doc id="1299684" url="https://pl.wikipedia.org/wiki?curid=1299684" title="Henryk Machajewski">
Henryk Machajewski

Henryk Machajewski (ur. 12 września 1952 w Środzie Wielkopolskiej) – polski archeolog, doktor (doktorat w 1988 roku) Uniwersytetu im. Adama Mickiewicza w Poznaniu. Obecnie adiunkt w Zakładzie Archeologii Uniwersytetu Gdańskiego oraz starszy wykładowca w Instytucie Prahistorii Uniwersytetu im. Adama Mickiewicza w Poznaniu.
Przedmiotem badawczym Henryka Machajewskiego jest głównie okres przedrzymski, rzymski, oraz okres wędrówek ludów na Nizinie Europejskiej. Od 1977 roku prowadzi liczne badania archeologiczne na Pomorzu Środkowym, oraz w północnej Wielkopolsce, a w ostatnich latach na Wolinie. Jest autorem wielu publikacji, między innymi 4 książek i ponad 100 artykułów. Odznaczony srebrną odznaką „Za opiekę nad zabytkami”, laureat nagrody im. Krzysztofa Dąbrowskiego „Za popularyzowanie archeologii”. W 2014 uzyskał habilitację na Uniwersytet Poznańskim za pracę pt: "Społeczności południowo-zachodniej strefy Morza Bałtyckiego u schyłku starożytności."

</doc>
<doc id="1299687" url="https://pl.wikipedia.org/wiki?curid=1299687" title="Mettius Curtius Sabinus">
Mettius Curtius Sabinus

Mettius Curtius Sabinus – Rzymianin według legendy współczesny Romulusowi. Miał walczyć z Rzymianami broniąc porywanych Sabinek.

</doc>
<doc id="1299688" url="https://pl.wikipedia.org/wiki?curid=1299688" title="Mort aux vaches">
Mort aux vaches

Mort aux vaches – wspólny album studyjny In Slaughter Natives i Deutsch Nepal, wydany w 1994 roku przez wytwórnię Mort aux vaches.

</doc>
<doc id="1299696" url="https://pl.wikipedia.org/wiki?curid=1299696" title="Benevolence (album)">
Benevolence (album)

Benevolence – album studyjny Deutsch Nepal, wydany w 1993 roku przez wytwórnię Cold Meat Industry.

</doc>
<doc id="1299697" url="https://pl.wikipedia.org/wiki?curid=1299697" title="Kanony Euzebiusza">
Kanony Euzebiusza

Kanony Euzebiusza – system odniesień pomiędzy paralelnymi tekstami (perykopami) czterech Ewangelii, opracowany w pierwszej połowie IV wieku przez Euzebiusza z Cezarei. Kanony Euzebiusza stosowane były w licznych rękopisach Ewangelii późnej starożytności i w średniowieczu. Stosowane też były i nadal są w niektórych drukowanych wydaniach greckiego Nowego Testamentu. W iluminowanych ewangeliarzach tablice wraz z listem Euzebiusza umieszczane były zazwyczaj na początku rękopisu otrzymując zwykle bogatą dekorację artystyczną kanonu w kształcie arkad, obejmujących kolumny numerów paralelnych tekstów (perykop) Ewangelii.
Struktura kanonów.
Ewangelia Mateusza, Ewangelia Marka, Ewangelia Łukasza i Ewangelia Jana podzielone zostały przez Euzebiusza na 355, 233, 342 i 232 odpowiadających sobie perykop, zwane Sekcjami Ammoniusza (liczba perykop może różnić się nieznacznie w poszczególnych rękopisach). Ich rozmiar uzależniony był od liczby paralel w pozostałych Ewangeliach. Perykopy ponumerowane zostały kolejno od początku do końca każdej Ewangelii. Numery umieszczono obok ewangelicznego tekstu, na początku poszczególnych perykop. Numery perykop, posiadających paralele w innych Ewangeliach, uszeregowane zostały w 10 tablicach (kanonach): 
Rzeczywista liczba tablic kanonów Euzebiusza wynosi nie 10 lecz 13 (cztery ostatnie zostały połączone i umieszczone w ostatnim 10 kanonie). Euzebiusz nie wykorzystał wszystkich możliwości, ponieważ suma z 4 po 4, 3, 2 i 1 wynosi 15 tablic. Opuszczono dwa możliwe zestawy: Marek–Łukasz–Jan oraz Marek–Jan. Prawdopodobnie wynikało to stąd, że takich paralel nie ma wielu, a wydzielenie ich wymagałoby dodatkowego dzielenia perykop na mniejsze podjednostki. Wówczas łączna liczba perykop byłaby jeszcze większa. Uważne przejrzenie Synopsy czterech Ewangelii nasuwa wniosek, że niełatwo jest znaleźć paralelne miejsca Marka i Jana, które nie miałyby paralel u Mateusza. Zachodzi jednak i taka możliwość, że dla Euzebiusza było ważnym, aby liczba kanonów przedstawiała symboliczną liczbę 10, związaną z równie symboliczną liczbą Ewangelii – 4. Od czasów Pitagorasa przypisywano im powiązania matematyczne. Sam Euzebiusz w "Mowie na cześć Konstantyna" argumentował: "Od liczby 4 pochodzi liczba 10, ponieważ suma 1, 2, 3, i 4 równa jest 10".
Każdy z kanonów Euzebiusza przedstawia rząd paralelnych kolumn z cyframi. Liczba kolumn każdej z tablic za każdym razem odpowiada liczbie paralel ewangelicznych. Oto w jaki sposób zaczynają się kanony I i II: 
Numery perykop w pierwszej kolumnie podawane są w porządku wzrastającym. Pozostałe kolumny zawierają numery, zsynchronizowane z numerami z pierwszej kolumny. Dla jednej perykopy może odpowiadać kilka paralelnych miejsc w drugiej Ewangelii, dlatego ten sam numer może pojawić się kilkakrotnie w tejże kolumnie. W rękopisach pod każdym z numerów perykop, na marginesie tekstu Ewangelii, wskazany jest z reguły czerwonym atramentem numer kanonu, odsyłający do paralelnych perykop. Dla przykładu, obecność w greckim bądź łacińskim rękopisie na marginesie Ewangelii Marka następującego zapisu (w pierwszym słupku – oznakowanie przyjęte we współczesnych wydaniach): 
oznacza odsyłacz do kanonu II, który wskazuje, że dany fragment Ewangelii Marka posiada paralele w Mateuszu i Łukaszu. II tablica Euzebiusza (tablice z reguły umieszczone były na początku rękopisu), zawierająca perykopę 39, informuje, że danemu fragmentowi tekstu odpowiada perykopa 32 Ewangelii Mateusza i perykopy 79 i 133 w Ewangelii Łukasza, które można odnaleźć, sięgając po odpowiednie teksty wskazanych Ewangelii:
Jeżeli pod numerem perykopy znajduje się cyfra X, oznacza to, że dany fragment nie posiada paralel w pozostałych Ewangeliach. W tej sytuacji sięganie do tablic nie jest konieczne.
Ograniczenia kanonów Euzebiusza.
W przeciwieństwie do nowoczesnych synops i metod analizy tekstu, pozwalających na odróżnienie materiału własnego Ewangelii od zapożyczonego z dokładnością do pojedynczych słów, kanony Euzebiusza umożliwiają jedynie odnajdywanie ewangelicznych paralel. W liczbie paralel, uwzględnionych w kanonach mogą się znaleźć: 
Kanony Euzebiusza różnią się pod względem rozmiarów. Największą liczbę paralel zawiera kanon II, wyliczający wspólny materiał Ewangelii synoptycznych. Duża liczba paralel znajduje się także w kanonie I (materiał wspólny dla czterech Ewangelii) i kanonie V (Mt–Łk). Spośród czterech tablic, włączonych do kanonu X, największą jest ostatnia, wyliczająca własny materiał Ewangelii Jana.
Historia kanonów.
Wydanie i rękopiśmienna tradycja.
Euzebiusz z Cezarei opracował swój system odniesień na długo przed powstaniem stosowanego współcześnie podziału ksiąg Pisma Świętego na rozdziały i wiersze. Powód, dla którego stworzył kanony, został przezeń wyjaśniony w liście do Karpiana. List ten zamieszczany był na pierwszych kartach w licznych rękopisach Ewangelii w charakterze instrukcji co do sposobu korzystania z kanonów. Euzebiusz napisał, że za punkt wyjścia do swoich kanonów wziął Harmonię czterech Ewangelii, zestawioną przez Ammoniusza z Aleksandrii, który ułożył paralelnie fragmenty Ewangelii Mateusza z odpowiadającymi im fragmentami pozostałych Ewangelii. Porządek ewangelicznego tekstu zachowany został tylko dla Mateusza. Teksty pozostałych Ewangelistów zostały uporządkowane według chronologii tekstu Mateusza. Nie zostały przedstawione w pełni, jedynie w tej mierze, w jakiej odnalazły paralele u Mateusza. Euzebiusz postanowił opracować system odniesień do paralelnych miejsc w taki sposób, aby nie naruszyć całości tekstu pozostałych Ewangelii, a jednocześnie dopomóc czytelnikowi w odnalezieniu tekstów paralelnych pozostałych Ewangelistów. Przy opracowaniu swoich kanonów Euzebiusz wykorzystał perykopy Ammoniusza, nieco je modyfikując. Przyjęty przez Euzebiusza podział perykop otrzymał nazwę "Sekcje Ammoniusza".
System kanonów Euzebiusza szybko sobie zdobył powszechne uznanie i zastosowanie. Wykorzystany został w czterech spośród pięciu najważniejszych kodeksach majuskułowych Nowego Testamentu w języku greckim. Występuje on przede wszystkim w Kodeksie Synajskim (Tischendorf sądził, że został dodany później), Kodeksie Aleksandryjskim, Kodeksie Efrema i w Kodeksie Bezy. Nie zastosowano kanonów natomiast w Kodeksie Watykańskim. Tablice, które niegdyś należały do tych kodeksów, zostały utracone, ale odniesienia na marginesach ewangelicznego tekstu wskazują na ich pierwotną prawdopodobną obecność. Odniesienia do Kanonów Euzebiusza pisane były na lewym marginesie, pod numerem Sekcji Ammoniusza. Jedynie w bardzo nielicznych przypadkach odniesienia do Kanonów znajdowały się w tej samej linii, co numery Sekcji Ammoniusza. Do owych wyjątków należą minuskuły: 112, 192, 198, 212, 267, 583 i 584.
W końcu IV wieku Hieronim wykorzystał kanony Euzebiusza w zrewidowanym przekładzie łacińskich Ewangelii. W ten sposób weszły one do Wulgaty. W licznych łacińskich rękopisach Ewangelii przytaczany jest napisany w 383 roku list Hieronima do papieża Damazego, w którym wyjaśnia przyczyny przygotowania tekstu oraz, między innymi, charakter i cel wykorzystania kanonów Euzebiusza. Niedługo potem kanony Euzebiusza uzyskały szerokie zastosowanie w łacińskich rękopisach Ewangelii. Być może, takim rękopisem posłużył się już Augustyn przy pisaniu traktatu "O zgodności Ewangelistów". Ponadto, kanony występują w rękopisach przekładu czterech Ewangelii na język syryjski, koptyjski, gocki, ormiański, gruziński i inne języki, włącznie ze staro-cerkiewno-słowiańskim.
W średniowieczu w niektórych kodeksach zastosowano zmodyfikowany system równoległych odniesień do Sekcji Ammoniusza. Przykładem jest Kodeks Bazylejski (VIII wiek, tekst reprezentuje bizantyjską tradycję tekstualną). Na marginesach tekstu zamieszczone zostały tradycyjne numery Sekcji Ammoniusza z odniesieniami do Kanonów Euzebiusza. Numery paralelnych tekstów z pozostałych Ewangelii przytaczane są na dole strony (tzw. "Harmonia Czterech Ewangelii"). Harmonię Czterech Ewangelii umieszczona została w minuskule 124 (Gregory-Aland).
Drukowane wydania.
Kanony Euzebiusza stosowano również po wynalezieniu druku. Erazm z Rotterdamu, który jako pierwszy wydał tekst Nowego Testamentu w języku greckim (1515 rok), zastosował je przy drugim wydaniu (1519 rok). Kanony uwzględniano przy licznych następnych wydaniach Nowego Testamentu, częściowo w przygotowanych przez Stefanusa (1550 rok), Milla (1707 rok), Lachmanna (1842 rok) i Tischendorfa (1854 rok). Znajdują się one w najszerzej współcześnie stosowanym wydaniu greckiego tekstu Nowego Testamentu, "Novum Testamentum Graece" Nestle–Alanda, w charakterze dodatkowego narzędzia pracy nad tekstem, stosowanego w nowotestamentowej egzegezie. Niemiecki biblista Eberhard Nestle wskazał na znaczenie kanonów Euzebiusza dla krytyki tekstu Nowego Testamentu. Sam zestawił wykazy numerów sekcji i kanonów czterech starożytnych kodeksów majuskułowych: Synajskiego, Aleksandryjskiego, Efrema i Bezy. Nie zastosowano kanonów natomiast w Kodeksie Watykańskim. Niemniej jednak tablice kanonów, umieszczone przed przygotowanym dla nich krytycznym tekście, nie opierają się bezpośrednio na rękopisach, ale na późniejszych drukowanych wydaniach. To obniża ich skrypturystyczną wartość, ponieważ rękopiśmienna baza tych tablic w dużym stopniu sprowadza się do ograniczonego wyboru późnych i nie najlepszych rękopisów, którymi posłużył się Erazm. Do tej pory nie wydano tablic kanonów Euzebiusza, które opierałyby się na najlepszych greckich rękopisach. Taką pracę wykonano jedynie nad najlepszymi rękopisami Wulgaty. Tablice, opublikowane w "Biblia Sacra iuxta Vulgatam versionem (Stuttgartiana)", opierają się na starych kodeksach i być może, są bliższe początkowym wariantom kanonów, utworzonych przez Euzebiusza.
Tablice Kanonów Euzebiusza.
Tablice kanonów stosunkowo wcześnie zwróciły na siebie uwagę artystów, dekorujących manuskrypty. Wypracowany został specjalny styl jaskrawego obramowania tablic, charakterystyczny dla późnoantycznej praktyki dekorowania rękopisów, po części także kalendarzy. Niektórym tablicom towarzyszyły portrety ewangelistów, wzorowane na świeckiej antycznej tradycji przedstawiania autora na początku rękopisu oraz na portretach rzymskich cesarzy w późnych antycznych kalendarzach (takich jak kalendarz 354 odnaleziony w końcu XVII wieku). W licznych rękopisach, zwłaszcza wczesnych, tablice kanonów były jedynym dekoracyjnym elementem (obok inicjałów). Takie tablice są szczególnie cenne z artystycznego punktu widzenia, ponieważ pozwalają prześledzić rozwój wczesnośredniowiecznej rękopiśmiennej ornamentyki i iluminacji. Z owych czasów zachowało się niewiele rękopisów. Wśród nich, nawet te najbardziej ozdobne, miały mniejszą liczbę takich stron, niż późniejsze ilustrowane rękopisy. 
Dekoracjom kanonów Euzebiusza poświęcony został cały szereg opracowań, dokonanych zarówno przez paleografów, jak i historyków sztuki. Szwedzki historyk sztuki Carl Nordenfalk przeprowadził szczegółowe badania późnoantycznych i wczesnośredniowiecznych rękopisów. Zanalizował rozmieszczenie kanonów na stronach, podział na kolumny i wygląd obramowań. Celem badań była próba odtworzenia starożytnego pierwowzoru, który przypuszczalnie został przygotowany jeszcze za życia Euzebiusza w skryptorium w Cezarei Palestyńskiej, а także określenie motywów artystycznego ukształtowania obramowań kanonów i prześledzenie ich ewolucji. Nordelfalk doszedł do wniosku, że najbliższe antycznemu pierwowzorowi są pochodzące z wczesnego średniowiecza ormiańskie kodeksy (zwłaszcza Ewangelie z Eczmiadzynu – rękopis, sporządzony w 989 roku w klasztorze Bcheno Norabank i przekazany ze zgromadzenia klasztoru w Eczmiadzynie w Matenadaran, gdzie jest przechowywany pod numerem 2374). Do takiego wniosku doprowadził go po części cezarejski typ ewangelicznego tekstu owych rękopisów, świadczący o tym, że ich geneza sięga rękopisów wykonanych w Cezarei. W łacińskich tablicach kanonów zachował się podział na perykopy, zastosowany przez Euzebiusza. Jednak w nich został wypracowany odmienny styl dekorowania, charakterystyczny dla łacińskiej sztuki drugiej połowy IV wieku. W syryjskich rękopisach natomiast wypracowano inny podział na perykopy, a sposób ich zdobienia był jedynie „prowincjonalną” odmianą dekorowania tablic greckich.

</doc>
<doc id="1299704" url="https://pl.wikipedia.org/wiki?curid=1299704" title="Twierdzenie Koopmansa">
Twierdzenie Koopmansa

Twierdzenie Koopmansa, stosowane w chemii kwantowej, mówi że w ramach metody Hartree-Focka i przy zaniedbaniu relaksacji elektronowej, energia jonizacji odpowiadająca wybiciu elektronu z "i"-tego zajętego orbitalu molekularnego ("Ii") jest w przybliżeniu równa energii orbitalnej tego orbitalu dla obojętnej cząsteczki (εi), wziętej z przeciwnym znakiem:
W szczególności, pierwsza energia jonizacji jest równa ujemnej energii najwyższego zajętego orbitalu (HOMO).
Twierdzenie Koopmansa dotyczy tylko wertykalnych energii jonizacji, tj. energii wybicia elektronu bez zmiany geometrii cząsteczki.
Wyprowadzenie twierdzenia Koopmansa opiera się na następujących założeniach:
Często błąd zaniedbania relaksacji orbitali w dużym stopniu znosi się z błędem zaniedbania korelacji elektronowej, co powoduje, że twierdzenie Koopmansa mogą dawać dobre rezultaty (zwłaszcza dla najniższych energii jonizacji).
Dlatego potencjały jonizacji otrzymane z twierdzenia Koopmansa są czasem wręcz lepsze, niż wyznaczone z definicji (tj. jako różnica energii jonu i obojętnej cząsteczki) przy częściowym lub całkowitym zaniedbaniu braku korelacji elektronowej.
Proste uogólnienie twierdzenia Koopmansa mówi, że (przy tych samych założeniach co powyżej), powinowactwo elektronowe jest w przybliżeniu równe energii najniższego niezajętego (wirtualnego) orbitalu (LUMO) wziętej z przeciwnym znakiem. Jednak powinowactwo elektronowe wyznaczone z twierdzenia Koopmansa jest zwykle obarczone większym błędem, niż wyznaczone w ten sposób energii jonizacji.
W metodach DFT analogiem twierdzenia Koopmansa jest twierdzenie Janaka.

</doc>
<doc id="1299707" url="https://pl.wikipedia.org/wiki?curid=1299707" title="Deflagration of Hell">
Deflagration of Hell

Deflagration of Hell – album studyjny Deutsch Nepal. Pierwotnie został wydany w 1991 roku przez wytwórnię Sound Source. Nośnikiem była wówczas kaseta magnetofonowa. Album doczekał się ponownego wydania w formacie CD w roku 1992. Tym razem zadania podjęła się wytwórnia Staalplaat.

</doc>
<doc id="1299711" url="https://pl.wikipedia.org/wiki?curid=1299711" title="LUMO">
LUMO



</doc>
<doc id="1299713" url="https://pl.wikipedia.org/wiki?curid=1299713" title="Curtius Nikias">
Curtius Nikias

Kurcjusz Nikiasz (łac. "Curtius Nikias") - grecki gramatyk rodem z Kos.
Przebywał w Rzymie. Był przyjacielem Cycerona, Pompejusza i Cezara. Według Swetoniusza poróżnił się jednak z Pompejuszem z powodu dostarczenia jego żonie listu od Gajusza Memmiusza, zawierającego niemoralną propozycję, o czym małżonka nie omieszkała poinformować Pompejusza. Kurcjusz Nikiasz znany jest również jako autor komentarza do utworów Lucyliusza. 

</doc>
<doc id="1299718" url="https://pl.wikipedia.org/wiki?curid=1299718" title="Romi Paku">
Romi Paku

 – japońska aktorka, seiyū i piosenkarka koreańskiego pochodzenia. Ma 160 cm wzrostu.
Życiorys.
Urodzona w Edogawa, Tokio, ukończyła Szkołę Muzyki Toho Gakuen i studiowała w Korei Południowej. Na pierwszym Rozdaniu Nagród Seiyū wygrała w kategorii „Najlepsza Główna Bohaterka” za jej rolę Nany Osaki w anime "Nana". Jej najbardziej znane role to zazwyczaj nieustępliwi, opanowani i dojrzali nastoletni chłopcy (np. Edward Elric, Tōshirō Hitsugaya, Ren Tao i Natsume Hyūga). Jej żeńskie role również pasują do schematu „nieustępliwej/punkowej dziewczyny” (Nana Osaki w "Nanie" i Teresa w "Claymore").
Role.
"Ważniejsze role są pogrubione"

</doc>
<doc id="1299719" url="https://pl.wikipedia.org/wiki?curid=1299719" title="Francisco Villarroya">
Francisco Villarroya

Francisco Javier Pérez Villarroya (ur. 6 sierpnia 1966 w Saragossie) – piłkarz hiszpański grający na pozycji defensywnego pomocnika.
Kariera klubowa.
Villarroya urodził się w Saragossie i tam też rozpoczął karierę piłkarską w klubie Real Saragossa. Po występach w drużynach młodzieżowej i rezerwowej został w 1984 roku członkiem pierwszego zespołu. 9 września tamtego roku zadebiutował w Primera División w przegranym 0:4 wyjazdowym spotkaniu z FC Barcelona. Poza debiutem nie wystąpił w żadnym spotkaniu, a do składu Realu wrócił dopiero w sezonie 1986/1987, ale wtedy tylko dwukrotnie pojawiał się na boiskach ligowych. Rok później był już graczem pierwszego składu Realu i przez kolejne trzy lata miał pewne miejsce w wyjściowej jedenastce. Łącznie w klubie z Saragossy wystąpił 100 razy i zdobył 6 bramek.
W 1990 roku Villarroya przeszedł do Realu Madryt. W barwach „Królewskich” swój pierwszy mecz rozegrał 8 września przeciwko Sevilli (0:2). W Realu grał w pierwszym składzie i w 1991 roku zajął 3. miejsce w La Liga, a w 1992 został z nim wicemistrzem Hiszpanii. Wystąpił też w finale Pucharu Hiszpanii, który Real przegrał 0:2 z Atlético Madryt. W 1993 roku znów został wicemistrzem kraju, tym razem jako rezerwowy i po raz pierwszy w karierze zdobył hiszpański puchar. Przez cztery sezony wystąpił 83 razy zdobywając jednego gola.
W 1994 roku Francisco po raz trzeci w karierze zmienił barwy klubowe. Został piłkarzem Deportivo La Coruña, a 24 września po raz pierwszy wystąpił w tej drużynie w meczu ligowym (1:1 z Espanyolem Barcelona). Na koniec sezonu został wicemistrzem Hiszpanii, ale rok później zajął dopiero 9. pozycję. W 1996 roku trafił do Sportingu Gijón (debiut: 2 września w wygranym 3:2 meczu z Espanyolem), ale w 1998 roku spadł z nim do Segunda División. Następnie grał w drugoligowym CD Badajoz i w 1999 roku zakończył piłkarską karierę.
Kariera reprezentacyjna.
W reprezentacji Hiszpanii Villarroya zadebiutował 20 września 1989 roku w wygranym 1:0 meczu z Polską. W 1990 roku został powołany przez Luisa Suáreza do kadry na Mistrzostwa Świata we Włoszech. Tam był podstawowym zawodnikiem i zagrał w czterech meczach: z Urugwajem (0:0), z Koreą Południową (3:1) i z Belgią (2:1) oraz przegranym w 1/8 finału z Jugosławią (1:2). Ostatni mecz w kadrze rozegrał w 1992 roku przeciwko Wspólnocie Niepodległych Państw (1:1). Łącznie w reprezentacji wystąpił 14 razy.

</doc>
<doc id="1299720" url="https://pl.wikipedia.org/wiki?curid=1299720" title="Pajarito (yerba mate)">
Pajarito (yerba mate)

Pajarito (hiszp. afektonim – "ptaszek, ptaszyna") – paragwajska marka yerba mate wytwarzana w południowo-wschodniej części tego kraju, w prowincji Itapúa.
Historia.
W 1956 roku Lauro Raatz i jego żona Sara założyli firmę Lauro Raatz S.A. produkującą yerba mate marki Pajarito. Firma ta od roku 1985 eksportuje swoje produkty do Japonii, USA, Hiszpanii, Rosji, Tajwanu, Niemiec, a od 2007 również do Polski. Dziś producent chwali się posiadaniem ponad 300 hektarów plantacji ostrokrzewu paragwajskiego, z których dziennie wytwarza się 30 ton gotowego produktu.
Charakterystyka.
Liście specjalnie selekcjonowane. Do produkcji trafiają tylko najlepsze, najbardziej aromatyczne, pełne witamin i minerałów. Pajarito charakteryzuje się bardzo intensywnym smakiem i aromatem.
Yerba mate marki Pajarito występuje w postaci:
sypkiej
saszetkowanej o smaku:
instant

</doc>
<doc id="1299723" url="https://pl.wikipedia.org/wiki?curid=1299723" title="Nirryti">
Nirryti

Nirryti ("rozpad") – w Wedach bogini podziemia i południowego zachodu, później w hinduizmie bóg, jeden ze strażników stron świata.
Był początkowo człowiekiem, lecz po śmierci za walkę z bandą rabusiów został w nagrodę strażnikiem południowego zachodu. Wyobraża się go jako dosiadającego człowieka lub demona. 

</doc>
<doc id="1299733" url="https://pl.wikipedia.org/wiki?curid=1299733" title="Milan Luthria">
Milan Luthria

Milan Luthria (ur. 1962) – indyjski reżyser filmowy.

</doc>
<doc id="1299735" url="https://pl.wikipedia.org/wiki?curid=1299735" title="Prowincja Quảng Bình">
Prowincja Quảng Bình

Quảng Bình – prowincja Wietnamu, znajdująca się w centralnej części kraju, w Regionie Wybrzeża Północno-Środkowego. Graniczy z Laosem.
Podział administracyjny.
Prowincja Quảng Binh dzieli się na sześć dystryktów i jedno miasto.

</doc>
<doc id="1299737" url="https://pl.wikipedia.org/wiki?curid=1299737" title="Trójpłatowiec">
Trójpłatowiec



</doc>
<doc id="1299740" url="https://pl.wikipedia.org/wiki?curid=1299740" title="Romance (yerba mate)">
Romance (yerba mate)



</doc>
<doc id="1299741" url="https://pl.wikipedia.org/wiki?curid=1299741" title="Województwo wołyńskie (1793)">
Województwo wołyńskie (1793)

Województwo wołyńskie zostało utworzone na sejmie grodzieńskim 23 listopada 1793 r. z powiatu łuckiego i krzemienieckiego. Nie zostało w pełni zorganizowane w związku z rozpoczęciem insurekcji kościuszkowskiej. Województwo miało mieć w Sejmie dwóch senatorów (wojewodę i kasztelana) i sześciu posłów wybieranych na cztery lata (po dwóch z każdej ziemi). Miało wybierać 12 sędziów ziemskich, 12 komorników ziemskich, 2 pisarzy sądowych ziemskich, 18 komisarzy porządkowych, 2 regentów aktowych. Sejmiki poselskie miały odbywać się w kościele katedralnym w Łucku, zaś sejmiki: elekcyjne deputackie, sędziów ziemskich i komisarzy porządkowych na przemian w Łucku i Krzemieńcu (w kościele pojezuickim).
Województwo dzieliło się na trzy ziemie:
Dokładny podział województwa na ziemie (powiaty) mieli dokonać obywatele za aprobatą Rady Nieustającej.

</doc>
<doc id="1299742" url="https://pl.wikipedia.org/wiki?curid=1299742" title="Twierdzenie Janaka">
Twierdzenie Janaka

Twierdzenie Janaka występuje w teorii funkcjonałów gęstości i jest analogiem twierdzenia Koopmansa. Mówi ono, że energia orbitalu jest równa pochodnej energii całkowitej po liczbie obsadzeń.
formula_1 gdzie formula_2 jest całkowitą liczbą elektronów w układzie.

</doc>
<doc id="1299743" url="https://pl.wikipedia.org/wiki?curid=1299743" title="Aditjowie">
Aditjowie

Aditjowie (transliteracja "Āditya", również "Ādityadewa") – bóstwa hinduistyczne opisywane już w Wedach. Symbolizowali wtedy różne aspekty światła słonecznego, jak i niebiańskiego.
Strażnicy ryty (prawa), wynagradzali pobożnych i sprawiedliwych i karali grzeszników.

</doc>
<doc id="1299745" url="https://pl.wikipedia.org/wiki?curid=1299745" title="HOMO">
HOMO



</doc>
<doc id="1299746" url="https://pl.wikipedia.org/wiki?curid=1299746" title="Curiatii">
Curiatii

Curiatii (Kuriacjusze) – albański ród patrycjuszowski rzekomo przyjęty do senatu rzymskiego za panowania Tullusa Hostiliusza. Trójka rodzeństwa z tego rodu stoczyła podobno walkę z Horacjuszami i wszyscy w niej zginęli.

</doc>
<doc id="1299747" url="https://pl.wikipedia.org/wiki?curid=1299747" title="Ork (Śródziemie)">
Ork (Śródziemie)

Ork (l.mn. orkowie; ang. "orc", sind. "orch") – rasa stworzeń ze stworzonej przez J.R.R. Tolkiena mitologii Śródziemia.
Orkowie zostali wyhodowani za Dawnych Dni, przez pierwszego Władcę Ciemności – Morgotha – poprzez torturowanie i upodlenie elfów. Nie znosili światła dziennego (wyjątek od tej reguły stanowili Uruk-hai, stworzeni przez Saurona w Trzeciej Erze). Ich ulubionym pożywieniem było mięso, bez względu na pochodzenie. Posądzenie o kanibalizm, jak wynika z wypowiedzi Grishnákha, było obrazą dla orka, co pozwala sądzić, że nie zjadali przedstawicieli własnej rasy.
Z orkami walczyli elfowie, krasnoludowie i ludzie (Liga Maedhrosa, Gondor, Arnor czy Rohan), a także entowie.
Szczególną znajomością orków w czasie Trzeciej Ery wykazywał się Aragorn, członek Drużyny Pierścienia – tropił ich przez 68 lat. Znał większość ich szczepów, rodzajów uzbrojenia, jakiego używali, oraz zwyczajów (po wyjściu z Morii ostrzegał, że zwykle mszczą swoich wodzów).
Mowa orków.
Ich język czerpał wyrazy głównie z Czarnej Mowy i Westronu. Stworzyli w ten sposób szereg gwar, obfitujących w wyzwiska i przekleństwa. Liczba odmian mowy orków była tak duża, jak liczba szczepów, i dlatego w Trzeciej Erze orkowie używali Westronu do porozumiewania się. Wiele ze starszych grup, takie jak orkowie z Gór Mglistych, uznali go za mowę ojczystą i przetworzyli ją tak, że brzmiała podobnie do dawnych języków szczepowych.

</doc>
<doc id="1299748" url="https://pl.wikipedia.org/wiki?curid=1299748" title="Bitwa pod Navarino (1499)">
Bitwa pod Navarino (1499)



</doc>
<doc id="1299755" url="https://pl.wikipedia.org/wiki?curid=1299755" title="Oddział Piotra Dolickiego">
Oddział Piotra Dolickiego

Oddział Piotra Dolickiego – partia powstańcza okresu powstania styczniowego.
Oddział został sformowany na terenie dawnego województwa sandomierskiego. Jego dowódcą był mjr Piotr Dolicki.
Partia powstańcza została rozbita 25 sierpnia 1863 pod Grzybową Górą przez sotnię kozacką gen. Czengierego. Straty powstańców były duże, bo ponad 100 powstańców dostało się wówczas do niewoli.

</doc>
<doc id="1299760" url="https://pl.wikipedia.org/wiki?curid=1299760" title="Województwo chełmskie (1793)">
Województwo chełmskie (1793)

Województwo chełmskie zostało utworzone na sejmie grodzieńskim 23 listopada 1793 r. z ziemi chełmskiej, ziemi łukowskiej i pozostającego przy Polsce jednego z dwóch skrawków (nadal funkcjonującego) województwa bełskiego z Dubienką.
Nie zostało w pełni zorganizowane w związku z rozpoczęciem insurekcji kościuszkowskiej. Województwo miało mieć w Sejmie dwóch senatorów (wojewodę i kasztelana) i sześciu posłów wybieranych na cztery lata (po dwóch z każdej ziemi). Miało wybierać po: 6 sędziów ziemskich, 6 komorników ziemskich, 1 pisarza sądowego ziemskiego, 9 komisarzy porządkowych, 1 regenta aktowego z każdej ziemi. Sejmiki miały odbywać się w kościele Pijarów w Chełmie.
Województwo dzieliło się na trzy ziemie:
Dokładny podział województwa na ziemie (powiaty) mieli dokonać obywatele za aprobatą Rady Nieustającej.
Zobacz też.
Podział terytorialny Rzeczypospolitej Obojga Narodów

</doc>
<doc id="1299769" url="https://pl.wikipedia.org/wiki?curid=1299769" title="Maria Rita">
Maria Rita

Maria Rita, właśc. "Maria Rita Mariano" (ur. 9 września 1977 w São Paulo w Brazylii) - brazylijska piosenkarka.
Jest córką znanego pianisty Césara Camargo Mariano i zmarłej piosenkarki Elis Reginy, a także siostrą Pedro Mariano. Maria Rita jest absolwentką New York University i pracowała jako dziennikarka w magazynie młodzieżowym.
W wieku 24 lat Maria Rita rozpoczęła profesjonalną karierę piosenkarską, chociaż już od 14 roku życia marzyła o śpiewaniu. Jej debiutancki album "Maria Rita" jest symboliczny z tego względu, że pierwszy utwór "A Festa" (Party) został napisany przez Miltona Nascimento, brazylijskiego piosenkarza, którego karierę rozpoczęła matka Rity Elis Regina wykonując jego piosenkę "Canção do Sal". Album okazał się wielkim światowym sukcesem, zdobyłwając wyróżnienie platynowej płyty, co zrobiło z Marii Rity światową gwiazdę. Na jej karierę miała niewątpliwie sława i popularność, która otaczała jej matkę, uważaną za jedną z największych brazylijskich piosenkarek. Chociaż odziedziczyła talent po matce, wytworzyła własny jazzowy styl wzorując się m.in. na Elli Fitzgerald. W 2004 roku wygrała Latin Grammy Award w kategorii "Best New Artist", a jej album "Maria Rita" zdobył nagrodę "Best MPB (Musica Popular Brasileira) Album".
Dyskografia.
Pojawiła się na albumie Miltona Nascimento "Pieta" śpiewając piosenkę "Tristesse", która zdobył Nagrodę Latin Grammy w 2003 r. Na płycie Jorge Drexlera "12 Segundos de Oscuridad", gdzie zaśpiewała w duecie "Soledad".

</doc>
<doc id="1299775" url="https://pl.wikipedia.org/wiki?curid=1299775" title="Park Narodowy Mago">
Park Narodowy Mago

Park Narodowy Mago – park narodowy w Etiopii, w regionie administracyjnym Jedebub Byhierocz, Byhiereseboczynna Hyzbocz. Ma 2162 km² powierzchni, i jest oddalony o około 789 km na południe od Addis Abeby, 115 km na północ od Omorate i 26 km na południowy zachód od Jinki. Został założony w 1979 roku. Na jego terytorium występuje sawanna i lasy akacjowe. Żyje tu wiele zagrożonych gatunków zwierząt, m.in. żyrafy, bawoły i słonie. Przez park przepływa rzeka Mago.

</doc>
<doc id="1299787" url="https://pl.wikipedia.org/wiki?curid=1299787" title="Oddział Władysława Emianowicza">
Oddział Władysława Emianowicza

Oddział Władysława Eminowicza – partia powstańcza okresu powstania styczniowego.
Oddział został sformowany w listopadzie 1863 na terenie dawnego województwa sandomierskiego. Jego dowódcą był mjr Władysław Eminowicz. Liczył około 700 ludzi, stacjonował w lasach iłżeckich i był wizytowany przez gen. Hauke-Bosaka i płk. Zygmunta Chmieleńskiego.

</doc>
<doc id="1299790" url="https://pl.wikipedia.org/wiki?curid=1299790" title="Liliana Zubińska">
Liliana Zubińska

Liliana Abraham Zubińska (ur. 1964 w Szczecinku), polska poetka i prozaiczka, krytyk literacki. 
Publikowała między innymi w takich czasopismach jak „Akant”, „Akcent”, „Arkusz”, „Dedal”, „Dziś”, „Fraza”, „Ikar”, „Metafora”, „Mimo-za”, „Sycyna”, „Świętokrzyski Kwartalnik Literacki”, „Twórczość” i litewski „Nasz Czas”. Publikacje w licznych almanachach.
W latach 1998-1999 członek zespołu redakcyjnego ogólnopolskiego miesięcznika literackiego „Akant” w Bydgoszczy. 
Członek Związku Literatów Polskich.

</doc>
<doc id="1299795" url="https://pl.wikipedia.org/wiki?curid=1299795" title="Pedro Romero">
Pedro Romero

Pedro Romero (ur. 19 listopada 1754 w Ronda, zm. 10 lutego 1839 tamże) – hiszpański matador, który zabił ponad 3600 byków, odnosząc tylko kilka zadrapań. Do dziś jest jedynym matadorem, który zabijając tyle byków odniósł tak minimalne obrażenia.

</doc>
<doc id="1299797" url="https://pl.wikipedia.org/wiki?curid=1299797" title="Johnny Szlykowicz">
Johnny Szlykowicz

Johnny Szlykowicz, właściwie "Johnny Szłykowicz" (ur. 3 grudnia 1980 w Beaune) – polsko-francuski piłkarz grający na pozycji pomocnika w SR Delémont.
Kariera.
Piłkarską karierę rozpoczynał w AJ Auxerre, następnie trafił do FC Pau, później występował także w SR Delémont. W 2006 roku podpisał swój pierwszy zawodowy kontrakt, zostając graczem Neuchâtel Xamax. W sezonie 2006/2007 wywalczył ze swoim klubem awans do szwajcarskiej ekstraklasy. Z drużyny odszedł w 2009 roku i w sezonie 2009/2010 reprezentował barwy Lausanne Sports. Od lata 2010 roku ponownie jest zawodnikiem SR Delémont.
Jest synem Francuzki i Polaka. Jego ojciec, Zbigniew Szłykowicz również był piłkarzem. Występował m.in. w Zagłębiu Wałbrzych i AJ Auxerre.

</doc>
<doc id="1299798" url="https://pl.wikipedia.org/wiki?curid=1299798" title="Charles Fergusson">
Charles Fergusson

Charles Fergusson (ur. 17 stycznia 1865, zm. 20 lutego 1951) – brytyjski wojskowy i polityk, w latach 1924–1930 gubernator generalny Nowej Zelandii.
Życiorys.
Ukończył Eton College oraz Królewską Akademię Wojskową w Sandhurst. Następnie podjął karierę wojskową, w trakcie której walczył m.in. w Sudanie (1900–1903) oraz we Francji (podczas I wojny światowej). W wojsku dosłużył się stopnia generała. W 1907 odziedziczył tytuł baroneta Kilkerran. Po przejściu w stan spoczynku, w 1923 bez powodzenia kandydował do parlamentu. Rok później został mianowany gubernatorem generalnym Nowej Zelandii. Stanowisko to było na stałe związane z historią jego rodziny. Gdy Nowa Zelandia była jeszcze kolonią, jej gubernatorami byli jego – James Fergusson – oraz jego teść, lord Glasgow. Tradycję kontynuował później również syn sir Charlesa, Bernard Fergusson, który pełnił funkcję gubernatora generalnego w latach 1962–1967.
Po powrocie do kraju, w 1937 otrzymał honorową głównie funkcję lorda namiestnika hrabstwa Ayrshire w Szkocji. Sprawował ją aż do swej śmierci w 1951.

</doc>
<doc id="1299803" url="https://pl.wikipedia.org/wiki?curid=1299803" title="Cristina Sánchez">
Cristina Sánchez

Cristina Sánchez de Pablos (ur. 20 lutego 1972 w Madrycie) – hiszpańska matador, córka matadora Antonia Sáncheza. 
Życiorys.
Jako matador zadebiutowała 13 lutego 1993 roku w Madrycie, dokładnie tydzień przed swoimi 21. urodzinami. Jest jedną z najbardziej rozpoznawalnych kobiet w swoim zawodzie, przełamując monopol mężczyzn. Odeszła z areny w 1999 roku po 185 występach mówiąc, że tym razem pokonał ją pewien mężczyzna (zakochała się). Wyszła za mąż rok później za portugalskiego banderillero Alejandro da Silva, zostając także jego menedżerką. Jest komentatorką z areny dla telewizji Castilla la Mancha, gdzie prowadzi własny program "Escuela de toreros".
W sierpniu 2016, po 17 latach ponownie wystąpiła na corridzie w Cuenca w celu pozyskania funduszy na badania przypadków raka u dzieci.

</doc>
<doc id="1299811" url="https://pl.wikipedia.org/wiki?curid=1299811" title="Cristina Sánchez de Pablos">
Cristina Sánchez de Pablos



</doc>
<doc id="1299814" url="https://pl.wikipedia.org/wiki?curid=1299814" title="Evelyn (film)">
Evelyn (film)

Evelin – dramat z 2002 roku w reżyserii Bruce’a Beresforda, oparty na faktach, opowiadający historię ojca walczącego o prawo do opieki nad dziećmi.
Fabuła.
"Evelyn" to poruszająca opowieść o ojcowskiej miłości, przez którą zmieniła się mentalność całego narodu. Akcja filmu rozgrywa się w latach 50. ubiegłego wieku, w Irlandii. Główny bohater Desmond Doyle to bezrobotny malarz i dekorator wnętrz. Mężczyzna nie ma wystarczająco dużo środków na życie i z trudem wiąże koniec z końcem. W dodatku samotnie wychowuje trójkę małych dzieci. Pewnego dnia nagle dostaje informacje o tym, że Kościół i irlandzki sąd żądają umieszczenia dzieci w sierocińcu. Mężczyzna obiecuje im, że wkrótce do niego wrócą i rozpoczyna ciężką walkę z irlandzkim wymiarem sprawiedliwości. Cały naród bacznie obserwuje poczynania Desmonda i jego heroiczną walkę o utrzymanie rodziny; walkę, która staje się swoistym przesłaniem o sile i potędze ludzkiego ducha i ojcowskiej miłości. 

</doc>
<doc id="1299823" url="https://pl.wikipedia.org/wiki?curid=1299823" title="Obrona Palmir 1939">
Obrona Palmir 1939



</doc>
<doc id="1299825" url="https://pl.wikipedia.org/wiki?curid=1299825" title="Obrona Wilna 1939">
Obrona Wilna 1939



</doc>
<doc id="1299829" url="https://pl.wikipedia.org/wiki?curid=1299829" title="Obrona Grodna 1939">
Obrona Grodna 1939



</doc>
<doc id="1299833" url="https://pl.wikipedia.org/wiki?curid=1299833" title="Obrona Grudziądza 1939">
Obrona Grudziądza 1939



</doc>
<doc id="1299834" url="https://pl.wikipedia.org/wiki?curid=1299834" title="Orlik (góra)">
Orlik (góra)

Orlik (niem. "Hohe Urlich", "Hoher Urlich", inne nazwy: "Jawornik Wysoki", "Jaworowa Kopa") – szczyt w południowej części Gór Bialskich (1068 m n.p.m.). Według regionalizacji fizycznogeograficznej Polski J. Kondrackiego znajduje się w Górach Złotych (332.61).
Masyw Orlika jest rozległą wierzchowiną przechodzącą łagodnie w kierunku północno-zachodnim w Jawornicką Kopę (1052 m n.p.m.) i następnie w Przełęcz Suchą (1002 m n.p.m.), a na południowym wschodzie kończącą się szczytem Rudych Krzyży (1053 m n.p.m.).
W kierunku północno-wschodnim opada stromo przez Kłodniczy Parów i dolinę potoku płynącego wzdłuż Czarnego Duktu do doliny Bielawki. Na południowym zachodzie od masywu Orlika odchodzi ramię Średniaka (995 m n.p.m.).
Na zboczach Orlika ma źródło Gołogórski Potok, będący prawobrzeżnym dopływem Morawki, spływający w kierunku południowo-zachodnim Orlik zbudowany jest z gnejsów.
Jest porośnięty lasem świerkowym regla dolnego oraz na szczycie zniszczonym lasem świerkowym regla górnego, stąd na szczycie liczne polany.
Turystyka.
Przez zbocza Orlika przechodzą szlaki turystyczne i drogi:
Na szczyt Orlika prowadzą ścieżki z Duktu nad Spławami i Rudych Krzyży. Północne zbocza Orlika trawersuje na wysokości ok. 1000 m n.p.m. pokryty częściowo asfaltem Dukt nad Spławami, prowadzący przez Puszczę Jaworową w rejon Postawnej.

</doc>
<doc id="1299835" url="https://pl.wikipedia.org/wiki?curid=1299835" title="Obrona Jarosławia 1939">
Obrona Jarosławia 1939



</doc>
<doc id="1299836" url="https://pl.wikipedia.org/wiki?curid=1299836" title="Obrona Leszna 1939">
Obrona Leszna 1939



</doc>
<doc id="1299840" url="https://pl.wikipedia.org/wiki?curid=1299840" title="Portret damy (obraz Rogiera van der Weydena)">
Portret damy (obraz Rogiera van der Weydena)

Portret damy - obraz pędzla Rogiera van der Weydena, przykład późnogotyckiego malarstwa portretowego w Niderlandach. 
Portret został namalowane na desce dębowej techniką olejną. Przedstawia młodą kobietę na neutralnym ciemnogranatowym tle. 
Twarz damy dworu odznacza się delikatnymi rysami. Kobieta ma pełne zmysłowe usta i duże oczy. Wzrok kieruje zdecydowanie w dół przed siebie. Jej wysokie czoło i spięte do tyłu blond włosy przysłania przezroczysty o kolorze perłowym welon. Do tego elegancki ciemnobrązowy strój, złote elementy biżuterii nadają kobiecie wdzięku co podkreśla jej wytworność, a zarazem dworski charakter obrazu. 
Obraz ten charakteryzuje się dynamicznym układem płynnych diagonalnych linii, które wyznaczają nie tylko mocne linie welonu damy, lecz także zestawienie poszczególnych partii w całym obrazie. Jedna z linii, zaczynającą się u dołu, tworzy krawędź mankietu dworskiego stroju, dalej biegnie wzdłuż prawej linii dekoltu. Drugą linię wyznacza lewa część dekoltu i linia widocznego fragmentarycznie lewego rękawa. Linie stykają się na wysokości czerwonej poziomej przepaski, która jest silnym akcentem kolorystycznym, podczas gdy kolorystyka sukni jest bardzo ściszona i zlana z ciemnym tłem. 
Portrety Rogiera van der Weydena charakteryzują się licznymi wspólnymi cechami zarówno w koncepcji jak kompozycji. Kompozycja portretów Rogiera bazuje na geometrycznej strukturze, w którą wpisał w ujęciu "en trois quatres" siedzącą postać. Wspólnymi cechami są również ujęcie postaci w popiersiu, fragmentarycznie ukazane złożone najczęściej dłonie. Godne uwagi jest położenie nacisku na indywidualizację, zarówno wyeksponowanie cech indywidualnych w wyglądzie, jak i dyskretne zaznaczenie charakteru osoby. Według opinii niektórych badaczy ukazana w tym obrazie dama jest identyfikowana z nieślubną córką księcia Burgundii Filipa Dobrego - Marie de Valengin.

</doc>
<doc id="1299842" url="https://pl.wikipedia.org/wiki?curid=1299842" title="Obrona Chojnic 1939">
Obrona Chojnic 1939



</doc>
<doc id="1299843" url="https://pl.wikipedia.org/wiki?curid=1299843" title="Petr Němec">
Petr Němec

Petr Němec (ur. 7 czerwca 1957 w Ostrawie) – czechosłowacki i czeski piłkarz (pomocnik) i trener piłkarski.
Kariera piłkarska.
Klubowa.
Wychowanek Baníka Heřmanice. W wieku 15 lat przeszedł do Baníka Ostrawa. Służbę wojskową odbył grając w latach 1975–1977 w Dukli Tábor. Po powrocie do rodzimego klubu rozegrał w nim pomiędzy 1977 a 1986 rokiem 188 meczów zdobywając 33 gole oraz Puchar (1978) i dwukrotnie Mistrzostwo Czechosłowacji (1980, 1981). Ostatni sezon kariery piłkarskiej spędził w zespole Sklo Union Teplice, jako grający asystent trenera.
Reprezentacyjna.
Brązowy medalista Euro 80 i Mistrz Olimpijski z Letnich Igrzysk Olimpijskich w Moskwie w 1980, reprezentant Czechosłowacji (5A; 24 marca-23 września 1981).

</doc>
<doc id="1299844" url="https://pl.wikipedia.org/wiki?curid=1299844" title="Obrona Cieszyna 1939">
Obrona Cieszyna 1939



</doc>
<doc id="1299847" url="https://pl.wikipedia.org/wiki?curid=1299847" title="Grand Prix Hiszpanii 1968">
Grand Prix Hiszpanii 1968

Grand Prix Hiszpanii 1968 (oryg. Gran Premio de España) – druga runda Mistrzostw Świata Formuły 1 w sezonie 1968, która odbyła się 12 maja 1968, po raz pierwszy na torze Circuito del Jarama.
14. Grand Prix Hiszpanii, trzecie zaliczane do Mistrzostw Świata Formuły 1.

</doc>
<doc id="1299850" url="https://pl.wikipedia.org/wiki?curid=1299850" title="Instant">
Instant



</doc>
<doc id="1299851" url="https://pl.wikipedia.org/wiki?curid=1299851" title="Grand Prix Hiszpanii 1969">
Grand Prix Hiszpanii 1969

Grand Prix Hiszpanii 1969 (oryg. Gran Premio de España) – druga runda Mistrzostw Świata Formuły 1 w sezonie 1969, która odbyła się 4 maja 1969, po raz pierwszy na torze Montjuïc Circuit.
15. Grand Prix Hiszpanii, czwarte zaliczane do Mistrzostw Świata Formuły 1.

</doc>
<doc id="1299853" url="https://pl.wikipedia.org/wiki?curid=1299853" title="Grand Prix Hiszpanii 1970">
Grand Prix Hiszpanii 1970

Grand Prix Hiszpanii 1970 (oryg. Gran Premio de España) – druga runda Mistrzostw Świata Formuły 1 w sezonie 1970, która odbyła się 19 kwietnia 1970, po raz drugi na torze Circuito del Jarama.
16. Grand Prix Hiszpanii, piąte zaliczane do Mistrzostw Świata Formuły 1.

</doc>
<doc id="1299854" url="https://pl.wikipedia.org/wiki?curid=1299854" title="Oddział Karola Kality">
Oddział Karola Kality



</doc>
<doc id="1299857" url="https://pl.wikipedia.org/wiki?curid=1299857" title="Grand Prix Hiszpanii 1971">
Grand Prix Hiszpanii 1971

Grand Prix Hiszpanii 1971 (oryg. Gran Premio de España) – 2. runda Mistrzostw Świata Formuły 1 w sezonie 1971, która odbyła się 18 kwietnia 1971, po raz 2. na torze Montjuïc Circuit.
17. Grand Prix Hiszpanii, 6. zaliczane do Mistrzostw Świata Formuły 1.

</doc>
<doc id="1299859" url="https://pl.wikipedia.org/wiki?curid=1299859" title="Grand Prix Hiszpanii 1972">
Grand Prix Hiszpanii 1972

Grand Prix Hiszpanii 1972 (oryg. Gran Premio de España) – 3. runda Mistrzostw Świata Formuły 1 w sezonie 1972, która odbyła się 1 maja 1972, po raz 3. na torze Circuito del Jarama.
18. Grand Prix Hiszpanii, 7. zaliczane do Mistrzostw Świata Formuły 1.

</doc>
<doc id="1299860" url="https://pl.wikipedia.org/wiki?curid=1299860" title="Diphergan">
Diphergan



</doc>
<doc id="1299867" url="https://pl.wikipedia.org/wiki?curid=1299867" title="Grand Prix Hiszpanii 1973">
Grand Prix Hiszpanii 1973

Grand Prix Hiszpanii 1973 (oryg. Gran Premio de España) – czwarta runda Mistrzostw Świata Formuły 1 w sezonie 1973, która odbyła się 29 kwietnia 1973, po raz trzeci na torze Montjuïc Circuit.
19. Grand Prix Hiszpanii, ósme zaliczane do Mistrzostw Świata Formuły 1.

</doc>
<doc id="1299873" url="https://pl.wikipedia.org/wiki?curid=1299873" title="Bitwa pod Prevezą">
Bitwa pod Prevezą



</doc>
<doc id="1299874" url="https://pl.wikipedia.org/wiki?curid=1299874" title="Grand Prix Hiszpanii 1974">
Grand Prix Hiszpanii 1974

Grand Prix Hiszpanii 1974 (oryg. Gran Premio de España) – czwarta runda Mistrzostw Świata Formuły 1 w sezonie 1974, która odbyła się 28 kwietnia 1974, po raz czwarty na torze Circuito del Jarama.
20. Grand Prix Hiszpanii, dziewiąte zaliczane do Mistrzostw Świata Formuły 1.

</doc>
<doc id="1299884" url="https://pl.wikipedia.org/wiki?curid=1299884" title="Grand Prix Hiszpanii 1975">
Grand Prix Hiszpanii 1975

Grand Prix Hiszpanii 1975 (oryg. Gran Premio de España) – czwarta runda Mistrzostw Świata Formuły 1 w sezonie 1975, która odbyła się 27 kwietnia 1975, po raz czwarty na torze Montjuïc Circuit.
21. Grand Prix Hiszpanii, 10. zaliczane do Mistrzostw Świata Formuły 1.

</doc>
<doc id="1299885" url="https://pl.wikipedia.org/wiki?curid=1299885" title="Stany we Francji">
Stany we Francji

Stany we Francji – w czasach ancien régime (fr. stare rządy) społeczeństwo francuskie dzieliło się na trzy stany. Stan Pierwszy stanowiło duchowieństwo, Stan Drugi – szlachta. Stan Trzeci składał się z całej reszty społeczeństwa. Król był sam w sobie osobnym stanem.
Stan Pierwszy.
Na Pierwszy Stan (fr. premier état) składało się duchowieństwo.
Duchowni we Francji mieli rozległe możliwości. Przede wszystkim rejestrowali wszystkie narodziny, zgony i zawarte małżeństwa. Zbierali dziesięcinę (zwaną "dîme", zazwyczaj 10%), cenzurowali książki, pełnili rolę "policji moralnej", rządzili w szkołach i szpitalach, udzielali pomocy biednym. Ich ziemie wolne były od podatku, a obejmowały 10-15% powierzchni kraju.
Duchowieństwo dzieliło się na "wyższe" i "niższe". Górne sfery duchowieństwa stanowili biskupi i arcybiskupi. Za rządów Ludwika XVI wszyscy oni wywodzili się ze szlachty, a swoje wysokie godności kościelne zazwyczaj kupowali. Wynikało to z systemu dziedziczenia całych majątków przez pierworodnych. Pozostali synowie szli właśnie pełnić wysokie funkcje kościelne. Z drugiej strony większość Pierwszego Stanu tworzyli ubodzy, wywodzący się z chłopstwa prowincjonalni księża, mnisi i zakonnice, nieraz cierpiący głód, kiedy nie mogli wyżywić się z dziesięciny.
W 1779 roku Pierwszy Stan liczył sobie 100-150 tys. osób. Około 10% zaliczało się do duchowieństwa bogatego. Korzystali z bogactwa czerpanego z ziem kościoła i dziesięciny, często zapominając o swoich świątynnych obowiązkach. Ostentacyjne bogactwo części duchowieństwa było niewątpliwie odpowiedzialne za relatywnie wczesny wzrost we Francji antyklerykalizmu, . W późniejszych latach Ancien régime francuski Kościół stanowił niemalże oddzielną jednostkę, wyjętą spod kontroli papieża – państwo w państwie i Kościół w Kościele. Król mógł organizować spotkania na diecezjach, w opactwach i klasztorach. Regulował także przyznawanie stanowisk kościelnych.
Stan Drugi.
Na Drugi Stan (fr. deuxieme état) składała się szlachta.
Dzieliła się ona na:
Francuska szlachta nie była klasą zamkniętą. Młode rody szlacheckie kupowały sobie tytuły, by móc szczycić się herbem i możliwością noszenia miecza. Tytuł szlachecki w Ancien régime zwalniał z płacenia podatków.
Stan Trzeci.
Stan trzeci – nazwą tą określano w Ancien régime ogół ludzi wolnych nie zaliczających się do szlachty i kleru.
Można dokonać następującego podziału stanu trzeciego:
Jak wynika z powyższego schematu, tzw. stan trzeci obejmował ludzi znajdujących się po przeciwległych stronach drabiny społecznej – od bezrolnych chłopów i miejskiej biedoty po najbogatszych poddanych króla Francji. O aktywności politycznej stanu trzeciego w końcu XVIII wieku przesądzała właśnie przynależność do niego jednostek, których możliwości i aspiracje daleko wykraczały poza stan biernej akceptacji dla władzy kleru i "herbowych". Podczas gdy burżuazja była głównym wierzycielem korony, grupą ludności kierującą państwem byli wyżsi urzędnicy. Stopień ich uprzywilejowania w państwie był znacznie niższy niż np. w Austrii czy Prusach a zarobki dużo mniejsze niż w Anglii. W dodatku to oni byli jedynym płatnikiem podatków w Ancien régime. Byli więc także grupą w znacznym stopniu zainteresowaną zmianą warunków swego bytu. Do ewolucji stosunków w państwie dążyła także spora część (szczególnie ta zarażona prądami oświecenia) inteligencji. Bardzo liczna warstwa biedoty miejskiej i drobnomieszczaństwa stanowiła przede wszystkim potężną broń w rękach elit stanu trzeciego, której sprawne pokierowanie mogło pomóc tym elitom zdobyć udział we władzy. Stanowiący ok. 85% ludności chłopi, byli w większości lojalni wobec korony. U tej grupy nie wykształciła się jeszcze świadomość potrzeby walki o poprawę swego bytu, a ich głęboka religijność miała z nich uczynić w przyszłości sojusznika kontrrewolucji.
Stan trzeci przestał formalnie istnieć w 1791 roku z ogłoszeniem pierwszej konstytucji francuskiej.

</doc>
<doc id="1299888" url="https://pl.wikipedia.org/wiki?curid=1299888" title="Grand Prix Hiszpanii 1976">
Grand Prix Hiszpanii 1976

Grand Prix Hiszpanii 1976 (oryg. Gran Premio de España) – czwarta runda Mistrzostw Świata Formuły 1 w sezonie 1976, która odbyła się 2 maja 1976, po raz piąty na torze Circuito del Jarama.
22. Grand Prix Hiszpanii, 11. zaliczane do Mistrzostw Świata Formuły 1.

</doc>
<doc id="1299889" url="https://pl.wikipedia.org/wiki?curid=1299889" title="Novus Ordo Missae">
Novus Ordo Missae



</doc>
<doc id="1299891" url="https://pl.wikipedia.org/wiki?curid=1299891" title="Grand Prix Hiszpanii 1977">
Grand Prix Hiszpanii 1977

Grand Prix Hiszpanii 1977 (oryg. Gran Premio de España) – piąta runda Mistrzostw Świata Formuły 1 w sezonie 1977, która odbyła się 8 maja 1977, po raz szósty na torze Circuito del Jarama.
23. Grand Prix Hiszpanii, 12. zaliczane do Mistrzostw Świata Formuły 1.

</doc>
<doc id="1299892" url="https://pl.wikipedia.org/wiki?curid=1299892" title="Avon (rzeka w Warwickshire)">
Avon (rzeka w Warwickshire)

Avon (zwana także Warwickshire Avon, Shakespeare's Avon) – rzeka w środkowej części Anglii, przepływająca przez hrabstwa Leicestershire, Northamptonshire, Warwickshire, Worcestershire i Gloucestershire. Całkowita długość rzeki wynosi 136 km. Jej źródło znajduje się na terenie niewielkiej wsi Naseby w Northamptonshire. Uchodzi natomiast do najdłuższej rzeki Wielkiej Brytanii – Severn – w mieście Tewkesbury.
Miasta położone nad Avonem: Rugby, Royal Leamington Spa, Warwick, Stratford-upon-Avon, Evesham, Pershore.
Główne dopływy: Leam, Stour, Sowe, Dene, Arrow, Swift, Alne, Isonbourn, Sherbourne i Swilgate.

</doc>
<doc id="1299899" url="https://pl.wikipedia.org/wiki?curid=1299899" title="Góra Dantego">
Góra Dantego

Góra Dantego (ang. "Dante’s Peak") – amerykański film katastroficzny z elementami przygodowymi z 1997 r. w reżyserii Rogera Donaldsona, zdjęcia do filmu zrobił znany polski operator Andrzej Bartkowiak.
Film otrzymał dość negatywne oceny od krytyków. Serwis Rotten Tomatoes przyznał mu wynik 26%.
Fabuła.
Harry Dalton (Pierce Brosnan), charyzmatyczny wulkanolog przebywa w Kolumbii wraz z dziewczyną, Marianne, również badaczką podczas wybuchu wulkanu. W czasie próby ucieczki Marianne ginie, trafiona odłamkiem skały wulkanicznej. Cztery lata później na polecenie przełożonego, Paula Dreyfussa (Charles Hallahan), Harry przybywa do małej miejscowości o nazwie Góra Dantego, położonej w paśmie Gór Kaskadowych. Ma wydać opinię na temat potężnego szczytu wulkanu, górującego nad miasteczkiem, który mimo opinii wygasłego od 7000 lat, daje niepokojące znaki aktywności. Dalton szybko orientuje się, że rzekomo wygasły wulkan w każdej chwili grozi wybuchem. Przybyli na miejsce koledzy Harry’ego wraz ze sprzętem badawczym, po przeprowadzeniu badań, mimo szczerych chęci, nie aprobują jego zdania jakoby wulkan miał być aktywny. Góra niespodziewanie cichnie. Wbrew sobie, naukowiec sam zaczyna myśleć, że może faktycznie niepotrzebnie panikuje.
W międzyczasie innym obiektem jego zainteresowania jest Rachel Wando (Linda Hamilton), piękna burmistrz miasta, samotna matka dwójki dzieci, która jako jedyna nie uważa Harry’ego za szaleńca, mimo iż ma nadzieję, że jego przeczucia się nie sprawdzą. Między dwojgiem samotnych ludzi po przejściach zaczyna rodzić się uczucie.
Wizja katastrofy zaczyna zmieniać się w rzeczywistość. Pojawiają się pierwsze odczuwalne wstrząsy, Rachel zarządza proces ewakuacji, jednak zostaje on zakłócony przez nagły wybuch góry. Mieszkańcy w popłochu rzucają się do ucieczki, zaś dzieci Rachel porywają jej auto, chcąc uratować babcię, Ruth (byłą teściową Rachel), która mieszka u podnóża szczytu. Harry i Rachel ruszają za nimi, lecz tuż za nimi grunt osuwa się na drogę, wpędzając ich prosto w pułapkę. Rozpoczyna się dramatyczna walka o przetrwanie.

</doc>
<doc id="1299902" url="https://pl.wikipedia.org/wiki?curid=1299902" title="Szczytówka">
Szczytówka

Szczytówka - końcowy element wędziska zakończony przelotką szczytową (tulipanem), służąca wędkarzowi do sygnalizacji brań, np. przy łowieniu feederem lub w metodzie spinningowej nadania przynęcie odpowiedniej akcji. Szczytówka jest także elementem amortyzującym w zestawie wędkarskim. W pewnym zakresie uniemożliwia rybie zerwanie żyłki, od jej twardości pośrednio zależy także akcja wędziska.

</doc>
<doc id="1299903" url="https://pl.wikipedia.org/wiki?curid=1299903" title="California Jamming">
California Jamming

California Jamming – album koncertowy brytyjskiego zespołu hardrockowego Deep Purple zarejestrowany w roku 1974 i wydany po raz pierwszy w roku 1996, ponowne wydanie "zremasterowanego" albumu nastąpiło w roku 2003 z utworem bonusowym "Lay Down, Stay Down".
Materiał na płytę został zarejestrowany podczas niesławnego koncertu Deep Purple na festiwalu California Jam Festival 6 kwietnia 1974, który był emitowany w telewizji przez ABC-TV w czasie największej oglądalności. Pod koniec koncertu gitarzysta Ritchie Blackmore najpierw zaatakował swoją gitarą jedną z kamer sieci telewizyjnej, która stała między nim a widownią, następnie oblał swoje wzmacniacze benzyną i je podpalił, co spowodowało eksplozję.
Wydania.
Występ Deep Purple w Kalifornii był dostępny przez wiele lat w kilku różnych wersjach pod różnymi nazwami, pośród nich: "California Jamming", "Live at the Ontario Speedway '74", "Live at the California Jam" i w końcu "California Jam 1974" (nie licząc kolejnych reedycji, przeważnie japońskich). Większość z nich to wybiórcze fragmenty występu, żadna z nich nie prezentuje pełnego koncertu, przede wszystkim zauważalny jest brak całego utworu "Lay Down, Stay Down".
Przy kolejnych reedycjach usiłowano ulepszyć jakość dźwięku (najwcześniejsze były bardzo słabe pod tym względem). Koncert sam w sobie pełen był technicznych niepowodzeń i wydawało się to niemożliwe do zrobienia.
Lista utworów.
Wszystkie, z wyjątkiem opisanych skomponowali David Coverdale, Ritchie Blackmore, Jon Lord, Glenn Hughes i Ian Paice.

</doc>
<doc id="1299907" url="https://pl.wikipedia.org/wiki?curid=1299907" title="Grand Prix Hiszpanii 1978">
Grand Prix Hiszpanii 1978

Grand Prix Hiszpanii 1978 (oryg. Gran Premio de España) – siódma runda Mistrzostw Świata Formuły 1 w sezonie 1978, która odbyła się 4 czerwca 1978, po raz siódmy na torze Circuito del Jarama.
24. Grand Prix Hiszpanii, 13. zaliczane do Mistrzostw Świata Formuły 1.

</doc>
<doc id="1299914" url="https://pl.wikipedia.org/wiki?curid=1299914" title="Grand Prix Hiszpanii 1979">
Grand Prix Hiszpanii 1979

Grand Prix Hiszpanii 1979 (oryg. Gran Premio de España) – piąta runda Mistrzostw Świata Formuły 1 w sezonie 1979, która odbyła się 29 kwietnia 1979, po raz ósmy na torze Circuito del Jarama.
25. Grand Prix Hiszpanii, 14. zaliczane do Mistrzostw Świata Formuły 1.

</doc>
<doc id="1299915" url="https://pl.wikipedia.org/wiki?curid=1299915" title="Berengar II">
Berengar II

Berengar II zwany też Berengarem z Ivrei (ur. przed 913 – zm. 6 sierpnia 966 w Bambergu) – graf Ivrei i uzurpator Italii. Z pochodzenia Lombardczyk z dynastii Anskarydów. Był synem Adalberta I z Ivrei i Giseli.
Życiorys.
Od czasu udanego powstania możnych w 945 r., cała rzeczywista władza i panowanie nad Italią, skoncentrowało się w jego rękach, a władza króla w Italii stała się symboliczna. Gdy Hugo z Arles wycofał się do Prowansji i zostawił swego młodego syna Lotara jako tytularnego władcę, Berengar stał się faktycznym władcą Italii. Krótkie panowanie Lotara zakończyło się wraz z jego śmiercią w 950 r.
Berengar spróbował wtedy zalegalizować swoją władzę w Lombardii poprzez zmuszenie wdowy po Lotarze, Adelajdy do poślubienia jego syna Adalberta. Jednak Adelajda poprosiła o protekcję Ottona I. Berengar zauważył w tym szansę i ogłosił się królem, a swego syna następcą. W 951 r. doszło do inwazji Ottona I na Lombardię, wskutek próśb Adelajdy. Otton przyjął hołd od możnych Italii i przyjął tytuł króla Lombardii. W 952 r. zmusił Berengara do złożenia mu hołdu a sam poślubił Adelajdę.
Berengar i jego syn Adalbert pozostawali królami, ale jako wasale Ottona I. Po 960 r. zaatakowali papieża Jana XII. Papież odwołał się do Ottona i ten wkroczył do Rzymu, a następnie został koronowany na cesarza w 962 r. Następujące potem negocjacje papieża z Berengarem spowodowały, że Otton usunął ze stanowiska papieża oraz schwytał i uwięził Berengara w Niemczech (w Bambergu) w 963 r.
Małżonką Berengara była Willa, córka Boso, hrabiego Arles i Awinionu oraz margrabiego Toskanii. Znęcała się nad Adelajdą, gdy Berengar uwięził ją w 951 r. na kilka miesięcy. Po obaleniu Berengara przez Ottona została uwięziona w żeńskim klasztorze w Niemczech.

</doc>
<doc id="1299923" url="https://pl.wikipedia.org/wiki?curid=1299923" title="Teatr Ludowy w Nowej Hucie">
Teatr Ludowy w Nowej Hucie



</doc>
<doc id="1299927" url="https://pl.wikipedia.org/wiki?curid=1299927" title="Johann Jakob von Tschudi">
Johann Jakob von Tschudi

Johann Jakob von Tschudi (ur. 25 lipca 1818 w Glarus, zm. 8 października 1889 w Lichtenegg) – szwajcarski naturalista i badacz.
Tschudi urodził się w Glarus, studiował nauki przyrodnicze i medycynę na uniwersytetach w Neuchâtel, Lejdzie i Paryżu. W 1838 wyjechał do Peru, gdzie spędził pięć lat kolekcjonując i badając rośliny w Andach. Pomiędzy 1857 a 1859 odwiedził Brazylię i inne kraje Ameryki Południowej. W 1860 został mianowany ambasadorem Szwajcarii w Brazylii i pozostał na tym stanowisku do 1868, w tym czasie badając kraj i zbierając rośliny dla muzeów w Neuchâtel, Glarus i Fryburgu.

</doc>
<doc id="1299935" url="https://pl.wikipedia.org/wiki?curid=1299935" title="Grand Prix Hiszpanii 1981">
Grand Prix Hiszpanii 1981

Grand Prix Hiszpanii 1981 (oryg. Gran Premio Talbot de España) – siódma runda Mistrzostw Świata Formuły 1 w sezonie 1981, która odbyła się 21 czerwca 1981, po raz dziewiąty na torze Circuito del Jarama.
27. Grand Prix Hiszpanii, 15. zaliczane do Mistrzostw Świata Formuły 1.

</doc>
<doc id="1299937" url="https://pl.wikipedia.org/wiki?curid=1299937" title="Mirage (album Fleetwood Mac)">
Mirage (album Fleetwood Mac)

Mirage – trzynasty album studyjny amerykańsko-brytyjskiego zespołu rockowego Fleetwood Mac z 1982 roku. Ten krążek ukazuje jak dotąd największy ukłon grupy w stronę radiowego soft rocka. Album pozostaje wyraźnym kontrastem dla eksperymentalnego poprzednika, "Tusk". Z "Mirage" pochodzi kilka wysoko notowanych hitów zespołu: „Hold Me” (#4 na liście amerykańskiego magazynu "Billboard" przez siedem tygodni), „Gypsy” (#12 w USA), „Love in Store” (#22 w USA), „Oh Diane” (#9 w Wielkiej Brytanii) oraz „Can't Go Back” (wydany na singlach siedmio- oraz dwunastocalowych w Wielkiej Brytanii).
Lista utworów.
Strona A
Strona B

</doc>
<doc id="1299954" url="https://pl.wikipedia.org/wiki?curid=1299954" title="Grand Prix Hiszpanii 1986">
Grand Prix Hiszpanii 1986

Grand Prix Hiszpanii 1986 (oryg. Gran Premio Tio Pepe de España) – druga runda Mistrzostw Świata Formuły 1 w sezonie 1986, która odbyła się 13 kwietnia 1986, po raz pierwszy na torze Circuito Permanente de Jerez.
28. Grand Prix Hiszpanii, 16. zaliczane do Mistrzostw Świata Formuły 1.

</doc>
<doc id="1299963" url="https://pl.wikipedia.org/wiki?curid=1299963" title="Portret Filipa Dobrego">
Portret Filipa Dobrego

Portret Filipa Dobrego – obraz namalowany przez Rogiera van der Weydena. Przykład malarstwa portretowego w Niderlandach doby późnego gotyku. Obraz powstał po 1450 r. Znajduje się w zbiorach Musée des Beaux-Arts, w Dijon.
Jest to portret wykonany na desce dębowej techniką olejną. Ma wymiary 31 × 23 cm
Na ciemnopurpurowym neutralnym tle została ukazana en "trois quartes" postać księcia. Swój wzrok kieruje zdecydowanie przed siebie. Artysta skupił uwagę na twarzy o ciemnych oczach, dużym nosie i pełnych ustach. Jej wyraz mówi o arystokratycznej postawie, pełnej dumy i wyniosłości, co nadaje portretowi reprezentacyjny charakter. Głowę ma nakrytą tzw. chaperonem, ubrany jest w ciemny jednolity strój, co mocno akcentuje elementy jego biżuterii – dwa naszyjniki – jeden skromny, z krzyżem, drugi bogato zdobiony z Orderem Złotego Runa. W złożonych rękach trzyma zawinięty rulon pergaminu.
Za czasów działalności Rogiera van der Weyden księstwo Burgundii ze stolicą w Dijon było pod panowaniem silnych władców wywodzących się z arystokracji. W skład jej wchodził kwiat ówczesnej elity m.in. Filip II Śmiały, Jan bez Trwogi, Filip Dobry czy Karol Śmiały. Artysta w swoich najlepszych latach życia przyjmował liczne zamówienia od przedstawicieli dworu, przede wszystkim z bezpośredniego kręgu Filipa Dobrego, zaś ten portret świadczy, iż sam książę, który był zleceniodawcą przede wszystkim Jana van Eycka, docenił talent młodszego niderlandzkiego artysty.
Obraz jest jedną z kilku wersji i replik portretu Filipa III, wykonanego przez artystę i jego bezpośredni krąg.

</doc>
<doc id="1299968" url="https://pl.wikipedia.org/wiki?curid=1299968" title="Grand Prix Hiszpanii 1987">
Grand Prix Hiszpanii 1987

Grand Prix Hiszpanii 1987 (oryg. Gran Premio Tio Pepe de España) – 13. runda Mistrzostw Świata Formuły 1 w sezonie 1987, która odbyła się 27 września 1987, po raz drugi na torze Circuito Permanente de Jerez.
29. Grand Prix Hiszpanii, 17. zaliczane do Mistrzostw Świata Formuły 1.

</doc>
<doc id="1299970" url="https://pl.wikipedia.org/wiki?curid=1299970" title="Grand Prix Hiszpanii 1988">
Grand Prix Hiszpanii 1988

Grand Prix Hiszpanii 1988 (oryg. Gran Premio Tio Pepe de España) – 14. runda Mistrzostw Świata Formuły 1 w sezonie 1988, która odbyła się 2 października 1988, po raz trzeci na torze Circuito Permanente de Jerez.
30. Grand Prix Hiszpanii, 18. zaliczane do Mistrzostw Świata Formuły 1.

</doc>
<doc id="1299971" url="https://pl.wikipedia.org/wiki?curid=1299971" title="Zdeněk Zeman">
Zdeněk Zeman

Zdeněk Zeman (ur. 12 maja 1947 w Pradze) − czeski trener, w swojej karierze prowadził wiele włoskich zespołów.
2 lutego 2013 został zwolniony z funkcji trenera włoskiego klubu AS Roma.

</doc>
<doc id="1299972" url="https://pl.wikipedia.org/wiki?curid=1299972" title="Grand Prix Hiszpanii 1989">
Grand Prix Hiszpanii 1989

Grand Prix Hiszpanii 1989 (oryg. Gran Premio Tio Pepe de España) – 14. runda Mistrzostw Świata Formuły 1 w sezonie 1989, która odbyła się 1 października 1989, po raz czwarty na torze Circuito Permanente de Jerez.
31. Grand Prix Hiszpanii, 19. zaliczane do Mistrzostw Świata Formuły 1.

</doc>
<doc id="1299974" url="https://pl.wikipedia.org/wiki?curid=1299974" title="Multimedia Card">
Multimedia Card



</doc>
<doc id="1299983" url="https://pl.wikipedia.org/wiki?curid=1299983" title="Czesław Mozil">
Czesław Mozil

Czesław Stefan Mozil (ur. 12 kwietnia 1979 w Zabrzu) – duńsko-polski piosenkarz pochodzenia ukraińsko-polskiego, autor tekstów, kompozytor, muzyk, akordeonista, aktor dubbingowy i osobowość telewizyjna.
Lider polsko-duńskiego zespołu Czesław Śpiewa. Współzałożyciel i były członek formacji Tesco Value. Tworzy trudną do sklasyfikowania oryginalną muzykę, zawierającą elementy kabaretu, rocka i punk rocka, sam określa własną muzykę mianem „popu” lub „alternatywnego popu” z „podtekstem punkowym”.
Młodość.
Urodził się w Zabrzu. Jego ojciec pochodził z Ukrainy, a rodzina jego matki mieszkała na Śląsku. Gdy miał pięć lat, wyjechał wraz z rodzicami i młodszą o pięć lat siostrą Ireną do Danii, gdzie zamieszkali w Taastrup. Pomimo emigracji nie stracił kontaktu z Polską, z czasem coraz częściej do niej przyjeżdżał oraz koncertował. Mając 28 lat, zdecydował się zamieszkać na stałe w Polsce, najpierw w Krakowie, a później w Warszawie.
Jako dziecko śpiewał w chórze kościelnym w kościele Świętej Anny na wyspie Amager. W wieku 10 lat zaczął grać na pianinie, a rok później rozpoczął naukę gry na akordeonie. Jako nastolatek grał na akordeonie w zespole Brøndby Harmonika Klub. W trakcie nauki w liceum wziął udział w corocznym szkolnym przedstawieniu SAG-Show. Przed rozpoczęciem kariery muzycznej pracował m.in. jako roznosiciel gazet, bileter w kinie i pedagog w przedszkolu, a także w restauracji McDonald’s, w późniejszym okresie dorabiał m.in. jako pracownik na budowie oraz dozorca na osiedlu; był także współwłaścicielem baru "Kulkafeen" w centrum Kopenhagi.
Uczył się w liceum muzycznym Sankt Annæ. Jest absolwentem Królewskiego Duńskiego Konserwatorium Muzycznego ("Det Kongelige Danske Musikkonservatorium").
Kariera muzyczna.
W 2000 wraz z przyjaciółmi założył zespół Tesco Value, którego nazwa pochodzi od przezwiska, jakim ochrzczono Mozila podczas wakacji na obozie młodzieżowym w Anglii. Z grupą wydał dwie płyty: "Tesco Value" (2002) i "Songs for the Gatekeeper" (2004). W 2004 zakończyli działalność.
W 2007 wystąpił wraz z zespołem Hey podczas realizacji koncertu z cyklu "MTV Unplugged". 7 kwietnia 2008 wydał nakładem wytwórni Mystic Production debiutancki album zespołu Czesław Śpiewa pt. "Debiut". Sześć tygodni po premierze płyta uzyskała status złotej płyty, trzy miesiące później – platynowej (za sprzedaż w ponad 30 tys. nakładzie), a ostatecznie – podwójnej platynowej (za sprzedaż ponad 70 tys. egzemplarzy).
11 listopada 2008, tj. w 90. rocznicę odzyskania przez Polskę niepodległości, wystąpił na "Listopadowej Nocy Kabaretowej" w Łodzi. W listopadzie 2009 brał udział w trasie koncertowej "Trójka Tour", w którą wyruszyli również Gaba Kulka i zespół Dick4Dick.
12 kwietnia 2010 wydał drugi album studyjny z zespołem Czesław Śpiewa pt. "Pop", który osiągnął status złotej płyty. Pojawił się również w piosence „Zapomniałam”, pochodzącej z płyty Wdowy pt. "Superextra", a także zaśpiewał cover przeboju zespołu Metallica „Nothing Else Matters” na potrzeby tribute albumu Acid Drinkers pt. "Fishdick Zwei – The Dick Is Rising Again".
7 listopada 2011 wydał trzeci album studyjny pt. "Czesław Śpiewa Miłosza", na którym znalazły się nagrane przez niego piosenki z tekstami Czesława Miłosza. Za płytę zdobył nominację do Fryderyka 2012 w kategoriach "album roku – piosenka poetycka" i "najlepsza oprawa graficzna albumu".
W 2012, pod pseudonimem Sztefan Wons, nagrał piosenkę „Zobacz dziwko co narobiłaś” wspólnie z zespołem Bracia Figo Fagot. Wiosną 2013 nagrał utwór „Wszędzie się kręci TVN”, który został skomponowany na potrzeby spotu ramówkowego TVN, a także wraz z Melą Koteluk nagrał piosenkę „Pieśń o szczęściu”, promującą film "Baczyński". 9 października wydał pierwszy album koncertowy pt. "Grać nie srać".
6 października 2014 zaprezentował czwarty album studyjny pt. "Księga Emigrantów. Tom I". 3 marca 2017 wydał płytę pt. "Czesław Śpiewa &amp; Arte dei Suonatori". 3 sierpnia 2018 zagrał koncert z zespołem Na Górze podczas Pol’And’Rock Festival w Kostrzynie Nad Odrą, a 7 grudnia wydał album świąteczny pt. "Kiedyś to były święta", który nagrał z zespołem Grajkowie Przyszłości.
W listopadzie 2016 został wydany trzeci album Eweliny Lisowskiej, zatytułowany "Ponad wszystko", słuchając piosenki „W domu zabawek”, można usłyszeć akordeon, na którym zagrał Mozil.
Działalność pozamuzyczna.
Był jurorem w czterech edycjach programu TVN typu talent show "X Factor" (2011–2014).
Współprowadził z Kubą Wojewódzkim poranną audycję w Esce Rock "Zwolnienie z WF-u" (2012–2013) oraz prowadził program Radia Zet "Bumerang Czesława" (2015).
W 2015 wydał autobiografię pt. „Nie tak łatwo być Czesławem”, którą współtworzył z dziennikarzem Jarosławem Szubrychtem.
Zagrał rolę tytułową w filmie "Szkoła uwodzenia Czesława M." (2016).
Jest współwłaścicielem dwóch restauracji: Pausa Włoska i BalBar, obu zlokalizowanych na warszawskiej Pradze.
Życie prywatne.
17 grudnia 2016 poślubił Dorotę Zielińską, z którą współtworzy marki odzieżowe Czesiociuch oraz Cześć i Sława by Mozil.
W 2016 otrzymał Nagrodę Polonicus za „wyjątkowy wkład w szerzenie kultury polskiej w Europie oraz za radość „bycia Polakiem”, a także został wyróżniony nagrodą „Sojusznika roku” przez Kampanię Przeciw Homofobii.

</doc>
<doc id="1299984" url="https://pl.wikipedia.org/wiki?curid=1299984" title="Kings Bay">
Kings Bay



</doc>
<doc id="1299991" url="https://pl.wikipedia.org/wiki?curid=1299991" title="Okręg wyborczy Bexley">
Okręg wyborczy Bexley

Okręg wyborczy Bexley powstał w 1945 r. i wysyłał do brytyjskiej Izby Gmin jednego deputowanego. Okręg obejmował dystrykt Bexley w południowo-wschodnim Londynie. Został zlikwidowany w 1974 r.

</doc>
<doc id="1299992" url="https://pl.wikipedia.org/wiki?curid=1299992" title="Okręg wyborczy Sidcup">
Okręg wyborczy Sidcup

Okręg wyborczy Sidcup powstał w 1974 r. i wysyłał do brytyjskiej Izby Gmin jednego deputowanego. Okręg obejmował dystrykt Sidcup na przedmieściach Londynu. Został zlikwidowany w 1983 r.

</doc>
<doc id="1299995" url="https://pl.wikipedia.org/wiki?curid=1299995" title="Okręg wyborczy Old Bexley and Sidcup">
Okręg wyborczy Old Bexley and Sidcup

Okręg wyborczy Old Bexley and Sidcup powstał w 1983 i wysyła do brytyjskiej Izby Gmin jednego deputowanego. Okręg położony jest w południowym Londynie w gminie London Borough of Bexley.

</doc>
<doc id="1299997" url="https://pl.wikipedia.org/wiki?curid=1299997" title="Proksenos (historyk)">
Proksenos (historyk)

Proksenos (III wiek p.n.e.) – grecki historyk, autor niezachowanych dzieł: "Epejrotiká" (Historia Epiru), dzieła periegetycznego "Perí pórthmōn Sikelikōn" (O portach sycylijskich), pisma "Lakonikē politéja" (O ustroju lakońskim), a także pracy o Pyrrusie, z której korzystał Dionizjusz z Halikarnasu.

</doc>
<doc id="1299998" url="https://pl.wikipedia.org/wiki?curid=1299998" title="Live on Lenox">
Live on Lenox

Live On Lenox to wydany 26 września 2000 mixtape amerykańskiego producenta hip-hopowego Dame’a Grease’a. Wystąpili na nim między innymi DMX, Nas, Big Stan i Drag-On. Wszystkie utwory zostały skomponowane przez Grease'a.

</doc>
<doc id="1299999" url="https://pl.wikipedia.org/wiki?curid=1299999" title="FC Skoda Xanthi">
FC Skoda Xanthi



</doc>
<doc id="1300007" url="https://pl.wikipedia.org/wiki?curid=1300007" title="Lukillios">
Lukillios

Lukillios (I wiek n.e.) – grecki epigramatyk, autor satyrycznych i parodystycznych epigramów, z których ponad 100 zachowało się w Antologii Palatyńskiej.

</doc>
<doc id="1300011" url="https://pl.wikipedia.org/wiki?curid=1300011" title="Mira Rychlicka">
Mira Rychlicka

Mira Rychlicka (ur. 30 sierpnia 1930 w Krakowie zm. 11 listopada 2007 w Częstochowie) – polska aktorka teatralna. Od lat 50. XX w. jedna z głównych aktorek teatru Cricot 2. Twórczyni wyrazistych postaci w spektaklach Tadeusza Kantora – tytułowej Kurki wodnej (1967), Nieletniej w „Nadobnisiach i koczkodanach” (1973), Tumora Mózgowicza / Staruszka w Wucecie w „Umarłej klasie” (1975), Wdowy po Miejskim Fotografie w spektaklu „Wielopole, Wielopole” (1980), Asklepiosa-Lekarza w „Niech sczezną artyści” (1985), Doktora Kleina-Jehowy ze spektaklu „Dziś są moje urodziny” (1991).
Życiorys.
Z wykształcenia była aktorką-lalkarką. Przez wiele lat związana była też z krakowskim teatrem „Groteska” (m.in. rola w „Męczeństwie Piotra Ohey’a” Sławomira Mrożka w 1959 r. w reżyserii Zofii Jaremowej), w 1955 r. Mira Rychlicka wraz ze swoim przyszłym mężem Stanisławem Rychlickim rozpoczęła współpracę z nowo utworzonym przez Tadeusza Kantora eksperymentalnym Teatrem Cricot 2. W 1956 roku wystąpiła w ramach pierwszego programu Cricot 2 w poetyckim spektaklu Kazimierza Mikulskiego „Studnia, czyli głębia myśli”, a od 1967 roku z tym właśnie teatrem nierozerwalnie związała swe losy. Po zakończeniu działalności zespołu prowadzonego przez Tadeusza Kantora kreowała ważne role w spektaklach Andrzeja Wełmińskiego („Manjacy czyli Their Master’s ...”, „Ameryka, czyli nie oglądaj...”) oraz Zofii Kalińskiej (m.in „Wyprzedaż kobiet demonicznych”). W latach 2005-2007 dzieliła się swym doświadczeniem z młodymi adeptami sztuki aktorskiej, uczestnicząc m.in. w organizowanych przez londyńską College Saint Martins warsztatach i powstałych na bazie tych zajęć spektaklach (Kraków, Edynburg, Londyn 2006 - 2007). W 2006 roku poprowadziła też autorskie warsztaty podczas ACT Festival w szkole aktorskiej w Bilbao. W tym samym roku zagrała w spektaklu Andrei Cusumano „Tumor Foderato d’Infanzia” (Palermo 2006) przedstawieniu inspirowanym najwybitniejszą jej rolą – kreacją Tumora Mózgowicza z „Umarłej klasy”.

</doc>
<doc id="1300012" url="https://pl.wikipedia.org/wiki?curid=1300012" title="Pomocnik Historyczny">
Pomocnik Historyczny

Pomocnik Historyczny – dodatek do polskiego tygodnika „Polityka” wydawany od 2006. Ukazuje się kilkakrotnie w roku, a każdy numer poświęcony jest osobnemu tematowi historycznemu. Publikują w nim dziennikarze pracujący dla tygodnika i specjaliści z danych dziedzin.
Tytuły numerów z roku 2021:

</doc>
<doc id="1300020" url="https://pl.wikipedia.org/wiki?curid=1300020" title="Solon Irving Bailey">
Solon Irving Bailey

Solon Irving Bailey (ur. 29 grudnia 1854 w Lisbon, zm. 5 czerwca 1931 w Norwell) – amerykański astronom.
Życiorys.
Ukończył studia na uniwersytecie w Bostonie. W 1887 rozpoczął pracę w obserwatorium Uniwersytetu Harvarda.
Prowadził badania z zakresu meteorologii w Peru. Brał udział w doborze miejsca lokalizacji obserwatorium w Arequipa. Badał gwiazdy zmienne w gromadach kulistych.

</doc>
<doc id="1300028" url="https://pl.wikipedia.org/wiki?curid=1300028" title="Josef Dobrowsky">
Josef Dobrowsky

Josef Dobrowsky (ur. 22 września 1889 w Karlowych Warach, zm. 9 stycznia 1964 w Tullnerbach) – austriacki malarz.
Uczęszczał do wiedeńskiej Szkoły Rzemiosła Artystycznego, a w latach 1906–1919 (z przerwami w latach 1911–1912 i 1914–1918 z powodu służby wojskowej w czasie I wojny światowej) studiował w Akademii Sztuk Pięknych w Wiedniu w klasie Christiana Griepenkerla i Rudolfa Bachera. W czasie studiów otrzymał nagrodę dworu cesarskiego i nagrodę rzymską. Od 1919 Dobrowsky był już wolnym artystą. Przyłączył się do stowarzyszenia wiedeńskich artystów „Wiener Secession”, którego członkiem honorowym został w 1955. Od 1934 był on także członkiem grupy „Prager Sezession”. W latach 1946–1963 był profesorem mistrzowskiej klasy malarstwa Akademii Sztuk Pięknych. Jego uczniami byli m.in. Alfred Hrdlicka i Josef Mikl.
Josef Dobrowsky był jednym z najbardziej znaczących austriackich artystów okresu międzywojennego. W jego wczesnych dziełach widoczne są wpływy Gustava Klimta, Albina Egger-Lienza i Ferdinanda Hodlera. Od 1920 roku zajmował się malarstwem Pietera Bruegla starszego. Pod jego wpływem malował wtedy pejzaże i sceny rodzajowe w ziemistym kolorycie. Później tworzył głównie portrety i pejzaże (także akwarele) w ekspresyjnych kolorach. Jego obrazy promieniują melancholijnym ciepłym nastrojem.

</doc>
<doc id="1300031" url="https://pl.wikipedia.org/wiki?curid=1300031" title="Maria Arnoldowa">
Maria Arnoldowa

Maria Arnoldowa, z domu Altberg (ur. 26 października 1893 w Płocku, zm. 16 maja 1995 w Warszawie) – bibliotekarka polska, inicjatorka i kierowniczka Biblioteki Dziecięcej Robotniczego Towarzystwa Przyjaciół Dzieci na warszawskim Żoliborzu.
Życiorys.
Urodziła się w rodzinie żydowskiej jako najmłodsze dziecko z pięciorga rodzeństwa. Była córką Mojżesza Altberga, księgowego, działacza społecznego i wieloletniego prezesa Banku Spółdzielczego w Płocku, i Pauliny (Perli) z domu Golde, nauczycielki muzyki. Jej starsze rodzeństwo zdobyło wyższe wykształcenie za granicą — bracia Lucjan (zmienił nazwisko na Laskowski, adwokat) i Józef (architekt, poległy w 1939) oraz siostry Anna (przyrodniczka, wykładowczyni Uniwersytetu Warszawskiego, po II wojnie światowej Uniwersytetu Łódzkiego) i Emma (pianistka). 
Ukończyła siedmioklasową szkołę średnią w Płocku oraz w ramach matury zdała dodatkowy egzamin w tamtejszym gimnazjum męskim. Od 1917 studiowała historię na Uniwersytecie Warszawskim. W 1922 zatrudniła się w Gabinecie Nauk Historycznych Towarzystwa Naukowego Warszawskiego, gdzie uczestniczyła w pracach zespołu gromadzącego materiały do kontynuacji "Bibliografii historii polskiej" Ludwika Finkla. Była już wówczas mężatką — w 1920 poślubiła kolegę ze studiów Stanisława Arnolda, znanego później historyka i członka Polskiej Akademii Nauk. W 1926, po przedstawieniu rozprawy "Proces polsko-krzyżacki w 1422 roku" (przygotowanej pod kierunkiem Marcelego Handelsmana), uzyskała tytuł doktora filozofii.
Od 1933 była związana z biblioteką żoliborskiego oddziału Robotniczego Towarzystwa Przyjaciół Dzieci. Do współpracy została zaproszona przez kierującego tym oddziałem lekarza i pedagoga Aleksandra Landego. Zainteresowała ją szczególnie działalność Towarzystwa w zakresie wychowania pozaszkolnego i bibliotekarstwa; nie ograniczając się do przekazania swoich uwag Landemu, aktywnie włączyła się do pracy. Wnioskowała m.in. o prowadzenie równoległych dwóch działów biblioteki dziecięcej — wypożyczalni i czytelni, a także wskazała zestaw potrzebnej literatury pięknej i popularnonaukowej. Korzystała przy tym z konsultacji kierowniczki Biblioteki Wzorowej dla Dzieci (filii Biblioteki Publicznej miasta stołecznego Warszawy), Marii Gutry. Wypożyczalnia, z której korzystały dzieci nie tylko z Żoliborza, funkcjonowała od 1932, czytelnię uruchomiono rok później, tworząc odrębne pomieszczenia dla dzieci starszych oraz dzieci z klas I-III. Zwiększeniu zainteresowania dzieci książką służyły rozmaite formy: konkursy, plakaty, spotkania z autorami, głośne czytanie i opowiadanie baśni, odczyty popularnonaukowe z przezroczami.
Przed biblioteką dziecięcą Maria Arnoldowa stawiała także zadania wychowawcze, związane z umiejętnością zachowania się w specyficznym miejscu czy współpracy z innymi. W ramach lekcji bibliotecznych przygotowywała młodych czytelników do korzystania z katalogów, indeksów, bibliografii. Dzięki wsparciu ze strony osób dorosłych (głównie rodziców), pełniących dyżury w czytelni i współuczestniczących w przygotowaniu imprez towarzyszących, miała czas na dokonywanie analiz kart czytelnika, co z kolei umożliwiało weryfikację potrzeb księgozbioru. Zajmowała się także poradnictwem czytelniczym. Wsparcie Maria Arnoldowa znalazła także w funkcjonującym od wiosny 1934 Kole Przyjaciół Czytelni, zrzeszającym uczniów od klas piątych. Członkowie Koła brali udział w pracach porządkowo-technicznych, od kontroli czystości rąk małych czytelników, przez okładanie książek, drobne naprawy i bieżącą opiekę nad księgozbiorem, po przeprowadzane pod kierunkiem bibliotekarki skontrum.
We wrześniu 1939, w związku z udostępnieniem budynku szkoły Robotniczego Towarzystwa Przyjaciół Dzieci na potrzeby wojskowe, księgozbiór został przeniesiony do innego lokalu. W tym czasie Arnoldowa włączyła się w opiekę nad dziećmi, które w czasie wojennego chaosu trafiły do Towarzystwa; niebawem sama wyjechała do Wilna, gdzie kierowała internatem dla uchodźców, a potem żłobkiem. Jesienią 1941 powróciła do Warszawy, gdzie w latach jej nieobecności działalność biblioteki nie zamarła i była kontynuowana społecznie — choć nielegalnie i w ograniczonym zakresie — przy Warszawskiej Spółdzielni Mieszkaniowej. Marii Arnoldowej udało się ponownie uruchomić czytelnię, gdzie znowu organizowano liczne zajęcia artystyczne i literackie, tworząc swoistą oazę spokoju i porządku w wojennym świecie; z lokalu korzystały również dzieci o korzeniach żydowskich, a liczba czytelników przekraczała rocznie dziesięć tysięcy.
Księgozbiór uległ zniszczeniu w czasie powstania warszawskiego. Po upadku powstania Arnoldowa ponownie opuściła Warszawę i wyjechała do Krakowa, angażując się w tajne nauczanie gimnazjalne w zakresie historii i języka francuskiego. W Krakowie spędziła również pierwsze miesiące powojenne, zatrudniona w Bibliotece Jagiellońskiej przy pracach bibliograficznych na potrzeby tworzonego Państwowego Instytutu Książki; współpracowała też w ponownej organizacji Związku Bibliotekarzy Polskich z jego przewodniczącym, Adamem Łysakowskim.
Zarząd Główny Robotniczego Towarzystwa Przyjaciół Dzieci zwrócił się niebawem do Marii Arnoldowej z prośbą o powrót do Warszawy; przychylając się do tej prośby, w marcu 1946 Arnoldowa podjęła pracę w dawnym miejscu, po pewnych reorganizacjach — Bibliotece i Świetlicy Dziecięcej przy Centralnym Ośrodku Higieniczno-Wychowawczym Towarzystwa Przyjaciół Dzieci. W działalności tej wykorzystywała doświadczenia lat przedwojennych, tworząc cenioną bibliotekę, z której zasobów korzystali m.in. znani później aktorzy Zbigniew Zapasiewicz, Jerzy Karaszkiewicz, Maciej i Damian Damięccy, kardiolog Zbigniew Religa, historyk Andrzej Garlicki. W 1951 władze oświatowe odsunęły ją od pracy w bibliotece dziecięcej, uznając, że reprezentowane przez nią wartości wychowawcze są odmiennie od oczekiwanych w nowej rzeczywistości; przeszła wówczas do pracy w Bibliotece Instytutu Chemii Ogólnej w Warszawie, przyczyniając się do jej unowocześnienia i biorąc udział w organizowaniu specjalistycznych bibliotek resortowych. Przeszła na emeryturę wraz z końcem sierpnia 1958.
Kładąc przez lata nacisk na dobór odpowiedniego księgozbioru na potrzeby bibliotek dziecięcych, Maria Arnoldowa uczestniczyła w pracach szeregu gremiów opiniodawczych w tym zakresie. Zasiadała w komisji recenzyjnej książek dla dzieci przy zespole bibliotekarek dziecięcych Biblioteki Publicznej miasta stołecznego Warszawy. W latach 1934–1939 była członkiem Komisji Oceny Książek do Czytania dla Młodzieży Szkolnej przy Ministerstwie Wyznań Religijnych i Oświecenia Publicznego. Analogiczne zadania związane z doborem lektur szkolnych wykonywała po wojnie jako członek Komisji Wydawniczej przy Urzędzie Rady Ministrów (1945–1959). Oceniała też pozycje literatury zagranicznej (angielskiej, francuskiej, niemieckiej, rosyjskiej) napływające do „Naszej Księgarni”, pod kątem ich możliwej publikacji w Polsce. W 1947 uczestniczyła w ogólnopolskim zjeździe na temat literatury dziecięcej, zorganizowanym przez Ministerstwo Kultury i Sztuki, na którym wygłosiła referat "Polska literatura dla najmłodszych", wnioskując o powołanie specjalistycznej instytucji naukowej zajmującej się obiektywną oceną lektur. Brała też udział w innych licznych konferencjach i naradach na ten temat, m.in. organizowanych przez „Naszą Księgarnię”, oraz publikowała artykuły. Część z nich poświęciła działalności Biblioteki Dziecięcej Robotniczego Towarzystwa Przyjaciół Dzieci, część literaturze dziecięcej (m.in. cykl w „Wychowaniu w Przedszkolu” w latach 1949"–"1954 o twórczości takich autorów, jak Julian Tuwim, Stanisław Jachowicz, Maria Kownacka oraz o baśniach ludowych). Była, wspólnie z Ireną Słońską i Krystyną Kuliczkowską, współautorką koncepcji i autorką wielu haseł w "Małym słowniku literatury dla dzieci i młodzieży" (1964).
Po wymuszonym odejściu od bibliotekarstwa dziecięcego Maria Arnoldowa powróciła do swoich dawnych zainteresowań historycznych, będąc aktywną również jako emerytka. Już w latach 1947"–"1948 odnowiła współpracę z zespołem kontynuującym "Bibliografię historii polskiej". Od 1952 uczestniczyła w pracach Komisji Badań Dawnej Warszawy oraz Pracowni Atlasu Wczesnośredniowiecznego pod kierunkiem profesora Adama Wolffa. Na potrzeby Komisji Badań Dawnej Warszawy Maria Arnoldowa opracowała skorowidz osób i nieruchomości Starej Warszawy na podstawie ksiąg radzieckich i ławniczych, a także skorowidz ulic wewnątrz murów i poza nimi; jej zasługą jest przygotowanie materiałów, które umożliwiły wytyczenie mało znanej wcześniej ulicy Cudnej (Czudnej). Miała też udział w przygotowaniu do wydania nakładem Ossolineum "Księgi radzieckiej miasta Starej Warszawy" "Tom I (1447–1527)" (1963). Zainteresowania historyczne Marii Arnoldowej nie ograniczały się do dziejów Starej Warszawy, uczestniczyła też w badaniach nad rolą kobiet w konspiracji wojennej, czego efektem był przygotowany przez Komisję Historii Kobiet w Walce o Niepodległość "Słownik uczestniczek walki o niepodległość Polski 1939–1945 poległych i zmarłych w okresie okupacji niemieckiej" (1988).
Maria Arnoldowa zmarła 16 maja 1995 w wieku 101 lat. Pochowana została na Cmentarzu Ewangelicko-Reformowanym w Warszawie (kwatera 6-3-13).

</doc>
<doc id="1300034" url="https://pl.wikipedia.org/wiki?curid=1300034" title="Barbarzyńca w ogrodzie">
Barbarzyńca w ogrodzie

Barbarzyńca w ogrodzie – zbiór esejów Zbigniewa Herberta, który ukazał się po raz pierwszy w 1962 roku nakładem wydawnictwa Czytelnik w Warszawie. Poświęcone są one kulturze i sztuce Włoch i Francji.
Treść.
Szkice powstały w efekcie podróży Herberta po Europie, którą odbył od maja 1958 do kwietnia 1960. Sam autor napisał: "Książka, którą przekazuję Wydawnictwu, będzie zbiorem szkiców z Włoch i Francji. Poświęcone będą one głównie zagadnieniom sztuki, zwłaszcza okresom wcześniejszym, mniej znanym w Polsce. [...] W szkicach staram się połączyć informacje z bezpośrednim wrażeniem, uwzględniając także tło ludzkie, krajobraz, nastrój i kolor opisywanych miejsc". W słowie od autora, zamieszczonym na początku książki napisał natomiast: "Czym jest ta książka w moim pojęciu? Zbiorem szkiców. Sprawozdaniem z podróży. Pierwsza podróż realna po miastach, muzeach i ruinach. Druga – poprzez książki dotyczące widzianych miejsc. Te dwa widzenia, czy dwie metody, przeplatają się ze sobą".
13 czerwca 1960 poeta zawarł umowę z wydawnictwem Czytelnik na edycję książki. Zanim jeszcze doszło do wydania zbioru, poszczególne eseje ukazywały się w latach 1960-62 w czasopismach: „Twórczość”, „Więź” i „Tygodnik Powszechny”. Książka ukazała się w grudniu 1962. Dwa lata później ukazało się II wydanie w Czytelniku, a potem kolejne w tym wydawnictwie i innych.
Zawartość.
Na zbiór składa się 10 szkiców:
Książka została przetłumaczona na inne języki, m.in. na angielski ("Barbarian in the garden") i niemiecki ("Ein Barbar in einem Garten").
Kolejne tomy szkiców Herberta o kulturze europejskiej to: "Labirynt nad morzem" i "Martwa natura z wędzidłem".

</doc>
<doc id="1300038" url="https://pl.wikipedia.org/wiki?curid=1300038" title="Jean-Marc Gounon">
Jean-Marc Gounon

Jean-Marc Gounon (ur. 1 stycznia 1963 roku w Aubenas) – były francuski kierowca Formuły 1.
Życiorys.
W roku 1989 został mistrzem Francuskiej Formuły 3, by rok później rozpocząć ściganie się w Formule 3000. W ciągu trzech lat odniósł w tej serii kilka zwycięstw.
W roku 1993 zadebiutował w Formule 1 w zespole Minardi podczas Grand Prix Japonii, zastępując Christiana Fittipaldiego. Jednakże ani wyścigu na Suzuce, ani zamykającego sezon wyścigu o Grand Prix Australii Francuz nie zdołał ukończyć.
Na początku sezonu 1994 Gounon nie znalazł sobie miejsca w żadnym zespole (Minardi w jego miejsce zatrudniło Michelego Alboreto), ale przed jego rodzimym wyścigiem jego usługami zainteresował się bardzo słaby zespół Simtek. Grand Prix Francji Jean-Marc Gounon ukończył na przyzwoitym dziewiątym miejscu. Po starcie w sześciu kolejnych wyścigach, mimo że Gounon kwalifikował się do każdego z nich (co w zespole MTV Simtek Ford nie było łatwe), został zmieniony przez Domenico Schiattarellę, który wniósł do zespołu dużą ilość pieniędzy. Gounon już nigdy potem nie powrócił do Formuły 1, ścigając się za to samochodami sportowymi.

</doc>
<doc id="1300050" url="https://pl.wikipedia.org/wiki?curid=1300050" title="Łata (wołowina)">
Łata (wołowina)

Łata – element półtuszy wołowej, uzyskany po obróbce: wycięciu odcinka żebra, tkanki łącznej i tłuszczowej.

</doc>
<doc id="1300052" url="https://pl.wikipedia.org/wiki?curid=1300052" title="Grand Prix Hiszpanii 1990">
Grand Prix Hiszpanii 1990

Grand Prix Hiszpanii 1990 (oryg. Gran Premio Tio Pepe de España) – 14. runda Mistrzostw Świata Formuły 1 w sezonie 1990, która odbyła się 30 września 1990, po raz piąty na torze Circuito Permanente de Jerez.
32. Grand Prix Hiszpanii, 20. zaliczane do Mistrzostw Świata Formuły 1.

</doc>
<doc id="1300054" url="https://pl.wikipedia.org/wiki?curid=1300054" title="Służba Ochrony Powstania">
Służba Ochrony Powstania



</doc>
<doc id="1300055" url="https://pl.wikipedia.org/wiki?curid=1300055" title="Grand Prix Hiszpanii 1991">
Grand Prix Hiszpanii 1991

Grand Prix Hiszpanii 1991 (oryg. Gran Premio Tio Pepe de España) – 14. runda Mistrzostw Świata Formuły 1 w sezonie 1991, która odbyła się 29 września 1991, po raz pierwszy na torze Circuit de Barcelona-Catalunya.
33. Grand Prix Hiszpanii, 21. zaliczane do Mistrzostw Świata Formuły 1.

</doc>
<doc id="1300057" url="https://pl.wikipedia.org/wiki?curid=1300057" title="Szczurołaz">
Szczurołaz

Szczurołaz ("Myoictis") – rodzaj ssaka z podrodziny niełazów (Dasyurinae) w obrębie rodziny niełazowatych (Dasyuridae).
Zasięg występowania.
Rodzaj obejmuje gatunki występujące w Indonezji i na Papui-Nowej Gwinei.
Morfologia.
Długość ciała samic 14–21,5 cm, samców 16,5–24 cm; samic 61–200 g, masa ciała samców 110–255 g.
Systematyka.
Etymologia.
"Myoictis": "mus", μυός "muos" „mysz”; ικτις "iktis", ικτιδις "iktidis" „łasica”.
Podział systematyczny.
Do rodzaju należą następujące gatunki:

</doc>
<doc id="1300058" url="https://pl.wikipedia.org/wiki?curid=1300058" title="Stadion im. Ferenca Szuszy">
Stadion im. Ferenca Szuszy

Stadion im. Ferenca Szuszy (węg. "Szusza Ferenc Stadion") – stadion piłkarski położony w czwartej dzielnicy Budapesztu. Na stadionie swoje mecze domowe rozgrywa drużyna Újpestu Budapeszt. Stadion Suszy Ferenca został zaprojektowany przez Alfréda Hajósa i oddany do użytku w 1922 roku. Po renowacji w 2001 roku pojemność stadionu wynosi 13501 miejsc. Od 2003 roku stadion nosi imię Ferenca Szuszy, jednego z najlepszych węgierskich napastników w historii.
Historia.
Inauguracja stadionu miała miejsce 17 września 1922 roku. Rozegrany został wtedy mecz pomiędzy Ujpestem a Ferencvárosem. Pomiędzy 1925 a 1929 rokiem stadion posiadał bieżnie kolarską i służył jak welodrom. Pojemność stadionu w tamtym czasie wynosiła 15000 miejsc. W 1946 powódź zniszczyła część stadionu. Po renowacji stadion gościł pierwszy międzynarodowy mecz który odbył się na stanienie. Miało to miejsce w 1948 roku, a mecz odbył się pomiędzy Węgrami a Rumunią, zakończony wynikiem 9:0 dla Węgrów. W 1949 roku pojemność stadionu wynosiła 45 117 miejsc czyniąc tym samym stadion największym na Węgrzech.
W 1949 roku stadion gościł uczestników Światowego Zjazdu Młodych oraz Studentów, W latach 50 na stadionie zamontowano bieżnie atletyczną co zredukowało liczbę miejsc na stadionie do 32000. Oświetlenie stadionu zamontowano w 1968 roku. W 1969 roku na stadionie odbył się rewanżowy mecz finału Pucharu Miast Targowych pomiędzy Ujpestem Budapeszt a Newcastle United. Pomiędzy 1972 a 2007 rokiem stadion był areną finału Pucharu Węgier.
Do 2000 roku jedyną renowacją stadionu było wymienienie oświetlenia które odbyło się w roku 1988. W latach 2000–2001 odbyła się gruntowna renowacja stadionu, w ramach której powstały zupełnie nowe trybuny, zmieniając układ obiektu na typowo piłkarską arenę, bez bieżni lekkoatletycznej. Po modernizacji liczba miejsc została zredukowana do 13501. Realizacja przebudowy przebiegła etapowo, a stadion w jej trakcie zachował swoją funkcjonalność.
Frekwencja.
Średnia frekwencja na meczach zespołu

</doc>
<doc id="1300060" url="https://pl.wikipedia.org/wiki?curid=1300060" title="Grand Prix Hiszpanii 1992">
Grand Prix Hiszpanii 1992

Grand Prix Hiszpanii 1992 (oryg. Gran Premio Tio Pepe de España) – czwarta runda Mistrzostw Świata Formuły 1 w sezonie 1992, która odbyła się 3 maja 1992, po raz drugi na torze Circuit de Barcelona-Catalunya.
34. Grand Prix Hiszpanii, 22. zaliczane do Mistrzostw Świata Formuły 1.

</doc>
<doc id="1300063" url="https://pl.wikipedia.org/wiki?curid=1300063" title="Sławgorod (Białoruś)">
Sławgorod (Białoruś)



</doc>
<doc id="1300064" url="https://pl.wikipedia.org/wiki?curid=1300064" title="Grand Prix Hiszpanii 1993">
Grand Prix Hiszpanii 1993

Grand Prix Hiszpanii 1993 (oryg. Gran Premio Marlboro de España) – piąta runda Mistrzostw Świata Formuły 1 w sezonie 1993, która odbyła się 9 maja 1993, po raz trzeci na torze Circuit de Barcelona-Catalunya.
35. Grand Prix Hiszpanii, 23. zaliczane do Mistrzostw Świata Formuły 1.

</doc>
<doc id="1300069" url="https://pl.wikipedia.org/wiki?curid=1300069" title="Grand Prix Hiszpanii 1994">
Grand Prix Hiszpanii 1994

Grand Prix Hiszpanii 1994 (oryg. Gran Premio Marlboro de España) – piąta runda Mistrzostw Świata Formuły 1 w sezonie 1994, która odbyła się 29 maja 1994, po raz czwarty na torze Circuit de Barcelona-Catalunya.
36. Grand Prix Hiszpanii, 24. zaliczane do Mistrzostw Świata Formuły 1.

</doc>
<doc id="1300071" url="https://pl.wikipedia.org/wiki?curid=1300071" title="Rejon propojski">
Rejon propojski



</doc>
<doc id="1300072" url="https://pl.wikipedia.org/wiki?curid=1300072" title="Grand Prix Hiszpanii 1995">
Grand Prix Hiszpanii 1995

Grand Prix Hiszpanii 1995 (oryg. Gran Premio Marlboro de España) – czwarta runda Mistrzostw Świata Formuły 1 w sezonie 1995, która odbyła się 12 - 14 maja 1995, po raz piąty na torze Circuit de Barcelona-Catalunya.
37. Grand Prix Hiszpanii, 25. zaliczane do Mistrzostw Świata Formuły 1.

</doc>
<doc id="1300073" url="https://pl.wikipedia.org/wiki?curid=1300073" title="Grand Prix Hiszpanii 1996">
Grand Prix Hiszpanii 1996

Wyniki Grand Prix Hiszpanii na Circuit de Catalunya 2 czerwca 1996.

</doc>
<doc id="1300074" url="https://pl.wikipedia.org/wiki?curid=1300074" title="Halogenoalkany">
Halogenoalkany



</doc>
<doc id="1300075" url="https://pl.wikipedia.org/wiki?curid=1300075" title="Portugał duński">
Portugał duński

Portugał duński (duń. "portugaløser") – największa moneta złota w historii Danii.
Portugały wprowadzono w Danii w 1584 roku wraz z dukatami (zwanymi tam często węgierskimi guldenami), przy czym wartość jednego równała się 10 dukatom. Moneta zawierająca 33,92 g czystego złota miała względem monet srebrnych wartość 17 talarów duńskich lub 68 marek duńskich. Ponieważ relacja pomiędzy cenami złota i srebra była zmienna, również wartość portugała w przeliczeniu na srebrne monety ulegała okresowo wahaniom. Emitowano portugały podwójne, pojedyncze, pół- i ćwierćportugały.

</doc>
<doc id="1300079" url="https://pl.wikipedia.org/wiki?curid=1300079" title="The 100 Club">
The 100 Club

The 100 Club – jeden z londyńskich klubów przy Oxford Street 100. Ponad 50-letnia historia klubu łączy się z nazwiskami takich muzyków jak m.in. Louis Armstrong, B.B. King, The Who, The Rolling Stones, Sex Pistols czy The Clash. Klub największą sławę zyskał pod koniec lat 70. XX wieku, gdy na Wyspach z podziemia wychodził punk rock. W XXI w. można tam posłuchać każdego gatunku muzyki.

</doc>
<doc id="1300080" url="https://pl.wikipedia.org/wiki?curid=1300080" title="Charles Bathurst (1. wicehrabia Bledisloe)">
Charles Bathurst (1. wicehrabia Bledisloe)

Charles Bathurst (ur. 21 września 1867 w Londynie, zm. 3 lipca 1958 w Lidney w hrabstwie Gloucestershire) – brytyjski polityk, w latach 1930–1935 gubernator generalny Nowej Zelandii.
Ukończył prawo na Oxford University i w latach 1890–1910 pracował w zawodzie. Następnie został członkiem Izby Gmin z ramienia Partii Konserwatywnej. Najwyższym stanowiskiem, jakie udało mu się zająć w okresie zasiadania w izbie niższej, była teka wiceministra wyżywienia. W 1917 otrzymał parostwo jako baron Bledisloe. W 1924 został wiceministrem rolnictwa i rybołówstwa, a w 1926 uzyskał nominację do Tajnej Rady.
W 1930 objął urząd gubernatora generalnego Nowej Zelandii. Został zapamiętany przede wszystkim jako promotor pojednania między Nowozelandczykami pochodzenia europejskiego a Maorysami. Ze swoich prywatnych środków sfinansował zakup terenu, na którym doszło do podpisania traktatu z Waitangi, uważanego za dokument stanowiący fundament nowozelandzkiej państwowości. Następnie przekazał go w darze narodowi dominium, a w 1934 powstał tam rezerwat. W związku z tym, że większość jego kadencji przypadła na lata Wielkiego Kryzysu, gubernator domagał się ograniczenia pensji urzędników państwowych, w tym swojej własnej.
Po powrocie do Anglii został podniesiony do dziedzicznej godności wicehrabiego. Zmarł w 1958 w wieku 90 lat.

</doc>
<doc id="1300081" url="https://pl.wikipedia.org/wiki?curid=1300081" title="Paul Chabas">
Paul Chabas

Paul Émile Chabas (ur. 1869 w Nantes, zm. 1937 w Paryżu) – francuski malarz.
Studiował w Académie des Beaux-Arts, jego nauczycielem był William-Adolphe Bouguereau. Malował portrety i akty, na jego twórczość duży wpływ miały liczne podróże, m.in. do Norwegii, Algierii i Grecji. Wystawiał w paryskim Salonie, gdzie był wielokrotnie nagradzany. Kawaler Legii Honorowej.
Największą popularność zyskał dzięki aktom. Jeden z jego obrazów, "Wrześniowy poranek" ("Matinée de septembre"), wywołał w 1912 r. skandal obyczajowy w Nowym Jorku. Obraz powstawał przez trzy lata we Francji, wystawiony w Salonie otrzymał złoty medal, nie wywołując kontrowersji. Artysta postanowił sprzedać go w Stanach Zjednoczonych, licząc na uzyskanie wyższej ceny. Wystawiony w witrynie galerii na Manhattanie jako "September Morn", wzbudził oburzenie purytańsko nastawionej części społeczeństwa. Proces sądowy i rozgłos nadany przez prasę spowodowały, że obraz zyskał bardzo na popularności. Sprzedano miliony jego kopii dzięki reprodukcjom umieszczonym w książkach, czasopismach, pocztówkach, bombonierkach, a nawet na parasolach i szelkach. Obraz stał się jednocześnie symbolem kiczu i sukcesu osiągniętego przez skandal. Niemniej jednak był to jeden z najpopularniejszych obrazów na początku XX w. i wywarł znaczny wpływ na kulturę masową Ameryki.

</doc>
<doc id="1300085" url="https://pl.wikipedia.org/wiki?curid=1300085" title="Viktoras Muntianas">
Viktoras Muntianas

Viktoras Muntianas (ur. 11 listopada 1951 w Mariampolu) – litewski polityk, inżynier budownictwa, działacz samorządowy, poseł na Sejm, przewodniczący Sejmu w latach 2006–2008.
Życiorys.
W 1978 ukończył studia na wydziale budownictwa w Wileńskim Instytucie Inżynierii Budownictwa. W latach 1985–1987 studiował w wyższej szkole partyjnej w Wilnie.
W latach 1978–1979 był pracownikiem naukowym w instytucie naukowo-badawczym budownictwa i architektury. W okresie 1979–1985 pracował na różnych stanowiskach (od mistrza do naczelnego inżyniera) w kombinacie budowlanym w Kownie. Od 1986 pełnił funkcję wiceprzewodniczącego rejonowego komitetu wykonawczego w Kiejdanach. Do 1989 był członkiem Komunistycznej Partii Związku Radzieckiego.
W 1990 objął funkcję naczelnika rejonu kiejdańskiego, którą pełnił do 1993. W latach 1994–1996 był kierownikiem filii Ūkio bankas w Kiejdanach, a w latach 1996–1997 wiceprezydentem koncernu Vikonda. Przez kolejne lata (1997–2004) ponownie działał w samorządzie Kiejdan, jako członek rady i mer gminy.
W 2003 brał udział w zakładaniu Partii Pracy. Został zastępcą jej przewodniczącego Viktora Uspaskicha. W wyborach w 2004 jako kandydat tego ugrupowania został wybrany posłem na Sejm. 13 kwietnia 2006 powołano go na urząd przewodniczącego Sejmu. Zastąpił na tym stanowisku odwołanego Artūrasa Paulauskasa. Na początku maja 2006 w wyniku konfliktu z Viktorem Uspaskichem wraz z grupą deputowanych wystąpił z Partii Pracy i założył własne ugrupowanie pod nazwą Partia Demokracji Obywatelskiej. 14 maja 2006 został jej przewodniczącym.
W związku z zarzutami o korumpowanie urzędnika administracji kowieńskiej 31 marca 2008 zrezygnował z funkcji przewodniczącego parlamentu, a następnego dnia jego dymisja została przyjęta przez Sejm. Złożył również dymisję ze stanowiska szefa partii. 4 kwietnia 2008 został członkiem frakcji Litewskiej Partii Socjaldemokratycznej. 8 lipca tego samego roku prokurator przedstawił mu zarzuty nadużycia stanowiska służbowego i fałszowania dokumentów. Wcześniej Sejm uchylił jego immunitet poselski.
W wyborach parlamentarnych w 2008 bez powodzenia ubiegał się o mandat poselski, przegrywając w okręgu jednomandatowym w drugiej turze z kandydatką swojej poprzedniej partii.
W 2009 powrócił do działalności w sektorze prywatnym, został wicedyrektorem generalnym w spółce "Agrochemos mažmena". W 2010 wstąpił do Ruchu Liberalnego Republiki Litewskiej, a rok później z ramienia tego ugrupowania wszedł w skład rady rejonu kiejdańskiego, utrzymując mandat również w 2015.

</doc>
<doc id="1300087" url="https://pl.wikipedia.org/wiki?curid=1300087" title="David Douillet">
David Douillet

David Douillet (ur. 17 lutego 1969 w Rouen) – francuski judoka i polityk, trzykrotny medalista olimpijski, parlamentarzysta, od 2011 do 2012 minister sportu.
Życiorys.
Kariera sportowa.
Mierzący 196 cm wzrostu i ważący w trakcie kariery sportowej 125 kg sportowiec startował w najcięższej kategorii i zdominował ją w latach 90. Pierwszy (brązowy) medal olimpijski wywalczył w 1992 w Barcelonie. Podczas dwóch następnych letnich igrzysk olimpijskich w Atlancie i Sydney zdobywał w najcięższej kategorii wagowej złoto. Czterokrotnie zostawał mistrzem świata, był także czterokrotnym medalistą mistrzostw Europy.
Działalność zawodowa i polityczna.
Po zakończeniu kariery sportowej zajął się działalnością gospodarczą i społeczną.
W marcu 2009 wszedł w skład władz krajowych Unii na rzecz Ruchu Ludowego jako sekretarz ds. sportu. W październiku tego samego roku z ramienia UMP wystartował w wyborach uzupełniających do Zgromadzenia Narodowego w jednym z okręgów departamentu Yvelines, uzyskując w drugiej turze mandat deputowanego XIII kadencji. W 2011 François Fillon powierzył mu stanowisko sekretarza stanu ds. Francuzów poza granicami kraju. 26 września 2011 objął stanowisko ministra sportu. Pełnił tę funkcję do 15 maja 2012. W wyborach parlamentarnych w tym samym roku uzyskał poselską reelekcję.
W 2010 i 2015 był wybierany na radnego regionu Île-de-France.

</doc>
<doc id="1300092" url="https://pl.wikipedia.org/wiki?curid=1300092" title="Protestantyzm w Tuvalu">
Protestantyzm w Tuvalu

Protestantyzm w Tuvalu jest wyznawany przez ponad 90% społeczeństwa. Większość stanowią kongregacjonaliści, należący do Chrześcijańskiego Kościoła Tuvalu. Kościół Tuvalu należy do grona wyznań reformowanych zorganizowanych kongregacjonalnie. Odgrywa on dominującą rolę w większości spraw społeczno-kulturalnych i politycznych kraju. Posiada blisko 9 tysięcy wiernych, co stanowi ok. 90% społeczeństwa. Największą spośród innych denominacji protestanckich są Zbory Boże, które zrzeszają ok. 300 wiernych (3% społeczeństwa). Jest to drugie wyznanie pod względem liczby wiernych w skali kraju. Oprócz kalwinistów i zielonoświątkowców w Tuvalu żyje także około 300 protestantów innych wyznań (m.in. Kościół Adwentystów Dnia Siódmego – 107 wiernych).
Historia.
W 1861 r. diakon kongregacjonalnego Kościoła reformowanego w Manihiki, na Wyspach Cooka – Elekana – otrzymał pozwolenie na rozpoczęcie działań ewangelizacyjnych w Tuvalu. Przed przyjazdem do kraju ukończył on szkołę prowadzoną przez Londyńskie Towarzystwo Misyjne, po czym postanowił założyć Kościół w Tuvalu. W 1969 r. Kościół Tuvalu uniezależnił się od Londyńskiego Towarzystwa Misyjnego. Od tego czasu wysyła on swoich misjonarzy do Fidżi, Nowej Zelandii, na Hawaje, do Australii oraz na Wyspy Marshalla.
Działalność.
W życiu kraju Kościoły protestanckie, przede wszystkim zaś Kościół Tuvalu, odgrywają dominującą rolę. W sprawach społeczno-ekonomicznych działania Kościoła skupiają się m.in. na zapobieganiu globalnemu ociepleniu, promowaniu moralności, sprzeciwianiu się okrucieństwu, zapobieganiu rozprzestrzeniania się AIDS czy rozwiązywaniu problemów komunikacyjnych. Kościoły protestanckie dbają o oświatę: Kościół kongregacjonalny i Kościół Adwentystów Dnia Siódmego prowadzą w Tuvalu własne szkoły. Kościół narodowy skupia się również na kształtowaniu i promowaniu kultury kraju, w tym języka oraz tradycyjnej muzyki. Jakkolwiek Kościół opowiada się za równouprawnieniem płci, nie stosuje ordynacji kobiet na pastorów. W wydawanie literatury religijnej zaangażowane są niemal wszystkie społeczności protestanckie. Chrześcijański Kościół Tuvalu opublikował nowy śpiewnik kościelny oraz pierwszą w języku tuvalu specjalną edycję Biblii do studium. Najpopularniejszymi czasopismami religijnymi są miesięcznik "Lama", będący oficjalnym organem Kościoła Tuvalu oraz "Lekcje Szkoły Sobotniej" wydawane przez Kościół Adwentystów Dnia Siódmego.

</doc>
<doc id="1300093" url="https://pl.wikipedia.org/wiki?curid=1300093" title="AED">
AED



</doc>
<doc id="1300101" url="https://pl.wikipedia.org/wiki?curid=1300101" title="The Gutter Twins">
The Gutter Twins

The Gutter Twins – rockowa formacja oparta na współpracy pomiędzy dwoma artystami, Gregiem Dullim i Markiem Laneganem. Muzyka The Gutter Twins charakteryzuje się nieco ponurym klimatem, nietypowym brzmieniem gitarowym oraz charakterystycznym niskim głosem Marka Lanegana.
Obaj muzycy działali razem od roku 2000, choć nie była to trwała forma współpracy. Za realną datę założenia zespołu The Gutter Twins uważa się 25 grudnia 2003, gdy Dulli i Lanegan zaczęli wspólnie pracować nad albumem "Saturnalia".
W lipcu 2007 muzyczny serwis internetowy Pitchfork Media oświadczył, że "duet dwóch najlepszych frontmanów alternatywnego rocka" podpisał kontrakt z wytwórnią Sub Pop. Pierwszy album zatytułowany Saturnalia ukazał się dnia 4 marca 2008.

</doc>
<doc id="1300103" url="https://pl.wikipedia.org/wiki?curid=1300103" title="Iwje">
Iwje



</doc>
<doc id="1300105" url="https://pl.wikipedia.org/wiki?curid=1300105" title="Sejm grodzieński">
Sejm grodzieński

Sejm grodzieński – zbiorcza nazwa dla sejmów I Rzeczypospolitej, odbywających się w Grodnie. Sejm odbywający się w Warszawie w 1673 zdecydował, że co trzeci sejm (z wyłączeniem tych, które wiązały się z elekcją króla – konwokacyjnych, elekcyjnych i koronacyjnych) będzie odbywał się w Grodnie. Miało to zaakcentować fakt, że Rzeczpospolita składa się z Korony i Wielkiego Księstwa Litewskiego (alternata). Miasto Grodno zyskało tym samym obok Warszawy status "Miasta Sejmowego Rzeczypospolitej", natomiast w świadomości ówczesnych stolicami w dalszym ciągu były Kraków i Wilno. W Grodnie odbyło się jedynie 11 sejmów. Pierwsze w latach: 1678-1679, 1688, 1693. Potem nastąpiła przerwa związana z elekcją Augusta II Mocnego, wielką wojną północną i walkami wewnętrznymi w kraju. Kolejne sejmy grodzieńskie, już w czasach saskich, odbyły się w latach: 1718, 1726, 1729, 1730, 1744, 1752. 
W czasie panowania Stanisława Augusta Poniatowskiego w Grodnie odbyły się jedynie dwa sejmy: w roku 1784 oraz sejm grodzieński z 1793, który potwierdził II rozbiór Polski i okazał się ostatnim sejmem I Rzeczypospolitej.

</doc>
<doc id="1300108" url="https://pl.wikipedia.org/wiki?curid=1300108" title="Człowiek zwany Ciszą">
Człowiek zwany Ciszą

Człowiek zwany Ciszą (wł. "Il grande silenzio") – film z 1968 roku. Według krytyków jeden z najlepszych filmów Sergia Corbucciego - klasyka spaghetti westernu. Na uwagę zasługuje pojedynek aktorski, jaki stoczyli Jean-Louis Trintignant, grający tytułowego bohatera oraz znany z filmów Wernera Herzoga Klaus Kinski. 

</doc>
<doc id="1300109" url="https://pl.wikipedia.org/wiki?curid=1300109" title="Józef Szaybo">
Józef Szaybo

Józef Szaybo (ur. 1841 w Jurowcach koło Białegostoku, zm. 1911) – rotmistrz kawalerii w czasie powstania styczniowego. Walczył w augustowskim, łomżyńskim i płockim.
Życiorys.
Brał udział w bitwach pod Kadyszem (21 maja 1863) i Księżopolem (12 października 1863). W potyczce pod Brośnicą k. Zambrowa (7 września 1863) piętnastokonny patrol pod dowództwem Józefa Szaybo zaskoczył Kozaków, wskutek czego 4 Kozaków zginęło, a 3 zostało rannych. Dowodził też plutonem w walkach pod Małą Bukową i Ossową (31 grudnia 1863).
Wiadomości z Pola Bitwy w numerze 13. informując o walkach w województwie augustowskim, podały, że 21 maja 1863 w walkach pod Kadyszem w rejonie Czarnej Hańczy odznaczył się kawalerzysta Józef Szaybo. Według powstańczych zapisów bitewnych podano, że 12 października 1863 w udanym starciu powstańców z kolumną mjr. Chorbiewicza pod Księżopolem (woj. płockie) dowódcą kawalerii był Józef Szajbo, który objął dowództwo po Zdziechowskim. Rosjanie stracili wówczas 38 ludzi, po stronie powstańców straty były: 6 zabitych i 5 rannych. (S. Zieliński Bitwy i potyczki 1863–1864).
Po powstaniu urzędnik kolei terespolskiej, ukończył szkołę górniczą w Dąbrowie Górniczej a następnie podjął pracę w Zakładach Starachowickich jako "zarządca wielkiego pieca w Brodach Iłżeckich".
Założył rodzinę z Marią z Moniuszków (24.12.1847–15.02.1917), której siostrą była hrabina Jadwiga de Fleury z Moniuszków (żona Ludwika de Fleury, archeologa). Według zachowanego aktu zgonu sporządzonego przez proboszcza Wierzbnika ks. Kołdę, zmarł w Starachowicach, pochowano go na ówczesnym cmentarzu parafialnym w Wierzbniku (obecnie Starachowice). W mogile tej pochowana została później jego małżonka Maria (w 1917) oraz jej siostra Jadwiga (04.01.1920).
Prawnukiem rotmistrza, a synem Janusza i Marii z Orłowskich Szaybo jest Rosław Szaybo (1933–2019), prof. ASP w Warszawie, wybitny plakacista, ilustrator, fotografik, projektant okładek płytowych i książek.

</doc>
<doc id="1300110" url="https://pl.wikipedia.org/wiki?curid=1300110" title="Sejm pacyfikacyjny">
Sejm pacyfikacyjny

Sejm pacyfikacyjny – rodzaj sejmu walnego w I Rzeczypospolitej mający na celu doprowadzić do pojednania i uspokojenia w kraju. Jego nazwa pochodzi od łacińskiego słowa "pacificatio", które znaczy uspokojenie. Sejm pacyfikacyjny był zwoływany, aby zakończyć okres walk i napięć wewnętrznych powstałych po rozdwojonej elekcji. Sejmami pacyfikacyjnymi były sejmy z lat: 1589, 1673, 1699, 1736.

</doc>
<doc id="1300113" url="https://pl.wikipedia.org/wiki?curid=1300113" title="Anton Geesink">
Anton Geesink

Antonius Johannes „Anton” Geesink (ur. 6 kwietnia 1934 w Utrechcie, zm. 27 sierpnia 2010 tamże) – holenderski judoka. Był jednym z najbardziej legendarnych judoków w historii. Zdobył złoty medal igrzysk olimpijskich w Tokio w 1964 roku jako jedyny nie-japoński zawodnik. Triple World Champion 1961-1965 i rekord 21 tytułów Mistrzostw Europy w judo. Członek MKOl (od 1987), Hall of Fame z International Judo Federation (IJF) i 10. dan.
Życiorys.
Pochodził z biednej rodziny i w wieku 12 lat rozpoczął pracę jako robotnik na budowie. Judo zaczął uprawiać w wieku 14 lat.
Mierzący 198 cm wzrostu i ważący nawet 120 kg sportowiec po raz pierwszy w mistrzostwach Europy wystartował w 1951. Pierwszy – brązowy – medal mistrzostw świata wywalczył w 1956 w Tokio, dwukrotnie był mistrzem świata. W 1961 w Paryżu zwyciężył jako pierwszy judoka nie pochodzący z Japonii.
W 1964 judo po raz pierwszy zostało włączone do programu igrzysk i Japończycy zwyciężali w trzech z czterech rozgrywanych kategorii. W najbardziej prestiżowej, open, triumfował właśnie Holender. Jako jeden z trzech Europejczyków dostąpił zaszczytu nadania stopnia 10 dan. W 1965 w Rio de Janeiro został mistrzem w kategorii +80 kilogramów, a dwa lata później przeszedł na emeryturę.
Zagrał postać detektywa w holenderskim przygodowym dramacie kryminalnym "Rififi w Amsterdamie" ("Rififi in Amsterdam", 1962). Z koli Marcello Baldi powierzył mu rolę Samsona we włoskim filmie biblijnym "Wielcy liderzy: Samson i Gideon" ("I grandi condottieri", 1965) wg Księgi Sędziów 6-8 i 13-16 z udziałem Ivo Garraniego jako Gedeona i Fernando Reya w roli Anioła Pańskiego. Pojawił się też w serialach holenderskich: familijnym "Pipo i Noorderzon" ("Pipo en de Noorderzon", 1978) jako Kletser i komediowym "Jak sobie pani życzy" ("Zoals u wenst, mevrouw", 1984).
Był żonaty z Jans, z którą miał troje dzieci: synów - Williego i Antona oraz córkę Leni.
Zmarł 27 sierpnia 2010 w Utrechcie w wieku 76 lat.

</doc>
<doc id="1300115" url="https://pl.wikipedia.org/wiki?curid=1300115" title="Woronowo">
Woronowo



</doc>
<doc id="1300117" url="https://pl.wikipedia.org/wiki?curid=1300117" title="Ľubochnianka">
Ľubochnianka

Ľubochnianka – duży potok w grupie górskiej Wielkiej Fatry w Karpatach zachodnich na Słowacji. Długość 25 km, powierzchnia dorzecza 118 km².
Źródła potoku znajdują się w sercu Wielkiej Fatry, pod Płaską i Czarnym Kamieniem na wysokości ok. 1440 m n.p.m. Spływa na północ, głęboką i prawie prostą doliną Lubochniańską, rozdzielającą północną część Wielkiej Fatry na dwie odnogi: wschodnią tzw. liptowską i zachodnią tzw. turczańską. Uchodzi do Wagu w Lubochni na wysokości ok. 441 m n.p.m.
Średni przepływ u ujścia Lubochnianki do Wagu wynosi 2,44 m³/s. Minimalne przepływy notowane są w styczniu (1,68 m³/s), maksymalne w kwietniu, w porze topnienia śniegów w Wielkiej Fatrze (4,40 m³/s).

</doc>
<doc id="1300118" url="https://pl.wikipedia.org/wiki?curid=1300118" title="Keith and The Girl">
Keith and The Girl

Keith and The Girl (w skrócie KATG) – popularny amerykański podcast komediowy, nadawany od 7 marca 2005. Jego gospodarzami są artysta komediowy Keith Malley i piosenkarka Chemda Khalili, niezamężna para żyjąca w Queens w Nowym Jorku. Podczas programu, który zazwyczaj trwa ponad godzinę, jego autorzy w sposób swobodny i humorystyczny rozmawiają o swoim życiu i bieżących wydarzeniach. Jak to opisali: „Keith i jego dziewczyna pieprzą głupoty”.
"Keith and The Girl" znajduje się na pierwszym miejscu rankingu podcastów Podcast Alley - od pięciu lat osiągają miejsce w pierwszej piątce. Popularność podcastu dochodziła czasami do 5.000 odwiedzin dziennie. Jego autorzy otrzymali ostatnio nagrodę dla najlepszego Podcastu w kategorii Mature Comedy Category, jak również Nagrodę Publiczności dla najlepszego podcasta roku.
Keith i Chemda stwierdzili kiedyś, ich celem jest aby "Keith and The Girl" stał się ich głównym źródłem dochodów. Obecnie Chemda pracuje również jako animatorka przyjęć dla dzieci (kiedyś zajmował się tym również Keith). 
Keith i Chemda pracują aktualnie nad książką traktującą o związkach, opartą na doświadczeniach ze swojego podcastu.

</doc>
<doc id="1300119" url="https://pl.wikipedia.org/wiki?curid=1300119" title="Święty Jan Nepomucen">
Święty Jan Nepomucen



</doc>
<doc id="1300123" url="https://pl.wikipedia.org/wiki?curid=1300123" title="Miguel Pardeza">
Miguel Pardeza

Miguel Pardeza Pichardo (ur. 8 lutego 1965 roku w La Palma del Condado) - były hiszpański piłkarz, grający na pozycji napastnika. W latach 2009–2011 pełnił funkcję dyrektora sportowego w Realu Madryt. Obecnie, w zespole "Królewskich" zajmuje stanowisko dyrektora do spraw młodzieży.
Kariera klubowa.
Pardeza urodził się w rejonie miasta Huelva, jednak karierę piłkarską rozpoczął w Madrycie, w szkółce piłkarskiej Realu Madryt. W 1982 roku zaczął występować w rezerwach tego klubu, Realu Madryt Castilla w rozgrywkach Segunda División. 31 grudnia 1983 zadebiutował w pierwszej drużynie Realu w wygranym 1:0 ligowym meczu z Espanyolem Barcelona. W Primera División wystąpił tylko w trzech spotkaniach i miał niewielki udział wywalczeniu wicemistrzostwa kraju, a większą część sezonu spędził w zespole Castilla. Drużyna ta prowadzona przez trenera Amancio Amaro wywalczyła mistrzostwo drugiej ligi hiszpańskiej, ale nie wywalczyła awansu do pierwszej ligi. Pardeza należał wówczas do tzw. "La Quinta del Buitre" - czyli piątki wychowanków grających w Madrycie. Oprócz Miguela byli to Emilio Butragueño, Manuel Sanchís Hontiyuelo, Martín Vazquéz i Míchel.
W 1985 roku Pardeza nie mając miejsca w pierwszym składzie "Królewskich" został na rok wypożyczony do Realu Saragossa. Tam swój pierwszy mecz rozegrał 1 września przeciwko Hércules CF (1:0). Dla Saragossy strzelił 5 goli i zajął 4. miejsce w lidze, co spowodowało, że po sezonie wrócił na Estadio Santiago Bernabéu. Tam także zdobył 5 bramek i wywalczył mistrzostwo Hiszpanii. W 1987 roku znów odszedł do Realu Saragossa, tym razem na zasadzie transferu definitywnego. W Saragossie miał pewne miejsce w pierwszym składzie, a w sezonie 1993/1994 zajął 3. miejsce w Primera División i przyczynił się do wywalczenia pierwszego w karierze Pucharu Hiszpanii (rok wcześniej Real dotarł do finału i przegrał 0:2 z Realem Madryt). W sezonie 1994/1995 Pardeza z partnerami wystartował w Pucharze Zdobywców Pucharów. Dotarł do finału, a tam zespół z Aragonii pokonał 2:1 po dogrywce angielski Arsenal F.C. i zdobył swoje drugie w historii europejskie trofeum. W Saragossie, Miguel występował do końca sezonu 1996/1997. Latem wyjechał do meksykańskiego CF Puebla, w którym grał rok i w 1998 zakończył piłkarską karierę.
Kariera reprezentacyjna.
W reprezentacji Hiszpanii Pardeza zadebiutował 11 października 1989 roku w zremisowanym 2:2 wyjazdowym meczu z Węgrami. W 1990 roku został powołany przez Luisa Suáreza do kadry na Mistrzostwa Świata we Włoszech. Tam wystąpił tylko przez dwie minuty spotkania z Belgią, wygranego przez Hiszpanów 2:1. Był to także jego ostatni występ w kadrze narodowej. Łącznie w reprezentacji wystąpił 5 razy.

</doc>
<doc id="1300124" url="https://pl.wikipedia.org/wiki?curid=1300124" title="Oddział Józefa Grekowicza">
Oddział Józefa Grekowicza

Oddział Józefa Grekowicza (inaczej: pierwszy oddział ochotników częstochowskich) – partia powstańcza okresu powstania styczniowego.
Oddział został sformowany w okolicach Częstochowy a jego dowódcą został por. Józef Grekowicz. Jego szeregi zasilili uczniowie szkół średnich, młodzież rzemieślnicza, a także kilkunastu żołnierzy rosyjskich dezerterów z carskiej armii.
Nieudana próba zdobycia Radomska w nocy z 23/24 stycznia zakończyła się rozbiciem oddziału. Jeńców skierowano do Piotrkowa, gdzie część z nich została skazana na karę śmierci.

</doc>
<doc id="1300126" url="https://pl.wikipedia.org/wiki?curid=1300126" title="Bob McDonald">
Bob McDonald

Bob McDonald (ur. 25 stycznia 1951) – kanadyjski dziennikarz naukowy. Jest korespondentem naukowym stacji CBC Radio oraz CBC Television oraz gospodarzem cotygodniowego programu "Quirks and Quarks". W przeszłości prowadził również program naukowy dla dzieci o nazwie "Wonderstruck" i programy z cyklu "The Greatest Canadian Invention" ("Największy Kanadyjski Wynalazek").
Życiorys.
8 września 2005 McDonald wystąpił po raz pierwszy w nowym programie w telewizji TVOntario o nazwie "Heads Up!" ("Głowy do Góry!"). W sierpniu 2006 "Heads Up!" został nominowany do dwóch nagród Gemini, dla najlepszego programu telewizyjnego dla dzieci i dla najlepszego scenariusza programu telewizyjnego dla dzieci. Bob napisał wiele książek, w tym "Wonderstruck", "Wonderstruck II" i "Measuring the Earth with a Stick: Science as I’ve Seen It" ("Mierzenie Ziemi za pomocą Kijka: Nauka Moimi Oczami").
Bob był nagradzany za swój wkład w zwiększanie świadomości społecznej w dziedzinie nauki. W 2001 roku otrzymał od organizacji naukowej NSERC nagrodę Michael Smith Award za Promowanie Nauki, w 2002 dostał Sandford Fleming Medal od Kanadyjskiego Instytutu Królewskiego, a w 2005 Medal McNeila za Publiczną Świadomość Nauki od Kanadyjskiego Towarzystwa Królewskiego. Otrzymał tytuł honoris causa od University of Guelph, Laurentian University w Sudbury i Carleton University w Ottawie.

</doc>
<doc id="1300128" url="https://pl.wikipedia.org/wiki?curid=1300128" title="Dodoria">
Dodoria



</doc>
<doc id="1300130" url="https://pl.wikipedia.org/wiki?curid=1300130" title="Ollivander">
Ollivander



</doc>
<doc id="1300133" url="https://pl.wikipedia.org/wiki?curid=1300133" title="Dokos">
Dokos

Dokos (gr. Δοκός, tłum. na pol. „promień”) – niewielka grecka wyspa położona w archipelagu Wysp Sarońskich; niedaleko Hydry, oddzielona a od Peloponezu cieśniną. Jedyne zabudowania na wyspie to latarnia morska i ruiny bizantyjskiej fortecy.
Leży w administracji zdecentralizowanej Attyka, w regionie Attyka, w jednostce regionalnej Wyspy, w gminie Hydra.
W 2011 roku wyspę zamieszkiwało 18 osób.
Geografia.
Dokos należy do archipelagu Wysp Sarońskich. Wyspa położona jest niedaleko Hydry a od Peloponezu oddziela ją cieśnina. Wyspa jest skalista, z ograniczoną liczbą źródeł wody pitnej. Na wyspie znajduje się latarnia morska oraz ruiny bizantyjskiej fortecy z VII wieku.
Na Dokos można dostać się promem z wyspy Spetses.
Historia.
Nazwa wyspy Dokos pochodzi od nazwiska armatorów z Hydry, do których wyspa należała pod koniec XVIII wieku. W okresie antyku wyspa nazywana była „Aperopia”.
Wyspa była zamieszkana od końca neolitu, a liczba mieszkańców zwiększyła się w okresie kultury helladzkiej wraz z rozwojem handlu morskiego. Z uwagi na swoje strategiczne położenie geograficzne – u wejścia do Zatoki Argolidzkiej, przy szlaku do wybrzeży Argolidy i Lakonii – w czasach wojny wyspa służyła jako forteca. Podczas wojny narodowo-wyzwoleńczej w 1821 roku wyspa wykorzystywana była jako baza morska dla floty hydryckiej. Po odzyskaniu niepodległości przez Grecję w 1830 roku wyspa kilkakrotnie przechodziła w posiadanie różnych rodzin hydryckich. Współcześnie wyspa wykorzystywana jest do wypasu owiec.
Podczas gdy w 2001 roku wyspę zamieszkiwały 43 osoby, głównie prawosławni mnisi oraz pasterze owiec, w 2011 wyspa miała 18 mieszkańców.
Latarnia morska.
Kamienna latarnia morska została wzniesiona na zachodnim brzegu Dokos w 1923 roku.
Archeologia podmorska.
W 1975 roku u zachodnich wybrzeży Dokos Peter Throckmorton (1929–1990) odkrył na dnie morza pozostałości cargo antycznego statku. Podwodne badania archeologiczne znaleziska były prowadzone przez Grecki Instytut Archeologii Podwodnej (gr. Ινστιτούτο Εναλίων Αρχαιολογικών Ερευνών) w latach 1989–92 pod kierownictwem Jeorjosa Papatanasopulosa. 
Pozostałości cargo statku znajdują się na głębokości od 8 do 26 metrów a ich wiek szacowany jest na ok. 2200 rok p.n.e. Statek przewoził różnorodne naczynia ceramiczne, najprawdopodobniej z warsztatów w Argolidzie z przeznaczeniem dla mieszkańców okolicznych wysp. Znalezisko obejmuje ponad 500 rozmaitych naczyń, m.in. dzbanów, amfor, mis, kubków czy naczyń typu askos.
Jest to najstarszy znany „wrak” statku na Morzu Egejskim, a według Greckiego Instytutu Archeologii Podwodnej najstarszy znany „wrak” statku na świecie. Ponieważ do dziś nie odnaleziono żadnego drewna, występują wątpliwości czy znalezisko można w ogóle określać mianem wraku.

</doc>
<doc id="1300135" url="https://pl.wikipedia.org/wiki?curid=1300135" title="DebeŚciaK">
DebeŚciaK



</doc>
<doc id="1300136" url="https://pl.wikipedia.org/wiki?curid=1300136" title="Sejm Kraju Kłajpedzkiego">
Sejm Kraju Kłajpedzkiego

Sejm Kraju Kłajpedzkiego (lit. "Klaipėdos krašto seimelis", niem. "Memelländischer Landtag") - organ ustawodawczy kraju kłajpedzkiego utworzony na mocy konwencji kłajpedzkiej z 1924 roku, istniejący do aneksji okręgu przez III Rzeszę w marcu 1939 roku. 
Historia.
Sejm został powołany na mocy konwencji z 1924 roku zawartej między Litwą a mocarstwami zachodnimi. 
Do jego kompetencji należały następujące dziedziny:
W skład Sejmu wchodziło 29 posłów. Ogółem wybory do landtagu przeprowadzano sześciokrotnie: w latach 1925, 1927, 1930, 1932, 1935 i 1938. Kadencja Sejmu wynosiła 3 lata, przed jej upływem mógł go rozwiązać powoływany przez prezydenta gubernator kraju kłajpedzkiego. 
Partie polityczne.
W Sejmie były obecne dwie główne partie niemieckie: rolnicza ("Landwirtschaftspartei", lit. "Žemės ūkio partija") oraz narodowa ("Volkspartei", lit. "Tautos partija"), które reprezentowały interesy dwóch głównych warstw mieszkańców Kraju Kłajpedzkiego: chłopów i mieszczan/robotników. 

</doc>
<doc id="1300138" url="https://pl.wikipedia.org/wiki?curid=1300138" title="Władysław Rębowski">
Władysław Rębowski



</doc>
<doc id="1300139" url="https://pl.wikipedia.org/wiki?curid=1300139" title="Śpiewy historyczne">
Śpiewy historyczne

Śpiewy historyczne (pełny tytuł "SPIEWY HISTORYCZNE z MUZYKĄ i RYCINAMI, przez JUL. URS. NIEMCEWICZA, S.S. Członka T.K.W.P.N, Akad: Wileń, To: Nauk: w Krakowie, Tow: Filoz: w Filadelfii, i Tow: Woysk: w West Point w Ameryce.") – zbiór pieśni historyczno-patriotycznych autorstwa Juliana Ursyna Niemcewicza wydany po raz pierwszy w 1816 roku, tworzący wyidealizowaną wizję przeszłości Polski.
Charakterystyka i okoliczności powstania.
Dzieło swe Julian Ursyn Niemcewicz pisał w latach 1808–1810 na zamówienie Towarzystwa Przyjaciół Nauk, którego sam został prezesem w 1827 roku.
Pierwsze wydanie trzech "Śpiewów" opublikowane w 1809 roku ukazało się w nakładzie 1500 egzemplarzy, które zniknęły z rynku w ciągu kilku miesięcy.
W związku z tym już w 1818 roku ukazała się kolejna, druga edycja, zaś w 1819 trzecia.
Tylko za życia Niemcewicza ukazały się aż cztery edycje, zaś w całym XIX wieku kilkanaście (wg ustaleń badaczy było to co najmniej 16 edycji w okresie 1816-1899).
W niektórych z wydań pomijano wybrane elementy, jak np. zapisy nutowe lub ryciny.
Szczególnym tego przykładem jest kieszonkowe wydanie, jakie ukazało się w 1852 roku nakładem Jana Sabińskiego w Wadowicach.
"Śpiewy" krążyły także w rękopiśmiennych odpisach.
"Śpiewy" w założeniu autora miały pełnić przede wszystkim funkcję dydaktyczną i skierowany były głównie do młodzieży.
Niemcewicz w przedmowie do dzieła wielokrotnie podkreśla ten fakt.
Wspominać młodzieży o dziełach iéy przodków, dać iéy poznać nayświetnieysze Narodu epoki, stowarzyszyć miłość Oyczyzny z naypierwszémi pamięci wrażeniami, iest to niemylny sposób zaszczepienia w Narodzie silnego przywiązania do kraiu: nic iuż wtenczas tych piérwszych wrażeń, tych rannych poięć zatrzeć nie zdoła, wzmagaią się one z latami, usposobiaią dzielnych do boiu obrońców, do rady mężów cnotliwych.
Chciało Towarzystwo, by związłością rymów a nadewszystko wdziękiem pienia, wiadomość dzieiów Oyczystych stała się młodzieży powabną, wszystkim powszechną.
Do każdej z pieśni autor dołączył "Przydatki", czyli pisane przez siebie komentarze historyczne umieszczające treść pieśni w odpowiednim kontekście.
Niemniej istotnym elementem były ryciny, na których przedstawiono sceny opisywane w pieśniach.
Całość poprzedzona została "Przedmową", w której Niemcewicz wyjaśniał cele i motywy, jakimi kierował się podczas pisania dzieła, a także wspominał o trudnościach związanych z jego publikacją.
Interesujący dodatek stanowił słowniczek, w którym wyjaśniono „Wyrazy mniéy dzisiay znane”.
Do wydania pierwszego dołączono także listę subskrybentów, dzięki których wsparciu udało się opublikować "spiewy".
Wśród wielu ważnych dla polskiej kultury osobistości, znalazł się tam m.in. ojciec Fryderyka Chopina, Mikołaj oraz książę Adam Jerzy Czartoryski.
Jednym z bardziej interesujących fragmentów publikacji, jest końcowa część "Śpiewów", zatytułowana "Uwagi nad upadkiem i charakterem Narodu Polskiego".
Niemcewicz przyczyn upadku Rzeczypospolitej upatruje raczej w błędach ustrojowych, niż "charakterze narodowym".
Wskazując na pewne cechy owego charakteru, które można by ocenić negatywnie, Niemcewicz stara się jednak ukazać je w pozytywnym świetle – pisze np.:
W samym nawet nadużyciu bogactw, iaśniał w Polakach umysł szlachetny i woienny, niszczyli się więcéy dla drugich niż siebie, nie wymysły, nie próżny wytwór, lecz przepych w zbroi, rysztunkach i koniach, okazałość w narodowych zjazdach, hoyna w przyięciu gościnność, takie były ich zbytki: mógł nierząd, uśpić na czas w Polakach ducha woiennego, zagnieżdzić w nich trwaiący może dotąd nałog, nieczynności, nismak do ciągłéy pracy, niepohamowaną chuć zabaw i roskosz; lecz nadaiąc wady, zachował w całéy swéy sile śmiałość, szlachetne poświęcenie się dla kraiu, dla swobod, i tę iż tak rzekę żelazą wolą bycia narodem.
Popularność oraz patriotyczne oddziaływanie publikacji zostało szybko dostrzeżone przez rządy zaborcze.
Już w 1822 roku w sprawie publikacji interweniował prezydent austriackiej „Oberste Polizei und Censur-Hofstelle”, hr. , którego zaniepokoiły doniesienia jednego z konfidentów.
Tajny współpracownik o pseudonimie „D’O” donosił m.in., że dzieło „pełne jest inwektyw, sarkazmów i zarzutów przeciw Austrji, wrogiej Polsce, niewdzięcznej za usługi, wyświadczone jej przez sarmacką dzielność Jana Sobieskiego, – Austrji, która ostatecznie odpłaciła Polsce podziałem. Rola zbioru pieśni, podłożonych pod muzykę, rozrzuconych po całej Polsce i ziejących nienawiścią do Austrji, da się porównać tylko z nienawiścią rewolucjonistów francuskich, którzy na wszystkich bramach napisali słowa: «Walka i śmierć dworowi austrjackiemu!»”.
Pierwsze edycje nie wzbudziły zainteresowania zaborcy rosyjskiego, jednak już w 1827 roku okryty złą sławą Nikołaj Nowosilcow rozkazał usunąć "Śpiewy" z bibliotek.
Szczególne represje nastąpiły po Powstaniu listopadowym.

</doc>
<doc id="1300140" url="https://pl.wikipedia.org/wiki?curid=1300140" title="Ilcham Alijew">
Ilcham Alijew



</doc>
<doc id="1300141" url="https://pl.wikipedia.org/wiki?curid=1300141" title="Zakończyliśmy wojnę">
Zakończyliśmy wojnę

Zakończyliśmy wojnę (tyt.oryg. Ne vinim nga lufta) – albański film fabularny z roku 1979 w reżyserii Spartaka Pecaniego.
Opis fabuły.
Akcja filmu rozgrywa się tuż po zakończeniu II wojny światowej. Na tych, którzy wzbogacili się w czasie wojny zostaje nałożony podatek wojenny. Jednocześnie dokonują się pierwsze akty wywłaszczenia. Abdyl, który jest utalentowanym księgowym, próbuje pomóc osobom wywłaszczonym starając się ocalić ich majątek. Ale ręka "ludowej sprawiedliwości" dosięga także Abdyla.

</doc>
<doc id="1300142" url="https://pl.wikipedia.org/wiki?curid=1300142" title="Vladas Kurkauskas">
Vladas Kurkauskas

Vladas Kurkauskas (ur. 27 sierpnia 1895 w Taszkencie, zm. 15 lutego 1970 w Kownie) – litewski działacz społeczny, wojskowy, gubernator kraju kłajpedzkiego.
Życiorys.
Urodził się w 1895 w Taszkencie. W 1913 ukończył Szkołę Podchorążych w Połocku, w 1916 – Wydział Elektryczny na Petersburskim Uniwersytecie Politechnicznym Piotra Wielkiego, zaś w 1917 – Szkołę Inżynierii Wojskowej. Od 1917 do 1918 służył w rosyjskich oddziałach inżynieryjnych. 3 marca 1919 dołączył do Lietuvos kariuomenės Sausumos pajėgos. Brał udział w . Między majem 1919 a lipcem 1920 jako szef Wydziału Łączności Sztabu Generalnego wraz z innymi organizował jednostki inżynierii wojskowej. W 1920 został komendantem wojskowym w Wilnie. W latach 1923–30 studiował w Litewskiej Akademii Rolniczej. Między 1935 a 1936 był gubernatorem okręgu kłajpedzkiego, a w latach 1936–1940 przewodniczącym Izby Handlowo-Przemysłowej i Rzemieślniczej. Po aneksji Litwy przez ZSRR w 1940 został zwolniony i nielegalnie wyjechał do III Rzeszy. Na Litwę wrócił w 1941 i do 1944 pracował we własnym gospodarstwie w pobliżu Szawli. Po zakończeniu II wojny światowej ukrywał się, następnie zaczął pracował na różnych stanowiskach, m.in. jako agronom, mechanik i technik budowlany w kołchozach. Od 1969 mieszkał z córką Eleną w Kownie, gdzie zmarł.
Został odznaczony Orderem Krzyża Pogoni trzeciego stopnia, Medalem Niepodległości Litwy oraz Orderem Trzech Gwiazd.
Upamiętnienie.
25 lipca 1995 z okazji 100. rocznicy urodzin Kurkauskasa w holu Powiatowej Biblioteki Publicznej w Kownie została odsłonięta tablica pamiątkowa upamiętniająca wojskowego.

</doc>
<doc id="1300143" url="https://pl.wikipedia.org/wiki?curid=1300143" title="Krugłoje">
Krugłoje



</doc>
<doc id="1300144" url="https://pl.wikipedia.org/wiki?curid=1300144" title="Narzeo">
Narzeo



</doc>
<doc id="1300148" url="https://pl.wikipedia.org/wiki?curid=1300148" title="Tkanka chłonna">
Tkanka chłonna



</doc>
<doc id="1300150" url="https://pl.wikipedia.org/wiki?curid=1300150" title="Parafia św. Bonifacego w Zgorzelcu">
Parafia św. Bonifacego w Zgorzelcu

Parafia św. Bonifacego w Zgorzelcu – rzymskokatolicka parafia położona w diecezji legnickiej.
Historia.
W 1929 roku ks. prał. F. Bruckner z parafii św. Krzyża w Görlitz poświęcił plac pod budowę kościoła według projektu inż. B. Sandera. Tego samego roku wmurowano kamień węgielny. Kościół konsekrował kardynał Adolf Bertram z Wrocławia. W 1939 roku w kościele zostały zamontowane organy z synagogi w Görlitz.
W czasie II wojny światowej proboszcz ks. F. Scholz otoczył opieką duszpasterską jeńców przebywających na pracach przymusowych i w Stalagu VIII A.
Po wojnie zostało przebudowane wnętrze kościoła, gdzie ustawiono figury: św. Wojciecha i św. Stanisława – patronów Polski i ufundowano nowe dzwony. Od 1973 do 2018 roku kościół był świątynią dekanalną.

</doc>
<doc id="1300151" url="https://pl.wikipedia.org/wiki?curid=1300151" title="Prawo Franka-Starlinga">
Prawo Franka-Starlinga

Prawo Franka-Starlinga (znane również jako Prawo Starlinga lub mechanizm Franka-Starlinga) opisuje zależność pomiędzy objętością końcoworozkurczową i objętością wyrzutową serca: im większa ilość krwi wpływa do serca w fazie rozkurczu, tym większa ilość krwi wypływa z serca w fazie skurczu. Innymi słowy, siła skurczu mięśnia jest wprost proporcjonalna do długości początkowej jego włókien. Długość włókien mięśniowych zależy od stopnia wypełnienia komór serca krwią, a ta z kolei od dopływu krwi do serca. W efekcie obserwuje się zwiększenie objętości wyrzutowej serca (SV). Dzięki temu możliwe jest zsynchronizowanie powrotu żylnego z objętością wyrzutową bez interwencji zewnętrznych czynników (układ nerwowy lub hormony).
Fizjologia.
Gdy komory serca napełniają się większą objętością krwi niż zwykle, powoduje to zwiększenie siły skurczu włókien mięśniowych. Siła skurczu jest proporcjonalna do początkowej długości sarkomeru, natomiast rozciągnięcie poszczególnych włókien zależy od objętości końcoworozkurczowej, w wyniku czego zwiększa się obciążenie każdego włókna mięśniowego rozciągniętego do ich optymalnej długości. Rozciąganie włókien mięśniowych powoduje zwiększenie powinowactwa troponiny C do wapnia, zatem powstaje więcej mostków w obrębie włókna. W rezultacie wzmocniona zostaje siła skurczu.
Dzięki właściwości mięśnia sercowego, która jest odpowiedzialna za mechanizm Franka-Starlinga, serce może automatycznie dostosować się do zwiększonego powrotu żylnego, przy każdej częstości akcji serca. Mechanizm ma znaczenie funkcjonalne, ponieważ służy do dostosowania objętości wyrzutowej lewej komory do objętości wyrzutowej prawej komory. Gdyby ten mechanizm nie istniał, objętość wyrzutowa prawego i lewego serca nie byłyby równe, krew gromadziłaby się w krążeniu płucnym (gdyby prawa komora wyrzucała więcej krwi niż lewa) lub w krążeniu ogólnoustrojowym (gdyby lewa komora wyrzucała więcej krwi niż prawa). Gdyby na przykład prawe serce pompowało tylko 1 ml krwi więcej na uderzenie, różnica już po minucie odpowiadałaby ok. 60 ml i prowadziłaby do obrzęku płuc w bardzo krótkim czasie.
Znaczenie długości początkowej sarkomeru.
W przypadku ludzkiego serca, maksymalna siła zostaje wygenerowana przez sarkomer o początkowej długości 2.2 μm (rzadko przekraczanej). Większe lub mniejsze długości niż wartość optymalna zmniejszają siłę skurczu. Dla większej długości jest to spowodowane mniejszym zachodzeniem na siebie filamentów aktynowych i miozynowych. Dla mniejszych zaś – zmniejszoną wrażliwością miofilamentów na wapń.
Przykłady kliniczne.
Przesunięcie wzdłuż krzywej.
Najbardziej wyraźnym przypadkiem jest przedwczesny skurcz komorowy (ang. "premature ventricular contraction – PVC"). Jest to spowodowane wczesnym opróżnianiem lewej komory (LK, ang. LV) do aorty. Ponieważ następny skurcz komorowy nastąpi w regularnym odcinku czasu, czas napełniania lewej komory wzrasta, powodując zwiększoną objętość wyrzutową LK. Zgodnie z prawej Franka-Starlinga, następny skurcz komorowy będzie silniejszy, powodując wypływ większej ilości krwi niż zazwyczaj, sprowadzając objętość wyrzutową lewej komory do normalnej wartości.
Np. podczas skurczów naczyń krwionośnych objętość końcoworozkurczowa (OKR) wzrośnie z powodu zwiększonego całkowitego oporu obwodowego (zwiększony COB zmniejsza objętość wyrzutową, co oznacza, że więcej krwi zostanie w komorze podczas skurczu – wzrośnie końcowa objętość rozkurczowa (KOR). KOR + normalny powrót żylny z wiekszą objętość rozkurczową). Zwiększona OKR powoduje rozciąganie komórek mięśnia sercowego w ścianie komór, przez co używają większej siły w czasie skurczu. Pojemność minutowa wzrośnie.
Historia.
Prawo to zostało nazwane na cześć dwóch fizjologów, Otto Franka oraz Ernesta Starlinga, którzy jako pierwsi opisali to zjawisko.
Na długo przed rozwojem teorii ślizgających się filamentów i zrozumieniu, że aktywne napięcie zależy od długości sarkomeru, już w 1914 Ernest Starling wysunął hipotezę, że „energia mechaniczna uwalniana w czasie przejścia ze stanu spoczynku do stanu aktywności jest funkcją długości włókna”.

</doc>
<doc id="1300159" url="https://pl.wikipedia.org/wiki?curid=1300159" title="Rejon karmański">
Rejon karmański



</doc>
<doc id="1300160" url="https://pl.wikipedia.org/wiki?curid=1300160" title="Diana Mocanu">
Diana Mocanu

Diana Iuliana Mocanu (ur. 19 lipca 1984 w Braile) – rumuńska pływaczka specjalizująca się w stylu grzbietowym, dwukrotna mistrzyni olimpijska z Sydney oraz mistrzyni świata z 2001 roku (Fukuoka).

</doc>
<doc id="1300161" url="https://pl.wikipedia.org/wiki?curid=1300161" title="Rejon łojewski">
Rejon łojewski



</doc>
<doc id="1300163" url="https://pl.wikipedia.org/wiki?curid=1300163" title="Janina Waluk">
Janina Waluk

Janina Waluk z domu Safjan (ur. 1 czerwca 1926, zm. 2 kwietnia 2008) – polska socjolog, ekonomistka, mediator, społecznik, działaczka opozycji antykomunistycznej, pracownik naukowy Uniwersytetu Warszawskiego oraz wieloletni pracownik Kancelarii Senatu.
Życiorys.
W 1981 pełniła funkcję kierownika Działu Zatrudnienia w Ośrodku Prac Społeczno-Zawodowych przy Komisji Krajowej NSZZ ”Solidarność”. Od 1989, była pracownikiem Biura Interwencji Senatu, zajmując się przede wszystkim systemem penitencjarnym w Polsce oraz mediacją. Współzałożyciel i członek Zarządu Głównego Stowarzyszenia Penitencjarnego ”Patronat” w którym kierowała powstałym w 1995, Zespołem ds. Wprowadzenia Mediacji w Polsce, przekształconym w 2000 w niezależne, pozarządowe Stowarzyszenie Polskie Centrum Mediacji którego była prezesem. Od 2005 piastowała funkcję przewodniczącego Społecznej Rady ds. Alternatywnych Metod Rozwiązywania Konfliktów i Sporów przy Ministrze Sprawiedliwości. Propagatorka idei sprawiedliwości naprawczej, za co została wyróżniona prestiżową nagrodą „The Pioneer Award” w 2000.
Pochowana 7 kwietnia 2008 na Wojskowych Powązkach w Warszawie (kwatera D 12 rz. 2 m. 20).

</doc>
<doc id="1300169" url="https://pl.wikipedia.org/wiki?curid=1300169" title="François Furet">
François Furet

François Furet (ur. 27 marca 1927 w Paryżu, zm. 12 lipca 1997 w Tuluzie) – historyk francuski, badacz zagadnień rewolucji francuskiej.
Życiorys.
W latach 1950–1954 studiował na Uniwersytecie Paryskim. Był wykładowcą na École des hautes études en sciences sociales oraz prezydentem tejże uczelni w latach 1977–1985. W 1985 r. został profesorem University of Chicago, był również założycielem Instytutu Raymonda Arona w Paryżu. 20 marca 1997 r. został wybrany do Akademii Francuskiej (fotel 1), lecz z powodu śmierci nie objął fotelu. Otrzymał wiele nagród (m.in. Grand prix Gobert w 1995 r.).
Kawaler Legii Honorowej.

</doc>
<doc id="1300170" url="https://pl.wikipedia.org/wiki?curid=1300170" title="Francois Furet">
Francois Furet



</doc>
<doc id="1300171" url="https://pl.wikipedia.org/wiki?curid=1300171" title="Pierre Auguste Cot">
Pierre Auguste Cot

Pierre Auguste Cot (ur. 17 lutego 1837, zm. w lipcu 1883) – francuski malarz, przedstawiciel akademizmu.
Urodził się w Bédarieux, początkowo studiował w École des Beaux-Arts w Tuluzie, później przeniósł się do Paryża. Jego nauczycielami byli Léon Cogniet, Alexandre Cabanel i William Bouguereau. Malował tematy mitologiczne, cieszył się znacznym uznaniem jako portrecista. Kawaler Legii Honorowej (1874).

</doc>
<doc id="1300172" url="https://pl.wikipedia.org/wiki?curid=1300172" title="Człowieku, nie irytuj się">
Człowieku, nie irytuj się



</doc>
<doc id="1300176" url="https://pl.wikipedia.org/wiki?curid=1300176" title="Jan Podbielski">
Jan Podbielski

Jan Podbielski (ur. 26 maja 1836, zm. 7 maja 1863) – kapitan wojsk rosyjskich, syn Andrzeja, rejtana kancelarii ziemskiej powiatu ostrowskiego.
Ukończył studia na akademii wojskowej w Petersburgu i pracował jako oficer sztabu garnizonu moskiewskiego.
Wiosną 1863 w czasie urlopu wstąpił do oddziału Ignacego Mystkowskiego. W bitwie pod Stokiem dowodził jednym z batalionów. Został wówczas ciężko ranny i zmarł po 2 dniach w Uścianku koło Zaręb Kościelnych.

</doc>
<doc id="1300177" url="https://pl.wikipedia.org/wiki?curid=1300177" title="Rejon akciabarski">
Rejon akciabarski



</doc>
<doc id="1300180" url="https://pl.wikipedia.org/wiki?curid=1300180" title="Michał Lityński">
Michał Lityński

Michał Lityński (ur. 14 czerwca 1906 w Łodzi, zm. 5 marca 1989 w Warszawie) – polski lekarz internista, Sprawiedliwy wśród Narodów Świata. W 1953, na dwa lata przed Jeromem Connem, przedstawił pierwszy opis hiperaldosteronizmu pierwotnego.
Życiorys.
Studiował medycynę na Uniwersytecie Warszawskim w latach 1925–1931 jako podchorąży Centrum Wyszkolenia Sanitarnego. Staż odbył w Warszawie, od listopada 1932 do marca 1936 był lekarzem wojskowym w Toruniu. Od 1936 ordynator Oddziału Chorób Wewnętrznych Szpitala Centrum Wyszkolenia Sanitarnego w Warszawie z siedzibą w Szpitalu Ujazdowskim.
Po wybuchu II wojny światowej Michał Lityński został komendantem Szpitala Wojennego w Garwolinie, a następnie ordynatorem VI Oddziału Chorób Wewnętrznych w Szpitalu Ujazdowskim. Włączył się w ruch oporu jako żołnierz Armii Krajowej, w której strukturach udzielał się jako czynny lekarz podczas powstania warszawskiego. Wówczas zorganizował punkt sanitarny w Śródmieściu, w późniejszym czasie leczył partyzantów w Puszczy Mariańskiej. Ukrywał rannych żołnierzy podziemia i zbiegłych z warszawskiego getta Żydów na swoim oddziale. Wśród osób przez niego ukrywanych był naczelny pastor Wojska Polskiego płk. Feliks Gloeh, od którego Lityński otrzymał ostemplowane przez parafię ewangelicko-augsburską w Łomży świadectwa chrztu i urodzenia później wręczone Żydom ukrywającym się w Szpitalu Ujazdowskim. Wspólnie z dr. Tadeuszem Radwańskim udzielał pomocy Żydom uciekającym z getta. Również pomagał ciężko chorym przebywających w kryjówkach i w razie potrzeby organizował dla nich schronienie w podziemiach oddziału chorób wewnętrznych Szpitala Ujazdowskiego. Za swoją postawę w 1986 roku odznaczony został medalem Sprawiedliwy wśród Narodów Świata.
Po wojnie praktykował w Gdańsku, od 1946 roku pracował w Warszawie, w Szpitalu Wolskim i jako ordynator Instytutu Gruźlicy.
Dorobek naukowy.
W jego dorobku naukowym znajduje się kilkanaście prac naukowych dotyczących między innymi amyloidozy, cukrzycy, metabolizmu białek i historii medycyny. W 1953 roku Lityński opisał dwa przypadki nadciśnienia tętniczego wywołanego guzami kory nadnerczy. W swojej pracy napisał:
Trzeba przypuścić, że w obu przypadkach przyczyną nadciśnienia były guzy korowo-nadnerczowe, w jednym obustronne, w drugim prawostronny. W utkaniu guzów stwierdzono rozplem komórek, podobnych do komórek warstwy kłębkowej, tj. wytwarzającej mineralokortykoidy. Pozwala to sądzić, że mieliśmy do czynienia z nadmiernym wytwarzaniem się tych hormonów
Opublikował też wspomnienia z czasów wojny.

</doc>
<doc id="1300181" url="https://pl.wikipedia.org/wiki?curid=1300181" title="Witold Nowicki (szachista)">
Witold Nowicki (szachista)

Witold Nowicki (ur. 25 grudnia 1916 w Warszawie, zm. 2 kwietnia 2008) – polski szachista, wieloletni reprezentant Polski w rozgrywkach szachów korespondencyjnych, działacz Polskiego Związku Szachowego, autor krzyżówek i szarad.
Życiorys.
Urodził się w rodzinie rejenta Zygmunta Kazimierza Nowickiego (1881–1953) i Wandy Julianny z Nieznańskich (zm. 1965). W czasie II wojny światowej, od 1 sierpnia 1944 do 8 maja 1945 roku był więziony w obozie koncentracyjnym Sachsenhausen (numer obozowy 90275). Po wojnie pełnił funkcję głównego księgowego Wydawnictwa „Iskry”, a następnie Wydawnictwa „Wiedza Powszechna”. Piastował funkcję zastępcy naczelnika Zjednoczenia „Uzdrowiska Polskie”.
Po wojnie mieszkał przy ul. Zaborowskiej w Radości. Według "Spisu telefonów m. st. Warszawy" z roku 1964/65 mieszkał przy ul. Piekarskiej 4/6/8.
Pochowany 9 kwietnia 2008 r. na cmentarzu Bródnowskim w Warszawie (kwatera 61A-4-16).
Szachista.
Jako szachista uczestniczył w wielu rozgrywkach krajowych i lokalnych, w tym w Drużynowych Mistrzostwach w Polski. 
W 1949 r. wstąpił do nowo powstałej sekcji szachowej Klubu Sportowego Kolejarz (od 1955 r. Polonia-Kolejarz Warszawa, a od 1957 r. Polonia Warszawa). Sekcję rozwiązano 12 grudnia 1959 r.. Później występował w klubie Drukarz Warszawa. Jego największe sukcesy przypadają na okres od lat 50. do 70. XX wieku. W 1952 r. zdobył Złoty Medal na Drużynowych Mistrzostwach w Zakopanem. W 1953 r. był kandydatem na Mistrza Krajowego. Dwukrotnie zakwalifikował się do finałów (1958-60 i 1968-69) oraz dwukrotnie do półfinałów (1953 i 1962) Indywidualnych Mistrzostw Polski w szachach korespondencyjny.
Był wieloletnim członkiem Polskiego Związku Szachowego (nr legitymacji 452). W 1946 r. został zastępcą sekretarza Tymczasowego Zarządu PZSzach. 1 lutego 1953 r. na plenarnym posiedzeniu Sekcji Szachów GKKF podczas XVI Walnego Zjazdu PZSzach został wybrany na członka prezydium sekcji szachów XVI kadencji w latach 1953-54. 6 października 1976 roku otrzymał Złotą Odznakę Polskiego Związku Szachowego.

</doc>
<doc id="1300186" url="https://pl.wikipedia.org/wiki?curid=1300186" title="Oddział Ignacego Mystkowskiego">
Oddział Ignacego Mystkowskiego

Oddział Ignacego Mystkowskiego (później jako oddział Karola Fryczego) – partia powstańcza okresu powstania styczniowego.
Największy w tym czasie oddział operujący w Puszczy Białej, liczył ponad 1200 powstańców. Jego dowódcą był Ignacy Mystkowski ps. „Ojciec”.
Bitwa pod Stokiem.
W nocy z 4 na 5 maja 1863 odbył swą największą bitwę, pod Stokiem. Oddział Ignacego Mystkowskiego urządził wówczas zasadzkę na wojska rosyjskie. Starcie to przeszło do historii jako jedna z największych zwycięskich bitew powstania styczniowego. W czasie walki rozbito kolumnę carską księcia Tichomirowa i Konstantego Rynarzewskiego, wzięto jeńców, zdobyto broń i sprzęt taborowy.
Oddziałami strzelców i kosynierów dowodzili Ignacy Mystkowski i Karol Frycze, Jan Podbielski i Władysław Ostaszewski, a kawalerią Bronisław Deskur. W skład sztabu wchodził Teofil Dąbrowski, brat Jarosława Dąbrowskiego. Za tę bitwę Rząd Narodowy mianował Mystkowskiego podpułkownikiem.
Po zwycięstwie pod Stokiem do pułku Mystkowskiego dołączył liczący 300 osób oddział Polikarpa Dąbrowskiego. Połączone siły utworzyło razem około 1200 powstańców.
7 maja w Uścianku zmarł Jan Podbielski, ciężko ranny w bitwie pod Stokiem.
Mystkowski ruszył ze swym oddziałem w stronę kolei żelaznej. Kilka patroli konnych ubezpieczało główne siły partii maszerujące w kierunku Zaręb Kościelnych. Patrol Fryczego w liczbie 35 powstańców rozbił 9 maja oddział rosyjski pod Laskowizną. Zaskoczenie Rosjan było tak ogromne, że niemal cała ich broń i amunicja dostały się w ręce powstańców.
Sabotaż w Kietlance.
13 maja 1863 w Kietlance oddział urządził zasadzkę na pociąg pancerny wiozący żołnierzy gen. Trolla do Małkini, a także dostawę broni dla Rosjan. Z powodu zdrady (o uszkodzeniu torów uprzedził Rosjan w Czyżewie miejscowy dróżnik), pociąg wcześniej rozpoczął hamowanie i wykolejeniu uległa jedynie jego przednia część. wojsko rosyjskie skuteczne przeprowadziło ostrzał zza wagonów, gdyż powstańcy obsadzili tylko jedną stronę torów.
Rosjan wsparły ad hoc wezwane posiłki, przez co powstańcy Mystkowskiego musieli uznać wyższość nieprzyjaciela w tej bitwie. W walce zginęli wszyscy dowódcy batalionów łącznie z dowódcą ppłk Ignacym Mystkowskim oraz 40 powstańców, 25 było rannych. pozostali rozproszyli się po okolicznych lasach i wioskach lub znaleźli schronienie za Bugiem.
Potyczka pod Łączką.
Dowództwo nad zdziesiątkowanym oddziałem objął płk. Karol Frycze, wycofując się wraz z nim w lasy w pobliżu Długosiodła. Już 23 maja oddział został niespodziewanie zaatakowany pod Łączką przez przeważające siły wroga. Zmuszone do przebijania się oddziały powstańcze poniosły ciężkie straty. Płk Frycze, zniesiony z ciężkimi ranami z pobojowiska i przetransportowany do pobliskiej Poręby, tam zmarł i tam też został pochowany.

</doc>
<doc id="1300187" url="https://pl.wikipedia.org/wiki?curid=1300187" title="Oddział Karola Fryczego">
Oddział Karola Fryczego



</doc>
<doc id="1300188" url="https://pl.wikipedia.org/wiki?curid=1300188" title="Bitwa pod Karaklis">
Bitwa pod Karaklis

Bitwa pod Karaklis rozegrała się w dniach 24 - 28 maja 1918 r. między ochotniczymi oddziałami ormiańskimi a armią osmańską w czasie I wojny światowej.
Walki toczyły się pod Karaklis (dawna nazwa współczesnego Wanadzor). Przeważające liczebnie oddziały Ormian dowodzone przez Tovmasa Nazarbekiana w starciu z Turkami zdołały powstrzymać atak wroga i nie dopuścić aby wkroczył w głąb Armenii.

</doc>
<doc id="1300192" url="https://pl.wikipedia.org/wiki?curid=1300192" title="Osiedle Słowackiego (Lublin)">
Osiedle Słowackiego (Lublin)

Osiedle Juliusza Słowackiego – zaprojektowana przez Zofię i Oskara Hansenów dzielnica Lublina. Znajduje się ono w kompleksie tzw. Dzielnicy Sypialnej Lublina, powstałej w czasach intensywnego rozwoju miasta w latach 1960–1975. Jest ograniczone od północy ulicą Balladyny, od wschodu i południa ulicą Wileńską, od zachodu ulicą Tomasza Zana. Nazwy położonych na nim ulic czerpią z twórczości Juliusza Słowackiego.
Znajduje się na nim m.in. parafia pw. Piotra Jerzego Frassatiego (mieści się ona w budynku, w którym do 2000 roku znajdował się Miejski Dom Kultury), kompleks handlowo-usługowy i targ warzywny. Od strony południowej (ul. Głęboka i Wileńska) znajduje się wąwóz lessowy, który ciągnie się od ulicy Narutowicza do Alei Kraśnickiej. Osiedle im. Juliusza Słowackiego posiada dobre połączenie komunikacyjne ze Śródmieściem – zarówno autobusowe, jak i trolejbusowe (linie nr 150, 151, 152, 153, 155, 158).

</doc>
<doc id="1300194" url="https://pl.wikipedia.org/wiki?curid=1300194" title="Torpeda Mark 45 Astor">
Torpeda Mark 45 Astor

Mark 45 Astor (Mk. 45) – amerykańska zimnowojenna torpeda okrętów podwodnych z głowicą nuklearną o mocy 11 kiloton, przeznaczona do zwalczania głęboko zanurzonych celów podwodnych. Na rozwój tej torpedy wpływ miał fakt dużego postępu w miniaturyzacji ładunków jądrowych oraz rozwój radzieckich okrętów podwodnych z napędem jądrowym. Duża prędkość tych ostatnich, oraz ich zdolność do zanurzania na większe głębokości, umożliwiać im miały uchylanie się przed atakiem za pomocą konwencjonalnych torped. Obawy te pogłębiała możliwość rozwoju radzieckich wabików i urządzeń zakłócających, aby przeciwdziałać amerykańskim torpedom samonaprowadzającym.
Mark 45 była unikatowa wśród nowoczesnych torped z uwagi na brak wbudowanego pokładowego systemu naprowadzania oraz detonatora. Torpeda była naprowadzana na cel przewodowo z pokładu własnego okrętu, z niego też za pośrednictwem przewodu głowica torpedy musiała otrzymać komendę detonacji. Pierwsza torpeda tego typu z produkcji seryjnej została dostarczona marynarce amerykańskiej do służby w lipcu 1959 roku, a pozostawały one w niej do roku 1977. Większość podstawowych informacji o tej torpedzie wciąż pozostaje tajna, wiadomo jednak, że amerykańskie okręty podwodne z napędem jądrowym wyposażone były standardowo w dwie sztuki Mk. 45 Astor.

</doc>
<doc id="1300195" url="https://pl.wikipedia.org/wiki?curid=1300195" title="Bose Corporation">
Bose Corporation

Bose Corporation – amerykańskie przedsiębiorstwo z siedzibą we Framingham, w stanie Massachusetts, założone przez Amara Bose'a specjalizujące się w produkcji profesjonalnego sprzętu audio. Bose Corporation znane jest z tego, iż 100% dochodów przeznaczane jest na dalszy rozwój oraz inwestycje. Produkty Bose'a można znaleźć na stadionach olimpijskich, w teatrach na Broadwayu, Kaplicy Sykstyńskiej, a nawet w wahadłowcu kosmicznym. Bose posiada 5 zakładów produkcyjnych oraz 151 punktów sprzedaży (październik 2006).
W 2006 Bose został sklasyfikowany na drugim miejscu za Sony względem sprzedaży detalicznej w sektorze domowych urządzeń audio.
Automotive Suspension System.
Bose posiada własne laboratoria badawcze. W nich między innymi został opracowany innowacyjny system zawieszenia samochodowego. Został on ujawniony w 2004 roku po ponad 20 latach badań. System ten używa elektromagnesów zamiast układów hydraulicznych, które są stosowane powszechnie obecnie. W skład urządzenia wchodzi liniowy silnik elektryczny, który podnosi lub obniża koła samochodu w odpowiedzi na nierówności nawierzchni. Koła są podnoszone przy przejeżdżaniu przez wybój oraz opuszczane w przypadku dziury w przeciągu milisekund, utrzymując równy poziom karoserii pojazdu. System ten wykorzystuje technologię redukcji szumów, opracowaną przez Bose'a. Nierówności jezdni są wykrywane i traktowane jak szum otoczenia. Na ich podstawie system generuje falę odwrotną, która przesłana zostaje do zawieszenia poprzez siłowniki elektryczne. Producent zakłada, że system będzie dostępny komercyjnie w luksusowych pojazdach w roku 2009. Pomimo prawie 30 lat rozwoju oraz wydanych 100 milionów dolarów system jest ciągle drogi oraz ciężki.

</doc>
<doc id="1300196" url="https://pl.wikipedia.org/wiki?curid=1300196" title="Objaw chorobowy">
Objaw chorobowy



</doc>
<doc id="1300197" url="https://pl.wikipedia.org/wiki?curid=1300197" title="Felix Trinidad">
Felix Trinidad



</doc>
<doc id="1300198" url="https://pl.wikipedia.org/wiki?curid=1300198" title="Marcel Rodríguez-López">
Marcel Rodríguez-López

Marcellus Rodríguez-López (ur. 29 września 1983) – multiinstrumentalista i młodszy brat Omara Rodrígueza-Lópeza.
Życiorys.
Obecnie Marcellus gra na perkusji w zespołach The Mars Volta oraz Omar Rodríguez-López Quintet, wraz ze swoim starszym bratem. Występuje również w zespole Zechs Marquise, w którym gra na organach. Wcześniej grał w kapeli Thieves Of Always, której liderem jest Ralph Jasso, były członek The Mars Volta (2005).
Marcel grał na żywo z zespołem Red Hot Chili Peppers podczas trasy promującej płytę Stadium Arcadium - zagrał na bongosach w utworze "Hump de Bump", na kongach w "Charlie" oraz na klawinecie w utworze "Warlocks". Grał również na koncertach z zespołem Gnarls Barkley. 
Marcel wystąpi w nowym filmie swojego brata Omara, noszącym wstępny tytuł "The Sentimental Engine Slayer".

</doc>
<doc id="1300199" url="https://pl.wikipedia.org/wiki?curid=1300199" title="The ConstruKction of Light">
The ConstruKction of Light

The ConstruKction of Light – album studyjny zespołu King Crimson, wydany w roku 2000.
Lista utworów.
Źródło.
Wszystkie utwory skomponowali Adrian Belew, Robert Fripp, Trey Gunn, Pat Mastelotto.
Utwór „Heaven and Earth” pojawił się na albumie "Heaven and Earth" zespołu ProjeKct X, nagranym w tym samym czasie co "The ConstruKction of Light".

</doc>
<doc id="1300204" url="https://pl.wikipedia.org/wiki?curid=1300204" title="Black Crow Blues">
Black Crow Blues

Black Crow Blues – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r.
Historia i charakter utworu.
Jeden z mniej znanych utworów Dylana utrzymany w konwencji fortepianowego bluesa.
Jest to pierwsza piosenka Dylana umieszczona na regularnych studyjnych albumach, grana przez artystę na fortepianie. Blues ten ma pewien wdzięk, dzięki lekko funkującej, nieuczonej i amatorskiej grze przypominającej niewymyślny, żywiołowy blues grany w barrel-house'ach. Zapewne wpływ na kształt piosenki miał pianista Meade "Lux" Lewis, grający w stylu boogie-woogie.
Kompozycja ta jest lekka, humorystyczna i nieco surrealistyczna. Wpisuje się w piosenki związane z drogą, podróżą, a zwłaszcza autostopem. Narrator mówi do siebie o kobiecie, którą zostawił gdzieś kilka miast temu. Jego nastrój zmienia się, co jest obserwowane przez gromadę czarnych kruków z pobliskiej łąki.
Motyw kruka pojawiał się czasem w różnych bluesach, jednak być może Dylan posłużył się wierszem "Kruk" Edgara Allana Poe, któremu zresztą nie dorównał.
Dylan nigdy nie wykonywał tej kompozycji podczas swoich tournée.

</doc>
<doc id="1300205" url="https://pl.wikipedia.org/wiki?curid=1300205" title="Torpeda Mark 46">
Torpeda Mark 46

Mark 46 (Mk 46) – amerykańska lekka torpeda do zwalczania okrętów podwodnych, stanowiąca aktualnie standardową torpedę flot krajów NATO, a obok torped Mk 48 oraz Mk 50, jedna z trzech podstawowych torped tego typu w US Navy. Mk 46 może być odpalana zarówno z pokładów okrętów nawodnych, a także z samolotów lub helikopterów ZOP, jest też częścią innych rodzajów uzbrojenia - rakietowych systemów przeciwpodwodnych ASROC RUR-5 ASROC i VL-ASROC oraz miny torpedowej Mark 60 Captor

</doc>
<doc id="1300207" url="https://pl.wikipedia.org/wiki?curid=1300207" title="Mustafa Lala Pasza">
Mustafa Lala Pasza

Mustafa Lala Pasza lub Lala Kara Mustafa Pasza (tur. "Lala Kara Mustafa Paşa"), ur. około 1500, zm. w 1580 roku był wodzem i politykiem w Imperium Osmańskim.
Za zasługi dla państwa został wyniesiony do godności "bejlerbeja" Damaszku a następnie Piątego Wezyra. Dowodził połączonymi siłami lądowymi i morskimi podczas podboju dotychczas weneckiego Cypru w latach 1570-1571 i kampanii przeciwko Gruzji w 1578. Pod koniec życia został mianowany Wielkim Wezyrem (premierem) imperium i funkcję tę pełnił od 28 kwietnia do 7 sierpnia 1580 roku.
Do posła polskiego miał powiedzieć: 
Honorowy przydomek "Lala" (nauczyciel sułtana) otrzymał jako nauczyciel synów sułtańskich. Mustafa znany był z okrucieństwa wobec pokonanych nieprzyjaciół. Po zdobyciu Nikozji w 1570 roku do znajdującej się na północ Kyrenii wysłał konno jednego z weneckich kapitanów z dwoma głowami przytroczonymi do siodła (groźba poskutkowała kapitulacją twierdzy), a do Famagusty na tacy głowę Nicolasa Dandolo, dowodzącego siłami świeżo zdobytego miasta-fortecy. Swoją reputację podkreślił zadając okrutną śmierć weneckiemu kapitanowi Marcantonio Bragadinowi, obrońcy Famagusty, którego w 1571 kazał żywcem obedrzeć ze skóry.

</doc>
<doc id="1300208" url="https://pl.wikipedia.org/wiki?curid=1300208" title="Zatoka Sarońska">
Zatoka Sarońska

Zatoka Sarońska (gr. "Sarōnikós kólpos") – zatoka, położona przy wschodnim brzegu Przesmyku Korynckiego do morza Egejskiego. W obrębie zatoki położone są następujące wyspy: Egina, Salamina, Poros. W tej zatoce rozegrała się jedna z największych bitew morskich znana jako bitwa pod Salaminą.

</doc>
<doc id="1300214" url="https://pl.wikipedia.org/wiki?curid=1300214" title="Fryderyki 2008">
Fryderyki 2008

Nagrody „Fryderyki 2008” zostały rozdane 7 kwietnia 2008 w Fabryce Trzciny (muzyka rozrywkowa) i w bazylice oo. Salezjanów (dla twórców muzyki poważnej i jazzowej) w Warszawie, a uroczystość była transmitowana przez TVP1. Główną prowadzącą była Kayah, której pomagał Marek Niedźwiecki, prowadząc rozmowy na „czerwonym dywanie” z nagrodzonymi artystami za kulisami. Nagrody zostały przyznane w 29 kategoriach. W tej edycji Fryderyków firmy fonograficzne oraz indywidualni artyści nadesłali zgłoszenia 73 albumów muzyki poważnej, 25 płyt jazzowych, ponad 120 albumów z polską muzyką rozrywkową, 100 albumów zagranicznych wykonawców oraz 110 singli i 80 videoklipów. 35 artystów rywalizowało o nominacje w kategorii Nowa Twarz Fonografii. Po raz pierwszy w historii Nagród, publiczność mogła wskazać poprzez SMS-y zwycięzcę w kategorii Nowa Twarz Fonografii. Najwięcej nominacji zdobyli: Nosowska i Hey (14), duet Maleńczuk-Waglewski (8), Adam Nowak/Raz, Dwa, Trzy (6), Tomek Lipnicki/Lipali (6), Natalia Kukulska (5) i Piotr Kupicha/Feel (5). Najwięcej nagród zdobyli Nosowska/Hey (8). Ceremonię uświetniły występu artystów:

</doc>
<doc id="1300221" url="https://pl.wikipedia.org/wiki?curid=1300221" title="Krzysztof Radzimski">
Krzysztof Radzimski



</doc>
<doc id="1300224" url="https://pl.wikipedia.org/wiki?curid=1300224" title="Wielka piątka">
Wielka piątka

Wielka piątka () – pięcioczynnikowy model osobowości (w skrócie PMO) autorstwa Paula Costy i Roberta McCrae’a.
Model obejmuje czynniki osobowości: neurotyczność, ekstrawersję, otwartość na doświadczenie, ugodowość i sumienność:
Zakłada się, że wyróżnione czynniki:
Kwestionariusze osobowości.
Struktura czynnikowa kwestionariusza wygląda zatem następująco:
Kwestionariusz NEO-PI-R, choć precyzyjny, jest niezwykle czasochłonny (składa się bowiem z 240 pozycji), toteż w 1989 roku autorzy opracowali jego skróconą wersję, tj.
Zróżnicowanie geograficzne.
Liczne badania wskazują na istnienie statystycznie mierzalnego geograficznego zróżnicowania wielkiej piątki czynników osobowości. Poniższa tabela podsumowuje wyniki badań przeprowadzonych w oparciu o kwestionariusz do diagnozy cech osobowości NEO-PI-R w wybranych krajach.

</doc>
<doc id="1300229" url="https://pl.wikipedia.org/wiki?curid=1300229" title="Tigran Mansurian">
Tigran Mansurian

Tigran Yeghiayi Mansurian (ur. w 1939 w Bejrucie) − kompozytor ormiański.
W twórczości łączy współczesność z elementami muzyki tradycyjnej. Jest twórcą utworów instrumentalnych ("Kwartet smyczkowy" "„Interior”", 1972; "Muzyka nocna na orkiestrę", 1980) i wokalno-instrumentalnych ("Intermezzo", 1973, "Requiem" 2011).

</doc>
<doc id="1300232" url="https://pl.wikipedia.org/wiki?curid=1300232" title="Pierwsze oblężenie Warszawy (1794)">
Pierwsze oblężenie Warszawy (1794)

Oblężenie Warszawy – oblężenia miasta podczas insurekcji kościuszkowskiej pomiędzy 13 lipca a 6 września 1794 roku.
Strony konfliktu.
Koncentryczny marsz Prusaków i Rosjan na Warszawę zmusił Tadeusza Kościuszkę do stoczenia bitew na zachodnich przedpolach miasta (pod Gołkowem i pod Raszynem), w dniach 9 i 10 lipca. Wskutek dwukrotnej przewagi sił nieprzyjaciela, Kościuszko wycofał się na linię umocnień Warszawy i zamierzał bronić stolicy z warownych obozów położonych po zewnętrznej stronie fortyfikacji miejskich, które pośpiesznie rozbudowywał. Miasta broniło 17 tys. piechoty regularnej, 15 tys. milicji municypalnej, 18 tysięcy włościan oraz 140 dział.
Prusacy w sile 40 batalionów piechoty, 60 szwadronów jazdy i 100 dział (w sumie 30 tys. żołnierzy) rozlokowali się między Wawrzyszewem, Górcami, a Szczęśliwicami. Dowództwo osobiście sprawował Fryderyk Wilhelm II. Prusaków wspomagał korpus Rosjan w sile 13 tys. żołnierzy, dowodzony przez Iwana Fersena, stojący między Rakowem, a Służewem i Wilanowem.
Przebieg bitwy.
W oczekiwaniu na ciężką artylerię z Grudziądza, Prusacy i Rosjanie rozpoczęli długotrwałe oblężenie. Dzięki świetnie ufortyfikowanym pozycjom obronnym, straty polskie nie były duże, a postępy pruskie zostały skutecznie powstrzymane. W końcu lipca uwaga Prusaków koncentrowała się na Woli, bronioną przez gen. Józefa Zajączka do 27 lipca.
26 sierpnia, podczas nieobecności dowodzącego odcinkiem księcia Józefa Poniatowskiego, Prusacy po zaciętych walkach zdobyli Szwedzkie Górki. Padł Wawrzyszew.
28 sierpnia załamało się silne natarcie pruskie na olszynę powązkowską i Marymont bronione przez Jana Henryka Dąbrowskiego, wspartego przez Kościuszkę. Był to ostatni wielki szturm na pozycje polskie. Na więcej armii pruskiej nie było już stać.
6 września, na wieść o wybuchu powstania w Wielkopolsce król pruski zwinął oblężenie. W toku walk na przedpolach Warszawy, wojsko pruskie stopniało do 18 tysięcy – straciło prawie połowę stanu wyjściowego. Prusacy odeszli do Wielkopolski, a Rosjanie za Pilicę.

</doc>
<doc id="1300234" url="https://pl.wikipedia.org/wiki?curid=1300234" title="Oblężenie Warszawy">
Oblężenie Warszawy



</doc>
<doc id="1300258" url="https://pl.wikipedia.org/wiki?curid=1300258" title="Reprezentacja Bermudów w piłce nożnej mężczyzn">
Reprezentacja Bermudów w piłce nożnej mężczyzn

Reprezentacja Bermudów w piłce nożnej jest reprezentacją należącą do CONCACAF. Nigdy nie zagrała na mistrzostwach świata, a w Złotym Pucharze CONCACAF wzięła udział raz – w 2019 roku. Aktualnie (wrzesień 2008) drużyna zajmuje 129 miejsce w rankingu FIFA. Kadrę prowadzi rodzimy trener Keith Tucker. Prezydentem Bermuda Football Association jest Larry Mussenden, a wiceprezydentem Calvin Blankendal. BFA ma swoją siedzibę w stolicy kraju Hamilton pod adresem 48 Cedar Avenue P.O. Box HM 745 HAMILTON. Drużyna gra w jednolitych niebieskich strojach.
Bermudy zajmują obecnie (10 sierpnia 2011) 15. miejsce w CONCACAF oraz 117. w Rankingu FIFA.
Obecnie trenerami reprezentacji Bermudów są Andrew Bascome oraz Dennis Brown.

</doc>
<doc id="1300259" url="https://pl.wikipedia.org/wiki?curid=1300259" title="Oli Thompson">
Oli Thompson

Oliver „Oli” Thompson (ur. 2 stycznia 1980 w East Sussex) – angielski strongman oraz zawodnik mieszanych sztuk walki (MMA). w 2006 roku. Walczył dla takich organizacji jak: UFC, KSW, BAMMA, czy Bellator. Były mistrz polskiej federacji FEN w wadze ciężkiej.
Kariera strongmana.
Oli Thompson treningi siłowe rozpoczął w wieku dziewiętnastu lat. Zadebiutował jako siłacz w 2001 roku.
Wziął udział dwukrotnie w indywidualnych Mistrzostwach Świata Strongman, w latach 2006 (IFSA) i 2008. W Mistrzostwach Świata Strongman 2008 nie zakwalifikował się do finału. W Drużynowych Mistrzostwach Świata Strongman 2006 i Drużynowych Mistrzostwach Świata Strongman 2008 również nie zakwalifikował się do finału.
Kariera MMA.
UFC.
W 2009 roku porzucił zawody strongman na rzecz startów w MMA. Po dobrych występach w lokalnych angielskich organizacjach (9 zwycięstw, 2 porażki) podpisał kontrakt z amerykańską organizacją UFC. Stoczył w niej w 2012 roku dwie przegrane przed czasem walki i został zwolniony.
Początki w KSW.
W 2013 roku związał się z KSW. W swoim debiucie 16 marca uległ czołowemu polskiemu zawodnikowi Karolowi Bedorfowi na punkty.
We wrześniu miał stoczyć kolejny pojedynek z Kamilem Walusiem, ale z powodu kontuzji tego drugiego walkę anulowano i przeniesiono na 7 grudnia, którą ostatecznie Thompson wygrał przez techniczny nokaut w 2. rundzie.
Inoki Genome Federation.
31 grudnia 2015 na sylwestrowej gali Inoki Bom-Ba-Ye w Japonii zwyciężył w finale turnieju Grand Prix wagi ciężkiej i został nowym mistrzem w tejże wadze pokonując Fernando Rodriguesa Jr.. Wcześniej w ćwierćfinale pokonał Ikuhisę Minowę oraz w półfinale Chrisa Barnetta.
Bellator MMA.
W czerwcu 2016 ogłoszono, że Thompson podpisał kontrakt z Bellator MMA. Zadebiutował mierząc się przeciwko Mattowi Mitrione 16 lipca 2016 roku na gali "Bellator 158". Przegrał przez TKO w drugiej rundzie.
W swojej drugiej walce zmierzył się z byłym partnerem treningowym Cheickiem Kongo na "Bellator 172" 18 lutego 2017 roku. Przegrał walkę jednogłośną decyzją.
Po 2020.
13 czerwca 2020 podczas gali „FEN 28: Lotos Fight Night” w walce o mistrzowski pas wagi ciężkiej FEN wygrał z Szymonem Bajorem, trafiając Polaka jednym ciosem, po którym ten padł nieprzytomny.
4 grudnia 2021 roku na "FNC 4" przegrał niejednogłośnie z Sašą Milinković.
Podczas gali "FNC 6" 17 czerwca 2022 roku został znokautowany wysokim kopnięciem przez Ivan Vitasovicia.
24 września 2022 zawalczył dla powracającej po latach organizacji MMA Attack, konfrontując się z Adamem Wieczorkiem podczas walki wieczoru gali „MMA Attack 4: Reaktywacja”. Przegrał przez techniczny nokaut w 3 rundzie.

</doc>
<doc id="1300263" url="https://pl.wikipedia.org/wiki?curid=1300263" title="Stanley Road">
Stanley Road

Stanley Road – trzeci solowy album Paula Wellera, byłego lidera zespołów The Jam i The Style Council, wydany w czerwcu 1995 roku. Okładkę albumu zaprojektował Peter Blake, twórca m.in. okładki płyty "Sgt. Pepper’s Lonely Hearts Club Band" zespołu The Beatles. Tytuł oznacza ulicę w mieście Woking w hrabstwie Surrey w południowej Anglii, na której dorastał Weller. W nagraniu utworu "I Walk on Gilded Splinters" gościnnie wziął udział Noel Gallagher z zespołu Oasis.
Album osiągnął pierwsze miejsce na liście przebojów w Wielkiej Brytanii i jest uważany przez samego autora za swe szczytowe osiągnięcie. Stylistycznie jest on nawiązaniem do poprzedniego studyjnego krążka Wellera, Wild Wood z 1993 roku. Artysta odchodzi więc od nowo-falowego stylu The Jam czy Style Council na rzecz powrotu do swych korzeni R&amp;B i soul, takich jak The Who. Styl wokalny Wellera sugeruje inspiracje Steve’em Winwoodem i Erikiem Claptonem.
Lista utworów.
W 2005 roku, z okazji 10 rocznicy album został wydany ponownie, tym razem w wersji trzypłytowej jako "Deluxe Edition". Pierwsza płyta zawiera oryginalny album i strony B singli, druga – wersje demo, zaś trzecia to płyta DVD z dokumentem nt. powstawania albumu.

</doc>
<doc id="1300266" url="https://pl.wikipedia.org/wiki?curid=1300266" title="Tryptyk Ukrzyżowania">
Tryptyk Ukrzyżowania

Tryptyk Ukrzyżowania – przykład późnogotyckiego malarstwa tablicowego w Niderlandach, dzieło jednego z głównych reprezentantów gotyckiego realizmu - Rogiera van der Weydena. Dzieło zostało wykonane około 1445 r. Obecnie znajduje się w zbiorach Kunsthistorishes Museum w Wiedniu.
Jest to tryptyk o wymiarach 101 x 70 cm (obraz środkowy), 101 x 35 cm (skrzydła boczne). Obrazy są malowane na desce dębowej techniką olejną. Centralna część przedstawia Grupę Ukrzyżowania, pośrodku Jezusa na krzyżu, u stóp którego klęczy Maria podtrzymywana przez Jana Ewangelistę. Po prawej strony klęczy para fundatorów w dworskich strojach. Nie udało się ściśle zidentyfikować tej pary dworzan. W skrzydłach bocznych zostały namalowane postaci Marii Magdaleny z puszką olejów i Św. Weroniki trzymającą veraiconę. Ponad świętymi unoszą się anioły utrzymane w całości w jednolitej granatowej tonacji barwnej. Tło tworzy namalowany w zielonych tonacjach rozległy krajobraz pełen pagórków, skalnych rozpadlin oraz pojedynczych drzew. Linia horyzontu zasłonięta jest po prawej stronie widokiem miasta z malowniczymi obwarowaniami. Tło lewego skrzydła urozmaica widok zamku. Oświetlony światłem słonecznym krajobraz jest scalony, niezależnie od ramowego podziału tryptyku.
Atmosferę poszczególnych scen ożywia lekki wiatr, który porusza dynamicznie draperie szat, czego dominantą z pewnością są unoszące się materiały perizonium opasające biodra Chrystusa, co prawem kontrastu podkreśla rozpaczliwą sztywność ciała już martwego Mesjasza. Uwagę zwraca bardzo silna ostrość obrazu umożliwiająca obserwację najdrobniejszych detali, eksponująca wyrazy twarzy. Od strony kolorystycznej, występuje tu przewaga intensywnych barw. Prawo kontrastu również występuje w kolorystyce szat. Artysta zestawił mocny błękit szat Marii z czerwienią odzienia Św. Jana. Czarne szaty i czerwoną suknię Marii Magdaleny zasłania długi zielonkawo-granatowy welon. Stanowi to odwrotność wobec barw ubioru Weroniki, widoczną ciemną suknię zasłaniają niemal całkowicie wierzchnie szaty utrzymane w ostrych czerwieniach. Płacząca Maria Magdalena skrywa swoją twarz. Święta Weronika podobnie jak Maryja ma głowę nakrytą białym welonem, jej strój nacechowany jest dworską elegancją, którą odznaczają się też wpisani w biblijny wątek klęczący fundatorzy. Wreszcie Maryja - została umieszczona w miejscu, które w tym typie ikonograficznym zazwyczaj zajmuje Maria Magdalena. Maryja obejmująca ramionami krzyż jest przepełniona boleścią i mocno poruszona faktem odejścia Zbawiciela ze świata ziemskiego, który w tym tryptyku emanuje słoneczną atmosferą, budowaną przez błękitne niebo z drobnymi obłokami chmur.

</doc>
<doc id="1300272" url="https://pl.wikipedia.org/wiki?curid=1300272" title="Masłońskie Natalin">
Masłońskie Natalin

Masłońskie Natalin – przystanek kolejowy w Masłońskich, w województwie śląskim, w Polsce. Znajdują się tu 2 perony.
W roku 2017 przystanek obsługiwał 150–199 pasażerów na dobę.

</doc>
<doc id="1300276" url="https://pl.wikipedia.org/wiki?curid=1300276" title="Port lotniczy Malabo">
Port lotniczy Malabo

Port lotniczy Malabo (IATA: SSG, ICAO: FGSL) – międzynarodowy port lotniczy położony 9 km na wschód od Malabo, na wyspie Bioko. Jest największym portem lotniczym w Gwinei Równikowej.
Linie lotnicze i połączenia.
Na przełomie 2007 i 2008 roku lotnisko miało połączenie z trzema europejskimi portami, z Paryżem realizowane przez Air France, Zurychem realizowane przez Swissair oraz Madrytem wykonywanym przez linie Iberia.

</doc>
<doc id="1300280" url="https://pl.wikipedia.org/wiki?curid=1300280" title="Mary-Louise Parker">
Mary-Louise Parker

Mary-Louise Parker (ur. 2 sierpnia 1964 w Fort Jackson w stanie Karolina Południowa) – amerykańska aktorka.
Życiorys.
Popularność przyniosła jej rola w filmie "Smażone zielone pomidory" oraz główna rola w serialu komediowym "Trawka", za którą otrzymała nagrody:
oraz została nominowana do otrzymania: 

</doc>
<doc id="1300281" url="https://pl.wikipedia.org/wiki?curid=1300281" title="Giwat Ela">
Giwat Ela

Giwat Ela (hebr. גִּבְעַת אֵלָה; ang. "Givat Ela"; pol. "To Wzgórze") – wieś komunalna położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Giwat Ela jest położona na wysokości od 230 do 295 metrów n.p.m. na północno-zachodnim skraju masywu górskiego Hare Nacerat, oddzielającego Dolinę Bejt Netofa od Doliny Jezreel w Dolnej Galilei, na północy Izraela. Na południe od wsi wznosi się zalesione wzgórze Giwat Timrat (364 m n.p.m.). Teren po stronie północnej i południowo-zachodniej mocno opada w kierunku wadi strumienia Cippori. W jej otoczeniu znajduje się miasto Migdal ha-Emek, miasteczka Zarzir i Ilut, oraz wsie komunalne Szimszit i Timrat. Na południe od wsi znajduje się baza wojskowa Ma’alul.
Giwat Ela jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W 1983 roku władze państwowe podjęły decyzję o utworzeniu w tej okolicy dwóch nowych żydowskich osiedli mieszkaniowych. Miały być one przeciwwagą dla okolicznych społeczności arabskich, oraz miały przyczynić się do zmniejszenia problemu braków mieszkaniowych. We wrześniu 1986 roku rozpoczęto budowę pierwszych domów mieszkalnych i w 1988 roku utworzono wieś Giwat Ela. Była to osada, której mieszkańcy dojeżdżali do pracy w pobliskich strefach przemysłowych. Inicjatywa założenia tej nowej osady wyszła od grupy młodych mieszkańców Hajfy, którzy chcieli zamieszkać w wiejskiej okolicy, zachowując przy tym wysokie standardy życia. Planowana jest dalsza rozbudowa wioski. W 2000 roku powstała sąsiednia wieś Szimszit.
Demografia.
Większość mieszkańców wsi jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Mieszkańcy wsi dojeżdżają do miejsc pracy położonych poza osadą. We wsi jest przychodnia zdrowia i sklep wielobranżowy.
Transport.
Ze wsi wyjeżdża się na północny zachód na drogę 7626 w miejscowości Zarzir. Jadąc tą drogą na północny zachód dojeżdża się do drogi ekspresowej nr 77, a jadąc na południowy zachód dojeżdża się do skrzyżowania drogi nr 75 z drogą nr 73 przy moszawie Nahalal.
Edukacja i kultura.
Wieś posiada własne przedszkole i szkołę podstawową. Starsze dzieci są dowożone do szkoły średniej w moszawie Nahalal. We wsi jest ośrodek kultury z biblioteką, basen pływacki, sala sportowa z siłownią, boiska oraz korty tenisowe. Jest tu także synagoga i mykwa.

</doc>
<doc id="1300284" url="https://pl.wikipedia.org/wiki?curid=1300284" title="Steve Thaler">
Steve Thaler

Steve Thaler – naukowiec, zajmuje się zagadnieniem uczenia się sieci neuronowych.
Praca badawcza.
Przeprowadził tzw. eksperyment „śmierci klinicznej” sieci neuronowych – to znaczy wyłączył niektóre neurony w sieci skutkiem czego nie było jak przewidywało wielu naukowców dezintegracja sieci, lecz jej adaptacja. Thaler nazwał to zjawisko kreatywnym myśleniem. Badania te są podstawą do założenia, że jest możliwe zbudowanie myślącej maszyny.

</doc>
<doc id="1300285" url="https://pl.wikipedia.org/wiki?curid=1300285" title="Hosza’aja">
Hosza’aja

Hosza’aja (hebr. הושעיה; ang. Hosha’aya) – wieś komunalna położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Hosza’aja jest położona na wysokości od 180 do 258 metrów n.p.m. w północno-zachodnim skraju masywu górskiego Hare Nacerat, który zamyka od południa Dolinę Bejt Netofa w Dolnej Galilei, na północy Izraela. Osada leży na dwóch sąsiednich wzgórzach Har Hosza’aja i Har Kajil. Na południowy wschód od wsi wznosi się wzgórze Har Jad’aja (292 m n.p.m.). Tereny na wschód od wsi porasta duży kompleks leśny Ja’ar Cippori. W jej otoczeniu znajduje się miasto Nazaret, miasteczka Kefar Kanna, Maszhad, Ar-Rajna, Bir al-Maksur i Kefar Maneda, moszaw Cippori, kibuce ha-Solelim i Channaton, wieś komunalna Allon ha-Galil, oraz arabska wieś Rummat al-Hajb. Na północny wschód od wsi baza wojskowa Szimszon oraz jest strefa przemysłowa Cippori.
Hosza’aja jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W latach 1979-1980 rząd Izraela przyjął do realizacji plan wzmocnienia żydowskiej obecności w Galilei. W ramach tego programu, w 1981 roku założono w tym miejscu niewielki przysiółek, będący wojskową placówką obserwacyjną, w której służyli żołnierze z programu Nachal. W 1983 roku utworzono wieś Hosza’aja, do której przyjechało 10 pierwszych cywilnych rodzin. Byli to członkowie religijnej organizacji młodzieżowej Bene Akiwa. Od samego początku jej istnienia określiło to charakter osady na religijny. wieś nazwano na cześć rabina Hosza’aji z okresu talmudycznego. W kolejnych latach osiedlały się w niej grupy żydowskich imigrantów z Europy i Stanów Zjednoczonych. Gdy na początku XXI wieku okolicę głęboko dotknął kryzys gospodarczy, aktywiści religijni rozdawali żywność ubogim mieszkańcom sąsiednich wiosek.
Demografia.
Większość mieszkańców wsi jest Żydami. Tutejsza populacja jest religijna, identyfikuje się z judaizmem:
Gospodarka i infrastruktura.
Lokalna gospodarka opiera się na działalności licznych niewielkich firm komputerowych itp. Część mieszkańców dojeżdża do pracy poza wsią. We wsi jest przychodnia zdrowia z gabinetem stomatologicznym, oraz sklep wielobranżowy.
Transport.
Ze wsi wyjeżdża się na północ na drogę ekspresową nr 77.
Edukacja i kultura.
Wieś posiada własne przedszkole i religijną szkołę podstawową. Starsze dzieci są dowożone do szkoły w religijnym moszawie Sede Ja’akow. We wsi jest ośrodek kultury z biblioteką, basen pływacki, sala sportowa z siłownią, boiska oraz korty tenisowe. Jest tu także synagoga, jesziwa i mykwa.
Turystyka.
Największą tutejszą atrakcją jest ośrodek turystyczny Kefar Kedem, w którym odtworzone zostało codzienne życie w Galilei z czasów biblijnych. Okoliczne wzgórza są porośnięte dębowym lasem. Żydowski Fundusz Narodowy sfinansował budowę brukowanej ścieżki z miejscami odpoczynku. Na południowy zachód od wsi znajduje się stanowisko archeologiczne starożytnego miasta Seforis. Na szczycie wzgórza wznosi się kamienna wieża, będąca pozostałością fortecy krzyżowców. Rozciąga się z niej widok na całą okolicę. W ruinach starożytnego miasta odkryto główną ulicę, która jest w całości wybrukowana. Na kamieniach ulicznych odnaleziono kilka wyrytych symboli, w tym menorę. Wzdłuż ulicy znajdowały się mieszkalne domy, wśród których odkryto żydowską mykwę. Na północnym stoku wzgórza znajduje się teatr rzymski dla 4,5 tys. widzów. Jego średnica wynosi 45 metrów. Teatr nosi ślady poważnych zniszczeń, prawdopodobnie powstałych w wyniku trzęsienia ziemi. W pobliżu stoi rzymska willa z najcenniejszych znaleziskiem w Seforis. Jest do największa odkryta w Izraelu mozaika podłogowa. W dolnej części miasta odkryto pozostałości starożytnej synagogi z końca V lub początku VI wieku. W jej wnętrzu odkryto mozaikę podłogową ze scenami biblijnymi. Całość jest chroniona jako Park Narodowy Cippori.
Wśród okolicznych wzgórz można spotkać pozostałości dawnego systemu wodociągowego miasta Seforis. Na wschód od moszawu znajduje się zbiornik wodny z II wieku. Jest on połączony z ruinami miasta długim podziemnym tunelem (nie udostępniony dla zwiedzających). Zbiornik z akweduktem są częścią Parku Narodowego Cippori. Tuż obok jest położona głęboka jaskinia (w niektórych jej częściach jest dostępna bez sprzętu wspinaczkowego). Przy parku znajduje się mauzoleum, w którym według tradycji pochowany jest słynny rabin Juda ha-Nasi (inna tradycja wskazuje miejsce jego pochówku na Bet Sze’arim). Na zachód od wsi rozciąga się leśny Rezerwat przyrody Ja’ar Cippori, a na południowym zachodzie Rezerwat przyrody Ha-Solelim.

</doc>
<doc id="1300286" url="https://pl.wikipedia.org/wiki?curid=1300286" title="In This Moment">
In This Moment

In This Moment – amerykańska grupa heavymetalowa. Powstała w 2005 roku w Los Angeles. Grupa zadebiutowała w 2007 roku albumem pt. "Beautiful Tragedy", który trafił do sprzedaży nakładem wytwórni muzycznej Century Media Records. Od 2011 roku skład zespołu tworzą wokalistka Maria Brink, gitarzyści Chris Howorth i Randy Weitzel, basista Kyle Konkiel oraz perkusista Tom Hane. Nakład ze sprzedaży formatów wydawniczych grupy sięgnął miliona egzemplarzy za sprzedaż albumu "Blood" oraz singla o tym samym tytule w Stanach Zjednoczonych, za co zespół otrzymał wyróżnienie w postaci dwóch złotych płyt w maju 2017 roku.
Historia.
Zespół założyli w 2005 roku wokalistka Maria Brink i gitarzysta Chris Howorth. Wkrótce potem do składu dołączyli perkusista Jeff Fabb, gitarzysta Blake Bunzel oraz basista Josh Newell. W tym składzie grupa zarejestrowała pierwsze nagrania demo, które zostały opublikowane w serwisie MySpace. Jeszcze w 2005 roku Josh Newell opuścił zespół motywując swą decyzję koncentracją na pracy w studiu nagraniowym. Nowym basistą został zaprzyjaźniony z zespołem Jesse Landry. 
W tym okresie zespołem zainteresował się basista Rob "Blasko" Nicholson, znany z występów w zespole Ozzy Osbourne, który ostatecznie został menedżerem In This Moment. Pod koniec roku formacja cieszyła się znacznym zainteresowaniem dzięki mediom społecznościowym, w konsekwencji muzycy podpisali kontrakt wydawniczy z wytwórnią Century Media Records.
Debiutancki album zespołu zatytułowany "Beautiful Tragedy" ukazał się 20 marca 2007 roku. Nagrania były promowane singlami "Prayers", "Beautiful Tragedy" i "Surrender". Album wyprodukowany przez Erika Rachela stanowił stylistyczny mariaż metalcore'u i hard rocka, opartego na tekstach Brink, opisujących jej osobiste doświadczenia życiowe. W ramach promocji debitu zespół dał szereg koncertów, w tym m.in. podczas The Hottest Chicks in Metal Tour wraz z włoską formacją Lacuna Coil oraz na festiwalu Ozzfest. 
30 września 2008 roku do sprzedaży trafił drugi album grupy pt. "The Dream". Wydawnictwo spotkało się pozytywnym odbiorem wśród krytyków muzycznych, był to także pierwszy album In This Moment, który trafił na listę Billboard 200 w Stanach Zjednoczonych plasując się na 73. miejscu. Płyta wyprodukowana przez Kevina Churko była promowana singlami "Forever" i "Call Me". Druga produkcja In This Moment została zaprezentowana podczas licznych koncertów m.in. wraz z takimi zespołami jak Five Finger Death Punch, Mudvayne, Papa Roach oraz Filter. 
Trzeci album studyjny grupy pt. "A Star-Crossed Wasteland" ukazał się 13 lipca 2010 roku. Do prac nad płytą zespół ponownie zaangażował Kevina Churko. Płyta promowana singlami "The Gun Show" i "The Promise" dotarła do 40. miejsca listy Billboard 200. 14 sierpnia 2012 roku został wydany czwarty album In This Moment pt. "Blood". Wydawnictwo dotarł do 15. miejsca listy Billboard 200 w USA sprzedając się w pierwszym tygodniu w nakładzie 20 tys. kopii. Znaczną popularnością cieszył się także utwór tytułowy, który uplasował się m.in. na 9. miejscu listy Billboard Mainstream Rock Songs. W efekcie sukcesu komercyjnego jaki odniósł album w lutym 2014 roku grupa zakomunikowana podpisanie kontraktu z wytwórnią Atlantic Records. Piąty album studyjny zespołu zatytułowany "Black Widow" trafił do sprzedaży 17 listopada 2014 roku. 

</doc>
<doc id="1300288" url="https://pl.wikipedia.org/wiki?curid=1300288" title="Adi (Izrael)">
Adi (Izrael)

Adi (hebr. עדי; ang. Adi; pol. "Ornament") – wieś komunalna położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Adi jest położona na wysokości od 160 do 189 metrów n.p.m. wśród wzgórz na północny zachód od Doliny Jezreel w Dolnej Galilei, na północy Izraela. Na zachód od wsi wznosi się szczyt Har Charbi (208 m n.p.m.). Osada jest oddzielona od niego głębokim wadi, którego dnem płynie niewielki strumień. Na południowy zachód od osady przebiega wadi strumienia Cipori. Stosunkowo płaski dojazd do wsi jest od strony północnej i południowej. W jej otoczeniu znajdują się miasta Kirjat Atta i Szefaram, miasteczka Bir al-Maksur i Ka’abije-Tabbasz-Hajajre, kibuce Harduf i Ramat Jochanan, wsie komunalne Allon ha-Galil i Nofit, oraz wsie arabskie Sawaid Chamrija i Chawalid.
Adi jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W latach 1979-1980 rząd Izraela przyjął do realizacji plan wzmocnienia żydowskiej obecności w Galilei. W ramach tego programu w 1980 roku założono wieś Adi. Jej pierwszymi mieszkańcami zostali imigranci z ZSRR. Pierwotnie była to mała osada, która cierpiała na problemy społeczne i stagnację demograficzną. Wraz z budową nowych domów mieszkalnych nastąpił jej gwałtowny rozwój. Pełni ona funkcję wioski mieszkalnej, której większość mieszkańców dojeżdża do miejsc pracy w okolicy.
Demografia.
Większość mieszkańców wsi jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Mieszkańcy wsi dojeżdżają do miejsc pracy położonych poza osadą. We wsi jest przychodnia zdrowia i sklep wielobranżowy.
Transport.
Ze wsi wyjeżdża się na północny wschód na drogę ekspresową nr 79, którą jadąc na północny zachód dojeżdża się do miasta Szefaram i węzła drogowego z drogą ekspresową nr 70, lub jadąc na południowy wschód dojeżdża się do miasteczka Bir al-Maksur. Lokalna droga prowadzi na południe do miasteczka Ka’abije-Tabbasz-Hajajre, kibucu Harduf i arabskiej wioski Sawaid Chamrija.
Edukacja i kultura.
Wieś posiada własne przedszkole. Starsze dzieci są dowożone do szkoły podstawowej i średniej do moszawu Nahalal We wsi jest ośrodek kultury z biblioteką, sala sportowa z siłownią, boiska oraz korty tenisowe. Jest tu także synagoga oraz mykwa.

</doc>
<doc id="1300290" url="https://pl.wikipedia.org/wiki?curid=1300290" title="Parkieciarz">
Parkieciarz

Parkieciarz – rzemieślnik wykonujący prace związane z montażem podłóg drewnianych, takie jak:
Parkieciarz może realizować swoją działalność w formie świadczenia pracy najemnej w przedsiębiorstwie lub indywidualnej działalności rzemieślniczej.
Działalność parkieciarzy ujęta jest w statucie "Stowarzyszenia Parkieciarze Polscy", które powstało
w listopadzie 1999 roku. Zjazd założycielski Stowarzyszenia odbył się 26-28 listopada 1999 w Brodach k. Zielonej Góry. Tam też wybrano pierwsze władze stowarzyszenia i określono cele organizacji. Stowarzyszenie zostało zarejestrowane w 2000 roku.

</doc>
<doc id="1300291" url="https://pl.wikipedia.org/wiki?curid=1300291" title="Iran Aseman Airlines">
Iran Aseman Airlines

Iran Aseman Airlines – irańska linia lotnicza z siedzibą w Teheranie. Głównym węzłem jest port lotniczy Teheran-Mehrabad.

</doc>
<doc id="1300293" url="https://pl.wikipedia.org/wiki?curid=1300293" title="Szimszit">
Szimszit

Szimszit (hebr. שמשית; ang. Shimshit; pol. "Słoneczny") – wieś komunalna położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Szimszit jest położona na wysokości od 180 do 270 metrów n.p.m. na północno-zachodnim skraju masywu górskiego Hare Nacerat, oddzielającego Dolinę Bejt Netofa od Doliny Jezreel w Dolnej Galilei, na północy Izraela. Osada leży na południowo-zachodnich zboczach wzgórza Giwat Kusbar (282 m n.p.m.). Bardziej na wschodzie wznosi się wzgórze Giwat Rabi (286 m n.p.m.). Na północny zachód od wsi znajduje się wadi, którego dnem płynie strumień Cippori. W jej otoczeniu znajduje się miasto Nazaret, miasteczka Zarzir, Ar-Rajna i Ilut, kibuce ha-Solelim i Cippori, oraz wieś komunalna Giwat Ela.
Szimszit jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W 1983 roku władze państwowe podjęły decyzję o utworzeniu w tej okolicy dwóch nowych żydowskich osiedli mieszkaniowych. Miały być one przeciwwagą dla okolicznych społeczności arabskich, oraz miały przyczynić się do zmniejszenia problemu braków mieszkaniowych. W ten sposób w 1988 roku utworzono sąsiednią wieś Giwat Ela. W 1991 roku przygotowano plany budowy drugiej osady, jednak ich realizacja została opóźniona przez prace wykopaliskowe na sąsiednim stanowisku archeologicznym. Obejmowało ono pozostałości starożytnej żydowskiej osady Churwat Szimszit (hebr. חורבת שמשית), która została szczegółowo opisana przez archeologów. Następnie rozpoczęcie prac budowlanych było opóźniane przez protesty ekologów, chroniących położony na północy kompleks leśny Ja’ar Cippori. Wieś Szimszit powstała dopiero w 2000 roku dzięki bezpośredniej interwencji ówczesnego ministra infrastruktury Ariela Szarona i mocnemu zaangażowaniu się Agencji Żydowskiej. Budowa pierwszych domów rozpoczęła się latem 2000 roku, a pierwsi mieszkańcy wprowadzili się na stałe dwa lata później. Koncepcja budowy zakładała, że będzie to mieszkalna wieś, której mieszkańcy będą dojeżdżać do miejsc pracy w pobliskich strefach przemysłowych. Projekt został przygotowany przez architekta Zvi Springera, który starał się zaprojektować wieś w zgodzie z filozofią zrównoważonego rozwoju i utrzymaniem nietkniętej przyrody otoczenia. Dlatego domy zostały wkomponowane w zielone otoczenie, w którym umieszczono kamienie, skały i wodę.
Demografia.
Większość mieszkańców wsi jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Mieszkańcy wsi dojeżdżają do miejsc pracy położonych poza osadą. W wiosce jest przychodnia zdrowia i sklep wielobranżowy.
Transport.
Z wsi wyjeżdża się na północ, aby przy kibucu ha-Solelim wjechać na drogę nr 79. Jadąc nią na północny zachód dojeżdża się do węzła drogowego z drogą ekspresową nr 77, lub jadąc na południowy wschód dojeżdża się do kibucu Cippori i dalej do miasta Nazaret.
Edukacja i kultura.
Wieś posiada własne przedszkole i szkołę podstawową "Re’im". Starsze dzieci są dowożone do szkoły w moszawie Nahalal. W wiosce jest ośrodek kultury z biblioteką, basen pływacki, sala sportowa z siłownią, boiska oraz korty tenisowe.
Turystyka.
Na północ od wsi rozciąga się leśny Rezerwat przyrody Ja’ar Cippori, w którym wytyczono szlaki do pieszych i rowerowych wycieczek o łącznej długości 18 km. Utworzono także miejsca piknikowe, place zabaw oraz parkingi, które są dostępne także dla niepełnosprawnych przez cały rok.

</doc>
<doc id="1300294" url="https://pl.wikipedia.org/wiki?curid=1300294" title="Timrat">
Timrat

Timrat (hebr. תמרת; ang. Timrat) – wieś komunalna położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Wieś położona jest na wysokości od 200 do 270 metrów n.p.m. na zachodnim skraju masywu górskiego Hare Nacerat, który zamyka od północy intensywnie użytkowaną rolniczo Dolinę Jezreel w Dolnej Galilei, na północy Izraela. Na północ i zachód od wsi przepływa strumień Szimron. W jej otoczeniu znajduje się miasto Migdal ha-Emek, miejscowości Zarzir, Ilut i Jafa an-Naserije, kibuce Kefar ha-Choresz, Jifat, Gewat i Ramat Dawid, moszaw Nahalal, wieś komunalna Giwat Ela oraz arabska wieś Manszija Zabda. Na wschód od wsi znajduje się baza wojskowa Ma’alul.
Timrat jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Pierwotnie miejsce to należało do arabskiej wsi Malul, która została zniszczona podczas I wojny izraelsko-arabskiej, po ataku Sił Obronnych Izraela w dniu 15 lipca 1948 roku. Wszystkich mieszkańców wysiedlono, a większość domów wyburzono. W latach 1947-1954 przy pobliskim wzgórzu Tel Szimron istniał moszaw Timmorim, który następnie przeniósł się do centralnej części kraju.
W latach 1979–1980 rząd Izraela przyjął do realizacji plan wzmocnienia żydowskiej obecności w Galilei. W ramach tego programu, w 1981 roku utworzono wieś Timrat. Jej nazwę zaczerpnięto od wcześniej istniejącego tutaj moszawu Timmorim. W założeniu miało to być osiedle, którego mieszkańcy będą dojeżdżać do pracy w pobliskich strefach przemysłowych. W społeczności jest kilku artystów, którzy pracują w swoich domach przy wyrobie ceramiki, biżuterii i innych wyrobów artystycznych.
Demografia.
Większość mieszkańców wsi jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Mieszkańcy wsi dojeżdżają do miejsc pracy położonych poza osadą. W wiosce jest przychodnia zdrowia i sklep wielobranżowy.
Transport.
Z wsi wyjeżdża się na południowy zachód na drogę nr 75, którą jadąc na zachód dojeżdża się do skrzyżowania z drogą nr 73 przy moszawie Nahalal, lub jadąc na południowy wschód dojeżdża się do miasta Migdal ha-Emek.
Edukacja i kultura.
Wieś posiada własne przedszkole i szkołę podstawową. Starsze dzieci są dowożone do szkoły w moszawie Nahalal. W wiosce jest ośrodek kultury z biblioteką, basen pływacki, sala sportowa z siłownią, boiska oraz korty tenisowe. Jest tu także synagoga i mykwa.
Turystyka.
Na zachód od wsi znajduje się zagajnik akacji Faidherbia albida. Jest to typowe drzewo rosnące na sawannie w Afryce Wschodniej. Tutejszy zagajnik jest najdalej na północ wysuniętym stanowiskiem tych drzew. Obszar ten jest objęty ochroną przez Rezerwat przyrody Tel Szimron. Tuż obok jest położony historyczny cmentarz moszawu Nahalal, na którym są pochowani ludzie, którzy kształtowali żydowską historię Emek Jizre’el. Między innymi jest tutaj pochowany generał Mosze Dajan. Tuż obok wznosi się wzgórze Tel Szimron (185 metrów n.p.m.). Jest tutaj stanowisko archeologiczne starożytnego miasta Szimron. Na szczycie wzgórza ustawiono wieżę widokową, z której rozciąga się panorama na całą dolinę. Natomiast zalesiony obszar wzgórz położonych na północ i wschód od wsi został przystosowany do spacerów i jazdy rowerami. Sąsiedztwo bazy wojskowej ogranicza jednak pełną swobodę poruszania się. W 2011 roku rezerwat przyrody z otoczeniem wszedł w skład Parku Narodowego Szimron.

</doc>
<doc id="1300295" url="https://pl.wikipedia.org/wiki?curid=1300295" title="Oskar-Helene-Heim (stacja metra)">
Oskar-Helene-Heim (stacja metra)

Oskar-Helene-Heim - stacja metra w Berlinie, w dzielnicy Dahlem, w okręgu administracyjnym Steglitz-Zehlendorfna linii U3. Stacja została otwarta w 1929.

</doc>
<doc id="1300297" url="https://pl.wikipedia.org/wiki?curid=1300297" title="Josef Durm">
Josef Durm

Josef Durm (ur. 14 lutego 1837 w Karlsruhe, zm. 3 kwietnia 1919 tamże) – niemiecki architekt i profesor architektury. Odbył liczne podróże po Europie, budował oraz pracował naukowo.
Życiorys.
W latach 1854–1860 odbył studia architektoniczne w Technicznej Szkole Wyższej w Karlsruhe, m.in. u Friedricha Theodora Fischera i Heinricha Langa. Uczeń niemieckiego architekta Gottfrieda Sempera i szwajcarskiego historyka sztuki Jacoba Burckhardta. 
W latach 1860–1861 odbył podroż po Azji Mniejszej, Grecji, Włoszech, południowej Francji i Anglii. Po powrocie stworzył wiele projektów zleconych w stylu klasycznym z elementami włoskiego renesansu i baroku. W 1868 został profesorem Technicznej Szkoły Wyższej w Karlsruhe. Od 1881 współwydawał "Handbuch der Architektur". 
Od 1877 radca budowlany a od 1883 nadradca budowlany a później dyrektor departamentu budownictwa w Karlsruhe.

</doc>
<doc id="1300298" url="https://pl.wikipedia.org/wiki?curid=1300298" title="Achuzzat Barak">
Achuzzat Barak

Achuzzat Barak (hebr. אחוזת ברק; ang. Ahuzat Barak; pol. "Posiadłość Baraka") – wieś komunalna położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Achuzzat Barak jest położona na wysokości od 140 do 180 metrów n.p.m. we wschodnim skraju intensywnie użytkowanej rolniczo Dolinę Jezreel w Dolnej Galilei, na północy Izraela. Osada leży u podnóża północnych zboczy masywu góry Giwat ha-More (515 m n.p.m.). Okoliczny teren łagodnie opada w kierunku północnym i północno-wschodnim. Na zachód od osady przepływa strumień Tevet. W jej otoczeniu znajdują się miasto Afula, miasteczka Iksal i Kefar Tawor, moszawy Kefar Gidon i Tel Adaszim, kibuce Mizra i Dawerat, oraz wsie arabskie Na’in i Ad-Dahi. Na południowy wschód od wsi jest strefa przemysłowa Alon Tawor oraz baza wojskowa Na’ura.
Achuzzat Barak jest położony w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Stworzyło to warunki do rozwoju osadnictwa żydowskiego w Palestynie. W latach 20. XX wieku organizacje syjonistyczne wykupiły znaczne grunty w Dolinie Jezreel. W takich okolicznościach w 1925 roku został założony w tej okolicy kibuc Machane Jisra’el. Z powodu licznych trudności ekonomicznych osada została jednak porzucona. Opuszczone ziemie zostały przeniesione w 1925 roku pod zarząd Żydowskiego Funduszu Narodowego. Część tej ziemi zajął utworzony w 1946 roku pobliski kibuc Dawerat. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Dawerat miał znaleźć się w granicach nowo utworzonego państwa żydowskiego.
Pod koniec XX wieku deweloper budowlany zainteresował się koncepcją budowy w tym miejscu nowego osiedla mieszkaniowego, którego mieszkańcy mogliby pracować w sąsiednim mieście Afula i okolicznych strefach przemysłowych. W 1996 roku rozpoczęto budowę domów, a w dwa lata wprowadzili się do nich pierwsi mieszkańcy. Była to w całości prywatna inwestycja. Nazwa wsi nawiązuje do biblijnej postaci Baraka. W latach 2002-2003 osiedliła się tutaj grupa żydowskich imigrantów z Argentyny. Istnieją plany dalszej rozbudowy osady.
Demografia.
Większość mieszkańców wsi jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Mieszkańcy wsi dojeżdżają do miejsc pracy położonych poza osadą. We wsi jest przychodnia zdrowia, sklep wielobranżowy i stacja benzynowa.
Transport.
Ze wsi wyjeżdża się na południowy wschód na drogę nr 65, którą jadąc na południowy zachód dojeżdża się do wsi Na’in i dalej do miasta Afula, lub jadąc na wschód dojeżdża się do skrzyżowania z drogą nr 716 i dalej do miasteczka Szibli-Umm al-Ganam. Lokalna droga prowadzi na wschód do kibucu Dawerat.
Edukacja i kultura.
Wieś posiada własne przedszkole. Starsze dzieci są dowożone do szkół w kibucach Harduf i Jifat. We wsi jest ośrodek kultury z biblioteką, sala sportowa z siłownią, boiska oraz korty tenisowe. Jest tu także synagoga oraz mykwa.
Turystyka.
Lokalną atrakcją jest położony na wschód od wsi, Machane Jisra’el. Został on utworzony w 1925 roku w niesprzyjającym arabskim otoczeniu. Próba tego wczesnego żydowskiego osadnictwa nie powiodła się, czego pamiątką jest ten biały dwukondygnacyjny budynek.

</doc>
<doc id="1300300" url="https://pl.wikipedia.org/wiki?curid=1300300" title="Onkel Toms Hütte (stacja metra)">
Onkel Toms Hütte (stacja metra)

Onkel Toms Hütte – stacja metra w Berlinie, w dzielnicy Zehlendorf, w okręgu administracyjnym Steglitz-Zehlendorf na linii U3. Stacja została otwarta w 1929.

</doc>
<doc id="1300303" url="https://pl.wikipedia.org/wiki?curid=1300303" title="Oscar dla najlepszego aktora drugoplanowego">
Oscar dla najlepszego aktora drugoplanowego

Oscar dla najlepszego aktora drugoplanowego jest to kategoria nagrody Oscara przyznawanej przez Amerykańską Akademię Sztuki i Wiedzy Filmowej dla aktora, który wyróżniał się grą w drugim planie. Nagroda w tej kategorii po raz pierwszy została przyznana 4 marca 1937 roku podczas 9. ceremonii wręczenia Oscarów i nieprzerwanie przyznawana jest do dziś. Rozdanie nagród poprzedza głosowanie, w którym uczestniczą tylko sami aktorzy. Po głosowaniu liczone są głosy których większość wskazuje zwycięzcę.
W ciągu 72 lat przyznawania nagrody w tej kategorii AMPAS rozdała 72 statuetki dla 65 aktorów. Pierwszym aktorem nagrodzonym statuetką był Walter Brennan, który zagrał w filmie "Prawo młodości" w roku 1937.

</doc>
<doc id="1300304" url="https://pl.wikipedia.org/wiki?curid=1300304" title="Manszija Zabda">
Manszija Zabda

Manszija Zabda (hebr. מנשייה זבדה; arab. منشية الزبدة; ang. Manshiyyet Zabda, lub także Manshiya Zabda) – wieś arabska położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Manszija Zabda jest położona na wysokości od 90 do 130 metrów n.p.m. na północno-zachodnim skraju intensywnie użytkowanej rolniczo Doliny Jezreel w Dolnej Galilei, na północy Izraela. Leży ona na południowym skraju zalesionej pagórkowatej kalenicy Giwat Chacir (195 m n.p.m.), która biegnie w kierunku północnym. Okoliczny teren łagodnie opada w kierunku południowym. Na wschód od wsi przepływa strumień Szimron, a na zachodzie strumień Nahalal. W jej otoczeniu znajdują się miasteczka Ramat Jiszaj i Zarzir, moszawy Bet Sze’arim, Allone Abba, Bet Lechem ha-Gelilit i Nahalal, oraz wieś komunalna Timrat.
Manszija Zabda jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. W wyniku wzrostu liczebności mieszkańców we wsi Ilut, część z nich zaczęła szukać nowego miejsca zamieszkania. W ten sposób, w 1945 roku kilka rodzin arabskich założyło nową wieś Chirbet Zabda (hebr. חירבת זבדה). W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Chirbet Zabda miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Z tego powodu podczas I wojny izraelsko-arabskiej siły żydowskie przejęły kontrolę nad całą Galileą. W odróżnieniu od wielu wysiedlonych i zniszczonych arabskich wiosek, Chirbet Zabda została zachowana. Po wojnie zamieszkali tutaj członkowie pół-koczowniczej grupy beduińskiej, którzy zostali zmuszeni do opuszczenia swoich dotychczasowych pastwisk w rejonie obecnego miasta Jokne’am. W 1948 roku zmieniono nazwę wioski Chirbet Zabda na obecną Manszija Zabda. Została ona oficjalnie uznana przez władze izraelskie dopiero w 1979 roku. Dzięki temu stworzono plan zagospodarowania przestrzennego, podłączoną ją do krajowego systemu wodociągowego, zelektryfikowano, oraz wybudowano szkołę i inne obiekty użyteczności publicznej.
Demografia.
Wieś zamieszkana przez Arabów i Beduinów:
Gospodarka i infrastruktura.
Gospodarka wsi opiera się na rolnictwie. Część mieszkańców dojeżdża do pracy w okolicznych strefach przemysłowych. We wsi jest przychodnia zdrowia, sklep wielobranżowy oraz stacja benzynowa.
Transport.
Ze wsi wyjeżdża się na południe na drogę nr 75, którą jadąc na zachód dojeżdża się do miasteczka Ramat Jiszaj i moszawu Bet Sze’arim, lub jadąc na wschód dojeżdża się do skrzyżowania z drogą nr 73 i drogą nr 7626 przy moszawie Nahalal i wiosce Timrat.
Edukacja i kultura.
We wsi jest arabska szkoła podstawowa "al-Roaa". Wieś posiada własny meczet.

</doc>
<doc id="1300305" url="https://pl.wikipedia.org/wiki?curid=1300305" title="Thabana Ntlenyana">
Thabana Ntlenyana

Thabana Ntlenyana – szczyt w Afryce Południowej, najwyższe wzniesienie (3482 m n.p.m.) pasma Gór Smoczych we wschodniej części Lesotho przy granicy z RPA. Zbudowany w większości z law bazaltowych.
Pierwszego wejścia na szczyt dokonali Anderson, Goodwin i Watkins w 1951 r.

</doc>
<doc id="1300307" url="https://pl.wikipedia.org/wiki?curid=1300307" title="Krumme Lanke (stacja metra)">
Krumme Lanke (stacja metra)

Krumme Lanke - stacja końcowa metra w Berlinie, w dzielnicy Zehlendorf, w okręgu administracyjnym Steglitz-Zehlendorf na linii U3. Stacja została otwarta w 1929.

</doc>
<doc id="1300309" url="https://pl.wikipedia.org/wiki?curid=1300309" title="Sawaid Chamrija">
Sawaid Chamrija

Sawaid Chamrija (hebr. סוויעד חמירה; arab. سواعد حميرة; ang. Sawaid Hamriyye, lub także Suweid Hamira) – wieś beduińska położona w Samorządzie Regionu Emek Jizre’el, w Dystrykcie Północnym, w Izraelu.
Położenie.
Sawaid Chamrija jest położona na wysokości od 140 do 190 metrów n.p.m. wśród wzgórz, które oddzielają intensywnie użytkowaną rolniczo Doliną Jezreel od zatoki Hajfy, w Dolnej Galilei na północy Izraela. Leży ona na zachodnim zboczu wzgórza. Na południe i zachód od osady przebiega wadi strumienia Cippori. W jej otoczeniu znajdują się miejscowości Ka’abije-Tabbasz-Hajajre i Basmat Tab’un, kibuc Harduf, wsie komunalne Adi i Nofit, oraz nieoficjalne wioski arabskie Ras Ali, Hilf i Chawalid.
Sawaid Chamrija jest położona w Samorządzie Regionu Emek Jizre’el, w Poddystrykcie Jezreel, w Dystrykcie Północnym Izraela.
Historia.
Pierwotnie było to tymczasowe siedlisko koczowniczego plemienia Beduinów, którzy zostali zmuszeni do rezygnacji z koczowniczego stylu życia. Wieś została oficjalnie uznana przez władze izraelskie dopiero w 1996 roku. W 2008 roku została podłączona do krajowego systemu wodociągów.
Demografia.
Wieś jest zamieszkana przez Beduinów.
Gospodarka.
Gospodarka wsi opiera się na rolnictwie.
Transport.
Ze wsi wyjeżdża się na południowy wschód do sąsiedniego kibucu Harduf. Stamtąd można wyjechać drogą prowadzącą na północny wschód do wsie komunalnej Adi i dalej do drogi ekspresowej nr 79. Mniejsza lokalna droga prowadzi na wschód do arabskiej miejscowości Ka’abije-Tabbasz-Hajajre.

</doc>
<doc id="1300313" url="https://pl.wikipedia.org/wiki?curid=1300313" title="Säkerhetspolisen">
Säkerhetspolisen

Säkerhetspolisen (pol. "Policja Bezpieczeństwa", SÄPO) - szwedzka instytucja odpowiedzialna za kontrwywiad cywilny. Pod obecną nazwą funkcjonuje od 1 października 1989 roku. W 2015 roku miała miejsce reorganizacja, po której Policja Bezpieczeństwa stała się niezależną instytucją w strukturach Ministerstwa Sprawiedliwości.
Szacowana liczba pracowników Policji Bezpieczeństwo to ok. 1400 funkcjonariuszy.
Historia Policji Bezpieczeństwa.
1914-1918.
Po raz pierwszy, szwedzka służba bezpieczeństwa została utworzona latem 1914 roku, a jej głównym zadaniem było ściganie przestępstw przeciwko bezpieczeństwu narodowemu (wcześniej zajmowali się tym detektywi policji w Sztokholmie). Organizacja znajdowała się w Sztabie Generalnym i nosiła nazwę Biuro Policji. W 1917 roku zatrudniała 10 osób - komisarza ds. kryminalnych, komendanta policji i ośmiu policjantów kryminalnych. Zajmowała się prowadzeniem śledztw i rozpoznaniem oraz miała uprawnienia do przeprowadzania kontroli pocztowych.
1918-1938.
Po I wojnie światowej Biuro Policji zostało zlikwidowane, a pracownicy zostali przeniesieni do sztokholmskiej policji i zajmowali się kontrolą cudzoziemców. W 1932 roku nastąpiło kolejne przeniesienie, tym razem do Policji Państwowej i skupiono się na kontrolowaniu nazistów i komunistów.
1938-1946.
W 1937 roku rozpoczęto prace nad utworzeniem tajnej policji bezpieczeństwa. Regulacja opisująca organizację i obsadę została podpisana 10 czerwca 1938 roku. Z początku nie była finansowana, a pracownicy działali zarówno w policji jak i w tajnej organizacji. W związku z okupacja niemiecką i rozpoczynającą się wojną, państwo przeznaczyło zasoby finansowe na działalność oraz oddelegowano więcej ludzi do pracy w tajnej policji bezpieczeństwa. Zasoby ludzkie dochodziły do 1000 pracowników w okresie II wojny światowej.
1946-1989.
Po II wojnie światowej zmniejszono liczbę pracowników do 100, a organizacja została podporządkowana szefowi Policji Państwowej. W planach było całkowite zlikwidowanie instytucji, jednak w związku z przewrotem praskim z 1948 roku zachowano organizację i wprowadzono kontrolę parlamentarną nad jej działaniami - szef Policji Państwowej miał się konsultować z Komisją Konsultacyjną Komendanta Państwowego Policji w sprawach dotyczących służby bezpieczeństwa.
W 1965 roku organizacja została wcielona do Krajowego Zarządu Policji, a za ochronę bezpieczeństwa narodowego odpowiadał wydział bezpieczeństwa. Przegląd był dokonywany między innymi przez przedstawicieli Riksdagu w Krajowym Zarządzie Policji.
1989-2014.
1 października 1989 roku została powołana do życia Policja Bezpieczeństwa, która funkcjonuje do dnia dzisiejszego. Pomimo pozostawania nadal w strukturach Krajowego Zarządu Policji, służba otrzymała własnego dyrektora generalnego. Zakres zadań Policji Bezpieczeństwa został zwiększony. Do katalogu dołączyła odpowiedzialność za nadzór i prace bezpieczeństwa dotyczące rządu centralnego, a także podczas wizyt państwowych i podobnych wydarzeń.
2015.
Z dniem 1 stycznia 2015 roku, Policja Bezpieczeństwa stała się niezależnym organem. Obecnie w Szwecji pracuje obok siebie: policja i Policja Bezpieczeństwa. W związku z reorganizacją utworzono radę ds. przejrzystości, która podlega takim samym zasadom tajności jak Policja Bezpieczeństwa i ma na celu obserwację działań służby oraz zadawanie pytań i zgłaszanie sugestii. Reorganizacja miała związek z podjęciem prób usprawnienia i polepszenia jakości działania zarówno policji, jak i Policji Bezpieczeństwa.
Podstawa prawna.
Ustawa (1984:387) o Policji (szw. "Polislag (1984:387)")
Rozporządzenie (2014:1103) z instrukcjami dla Policji Bezpieczeństwa, (szw. "Förordning (2014:1103) medinstruktion för Säkerhetspolisen)")
Struktura.
Na SÄPO składa się pięciu departamentów.
Dodatkowo, w strukturze organizacji można wyróżnić Sztab Dyrektora Generalnego (szw. "Generaldirektörens stab"), które zapewnia wsparcie w zarządzaniu strategicznym Szefowi, Zastępcy Szefa.
Regionalne biura znajdują się w sześciu lokalizacjach poza Sztokholmem: Umeå, Uppsala, Örebro, Linköping, Göteborg i Malmö. Jednostki regionalne opierają się na granicach geograficznych kilku regionów terytorialnych: 
Zadania.
Zainteresowania Policji Bezpieczeństwa można podzielić na sześć grup, które odpowiadają zadaniom wykonywanym przez funkcjonariuszy: 
Uprawnienia.
Zgodnie z ustawą o Policji, która reguluje działania Policji Bezpieczeństwa, funkcjonariusze posiadają prawo do prowadzenia czynności dochodzeniowo-śledczych (art. 3 pkt 2). Prawo to przysługuje w sytuacji wykrycia działalności przestępczej obejmującej przestępstwa przeciwko bezpieczeństwu narodowemu lub przestępstwa terrorystyczne (art. 3 pkt 1) oraz gdy rząd zaleci wykonywanie takich czynności w szczególnych przypadkach (art. 3 pkt 5).
Pozyskując dane, funkcjonariusze posługują się szeregiem metod. Zalicza się do nich tradycyjne środki wykorzystywane przez policję, jak i mniej konwencjonalne - tzw. "biały wywiad". Innymi metodami są: wywiad radioelektroniczny, techniki podsłuchu i podglądu oraz kontrola korespondencji. Ta ostatnia metoda jest realizowana na podstawie decyzji sądu. W niektórych przypadkach SÄPO może uzyskać dane i informacje na temat łączności elektronicznej na podstawie decyzji rządu.
Kontrola i nadzór.
Reorganizacja służby w 2015 roku i nadanie jej dużej niezależności doprowadziło do tego, że nie ma jednego konkretnego organu parlamentarnego, który zajmowałby się kontrolą SÄPO, jednak powstały komisje, które odpowiadają za poszczególne obszary działalności służby. Do tych komisji zalicza się:
Przed reorganizacją za nadzór prawny była odpowiedzialna Krajowa Rada Policji. Po 2015 roku została ona zastąpiona przez niezależny organ nadzorczy, który jest odpowiedzialny bezpośrednio przed rządem.
Parlamentarny Rzecznik Praw Obywatelskich jest odpowiedzialny za sprawdzanie, czy przestrzegane są prawa i wolności obywatelskie.
Współpraca krajowa i międzynarodowa.
Na szczeblu krajowym SÄPO współpracuje z pozostałymi dwoma instytucjami wywiadowczymi (Agencja Wojskowego Rozpoznania Radioelektronicznego, Wojskowa Służba Wywiadu i Bezpieczeństwa) oraz z organami ścigania (Policja, Prokuratura, Urząd ds. Przestępczości Gospodarczej). Współpraca dotyczy wymiany informacji i doświadczeń, a także może przybrać formę wsparcia Policji w śledztwach karnych w postaci wiedzy eksperckiej, rozpoznania i analizy. Również Policja Bezpieczeństwa utrzymuje łączność z gminami, radami powiatów i wybranymi firmami. W rozporządzeniu z 2014 roku kooperacja ta jest poszerzona o współpracę i współdziałanie przy skutecznym przeprowadzaniu operacji typu policyjnego.
Policja Bezpieczeństwa ma swojego reprezentanta w Grupie Współpracy na rzecz Bezpieczeństwa Informacji (szw. "Samverkansgruppen för informationssäkerhet", SAMFI), w skład której wchodzą przedstawiciele instytucji odpowiedzialnych za ochronę informacji niejawnej (SÄPO, MUST i FRA). Kolejnym forum jest Krajowa Platforma na rzecz Ochrony przed Poważnymi Zagrożeniami Informatycznymi (szw. "Nationell samyerkan till skydd mot allvarliga IT-hot", NSIT), której zadaniem jest analiza zagrożeń i podatności na cyberataki. Kolejnym forum współpracy jest Narodowe Centrum Oceny Zagrożeń Terrorystycznych (szw. "Nationellt centrum för terrorhotbedömning", NCT) zrzeszające czternaście agencji rządowych. Organizacja ta opracowuje długo- i krótkoterminowe strategiczne oceny zagrożenia terrorystycznego Szwecji i szwedzkich interesów. Jej zadaniem jest także opracowywanie strategicznych analiz incydentów, ocena trendów i wydarzeń międzynarodowych mających wpływ na zjawisko terroryzmu, które mogą wpłynąć na interesy Szwecji, zarówno dziś, jak i w przyszłości.
Szef Policji Bezpieczeństwa może zawierać umowy w ramach współpracy międzynarodowej, jeśli nie jest wymagana zgoda Riksdagu i Komisji Spraw Zagranicznych. Komisja jest organem pośredniczącym pomiędzy rządem a Riksdagiem w sprawach polityki zagranicznej. Każda znacząca decyzja musi być skonsultowana z członkami Komisji. Policja Bezpieczeństwa ściśle współpracuje ze służbami bezpieczeństwa krajów nordyckich, krajów UE i USA. SÄPO ma na miejscu w Europolu oficera łącznikowego. Kolejnym ważnym forum współpracy jest międzynarodowa organizacja policyjna Interpol. Dodatkowo Szwecja bierze także udział w pracach Grupy ds. Zwalczania Terroryzmu (ang. "Counter-Terrorism Group", CTG), nieformalnej inicjatywie agencji wywiadowczych krajów europejskich. CTG została założona w 2001 roku w następstwie ataków z 11 września. Jest to forum wymiany informacji wywiadowczych między różnymi krajami europejskimi, które w szczególności koncentruje się na danych wywiadowczych dotyczących zwalczania terroryzmu. Członkowie CTG dobrowolnie wymieniają się danymi wywiadowczymi i angażują się w dyskusje w celu rozwijania współpracy w działaniach antyterrorystycznych. CTG koncentruje się szczególnie na terroryzmie i ekstremizmie islamskim i regularnie spotyka się, aby ułatwiać współpracę operacyjną między służbami policyjnymi i agencjami wywiadowczymi państw UE. 
Szef.
W sierpniu 2021 roku ogłoszono, że na stanowisko Szefa Policji Bezpieczeństwa została powołana Charlotte von Essen, która wcześniej pełniła funkcję zastępcy Szefa przy Klasie Fribergu. Dotychczasowy Szef SÄPO z dniem 20 września przechodzi na emeryturę. 
SÄPO w mediach społecznościowych.
Twitter @SAPOSverige - konto jest obsługiwane w dni powszednie od 9 do 17 przez dział komunikacji. Posty i komentarze publikowane na koncie Policji Bezpieczeństwa na Twitterze stają się dokumentami publicznymi i tym samym są objęte zasadą jawności.
LinkedIn - konto jest obsługiwane w dni powszednie od 9:00 do 17:00 przez dział komunikacji i dział HR. Zamieszczane są na nim informacje dotyczące wakatów w Policji Bezpieczeństwa. Posty i komentarze publikowane na koncie Linkedin policji bezpieczeństwa stają się dokumentami publicznymi i tym samym są objęte zasadą jawności. 
Policja bezpieczeństwa śledzi konto i usuwa posty, których treść może być kryminalna. Jednak każdy, kto zamieszcza stanowisko niezgodne z prawem, zawsze ponosi osobistą odpowiedzialność za przestępstwo. Policja bezpieczeństwa usuwa również wpisy zawierające poufne dane osobowe, a także wpisy obraźliwe lub mogące naruszać integralność osobistą osób.

</doc>
<doc id="1300315" url="https://pl.wikipedia.org/wiki?curid=1300315" title="Uzajr">
Uzajr

Uzajr (arab. عزير; hebr. עוזייר) – arabsko-beduińska wieś położona w Samorządzie Regionu Al-Batuf, w Dystrykcie Północnym, w Izraelu.
Położenie.
Wieś jest położona na południowym skraju intensywnie użytkowanej rolniczo doliny Bet Netofa w Dolnej Galilei. Leży na wysokości 181 m n.p.m. na północno-zachodnim zboczu góry Har Turan (548 m n.p.m.). W jej otoczeniu znajdują się miasteczka Bu’ejne Nudżejdat, Kefar Maneda i Arraba, kibuc Bet Rimmon, oraz wieś Rummana.
Demografia.
Uzajr jest zamieszkała przez Beduinów i Arabów:
Historia.
Wieś została założona pod koniec XIX wieku przez członków arabskiego plemienia al-Heib, do których później dołączyli mieszkańcy pobliskich miast oraz Beduini. Pod koniec XIX wieku francuski podróżnik Victor Guérin opisał ją jako niewielkie muzułmańskie sanktuarium. Nazwa pochodzi od muzułmańskiego proroka Uzajra, który mieszkał we wsi.
Polityka.
We wsi znajduje się siedziba władz administracyjnych Samorządu Regionu Al-Batuf.
Edukacja i religia.
We wsi jest szkoła podstawowa i szkoła średnia Batuf. Wieś ma dwa meczety.
Gospodarka.
Gospodarka wsi opiera się na rolnictwie. Wielu mieszkańców pracuje poza wsią.
Infrastruktura.
We wsi jest przychodnia zdrowia i sklep wielobranżowy.
Transport.
Przez wsią przechodzi lokalna droga, którą jadąc na zachód dojeżdża się do wsi Rummana, lub jadąc na północny wschód dojeżdża się do miasteczka Bu’ejne Nudżejdat.

</doc>
<doc id="1300316" url="https://pl.wikipedia.org/wiki?curid=1300316" title="Jan Baptysta Cocchi">
Jan Baptysta Cocchi

Jan ("Giovanni") Baptysta Cocchi ("Koki"), ur. przed 22 marca 1701 w Porlezza, zm. 9 grudnia 1759 w Toruniu, architekt i rajca toruński.
Życiorys.
Jan Baptysta Cocchi urodził się na pograniczu włosko-szwajcarskim. Jego rodzicami byli Antoni i Barbara z Bellottów. Wykształcenie, tak elementarne, jak i fachowe z architektury, zdobył we Włoszech. W 1727 r. przybył do Polski. Co najmniej od połowy 1731 r. osiadł w Toruniu. Wykonywał wtedy projekty dla biskupa płockiego Andrzeja Stanisława Załuskiego. Dzięki jego poparciu 12 listopada 1738 r. został uznany za mieszczanina toruńskiego i przyjęty do prawa miejskiego. W latach 1748-1749 był członkiem III Ordynku, w 1750 awansował do ławy staromiejskiej, a 12 marca 1755 r. został wybrany na członka Rady – ciała kolegialnego sprawującego władzę w mieście. Cocchi był we władzach luterańskiego Torunia jednym z nielicznych katolików, reprezentując mieszczan tego wyznania. 
Ożenił się w 1738 r. z Marianną z Buczyńskich. Miał trójkę dzieci, córki Jadwigę, Mariannę i syna Jana Norberta, który został jezuitą i proboszczem toruńskim. 
Architekt i twórca.
Działalność artystyczną rozpoczął od prac na zamówienie biskupów płockich, kujawskich i chełmińskich, głównie A. S. Załuskiego i Krzysztofa Szembeka. W początku lat 30. XVIII w. budował pałac biskupi w Płocku. Przebudowywał w tym czasie także pałac biskupi we Włocławku oraz klasztor reformatów tamże. Cocchi w Toruniu był czynny także jako architekt. Opracował w latach 1735-1736 projekt przebudowy ratusza w stylu barokowym, jest też autorem wystroju sal ratuszowych. Zaprojektował pałace: Fengerów z 1742 r. (ul. Mostowej), rajcy Jakuba T. Riessa z 1746 (ul. Żeglarska) i Jakuba Meissnera (południowa pierzeja rynku). Na zamówienie Jana Ansgarego Czapskiego zbudował w 1742 r. obszerny, późnobarokowy pałac w Gzinie. Był głównym doradcą w sprawach budowlanych biskupa chełmińskiego A. S. Załuskiego, na którego polecenie nadzorował remont dachu w katedrze chełmżyńskiej (1740) i wzniósł w niej marmurowy ołtarz w kaplicy Św. Krzyża w stylu rzymskiego baroku. W 1756 r. przygotował projekt zabezpieczenia murów katedry w Gnieźnie. Odbudował klasztor paulinów w Brdowie (1758). Przypuszczalnie był także autorem innych obiektów wznoszonych w tym czasie w Prusach Królewskich i na Kujawach, brakuje jednak potwierdzenia źródłowego dla tego faktu. 

</doc>
<doc id="1300318" url="https://pl.wikipedia.org/wiki?curid=1300318" title="Rummana">
Rummana

Rummana (arab. رمانة; hebr. רומאנה) – wieś arabska położona w Samorządzie Regionu Al-Batuf, w Dystrykcie Północnym, w Izraelu.
Położenie.
Wieś jest położona na południowym skraju intensywnie użytkowanej rolniczo doliny Bet Netofa w Dolnej Galilei. Leży na wysokości 173 m n.p.m. na północno-zachodnim zboczu góry Har Turan (548 m n.p.m.). Na zachód i na południe od wsi przepływa strumień Jiftachel. W jej otoczeniu znajdują się miasteczka Kefar Maneda i Arraba, kibuc Bet Rimmon, moszaw Jodfat, oraze wsi Uzajr i Rummat al-Hajb.
Demografia.
Wieś Rummana jest zamieszkała przez Arabów:
Historia.
Historycy przypuszczają, że wieś znajduje się w lokalizacji biblijnego miasta o tej samej nazwie. W późniejszych czasach istniała tutaj niewielka osada, początkowo zamieszkała przez Żydów, a następnie Arabów. Pod koniec XIX wieku francuski podróżnik Victor Guérin opisał ją jako niewielką osadę.
Edukacja.
Dzieci dowożone są do szkoły podstawowej i średniej do sąsiedniej wioski Uzajr.
Gospodarka.
Gospodarka wsi opiera się na rolnictwie. Na północny zachód od wsi przebiega kanał wodociągowy Mekorot, który doprowadza wodę z jeziora Tyberiadzkiego do położonego 4 km na zachód zbiornika retencyjnego Eszkol.
Infrastruktura.
We wsi znajduje się przychodnia zdrowia i sklep wielobranżowy.
Transport.
Wzdłuż południowej granicy wioski przebiega lokalna droga, którą jadąc na wschód dojeżdża się do wsi Uzajr, a jadąc na zachód dojeżdża się do wsi Rummat al-Hajb. Mniejsza lokalna droga prowadzi na północny wschód do miasteczka Arraba.

</doc>
<doc id="1300321" url="https://pl.wikipedia.org/wiki?curid=1300321" title="Rummat al-Hajb">
Rummat al-Hajb

Rummat al-Hajb (arab. رُمة الهـَيـْب; hebr. רומת אל-הייב) – wieś beduińska położona w Samorządzie Regionu Al-Batuf, w Dystrykcie Północnym, w Izraelu.
Położenie.
Wieś jest położona na szczycie obszernego wzgórza o wysokości 197 m n.p.m., położonego pomiędzy doliną Bikat Turan a doliną Bet Netofa, w Dolnej Galilei, na północy Izraela. Po stronie północno-wschodniej wznosi się góra Har Turan (548 m n.p.m.). Na wschód od wsi przepływa strumień Jiftachel. W jej otoczeniu znajdują się miasteczka Kefar Kanna i Kefar Maneda, kibuce Bet Rimmon i Channaton, moszaw Jodfat, oraze wsi Rummana i Hosza’aja. Na południe od wsi jest kamieniołom, baza wojskowa Szimszon i strefa przemysłowa Cippori.
Demografia.
Wieś Rummat al-Hajb jest zamieszkała przez Beduinów:
Historia.
Wieś została założona w 1920 roku przez członków beduińskiego plemienia i nazwane na część rodziny. Pierwszy dom wybudowano w 1936 roku. Dopiero w 1971 roku władze izraelskie oficjalnie uznały wieś. Obecna nazwa została przyjęta w 1968 roku. W przeszłości istniały napięcia między mieszkańcami wsi a pobliskim moszawem Cipori, który oskarżał tutejszych Beduinów o kradzieże bydła.
Edukacja i sport.
We wsi znajduje się szkoła podstawowa i boisko do piłki nożnej.
Gospodarka.
Gospodarka wsi opiera się na rolnictwie, jednak większość mieszkańców dojeżdża do miejsc pracy poza wsią. Wielu z nich pracuje w izraelskich siłach bezpieczeństwa i w armii. Na północny zachód od wsi przebiega kanał wodociągowy Mekorot, który doprowadza wodę z Jeziora Tyberiadzkiego do położonego 4 km na zachód zbiornika retencyjnego Eszkol.
Infrastruktura.
We wsi znajduje się przychodnia zdrowia i sklep wielobranżowy.
Transport.
Ze wsi wyjeżdża się na południe na drogę ekspresową nr 77, którą jadąc na wschód dojeżdża się do strefy przemysłowej "Phoenicia" i miasteczka Kefar Kanna, lub jadąc na zachód dojeżdża się do skrzyżowania z drogą prowadzącą na południe do wsi Hosza’aja, lub dalej do skrzyżowania z drogą ekspresową nr 79. Lokalną drogą prowadzącą na północny wschód dojeżdża się do wsi Rummana.

</doc>
<doc id="1300327" url="https://pl.wikipedia.org/wiki?curid=1300327" title="Kafr Misr">
Kafr Misr

Kafr Misr (hebr. כפר מצר; arab. كفر مصر; ang. Kafar Misr) – wieś arabska położona w Samorządzie Regionu Bustan al-Mardż, w Dystrykcie Północnym, w Izraelu.
Położenie.
Kafr Misr jest położona na wysokości od 100 do 130 m n.p.m. na wyżynnym płaskowyżu Ramot Jissachar w Dolnej Galilei, w północnej części Izraela. Leży w odległości 5 km na południowy wschód od Góry Tabor, na północnych zboczach góry Gazit. Ze wsi rozciąga się widok na dolinę Wadi Bireh, znaną również jako dolinę strumienia Nachal Tawor. W jej otoczeniu znajdują się kibuce Gazit i En Dor, moszaw Kefar Kisch, oraze wsi At-Tajjiba i Tamra. Na zachód od wsi jest położona strefa przemysłowa Alon Tawor oraz baza wojskowa Na’ura.
Kafr Misr jest położona w Samorządzie Regionu Bustan al-Mardż, w Poddystrykcie Jizreel, w Dystrykcie Północnym Izraela.
Historia.
Wykopaliska archeologiczne wykazały, że w okolicy istniała osada pochodząca z końca okresu rzymskiego i okresu bizantyjskiego. Z tego okresu zachowały się pozostałości basenu na wodę i fragmenty ceramiki. Odnaleziona synagoga z III wieku jest dowodem istnienia społeczności żydowskiej. Budynek synagogi uległ zniszczeniu podczas trzęsienia ziemi w IV wieku. Prawdopodobnie został odbudowany jako kościół.
Współczesna wieś została założona na początku XIX wieku przez Egipcjan, którzy przybyli do Palestyny w czasach podbojów Ibrahima Paszy. W kolejnych latach ludność ta przemieszała się z okolicznymi plemionami arabskimi. Po I wojnie światowej w 1918 roku cała Palestyna przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Kafr Misr miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły żydowskiej organizacji paramilitarnej Hagana, jednak mieszkańcy Kafr Misr utrzymywali dobre stosunki z Żydami. W wyniku I wojny izraelsko-arabskiej wieś Kafr Misr znalazła się w granicach państwa Izrael.
Demografia.
Wieś Kafr Misr jest zamieszkała przez Arabów:
Gospodarka i infrastruktura.
Gospodarka wsi opiera się na rolnictwie. We wsi znajduje się przychodnia zdrowia i sklep wielobranżowy.
Transport.
Przez wieś przechodzi droga nr 7276, którą jadąc na południowy wschód dojeżdża się do kibucu Gazit, a jadąc na północ dojeżdża się do kibucu En Dor i moszawu Kefar Kisch, i dalej do drogi ekspresowej nr 65.
Edukacja i kultura.
We wsi znajduje się szkoła podstawowa.
Turystyka.
Dużą atrakcją turystyczną jest położony na wschodzie rezerwat przyrody Nachal Tawor. Strumień przepływa tutaj przez głęboki bazaltowy kanion, w którym tworzy małe wodospady. Na terenie rezerwatu wytyczono piesze szlaki turystyczne. Aby uniknąć zniszczenia unikalnego krajobrazu wytyczono w rezerwacie tylko kilka dróg, które są dostępne dla samochodów terenowych.

</doc>
<doc id="1300329" url="https://pl.wikipedia.org/wiki?curid=1300329" title="Sulam">
Sulam

Sulam (hebr. סולם; arab. سولم; ang. Sulam) – wieś beduińska położona w Samorządzie Regionu Bustan al-Mardż, w Dystrykcie Północnym, w Izraelu.
Położenie.
Wieś jest położona na wysokości od 100 do 140 m n.p.m. u podnóża południowo-zachodnich zboczy góry Giwat ha-More (515 m n.p.m.), która ku północy i zachodowi opada do Doliny Jezreel w Dolnej Galilei, na północy Izraela. Na wschód od wsi płynie strumień Schunem, a na zachód jest strumień Merchawja. W jej otoczeniu znajduje się miasto Afula, moszawy Merchawja i Kefar Jechezkel, kibuc Jizre’el, oraz wieś Ad-Dahi.
Sulam jest położona w Samorządzie Regionu Bustan al-Mardż, w Poddystrykcie Jezreel, w Dystrykcie Północnym Izraela.
Historia.
Wieś jest identyfikowana z lokalizacją biblijnego miasta Szunem.
Współczesna wieś została założona w XVIII wieku przez członków beduińskiego klanu Zaubija, którzy przybyli do Palestyny z Jordanii. Początkowo mieszkali w sąsiedniej wiosce Ad-Dahi, a następnie założyli swoją własną osadę. Pod koniec XIX wieku francuski podróżnik Victor Guérin opisał Sulam jako biedną wieś, posiadającą zaledwie jeden kamienny dom. Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje wykupywały od 1910 roku grunty w Dolinie Jezreel. To właśnie wtedy, w 1911 roku w sąsiedztwie wioski Sulam powstało eksperymentalne gospodarstwo rolne spółdzielnia Merchawja – członkowie organizacji syjonistycznych uczyli się w nim podstaw rolnictwa. Po I wojnie światowej w 1918 roku cała Palestyna przeszła pod panowanie Brytyjczyków, którzy w 1921 roku utworzyli Brytyjski Mandat Palestyny. Umożliwiło to dalszy rozwój żydowskiego osadnictwa w Dolinie Jezreel, i w 1922 roku na miejscu spółdzielni Merchawja powstał moszaw o tej samej nazwie. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Sulam miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania mieszkańcy Sulam zawarli porozumienie z sąsiednim żydowskim moszawem, który gwarantował arabskim sąsiadom bezpieczeństwo. W wyniku I wojny izraelsko-arabskiej wieś Sulam znalazła się w granicach państwa Izrael. W listopadzie 1969 roku w rejonie wioski doszło do serii ataków na żydowskie pojazdy. W rezultacie, we wsi wprowadzono godzinę policyjną, a ponad 50 młodych mieszkańców zostało zatrzymanych na przesłuchania (po tygodniu zniesiono godzinę policyjną). Dopiero po dwóch latach udało się rozbić komórkę terrorystyczną Ludowego Frontu Wyzwolenia Palestyny, która odpowiadała za ataki w pobliskim mieście Afula.
Demografia.
Wieś Sulam jest zamieszkała przez Beduinów i Arabów:
Gospodarka i infrastruktura.
Gospodarka wsi opiera się na rolnictwie. We wsi znajduje się przychodnia zdrowia i sklep wielobranżowy.
Transport.
Ze wsi wyjeżdża się drogą nr 7155 na zachód. Dojeżdża się nią do moszawu Merchawja, a następnie do kibucu Merchawja i skrzyżowania z drogą nr 71 na przedmieściach Afuli.
Edukacja i kultura.
We wsi znajduje się przedszkole i szkoła podstawowa. Jest tu także boisko do piłki nożnej. Wieś posiada własny meczet al-Nur.
Turystyka.
Na północ od wsi znajduje się Rezerwat przyrody Giwat ha-More obejmujący częściowo zalesione stoki góry More.

</doc>
<doc id="1300331" url="https://pl.wikipedia.org/wiki?curid=1300331" title="Deszczownia">
Deszczownia



</doc>
<doc id="1300339" url="https://pl.wikipedia.org/wiki?curid=1300339" title="Mistrzostwa Świata w Narciarstwie Alpejskim 1999">
Mistrzostwa Świata w Narciarstwie Alpejskim 1999

35. Mistrzostwa świata w narciarstwie alpejskim odbywały się od 2 do 14 lutego 1999 w Vail i Beaver Creek (USA). Były to piąte mistrzostwa świata odbywające się w Stanach Zjednoczonych (poprzednio kraj ten organizował MŚ w latach 1950, 1960, 1980 i 1989) i drugie w historii rozgrywane w Vail (poprzednio miejscowość ta organizowała MŚ w 1989). W klasyfikacji medalowej najlepsza okazała się reprezentacja Austrii, zdobywając łącznie trzynaście medali, w tym pięć złotych, trzy srebrne i pięć brązowych. 

</doc>
<doc id="1300340" url="https://pl.wikipedia.org/wiki?curid=1300340" title="Fudōkan">
Fudōkan

 – jeden z odrębnych stylów karate, stworzony przez serbskiego nauczyciela karate, prof. dr Iliję Jorga. Jako dyscyplina oficjalnie istnieje od 1980 roku. 
Jest to walka bez broni. Fudōkan łączy elementy tradycyjnego karate z formami widowiskowymi, atrakcyjnymi dla widza. Od karate różni się też przepisami współzawodnictwa.
Światową organizacją zajmującą się karate fudokan jest World Traditional Fudokan Shotokan Karate-do Federation (WTFSKF) z siedzibą w Zurychu, w Szwajcarii. W Polsce jedynym przedstawicielem dyscypliny karate fudokan jest zarejestrowany w 2008 roku Polski Związek Karate Fudokan (PZKF) z siedzibą w Warszawie.
Skład pierwszego Zarządu PZKF, wybranego w dniach 4-6 kwietnia 2008 w Warszawie:

</doc>
<doc id="1300341" url="https://pl.wikipedia.org/wiki?curid=1300341" title="McOndo">
McOndo

McOndo - termin stworzony przez chilijskiego pisarza Alberto Fugueta i określający "nową" prozę iberoamerykańską.
Nazwa nurtu jest grą słowną, zbitką słów: nazwy sieci barów McDonald’s, luksusowych hoteli (Condo hotels) oraz fikcyjnej wioski Macondo stworzonej przez kolumbijskiego pisarza Gabriela Márqueza. "McOndo" po raz pierwszy zaistniało w 1996 jako tytuł zbioru opowiadań napisanych przez grupę dwudziesto-trzydziestolatków. Pisarze należący do nurtu postulują zerwanie z realizmem magicznym i opisywanie rzeczywistości bez jej przekształcania. Posługują się w tym celu brutalnym językiem, tłem swych utworów najczęściej czynią miasto, zdarza się im wykorzystywać schematy kultury masowej.
Do nurtu McOndo zalicza się m.in. Alberta Fugueta, Edmunda Paza Soldana, Jorge Franco, Jaime Bayly'ego i Rodriga Fresana.
W Polsce książki autorów kojarzonych z generacją McOndo publikuje wydawnictwo muchaniesiada.com.

</doc>
<doc id="1300342" url="https://pl.wikipedia.org/wiki?curid=1300342" title="Mistrzostwa Świata w narciarstwie alpejskim 1999">
Mistrzostwa Świata w narciarstwie alpejskim 1999



</doc>
<doc id="1300346" url="https://pl.wikipedia.org/wiki?curid=1300346" title="Weinheim (Bergstr)">
Weinheim (Bergstr)

Weinheim – stacja kolejowa w Weinheim, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1300356" url="https://pl.wikipedia.org/wiki?curid=1300356" title="München Westkreuz">
München Westkreuz

München Westkreuz – przystanek kolejowy w Monachium, w kraju związkowym Bawaria, w Niemczech. Znajduje się tu 1 peron.

</doc>
<doc id="1300360" url="https://pl.wikipedia.org/wiki?curid=1300360" title="Marian Konopiński">
Marian Konopiński

Marian Konopiński (ur. 10 września 1907 w Kluczewie, zm. 1 stycznia 1943 w KL Dachau) – polski duchowny katolicki, błogosławiony Kościoła katolickiego.
Życiorys.
Urodził się w Kluczewie (powiat szamotulski) i tam skończył liceum im. ks. Piotra Skargi (1927). Święcenia kapłańskie przyjął 12 czerwca 1932. Na obrazku prymicyjnym umieścił dwa przesłania: "Idźcie posłusznie drogą, którą was Bóg prowadzi", oraz "Daj, o Boże, aby wszystkie dusze złączyły się w prawdzie, a serca w miłości".
Po objęciu funkcji wikariusza kościoła św. Michała Archanioła w Poznaniu podjął studia na wydziale nauk społecznych na uniwersytecie w Poznaniu.
28 kwietnia 1939 został przeniesiony z pospolitego ruszenia do rezerwy i mianowany kapelanem rezerwy w duchowieństwie wojskowym wyznania rzymsko-katolickiego ze starszeństwem z 1 stycznia 1939 i 243. lokatą. W sierpniu 1939 został zmobilizowany do 15 Pułku Ułanów Poznańskich na stanowisko kapelana. W jego szeregach uczestniczył w kampanii wrześniowej. Dostał się do obozu jenieckiego na terenie Niemiec (Oflag X B nr 2 Nienburg (Weser)).
Zwolniony w maju 1940, później ponownie aresztowany i uwięziony w niemieckim obozie koncentracyjnym w Dachau, gdzie poddawany pseudomedycznym eksperymentom - zmarł.
Beatyfikował go papież Jan Paweł II w Warszawie 13 czerwca 1999 w grupie 108 polskich męczenników.

</doc>
<doc id="1300361" url="https://pl.wikipedia.org/wiki?curid=1300361" title="Mistrzostwa Europy w Pływaniu 2002">
Mistrzostwa Europy w Pływaniu 2002

26. Mistrzostwa Europy w Pływaniu odbyły się w Berlinie (Niemcy), pod patronatem Europejskiej Federacji Pływackiej (LEN – "Ligue Européenne de Natation"). Trwały od 29 lipca do 4 sierpnia. Oprócz zawodów pływackich na krytym basenie 50-metrowym, zawodnicy rywalizowali w skokach do wody i pływaniu synchronicznym.

</doc>
<doc id="1300366" url="https://pl.wikipedia.org/wiki?curid=1300366" title="Oldham Werneth">
Oldham Werneth

Oldham Werneth – przystanek kolejowy w Oldham, w hrabstwie Wielki Manchester, w Anglii. Znajdują się tu 2 perony.

</doc>
<doc id="1300377" url="https://pl.wikipedia.org/wiki?curid=1300377" title="G-Eclipse">
G-Eclipse

g-Eclipse to platforma (framework) bazująca na Eclipse i przeznaczona dla użytkowników, operatorów i programistów gridowych.
Podobnie jak Eclipse jest udostępniona na zasadach otwartego oprogramowania.
Poprzez zestaw (wtyczek) g-Eclipse rozszerza funkcjonalność i interfejs użytkownika środowiska Eclipse o narzędzia pozwalające użytkownikom na dostęp do infrastruktury gridowej. g-Eclipse pozwala na zarządzanie zadaniami i danymi w Gridzie, konfigurowanie elementów Gridu i tworzenie aplikacji gridowych. Podobnie jak Eclipse, g-Eclipse definiuje punkty rozszerzeń, które pozwalają programistom na dodatkowe rozszerzenie funkcjonalności.
Projekt g-Eclipse jest jednym z projektów rozwijanych w ramach Fundacji Eclipse i jest aktywnie rozwijany przez konsorcjum w skład którego wchodzi Forschungszentrum Karlsruhe, Poznańskie Centrum Superkomputerowo-Sieciowe, Uniwersytet im. Jana Keplera w Linzu, Uniwersytet Cypryjski, Innoopract Gmbh (Niemcy), Uniwersytet w Reading oraz IT Innovation Centre (Uniwersytet w Southampton). Konsorcjum g-Eclipse jest finansowane w ramach 6. Programu Ramowego Unii Europejskiej.
Funkcjonalność.
g-Eclipse grupuje narzędzia w trzech Perspektywach Platformy Eclipse:
Perspektywa Programisty dostarcza narzędzi pozwalających na tworzenie, debugowanie, instalowanie aplikacji gridowych. Dostępne są też narzędzia do programowania wizualizacji w Gridzie.
Wspierane infrastruktury gridowe.
Platforma g-Eclipse jest zaprojektowana jako niezależna od specyficznych infrastruktur gridowych. Wsparcie konkretnej infrastruktury uzyskuje się przez dodanie wtyczek implementujących interfejsy zdefiniowane w modelu. Obecnie dostępne są wtyczki g-Eclipse
zapewniające obsługę infrastruktury gLite, które implementują obsługę Wirtualnych Organizacji, zlecania i monitorowania zadań, dostępy do zdalnych plików, instalacji aplikacji i wizualizacji. Dostępne są też pierwsze implementacje wtyczek do obsługi drugiej infrastruktury o nazwie GRIA.

</doc>
<doc id="1300378" url="https://pl.wikipedia.org/wiki?curid=1300378" title="Czernihów (stacja kolejowa)">
Czernihów (stacja kolejowa)

Czernihów – stacja kolejowa w Czernihowie, w obwodzie czernihowskim, na Ukrainie. Znajdują się tu 4 perony.

</doc>
<doc id="1300386" url="https://pl.wikipedia.org/wiki?curid=1300386" title="Duchowieństwo diecezjalne">
Duchowieństwo diecezjalne

Duchowieństwo diecezjalne – w Kościele katolickim ogół duchowieństwa inkardynowanego do kościołów partykularnych, niegdyś określane również jako duchowieństwo świeckie.
Z Kodeksu prawa kanonicznego (kanon 265) wynika, że żaden duchowny nie może prowadzić życia samodzielnego (tułaczego) tak, żeby nie podlegać nikomu. Duchowni, którzy nie należą do zgromadzeń zakonnych czy do prałatur personalnych podlegli są na stałe biskupowi diecezjalnemu, który udzielił im święceń diakonatu. Stąd takich duchownych nazywa się "diecezjalnymi".
Miejsce pracy i zamieszkania duchowieństwa diecezjalnego ograniczone jest do diecezji, do której przynależą. Duchowny diecezjalny może zmienić diecezję po otrzymaniu pisemnej zgody ordynariusza własnej diecezji i diecezji, w której chce pracować. Prawo to dotyczy również relacji biskupa diecezjalnego i odpowiednich przełożonych, gdyby duchowny diecezjalny wyraził wolę przyłączenia się do jakiegoś zgromadzenia, instytutu, stowarzyszenia lub prałatury.
Duchowny diecezjalny może na podstawie umowy między biskupami pracować i mieszkać na terenie innej diecezji niż własna również na czas określony.
Jeżeli duchowny diecezjalny chce zmienić swoją diecezję na taką, w której występują braki duchowieństwa (dotyczy to zwłaszcza misji), biskup diecezjalny, któremu podlega, bez ważnych przyczyn nie powinien się przeciwstawiać.
Zwykłym strojem duchownych diecezjalnych tradycji łacińskiej jest sutanna i biret.
Duchowieństwo diecezjalne stanowi większość ogółu kleru katolickiego.

</doc>
<doc id="1300388" url="https://pl.wikipedia.org/wiki?curid=1300388" title="Duchowieństwo świeckie">
Duchowieństwo świeckie



</doc>
<doc id="1300392" url="https://pl.wikipedia.org/wiki?curid=1300392" title="Pawło Połubotok">
Pawło Połubotok

Pawło Połubotok, Paweł Połubotok (ukr. Павло Леонтійович Полуботок) (ur. ok. 1660, zm. 29 grudnia 1724) – hetman nakaźny w Naddnieprzu w latach 1722–1724 po śmierci hetmana Iwana Skoropadskiego, pułkownik czernihowski. Walczył o niezależność ziem ukraińskich, o ograniczenie władzy carskiej i przeciwko niszczeniu resztek kozackiej niezależności na Ukrainie Lewobrzeżnej.
W 1706 został mianowany, podobnie jak ojciec, pułkownikiem czernihowskim; nie poparł powstania Mazepy. W 1708 na radzie w Głuchowie zaproponowano jego kandydaturę na stanowisko hetmana, ale Piotr I nie zatwierdził wówczas tego wyboru.
Młodość.
Pawło Połubotok urodził się około roku 1660 w rodzinie pułkownika czernihowskiego Leona Połubotoka. Wraz z ojcem należał do sojuszników Iwana Samojłowicza, następnie wspierali Iwana Mazepę. W 1706 roku został pułkownikiem rodzimego pułku. W czasie powstania Mazepy (wojny Rosji ze Szwecją) pozostał poza teatrem działań. Na radzie w Głuchowie w 1708 był zgłoszony na godność hetmańską, jednak wywołało to negatywną opinię Piotra I, który miał powiedzieć: "To człowiek chytry, z niego może być drugi Mazepa".
Na urzędzie hetmańskim.
Po przegranej Karola XII, którego Mazepa był sojusznikiem, z Piotrem Wielkim pod Połtawą, car rozpoczął likwidację ostatnich objawów kozackiej autonomii. Samo używanie nazwy "Ukraina" zostało przez niego zakazane, do języka wprowadzono pojęcie "Małorosja" (ukr. Малоросія), które zresztą istnieje w języku rosyjskim do dziś, będąc określeniem terenów Ukrainy tamtych czasów. Zamiast urzędu hetmana kozackiego stworzył on w 1722 roku Kolegium Małorosyjskie, które nie miało w swoim składzie żadnych Kozaków. Celem tego organu władzy było „ukorzyć ich ojcowiznę” (ukr. привести їх батьківщину до покори, według słów hrabiego Tołstoja, doradcy Piotra Wielkiego).
Kolegium Małorosyjskie zarządzane było przez 6 rosyjskich oficerów sztabowych, z generałem brygady na czele, i prokuratora. Wprowadziło ono wysokie podatki, a sumami z nich pochodzącymi rozporządzało według własnego uznania. Pułkownicy z Wielkorosji (jak nazywano Rosję) dopuszczali się nieprawidłowości, a wojsko rosyjskie gnębiło miejscową ludność. Kozacy byli skazywani na katorgę i zsyłani w głąb Rosji, skąd wracali jako kalecy lub nie wracali w ogóle.
Po otrzymaniu informacji o śmierci Iwana Skoropadskiego w 1722 roku, Piotr I powierzył wykonywanie obowiązków hetmana pułkownikowi Pawłowi Połubotokowi (jako hetman nakaźny), z nakazem konsultowania wszystkich decyzji z Kolegium Małorosyjskim. Starszyzna kozacka zwróciła się do Kolegium z prośbą o zgodę na wybór nowego hetmana, jednak długo czekała na odpowiedź. Dopiero w lipcu 1723 Piotr Wielki odpowiedział, że sprawa zostaje odłożona na czas nieokreślony. Car zakomunikował, iż od czasów hetmana Bohdana Chmielnickiego wszyscy hetmani okazali się "zdrajcami", a ponieważ sprawy na Naddnieprzu mają się dobrze, dlatego daje on sobie czas na wybranie osoby w pełni wobec niego uległej i posłusznej.
Połubotok rozesłał uniwersał do starszyzny kozackiej, w której zakazał, pod groźbą srogich kar, wykorzystywania kozactwa do jej potrzeb, bez zgody władz. Następnie zajął się reformą sądów, które w tamtym czasie były w głębokim kryzysie. Wprowadził nakaz, aby zaprzestać praktyki wydawania wyroków przez pojedynczego sędziego – od tej pory sędzia miał być kontrolowany przez grupę asesorów. Wprowadził także możliwość apelacji do sądu wyższej instancji.
Wezwanie do Petersburga i aresztowanie.
Pawło Połubotok wraz ze starszyzną kozacką nie przestawał upominać się do władz rosyjskich o wybór nowego hetmana, skarżył się także na samowolę i łamanie praw przez urzędników rosyjskich („wielkorosyjskich”). Gdy urzędnicy Kolegium Małorosyjskiego, czując zagrożenie osobiste działaniami hetmana, złożyli na niego skargę do Piotra Wielkiego, car wezwał go wraz z częścią starszyzny kozackiej do Petersburga. Jednocześnie, w celu uniknięcia wewnętrznych utarczek, nakazał im wymarsz w kierunku granicy, pod pretekstem ochrony ziem przed Tatarami.
W Petersburgu Połubotok złożył prośbę o przywrócenie na Naddnieprzu starych praw i zwyczajów, z których najważniejszym był postulat wyboru hetmana. Zwrócił uwagę, że według prawa nadanego przez Bohdana Chmielnickiego nikt nie ma prawa do ingerowania w sądownictwo kozackie, natomiast na porządku dziennym było narzucanie sądom woli namiestników rosyjskich. W tym samym czasie wojsko kozackie stacjonujące nad rzeką Kołamak wysłało do cara skargę w podobnym tonie, oskarżając namiestników rosyjskich o samowolę i ucisk, w której prosiło o pozwolenie na wybór nowego hetmana według starego prawa.
Na rozkaz cara hetman i przybyła z nim starszyzna zostali aresztowani i osadzeni w twierdzy Pietropawłowskiej.
W więzieniu.
Zgodnie z legendą Pawło Połubotok miał obrazić Piotra Wielkiego, pouczając go, że gnębienie Kozaków i miejscowej czerninie przystoi carowi, a sławę i wdzięczność przyniesie mu sprawowanie władzy nad narodem wolnym, a przez to wdzięcznym swojemu władcy. Hetman dowodził, iż za wierną służbę państwu jedyną zapłatą jest carski gniew i ucisk.
Rozgniewany Piotr Wielki zagroził hetmanowi śmiercią za takie zuchwalstwo i nakazał osadzenie go w twierdzy Pietropawłowskiej. Przed śmiercią Połubotok powiedział jeszcze carowi:
Nie mając podstaw do skazania Połubotoka za działalność polityczną, wysunięto zarzuty dopuszczenia się przez niego nieprawidłowości gospodarczych, w czasach gdy stał on na czele pułku czernihowskiego, przedstawiając na to cały szereg, najprawdopodobniej sfabrykowanych, dowodów. Śledztwo ciągnęło się wiele miesięcy, obwiniony nie doczekał wydania wyroku i zmarł w więzieniu 29 grudnia 1724 roku. Miesiąc po nim zmarł i car Piotr Wielki (28 stycznia 1725).
Śmierć Połubotoka zrobiła głębokie i smutne wrażenie na Kozakach, zwłaszcza wśród starszyzny. Został on pochowany na cmentarzu w Sankt Petersburgu, a jego czyny stały się powodem heroizacji jego osoby w różnego rodzaju dziełach literackich.
Skarb Połubotoka.
Istnieje legenda, według której Połubotok, jako hetman kozacki, miał do dyspozycji ogromną kwotę pieniędzy w sztabach złota. Widząc, iż Kozacy popadają w pełną zależność od Rosji, wysłał skarb do Wielkiej Brytanii, gdzie miał on być wpłacony do Banku Brytyjskiej Kompanii Wschodnioindyjskiej. Połubotok miał dać dyspozycję, żeby skarb został przechowany do czasu, aż Naddnieprze uzyska niepodległość, i przekazany władzom niezależnego kraju.
Legenda głosi, że w 1720 roku syn hetmana, Jakow Połubotok, za poleceniem ojca, wywiózł złoto na Wyspy Brytyjskie. Władze Rosji (w tym Piotr Wielki) i Związku Radzieckiego kilkukrotnie próbowały odzyskać skarb. W 1908 roku w miejscowości Starodyby (ukr. "Стародубi"), z której pochodził Połubotok, zorganizowano spotkanie około 350 potomków hetmana, którzy następnie wysłali delegację 25 osób do Londynu. Mieli oni zażądać wypłaty odsetek w wysokości 213 milionów karbowańców za 200 lat przechowywania skarbu.
Od 1991 roku wyjaśnianiem tajemnicy skarbu zajmują się władze niepodległej Ukrainy. Zgodnie z ich wyliczeniami suma depozytu Połubotoka wynosi 16 milionów funtów szterlingów. Jednak banki będące następcami prawnymi Banku Brytyjskiej Kompanii Wschodnioindyjskiej odrzucają wszelkie żądania, zasłaniając się tajemnicą bankową oraz faktem niedostarczenia odpowiednich dokumentów przez stronę ukraińską.

</doc>
<doc id="1300396" url="https://pl.wikipedia.org/wiki?curid=1300396" title="Essen-Stadtwald">
Essen-Stadtwald

Essen-Stadtwald – przystanek kolejowy w Essen, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1300398" url="https://pl.wikipedia.org/wiki?curid=1300398" title="Sébastien Izambard">
Sébastien Izambard

Sébastien Izambard (ur. 7 marca 1973 w Paryżu) – francuski tenor, piosenkarz. Jeden z członków międzynarodowego projektu wokalnego Il Divo.

</doc>
<doc id="1300413" url="https://pl.wikipedia.org/wiki?curid=1300413" title="Równe (stacja kolejowa)">
Równe (stacja kolejowa)

Równe – stacja kolejowa w Równem, w obwodzie rówieńskim, na Ukrainie. Znajdują się tu 3 perony.

</doc>
<doc id="1300418" url="https://pl.wikipedia.org/wiki?curid=1300418" title="Bernard Lammek">
Bernard Lammek

Bernard Józef Lammek (ur. 13 sierpnia 1947 w Sierakowicach) – polski chemik, nauczyciel akademicki, profesor nauk chemicznych, w latach 2008–2016 rektor Uniwersytetu Gdańskiego.
Życiorys.
Absolwent Liceum Ogólnokształcącego w Kartuzach oraz Wydziału Chemicznego Politechniki Gdańskiej, gdzie w 1969 uzyskał tytuł zawodowy magistra inżyniera. Wtedy też rozpoczął pracę w Katedrze Chemii Organicznej przy Wydziale Matematyki, Fizyki i Chemii Wyższej Szkoły Pedagogicznej w Gdańsku (uczelni, która w 1970 stała się częścią nowo powstałego Uniwersytetu Gdańskiego). Uzyskiwał następnie stopnie doktora i w 1988 doktora habilitowanego nauk chemicznych. W 1991 był wśród inicjatorów powołania odrębnego Wydziału Chemii Uniwersytetu Gdańskiego, brał udział wówczas w utworzeniu kierunku studiów ochrona środowiska. Przez dwie kadencje był prodziekanem tego wydziału, następnie w latach 1996–2002 pełnił funkcję jego dziekana. W 1991 został profesorem Uniwersytetu Gdańskiego. Trzy lata później otrzymał tytuł profesora nauk chemicznych. W 1997 powołany na stanowisko profesora zwyczajnego UG.
W 1999 objął kierownictwo Katedry Syntezy Organicznej. W latach 2002–2008 był prorektorem ds. nauki UG, a w latach 2008–2016 rektorem tej uczelni.
Jest autorem i współautorem ponad 120 artykułów, publikowanych m.in. w międzynarodowych czasopismach naukowych, a także promotorem kilkunastu doktoratów. Został członkiem Komisji Ekspertów Ministra Nauki i Szkolnictwa Wyższego, European Peptide Society i American Peptide Society. W pracy naukowej specjalizuje się w zakresie biochemii, chemii aminokwasów i peptydów, a także chemii organicznej.
Odznaczenia.
Odznaczony Krzyżem Kawalerskim (1999) i Krzyżem Komandorskim (2011) Orderu Odrodzenia Polski.

</doc>
<doc id="1300420" url="https://pl.wikipedia.org/wiki?curid=1300420" title="Rafael Souto">
Rafael Souto

Rafael A. Souto (24 października 1930) - piłkarz urugwajski, prawoskrzydłowy.
Na mistrzostwach świata w 1954 wystąpił jako piłkarz klubu Club Nacional de Football. Jako zmiennik Abbadiego zagrał tylko w jednym meczu - z reprezentacją Węgier. Po zakończeniu kariery piłkarskiej został trenerem. Pracował m.in. w Stanach Zjednoczonych.

</doc>
<doc id="1300423" url="https://pl.wikipedia.org/wiki?curid=1300423" title="Kościół św. Piotra w San Marino">
Kościół św. Piotra w San Marino

Kościół pw. św. Piotra w San Marino – kościół w San Marino mieszczący się obok Bazyliki w diecezji San Marino-Montefeltro. W środku znajduje się posąg poświęcony papieżowi Janowi XXIII. Są tam też dwie nisze, w których, według legendy, znajdowały się posłania świętego Maryna i świętego Leona.

</doc>
<doc id="1300424" url="https://pl.wikipedia.org/wiki?curid=1300424" title="Niszczyciele projektu 7">
Niszczyciele projektu 7

Niszczyciele projektu 7 – radzieckie niszczyciele z okresu II wojny światowej. Od pierwszej jednostki serii znane także jako typ Gniewnyj. Zmodernizowana wersja okrętów nosiła oznaczenie "projekt 7U" znany także jako typ "Soobrazitelnyj". Łącznie zbudowano 48 okrętów wszystkich wersji. Podczas II wojny światowej ZSRR utracił 10 okrętów tego typu. W 1955 4 jednostki tego typu zostały przekazane Marynarce Wojennej Chińskiej Armii Ludowo-Wyzwoleńczej.
Historia.
W 1932 w ZSRR opracowano wstępne założenia jakie miał spełniać nowy typ okrętów. Nowe jednostki pod względem prędkości i uzbrojenia miały dorównywać budowanym wtedy najnowszym typom niszczycieli na świecie. Brak wystarczającego doświadczenia w budowie tego typu okrętów zmusił stronę radziecką o zwrócenie się o pomoc do Włoch. Na podstawie przedstawionych przez ZSRR ogólnych parametrów Włosi przekazali stronie radzieckiej projekt konstrukcyjny okrętów bazujący na włoskich niszczycielach typu "Maestrale". Po wprowadzeniu drobnych zmian konstrukcyjnych projekt nowych niszczycieli został zatwierdzony do produkcji 21 grudnia 1934.
Obok budowy okrętów podwodnych projekt nowych niszczycieli uzyskał w programie wojennego budownictwa okrętowego na lata 1933 – 1938 najwyższy priorytet. Łącznie w 6 stoczniach planowano budowę 53 okrętów tego typu. Stępki pod dwie pierwsze jednostki zostały położone w listopadzie 1934. Okręty budowane w stoczniach dalekowschodnich miały być montowane z dostarczanych przez inne stocznie sekcji, które miały być dostarczone transportem kolejowym.
W 1937 jeden z brytyjskich niszczycieli typu H wszedł na minę u wybrzeży Hiszpanii. Ciężko uszkodzony i wyeliminowany z akcji niszczyciel miał podobny do niszczycieli "projektu 7" układ liniowy siłowni. Wypadek ten skłonił radzieckich konstruktorów do zmian w układzie rozmieszczenia przedziałów siłowni, na układ naprzemienny (eszelonowy), mniej podatny na uszkodzenia. Nowe okręty otrzymały oznaczenie "projekt 7U". W takim wariancie zostało ukończonych 18 okrętów. Pozostałe najmniej zaawansowane w budowie jednostki pocięto na złom.
W 1955 cztery jednostki zostały przekazane do Chin gdzie były poddawane licznym modernizacjom. Ostatnia jednostka tego typu „Anshan” została wycofana ze służby w 1992 i znajduje się obecnie jako okręt-muzeum w porcie Qingdao.

</doc>
<doc id="1300426" url="https://pl.wikipedia.org/wiki?curid=1300426" title="José Manuel Ochotorena">
José Manuel Ochotorena

José Manuel Ochotorena Santacruz (ur. 16 stycznia 1961 w San Sebastián), piłkarz hiszpański pochodzący z Kraju Basków, grający na pozycji bramkarza. Obecnie trener bramkarzy w Valencii i w reprezentacji Hiszpanii.
Kariera klubowa.
Ochotorena pochodzi z Kraju Basków, ale karierę piłkarską rozpoczął w Madrycie, w szkółce piłkarskiej Realu Madryt. W 1981 roku był członkiem pierwszej drużyny Realu, 11 kwietnia 1982 zadebiutował w Primera División w wygranym 2:1 wyjazdowym spotkaniu z CD Castellón. Był to jego jedyny mecz w tamtym sezonie i nie mogąc przebić się do pierwszego składu został zesłany do rezerw. Tam występował do 1984 roku i wtedy został przywrócony do pierwszego składu Realu przez trenera Amancio Amaro. Jako rezerwowy wywalczył z Realem Puchar UEFA. Zaliczył tylko trzy spotkania w sezonie, ale już w kolejnym wygrał rywalizację z Agustínem Rodríguezem. Po raz pierwszy w karierze został mistrzem Hiszpanii, a także drugi raz z rzędu wywalczył Puchar UEFA (nie wystąpił w finałowych spotkaniach z niemieckim 1. FC Köln). W 1988 roku znów został mistrzem kraju, ale tym razem był rezerwowym dla Agustína.
Latem 1988 Ochotorena został bramkarzem Valencii CF. W jej barwach zadebiutował 4 września w zremisowanym 0:0 spotkaniu z Realem Saragossa. W Valencii został pierwszym bramkarzem i w pierwszym swoim sezonie na Estadio Mestalla zajął 3. miejsce w La Liga. Natomiast w 1990 roku wywalczył z Valencią wicemistrzostwo Hiszpanii, a w klubie tym grał do końca sezonu 1991/1992 (nie rozegrał w nim żadnego ligowego spotkania i był rezerwowym dla José Manuela Sempere.
Latem 1992 Ochotorena przeszedł do CD Tenerife i 25 października zaliczył debiut w meczu z CD Logroñés, ale przegrywał rywalizację z dawnym kolegą z Realu, Agustínem. W sezonie 1994/1995 bronił bramki Logroñés, a po sezonie trafił do Racingu Santander. Tam pierwszym bramkarzem był José María Ceballos, a Ochotorena zaliczył tylko jedno spotkanie. W 1996 roku zakończył piłkarską karierę w wieku 35 lat.
Kariera reprezentacyjna.
W reprezentacji Hiszpanii Ochotorena zadebiutował 20 września 1989 roku w wygranym 1:0 towarzyskim meczu z Polską. W 1990 roku został powołany przez Luisa Suáreza do kadry na Mistrzostwa Świata we Włoszech, ale był tam rezerwowym dla Andoniego Zubizarrety. Mecz z Polską był jego jedynym w kadrze narodowej Hiszpanii.
Kariera trenerska.
Po zakończeniu kariery Ochotorena został trenerem. Szkolił bramkarzy w Valencii i reprezentacji Hiszpanii, a w lipcu 2004, gdy menedżerem Liverpoolu został Rafael Benítez, Ochotorena został trenerem bramkarzy w tym klubie zastępując Joego Corrigana. W lipcu 2007 wrócił do Valencii, a zastąpił go Xavi Valero. W 2013 roku ponownie został trenerem bramkarzy w Valencii. Zatrudnił go Miroslav Đukić.

</doc>
<doc id="1300427" url="https://pl.wikipedia.org/wiki?curid=1300427" title="Jose Manuel Ochotorena">
Jose Manuel Ochotorena



</doc>
<doc id="1300438" url="https://pl.wikipedia.org/wiki?curid=1300438" title="Pałac Radolińskich w Jarocinie">
Pałac Radolińskich w Jarocinie

Pałac Radolińskich w Jarocinie – główna siedziba rodowa wielkopolskiej rodziny Radolińskich herbu Leszczyc. Zaprojektowana w stylu angielskiego neogotyku przez pruskiego architekta królewskiego Friedricha Augusta Stülera na zlecenie Władysława Radolińskiego. Wzniesiona w latach 1848–1865. 
Projekt.
Władysław Radoliński (1806–1879) zlecił zaprojektowanie rodowej siedziby Friedrichowi Augustowi Stülerowi. Był on sprawdzonym przez Radolińskiego architektem, który wsławił się w Europie jako twórca muzeów, pałaców, kościołów, uniwersytetów, zamków itp. w Berlinie, Budapeszcie, Królewcu, Sztokholmie czy Kolonii. Dla samego Radolińskiego zaprojektował pałac w Poznaniu, który przebudowany stoi przy dzisiejszym placu Wolności, a także nigdy nie wybudowany (ze względów technicznych) pałac w Jarocinie. Radoliński pragnął okazałej siedziby dla siebie i przyszłych pokoleń dlatego Stüler miał tu pole do popisu. Zdecydowano, że siedziba zostanie wzniesiona w jarocińskim parku (wtedy będącym prywatną własnością Radolińskich) kilkaset metrów od dawnej siedziby tzw. Skarbczyka (który został w późniejszych latach wyremontowany i zaanektowany na rodowy skarbiec i archiwum). Ostateczna wersja projektu Stülera, którą zaaprobował Radoliński nosiła miano budowli o charakterze angielskiego neogotyku. Być może miała na to wpływ obecność Władysława Radolińskiego na koronacji królowej Wiktorii w Londynie w roku 1838 i spostrzeżenia jakich tam dokonał.
Budowa.
Budowa pałacu rozpoczęła się w 1848 roku. Rezydencja miała mieć trzy kondygnacje. Jej główne wejście stanowił ryzalit zwieńczony krenelażem. Frontową część pałacu zwrócono ku parku, natomiast tylna część pałacowej elewacji skierowana została w kierunku centrum miasta. Ogród, który znajdował się na tyłach pałacu idealnie współgrał z rozległym tarasem zaprojektowanym przez Stülera. Przy budowie pałacu brali udział m.in. specjaliści z Poznania, Berlina, Wrocławia, Charlottenburga, Krotoszyna i Milicza. Prowadzone z niewielkimi przerwami prace zostały definitywnie zakończone w 1865 roku gdy sala wielka została ostatecznie urządzona. W pałacu znalazły się liczne sypialnie (zarówno dla członków rodziny jak i gości), biblioteka, buduar, hole, salon, oranżeria (w której znalazło się 600 doniczek z kwiatami), sala wielka, łazienki, kuchnia, pokój dla pokojówki, garderoba, pokój do pracy, jadalnia i taras.
Aranżacja.
Część pokoi w pałacu dostało swe nazwy od kolorów, które w nich dominowały. Wyróżniano pokoje: biały, żółty, niebieski i zielony. Większość pałacowych podłóg była wyłożona drewnem. W głównym holu charakterystyczne okazały się wysokie i smukłe witraże. Meble jakie stanowiły wyposażenie pałacu były zarówno takimi, które od wielu lat stanowiły własność Radolińskich, jak i specjalnie zamawianymi lub kupowanymi w całej Europie. Część mebli Radolińscy zakupili od księcia Bernarda Potockiego, który bywał częstym gościem w jarocińskim pałacu. Cenny nabytek stanowiły również meble należące swego czasu do ostatniego króla Polski Stanisława Augusta Poniatowskiego. Liczne obrazy stanowiły wystrój praktycznie każdego pomieszczenia. Wiele mebli było pozłacanych, stoły miały marmurowe płyty, a kominki posiadały rzeźbione fronty. Niesamowitość wnętrz potęgowały mahoniowy fortepian, antyczna waza z Pompei, firany z włoskiego adamaszku, dębowe łoża, wenecki gobelin z herbem rodu Medyceuszy, żyrandole wykonane z brązu, złocona porcelana, antyczne zegary i rzeźby. Pałacowa biblioteka w momencie ukończenie budowy liczyła kilkaset książek, w tym dzieła Voltaire’a, Rousseau, starodruki, książki prawnicze, historyczne i literaturę piękną. Jedną z najcenniejszych była wydana w roku 1563 Biblia brzeska zwana Radziwiłłowską. Z biegiem lat księgozbiór był sukcesywnie powiększany.
Renowacje i rozbudowa.
Pierwsze zabiegi remontowe i renowacyjne odbyły się już po śmierci Władysława i jego żony Józefiny (1807–1880) w latach 1881–1883. Zlecił je ich syn Hugo, który był odnoszącym sukcesy na arenie międzynarodowej pruskim dyplomatą. Z powodu częstych nieobecności Hugona (1840–1917), prace rearanżacyjne nadzorował jego syn Alfred (1864–1910). Jednym z głównych zadań było zarchiwizowanie bogatej (i stale powiększającej się) kolekcji różnego rodzaju broni, zarówno im współczesnej jak i historycznej. Przeszklone gabloty stanęły w holu. Była to największa tego typu kolekcja w Wielkopolsce. Wśród mieczy i szpad znajdowały się dzieła Manicha, Martina, Rinq’a, a wśród broni palnej Cominazzo i Lazaro. W jadalni postanowiono zamontować zabytkową boazerię pochodzącą z jednego z austriackich zakonów. Odmalowywano wnętrza, naklejano nowe tapety, odświeżano obicia foteli i krzeseł, konserwowano obrazy. Rozpoczęto również restauracje pałacowego parku, który w stylu angielskim zaprojektowali Peter Joseph Lenné i Władysław Radoliński. W holu pojawiły się nowe witraże zrobione na zamówienie Hugona w Paryżu. Przedstawiały one postać św. Jerzego i liczne herby przodków Radolińskich i rodzin z nimi skoligaconych. Dzięki licznym podróżom księcia Hugona w pałacu zaczęły pojawiać się liczne egzotyczne elementy jego wystroju. W renesansowej szafie trzymano 137 sztuk chińskiej porcelany. W holu stanął marmurowy kominek, który był prezentem sułtana Abdula Hamida II. W samym kominku ustawiono odlane z brązu i pozłacane figurki wilków, które niegdyś należały do Stanisława Augusta Poniatowskiego. W garderobie stał kominek ozdobiony herbem potężnego włoskiego rodu Sforzów. W pałacu można było natknąć się na perskie dywany, tygrysią skórę z Indii, tureckie haftowane złotem kotary czy srebrny krucyfiks, który był darem papieża Piusa IX. Znajdował się w nim również marmurowy lawaterz z XVI wieku. Na końcu XIX wieku pałacowa biblioteka zwiększyła się do około 10 tysięcy woluminów (chociaż książki były rozlokowane w kilku pomieszczeniach), wśród których znalazł się rękopis legendarnej powieści Jana Potockiego „Rękopis znaleziony w Saragossie”. W pałacowym archiwum stała pancerna szafa, w której znajdowały się rodzinne dokumenty, korespondencja, akty prawne, genealogie. Wśród obrazów znajdujących się w pałacu znajdowały się m.in. dzieła Carla Dolciego, Antoona van Dycka, Louisa de Silvestre’a, Richarda Laucherta, Wilhelma Kandlera, Jana Józefa Dutkiewicza czy Canaletta. W pałacu znajdowała się również bogata kolekcja numizmatyczna, w której najstarsze monety i medale pochodziły z czasów starożytnych (m.in. medal z portretem króla Zygmunta III Wazy z 1623 roku). Kolejne renowacje przypadły na lata 90’ XIX wieku i początek XX wieku. Kolejne pomieszczenia były przebudowywane, restaurowane i remontowane. Odnawiano schody, piece, posadzki, tynk na elewacji, ogrodzenie pałacu, dach. W roku 1898 w pałacowym parku rozpoczęto budowę domu ogrodnika. Stanął on tuż obok głównego wjazdu na teren posiadłości przy dzisiejszej ulicy Kasztanowej. W 1906 roku do pałacu doprowadzono bieżącą wodę, a dwa lata później gazowe oświetlenie. Pomiędzy 1907 a 1908 rokiem oranżerie przebudowano na bibliotekę. Tysiące książek w końcu znalazło swe godne miejsce w jarocińskim pałacu. W roku 1910 na tylnej elewacji pałacu umieszczono zegar słoneczny, którego twórcą był Richard Munzky. W tym samym roku w parku nieopodal rezydencji zbudowano budynek gospodarczy. W latach 1911–1914 książę Hugo dokonał rozbudowy pałacu, według projektu jarocinianina Augusta Frietzschego, której głównym celem było dobudowanie wschodniego skrzydła. Kres poważnych inwestycji w jarociński pałac nastąpił z chwilą śmierci księcia Hugona, która nastąpiła 20 lipca 1917 roku właśnie w rodowej rezydencji. 4 grudnia tego samego roku w pałacu wybuchł tragiczny w skutkach dla przechowywanych tam przedmiotów pożar. Spłonęła wtedy większa część książek, mebli, dzieł sztuki i broni. Odbudowa pałacu trwała kilka lat. Jednak jego wnętrza już nigdy nie świeciły blaskiem sprzed pożaru. Niespokojne lata międzywojenne i trudna polityczna sytuacja potomków księcia Hugona nie oddziaływały pozytywnie na jarocińską rezydencje. II wojna światowa ostatecznie zniweczyła jakiekolwiek próby przywracania świetności pałacu. Wnuk księcia Hugona Wilhelm (1894–1965), uciekł z Jarocina przed zbliżająca się Armią Czerwoną 24 stycznia 1945 roku.
Los pałacu po wojnie.
Pozostawiony samotnie pałac nie stał się na szczęście miejscem ograbionym i doszczętnie zniszczonym przez Armię Czerwoną, choć nie obyło się bez aktów wandalizmu i kradzieży. Tymczasowe władze miasta przytomnie starały się zabezpieczyć znajdujące się tam cenne przedmioty, choć skutek tych działań był różnoraki. Z biegiem lat w pałacowych pomieszczeniach lokowano przeróżne instytucje: Państwowy Ośrodek Kształcenia Bibliotekarzy, Szkołę Podstawową nr 3, Państwową Szkołę Muzyczną, siedzibę jarocińskiego koła Polskiego Towarzystwa Historycznego czy Bibliotekę Publiczną Miasta i Gminy Jarocin. W 2022 r. otwarto ekspozycję stałą Muzeum Regionalnego.

</doc>
<doc id="1300441" url="https://pl.wikipedia.org/wiki?curid=1300441" title="Ryōko Tani">
Ryōko Tani

 – japońska judoczka, wielokrotna medalistka olimpijska.
Walczy w najlżejszej kategorii, do 48 kilogramów. Wcześniej startowała pod panieńskim nazwiskiem Tamura. Na igrzyskach debiutowała w 1992 w Barcelonie i zdobyła srebrny medal. Miała wówczas zaledwie 16 lat. Cztery lata później ponownie wywalczyła srebrny medal, na kolejnych dwóch igrzyskach już triumfowała. Siedmiokrotnie (1993, 1995, 1997, 1999, 2001, 2003, 2005, 2007) zdobywała tytuł mistrzyni świata, w 1991 była brązową medalistką.

</doc>
<doc id="1300442" url="https://pl.wikipedia.org/wiki?curid=1300442" title="Ryoko Tamura">
Ryoko Tamura



</doc>
<doc id="1300444" url="https://pl.wikipedia.org/wiki?curid=1300444" title="Dariusz Szpoper">
Dariusz Szpoper

Dariusz Szpoper (ur. 1963 w Drezdenku) – polski prawnik, profesor nauk prawnych, do 2013 nauczyciel akademicki Wydziału Prawa i Administracji Uniwersytetu Gdańskiego, a następnie Wydziału Prawa i Administracji Uniwersytetu Warmińsko-Mazurskiego.
Życiorys.
Maturę zdał w 1982 w I Liceum Ogólnokształcącym im. Ziemi Kujawskiej we Włocławku. W tym też roku rozpoczął studia prawnicze na Wydziale Prawa i Administracji Uniwersytetu Gdańskiego, kończąc je w 1987. Uzyskał wówczas tytuł zawodowy magistra prawa, przedstawiając napisaną pod kierunkiem prof. zw. dr. hab. Donalda Steyera pracę magisterską zatytułowaną "Centroprawicowa opozycja antysanacyjna w Polsce w latach 1926-1939". W latach 1991-1994 odbył aplikację radcowską. W 1999 obronił na Wydziale Prawa i Administracji Uniwersytetu Mikołaja Kopernika w Toruniu dysertację doktorską zatytułowaną "Konserwatyści polscy byłego Wielkiego Księstwa Litewskiego. Myśl polityczna i działalność w latach 1904-1939" (promotorem był prof. dr hab. Ryszard Łaszewski), uzyskując stopień naukowy doktora nauk prawnych. W 2003 na tym samym Wydziale na podstawie dorobku naukowego i rozprawy pt. "Pomiędzy caratem a snem o Rzeczypospolitej. Myśl polityczna i działalność konserwatystów polskich w guberniach zachodnich Cesarstwa Rosyjskiego w latach 1855-1862" (Gdańsk 2003) uzyskał stopień naukowy doktora habilitowanego nauk prawnych w zakresie prawa – historii doktryn politycznych i prawnych. 26 lutego 2010 na wniosek Rady Wydziału Prawa i Administracji Uniwersytetu Mikołaja Kopernika w Toruniu Prezydent RP Lech Kaczyński nadał mu tytuł naukowy profesora nauk prawnych. 16 marca 2015 Senat Uniwersytetu Państwowego im. Ivane Javakhishvili w Tbilisi nadał mu tytuł doktora "honoris causa".
Do 2013 pracował w Katedrze Historii Państwa i Prawa Polskiego na Wydziale Prawa i Administracji Uniwersytetu Gdańskiego, prowadząc wykłady z historii prawa polskiego oraz historii doktryn politycznych i prawnych. W związku z likwidacją tej Katedry i wprowadzoną na Wydziale Prawa Uniwersytetu Gdańskiego reformą programową, która dokonała usunięcia z siatki programowej z puli zasadniczych przedmiotów historii doktryn politycznych i prawnych oraz historii prawa polskiego, podjął zatrudnienie na Uniwersytecie Warmińsko-Mazurskiem. Jest również zatrudniony w Instytucie Ekonomicznym w Państwowej Wyższej Szkole Zawodowej w Elblągu.
W latach 2008-2012 pełnił funkcję prodziekana Wydziału Prawa i Administracji Uniwersytetu Gdańskiego ds. studenckich. Dwukrotnie otrzymywał w latach 2011 i 2012 przyznaną w plebiscycie studentów Wydziału Prawa i Administracji Uniwersytetu Gdańskiego nagrodę dla największego autorytetu na Wydziale.
Jest członkiem Rady Programowej kwartalnika Pro Fide Rege et Lege, Rady Redakcyjnej periodyku "Encyclopedia of Law. The Research and Development" oraz zasiada w Radzie Naukowej Centrum Slawistyki im. Czesława Miłosza przy Uniwersytecie Witolda Wielkiego w Kownie. Jest również członkiem Rady Naukowej Instytutu Wielkiego Księstwa Litewskiego w Kownie oraz Rosyjskiego Towarzystwa Historycznego. Prowadził wykłady na Uniwersytecie Wileńskim, na Uniwersytecie Witolda Wielkiego w Kownie oraz w Instytucie Historii Rosyjskiej Rosyjskiej Akademii Nauk w Moskwie oraz na Moskiewskim Uniwersytecie Państwowym im. Łomonosowa. Od 2013 pełni funkcję profesora wizytującego w Moskiewskim Państwowym Uniwersytecie Prawniczym im. Olega Kutafina. Współpracuje również z Moskiewskim Państwowym Uniwersytetem Humanistycznym im. Michaiła Szołochowa oraz z Wydziałem Prawa Uniwersytetu Państwowego w Tbilisi im. Ivane Javakhishvili (Gruzja). 
Wybrane publikacje.
Ponadto jest autorem około stu artykułów i recenzji.

</doc>
<doc id="1300445" url="https://pl.wikipedia.org/wiki?curid=1300445" title="ACDC">
ACDC



</doc>
<doc id="1300450" url="https://pl.wikipedia.org/wiki?curid=1300450" title="Claudio Husaín">
Claudio Husaín

Claudio Daniel Husaín (ur. 20 listopada 1974 w San Justo) – argentyński piłkarz występujący na pozycji pomocnika. Jego brat, Darío, także jest zawodowym piłkarzem.
Kariera klubowa.
Claudio Husaín zawodową karierę rozpoczynał w 1993 roku w CA Vélez Sarsfield. Grał tam przez siedem sezonów, w trakcie których wystąpił w 153 ligowych pojedynkach. W 1994 roku triumfował w rozgrywkach Copa Libertadores, w 1996 roku zdobył Puchar Interkontynentalny, Supercopa Sudamericana oraz Recopa Sudamericana. Dwa razy sięgnął także po mistrzostwo Argentyny – w sezonie otwarcia 1995 oraz w sezonie zamknięcia 1996.
W 2000 roku Husaín przeniósł się do Club Atlético River Plate, a rok później trafił do SSC Napoli. Następnie powrócił do River Plate, by ponownie zasilić Napoli. W 2003 roku Claudio po raz kolejny został zawodnikiem Club Atlético. W jego barwach rozegrał łącznie 45 meczów i trzy razy z rzędu triumfował w sezonie otwarcia ligi – w 2002, 2003 i 2004 roku.
Następnie argentyński pomocnik podpisał kontrakt z meksykańskim Tigres UANL. Grał tam jednak tylko przez jeden sezon i w 2006 roku przeniósł się do Newell’s Old Boys Rosario. W zespole „Los Leprosos” Husaín także występował tylko przez jedne rozgrywki. Pierwszą część sezonu 2006/2007 wychowanek Vélez Sársfield spędził w San Lorenzo de Almagro, a w przerwie między rundami powrócił do Newell’s Old Boys.
W 2009 Husaín został piłkarzem urugwajskiego Defensoru Sportingu Montevideo.
Kariera reprezentacyjna.
W reprezentacji Argentyny Husaín zadebiutował w 1997 roku. W 2002 roku Marcelo Bielsa powołał go do 23–osobowej kadry na mistrzostwa świata. Na turnieju tym Argentyńczycy nie zdołali wyjść ze swojej grupy, a sam Claudio nie wystąpił w żadnym ze spotkań. Po zakończeniu mundialu Daniel zdecydował się zakończyć reprezentacyjną karierę. Łącznie dla drużyny „Albicelestes” Husaín rozegrał czternaście meczów, w których strzelił jedną bramkę.

</doc>
<doc id="1300451" url="https://pl.wikipedia.org/wiki?curid=1300451" title="Denys Syłantiew">
Denys Syłantiew

Denys Syłantiew, ukr. Денис Силантьєв (ur. 3 października 1976 w Zaporożu), ukraiński pływak specjalizujący się w stylu motylkowym, medalista igrzysk olimpijskich, mistrzostw świata (krótki basen) i Europy.

</doc>
<doc id="1300452" url="https://pl.wikipedia.org/wiki?curid=1300452" title="Claudio Husain">
Claudio Husain



</doc>
<doc id="1300464" url="https://pl.wikipedia.org/wiki?curid=1300464" title="Friedrich Dürre">
Friedrich Dürre

Ernst Friedrich Dürre (ur. 19 października 1834 w Lyonie, zm. 22 lutego 1905 w Eltville am Rhein) – niemiecki metalurg, autor kilku dzieł z zakresu hutnictwa żelaza, m.in. "Die Anlage und der Betrieb der Eisenhütten" (1880-1892, 3 t.).

</doc>
<doc id="1300469" url="https://pl.wikipedia.org/wiki?curid=1300469" title="Prozauropod">
Prozauropod



</doc>
<doc id="1300475" url="https://pl.wikipedia.org/wiki?curid=1300475" title="Niihama">
Niihama

 – miasto w Japonii, na wyspie Sikoku, w prefekturze Ehime.
Miasto słynie z kopalni miedzi Besshi, a także corocznego Niihama Taiko Festival (znanego również jako .
Niihama znana jest z lokalnego dialektu Niihama-ben.
Położenie.
Miasto leży we wschodniej części prefektury nad Morzem Wewnętrznym. Graniczy z:
Gospodarka.
W mieście rozwinął się przemysł chemiczny, maszynowy, elektrotechniczny, rafineryjny oraz hutniczy.
Historia.
Miasto otrzymało prawa miejskie 3 listopada 1937 roku. W 2003 do miasta przyłączyła się wieś Besshi.
Populacja.
Zmiany w populacji Niihama w latach 1970–2015:

</doc>
<doc id="1300478" url="https://pl.wikipedia.org/wiki?curid=1300478" title="Oddział Władysława Cichorskiego">
Oddział Władysława Cichorskiego

Oddział Władysława Cichorskiego „Zameczka” – partia powstańcza okresu powstania styczniowego.
Był to oddział operujący na terenie Kurpiowszczyzny (północnego Mazowsza). Jego dowódcą był Władysław Cichorski ps. „Zameczek”.
22 stycznia 1863 roku Władysław Cichorski na czele oddziału złożonego ze szlachty zaściankowej zdobył Suraż pod Łapami. 23 stycznia na czele 50 ludzi wkroczył do Wysokiego Mazowieckiego, potem do Tykocina, Ciechanowca i 2 lutego wraz z już dwutysięcznym oddziałem do Siemiatycz.
Został awansowany przez Rząd Narodowy do stopnia pułkownika. Tam połączył się z partią Romana Rogińskiego idącą z Białej. Założył obóz pod miastem. Miał pod swoim dowództwem już 3000 ludzi w tym 800 jednolicie umundurowanej kawalerii.
Oddziały powstańcze osaczył gen. Maniukin, który pobił powstańców w bitwie pod Siemiatyczami i zmusił ich do ucieczki 7 lutego.
Niedobitki partii Cichorskiego zebrał Józef Konstanty Ramotowski. Sam Cichorski wraz z 700 ludźmi wycofał się do Puszczy Białej. Tam nękał posterunki rosyjskie nagłymi wypadami.
27 lutego 1863 oddział stoczył walkę o leśniczówkę Wiśniewo z kolumną majora Glicyna. Dramatyczne zmagania z przeważającymi siłami nieprzyjaciela zakończyły się jednak sukcesem, gdyż dzień później siły „Zameczka” zaskoczyły Rosjan w Przetoczy i zmusiły Glicyna do odwrotu w kierunku Pułtuska.
W marcu podporządkował swój oddział Zygmuntowi Padlewskiemu, biorąc udział w jego szlaku bojowym na Kurpiach.
Wyemigrował do Francji, ostatecznie osiadł w Galicji.

</doc>
<doc id="1300479" url="https://pl.wikipedia.org/wiki?curid=1300479" title="CA Liniers">
CA Liniers

Club Atlético Liniers - argentyński klub piłkarski z siedzibą w mieście Bahía Blanca, leżącym w prowincji Buenos Aires.
Historia.
Klub "Liniers" założony został 8 października 1908 roku. Dobra gra w piątej lidze argentyńskiej (Torneo Argentino C) w sezonie 2006/07 sprawiła, że w sezonie 2007/08 klub przystąpił do rozgrywek czwartoligowych (Torneo Argentino B).

</doc>
<doc id="1300486" url="https://pl.wikipedia.org/wiki?curid=1300486" title="Marek Bažík">
Marek Bažík

Marek Bažík (ur. 9 lutego 1976 w Čačínie) – słowacki piłkarz grający na pozycji pomocnika. Podczas swojej kariery występował w takich klubach, jak ŠPORT Podbrezová, MŠK Žilina, Viktoria Žižkov oraz Dukla Bańska Bystrzyca. W 2008 roku trafił do Polonii Bytom. Zadebiutował w jej barwach w zremisowanym 1:1 spotkaniu z Cracovią, natomiast pierwszą bramkę zdobył w przegranym 1:2 meczu przeciwko Wiśle Kraków.

</doc>
<doc id="1300490" url="https://pl.wikipedia.org/wiki?curid=1300490" title="Monety okolicznościowe 2 złote (III RP)">
Monety okolicznościowe 2 złote (III RP)

Monety okolicznościowe o nominale 2 złote emitowane są przez Narodowy Bank Polski od kwietnia 1995 do kwietnia 2014 roku. Monety były bite stemplem zwykłym i mają status monet obiegowych, są więc prawnym środkiem płatniczym w Polsce. W pierwszym roku numizmaty były bite w miedzioniklu (CuNi). Od roku 1996 emitent zmienił materiał na stop Nordic Gold (CuAl5Zn5Sn1). Monety były kontynuacją nominałów 20000 zł, które w wyniku denominacji zostały zastąpione aktualnym nominałem. Moneta "100. rocznica urodzin Jana Karskiego" zakończyła liczącą 260 motywów kolekcję monet o tym nominale. Od maja 2014 dwuzłotówki zastąpione zostały bilonem okolicznościowym o nominale 5 złotych.
Monety okolicznościowe emitowane były z okazji ważnych wydarzeń, wybitnych osobistości, polskich miast, województw czy . Część kolekcji została pogrupowana w 16 seriach: Dzieje Złotego, Herby województw, Historia Jazdy Polskiej, Historia polskiej muzyki rozrywkowej, Historyczne Miasta Polski, Miasta w Polsce, Polska droga do wolności, Polscy Malarze XIX/XX wieku, Polscy Podróżnicy i Badacze, Polski Rok Obrzędowy, Poczet królów i książąt polskich, Polskie Kluby Piłkarskie, Polskie okręty, Wielkie Bitwy, Zabytki Kultury Materialnej w Polsce/Zabytki Rzeczypospolitej (dawniej Zamki i Pałace w Polsce), Zwierzęta Świata, część wydano w formie tematów indywidualnych.
Informacje ogólne.
Głównym projektantem awersów dwuzłotowych monet okolicznościowych była Ewa Tyc-Karpińska. Awersy numizmatów "Rok 2000 – przełom tysiącleci" oraz "10 lat Wielkiej Orkiestry Świątecznej Pomocy" zaprojektował Robert Kotowicz, natomiast awersy monet serii "Herby województw" – Urszula Walerzak. Projektanci rewersów są zestawieni w tabeli.
Monety miedzioniklowe.
Miedzioniklowe monety okolicznościowe o nominale 2 złote bito tylko w 1995 roku.
Monety ze stopu "nordic gold".
Monety okolicznościowe o nominale 2 złote stopu "nordic gold" były bite od roku 1996. Na pierwszej monecie pojawił się wizerunek Zygmunta II Augusta.
Wyjątki.
Rok 2000 – przełom tysiącleci
10 lat Wielkiej Orkiestry Świątecznej Pomocy
50-lecie Programu 3 Polskiego Radia
Wizerunki awersów.
Najczęściej pojawiającym się wizerunkiem na awersie monet 2 złotowych okolicznościowych był orzeł z rokiem emisji. Niewielka część emisji ma indywidualnie zaprojektowane wizerunki. Osobne projekty posiadają monety należące do serii, ale zdarzały się też wyjątki.

</doc>
<doc id="1300491" url="https://pl.wikipedia.org/wiki?curid=1300491" title="Elisa toffoli">
Elisa toffoli



</doc>
<doc id="1300493" url="https://pl.wikipedia.org/wiki?curid=1300493" title="Dryssa">
Dryssa



</doc>
<doc id="1300495" url="https://pl.wikipedia.org/wiki?curid=1300495" title="ELISA">
ELISA

Osoby o imieniu "Elisa":

</doc>
<doc id="1300499" url="https://pl.wikipedia.org/wiki?curid=1300499" title="Wierchniedźwinsk">
Wierchniedźwinsk



</doc>
<doc id="1300502" url="https://pl.wikipedia.org/wiki?curid=1300502" title="Victor Duruy">
Victor Duruy

Victor Duruy (ur. 10 września 1811 w Paryżu, zm. 25 listopada 1894 tamże) – francuski historyk.
Od roku 1833 profesor, w latach 1863–1869 minister oświaty. Wprowadził naukę gimnastyki do szkół wyższych i założył państwowe szkoły żeńskie. Obok dziejów starożytnej Grecji, Rzymu, i Francji zostawił po sobie „Notes et souvenirs” (1901).
Od 1884 członek Akademii Francuskiej.

</doc>
<doc id="1300503" url="https://pl.wikipedia.org/wiki?curid=1300503" title="Kp4">
Kp4

Kp4 – parowóz przeznaczony do pracy na liniach wąskotorowych, budowany w Polsce w latach 1950–1959, głównie na eksport, według dokumentacji radzieckiego typu P24.
Historia.
Po II wojnie światowej ZSRR potrzebował dużych ilości parowozów do odbudowy kraju i z tej przyczyny, oprócz własnej produkcji, złożył znaczne zamówienia w fabrykach zagranicznych. Między innymi dotyczyły one lokomotyw wąskotorowych na tor o szerokości 750 mm dla kolei przemysłowych i leśnych, opartych na dokumentacji radzieckiego typu P24 (П24) opracowanego w fabryce w Kołomnie w 1941 jako następca lokomotyw nieudanej serii 159. Dzięki małemu naciskowi na oś – 4 tony, lokomotywy te mogły być wykorzystywane na większości szlaków. Najliczniejszą grupę parowozów tej serii stanowiły lokomotywy produkowane w Polsce o oznaczeniu Kp4 (ros. Кп4, właściwie Кп4), gdzie „p” oznaczało Polskę. W latach 1950–1957 zbudowano ich 790 w Fabloku w Chrzanowie, z tego wszystkie, poza 14 nieprzyjętymi przez odbiorcę, trafiły do ZSRR. Ponadto 87 parowozów, przystosowanych do szerokości toru 762 mm, wyprodukowano w latach 1951–1959 dla Chin, z czego część trafiła do Korei Północnej.
W Polsce były użytkowane nieliczne Kp4 na kolejach leśnych i przemysłowych, m.in. sześć na kolei leśnej Nowy Łupków-Cisna, trzy w ZGH Sabinów (później w KRŻ Stąporków), dwa na kolei Cukrowni Ostrowite, ponadto w cukrowniach Kruszwica i Dobre. Jeden był w Zakładzie Przemysłu Wapienniczego w Sulejowie (ZPW Sulejów). Zachowanych w Polsce jest 6 nieczynnych parowozów tego typu, z czego 3 w skansenie w Sochaczewie i 2 jako pomniki w Ostrowitem. 9 grudnia 2011 roku przywieziono do Cisnej należący dawniej do cukrowni Kruszwica parowóz Kp4-3772. 3 maja 2012 roku rozpoczął on służbę na kolejce bieszczadzkiej.
Poza Polską, lokomotywy tej serii, różniące się detalami, produkowano w:
Zdecydowana większość lokomotyw trafiła do ZSRR, gdzie były głównie używane na kolejach przemysłowych. Ponadto, od 1960 ich masową produkcję na własne potrzeby podjęto w Chinach, trwającą aż do 1987. Ogółem lokomotyw tej serii zbudowano około 5100, przez co stała się ona najliczniejszą serią parowozów wąskotorowych na świecie.
Zachowane egzemplarzy.

</doc>
<doc id="1300509" url="https://pl.wikipedia.org/wiki?curid=1300509" title="Ahmad">
Ahmad



</doc>
<doc id="1300515" url="https://pl.wikipedia.org/wiki?curid=1300515" title="Fryderyk I Lotaryński">
Fryderyk I Lotaryński

Fryderyk I Lotaryński (urodzony ok. 1152 – zmarł 7 kwietnia 1206), hrabia Bitsch, Gerbéviller, Ormes, książę Lotaryngii (od 1205). 
Życiorys.
Syn księcia Lotaryngii Mateusza I i Berty (Judyty) córki Fryderyka II Jednookiego księcia Szwabii. Po śmierci Mateusza I, jego następcą został Szymon II, Fryderyk wspierany przez matkę rozpoczął wojnę z bratem o panowanie w księstwie. Trzyletnie zmagania zakończyło podpisanie traktatu pokojowego w Ribemont w 1179 r. Na mocy pokoju, księstwo zostało podzielone na dwie części: południową (Szymon II) i północną (Fryderyk I). Podział utrzymał się do 1205 roku, gdy Szymon II abdykował przekazując księstwo swemu bratankowi. Fryderyk I zdołał jednak połączyć obie części księstwa. Zmarł w 1206 r. został pochowany w opactwie Stürzelbronn.
Rodzina.
Małżeństwo i potomstwo.
Z małżeństwa Fryderyka I Lotaryńskiego i Wierzchosławy Ludmiły pochodziło dziewięcioro dzieci:

</doc>
<doc id="1300522" url="https://pl.wikipedia.org/wiki?curid=1300522" title="Robert Keith (aktor)">
Robert Keith (aktor)

Rolland Keith Richey (ur. 10 lutego 1898 w Fowler, zm. 22 grudnia 1966 w Los Angeles) − amerykański aktor filmowy.

</doc>
<doc id="1300525" url="https://pl.wikipedia.org/wiki?curid=1300525" title="Alberto Górriz">
Alberto Górriz

Alberto Górriz Echarte (ur. 16 lutego 1958 w Irun) – piłkarz hiszpański pochodzący z Kraju Basków, grający na pozycji środkowego obrońcy i defensywnego pomocnika.
Kariera klubowa.
Górriz urodził się w San Sebastian. Piłkarską karierę rozpoczął w klubie San Sebastian CF. W 1978 został zawodnikiem pierwszego zespołu Realu Sociedad, a 8 kwietnia 1979 zadebiutował w Primera División w wygranym 4:0 wyjazdowym spotkaniu z Rayo Vallecano. W 1980 roku będąc rezerwowym wywalczył wicemistrzostwo Hiszpanii, a już w sezonie 1980/1981 był podstawowym zawodnikiem Realu. Wtedy też doprowadził ten klub do pierwszego w historii tytułu mistrza kraju. Rok później zadebiutował w Pucharze Mistrzów, a w lidze Sociedad drugi raz z rzędu okazał się najlepszy. W kolejnych sezonach Alberto nie osiągał sukcesów aż do 1987 roku, kiedy sięgnął po swój pierwszy w karierze Puchar Hiszpanii. Z kolei w 1988 roku został wicemistrzem kraju. Sezon 1992/1993 był jego ostatnim w karierze, a ostatni ligowy mecz rozegrał 13 czerwca 1993 przeciwko CD Tenerife (3:1). Karierę piłkarską zakończył w wieku 35 lat. Dla Sociedadu rozegrał 461 spotkań i zdobył 14 bramek.
Kariera reprezentacyjna.
W reprezentacji Hiszpanii Górriz zadebiutował 16 listopada 1988 roku w wygranym 2:0 meczu z Irlandią. W 1990 roku został powołany przez Luisa Suáreza do kadry na Mistrzostwa Świata we Włoszech. Tam zagrał w czterech meczach: z Urugwajem (0:0), z Koreą Południową (3:1) i z Belgią (2:1), w którym zdobył bramkę oraz przegranym w 1/8 finału z Jugosławią (1:2). Był to także jego ostatni mecz w kadrze narodowej. W reprezentacji zagrał 12 razy i zdobył jednego gola.

</doc>
<doc id="1300527" url="https://pl.wikipedia.org/wiki?curid=1300527" title="Alberto Gorriz">
Alberto Gorriz



</doc>
<doc id="1300530" url="https://pl.wikipedia.org/wiki?curid=1300530" title="Rejon lepielski">
Rejon lepielski



</doc>
<doc id="1300533" url="https://pl.wikipedia.org/wiki?curid=1300533" title="USS Shakamaxon (1863)">
USS Shakamaxon (1863)

USS Shakamaxon - dwuwieżowy monitor typu "Kalamazoo". Zaprojektowany przez Benjamina F. Delano. Okręt został zamówiony 4 listopada 1863. Jego stępkę położono w Philadelphia Navy Yard przed końcem tego roku. Okręt był nadal w fazie budowy na pochylni gdy wojna secesyjna zakończyła się. Prace nad jednostką zostały zakończone 30 listopada 1865. Monitor został przemianowany na "Hecla" 15 czerwca 1869 i ponownie przemianowany na "Nebraska" 10 sierpnia 1869. Zaprojektowany do budowy w stoczni US Navy, które nie miały odpowiednich pomieszczeń do budowy, został zbudowany ze źle przesezonowanego drzewna i pozostawiony niezabezpieczony. Kadłub jednostki zaczął gnić gdy znajdował się jeszcze na pochylni i został rozebrany na miejscu budowy pomiędzy styczniem 1874 i marcem 1875.
Zobacz też.
Inne okręty noszące nazwę:

</doc>
<doc id="1300534" url="https://pl.wikipedia.org/wiki?curid=1300534" title="USS Nebraska (1869)">
USS Nebraska (1869)



</doc>
<doc id="1300538" url="https://pl.wikipedia.org/wiki?curid=1300538" title="USS Hecla (1869)">
USS Hecla (1869)



</doc>
<doc id="1300550" url="https://pl.wikipedia.org/wiki?curid=1300550" title="Australian Open 2005 (gra pojedyncza kobiet)">
Australian Open 2005 (gra pojedyncza kobiet)

Linki zewnętrzne.
Drabinka na stronie ITF 

</doc>
<doc id="1300561" url="https://pl.wikipedia.org/wiki?curid=1300561" title="Rassony">
Rassony



</doc>
<doc id="1300563" url="https://pl.wikipedia.org/wiki?curid=1300563" title="Rejon rassoński">
Rejon rassoński



</doc>
<doc id="1300568" url="https://pl.wikipedia.org/wiki?curid=1300568" title="Stefano Eranio">
Stefano Eranio

Stefano Eranio (ur. 29 grudnia 1966 w Genui) – włoski piłkarz występujący na pozycji pomocnika. Niegdyś czołowy zawodnik A.C. Milan i Derby County F.C. W latach 1990-1997 występował w reprezentacji Włoch, dla której w 20 spotkaniach zdobył trzy bramki. Został wybrany do jedenastki wszech czasów klubu Derby County.
Życiorys.
Kluby.
Stefano Eranio rozpoczął swoją profesjonalną karierę w klubie Genoa CFC w sierpniu 1984 roku. Pierwsze pięć sezonów w Genui spędził grając Serie B. W 1989 roku awansował wraz ze swoją drużyną do Serie A. Po ośmiu latach w sierpniu 1992 roku przeszedł do czołowego włoskiego klubu AC Milan. W Mediolanie wywalczył trzy mistrzowskie tytuły (1993, 94 i 96) Jest 3-krotnym zdobywcą SuperPucharu Włoch (1992,93,94). W sezonie 1993-94 zdobył z Milanem Puchar Europy (4-0 z FC Barcelona). Zagrał także w dwóch przegranych finałach Ligi Mistrzów. Pierwszy w 1992-93 kiedy to AC Milan przegrał 0-1 z Olympique de Marseille oraz drugi w 1994-95 przegrany z Ajaxem Amsterdam 0-1.
W maju 1997 przeszedł na zasadzie wolnego transferu do Angielskiego klubu Derby County, gdzie stał się ulubieńcem fanów. W Premier League zadebiutował 9 sierpnia 1997 przeciwko Blackburn Rovers. Pierwszego ligowego gola dla Derby zdobył 30 sierpnia 1997 w meczu z Barnsley. Eranio po sezonie 2000/01 planował zakończyć karierę, lecz menedżer Derby Jim Smith przekonał go, aby przedłużył swój kontrakt z klubem. Kiedy jednak w październiku 2001 Jim Smith odszedł z klubu, Eranio postanowił definitywnie zakończyć karierę.
Kadra Narodowa.
Eranio zadebiutował w drużynie narodowej 22 grudnia 1990 w meczu przeciwko reprezentacji Cypru w ramach eliminacji do finałów Mistrzostw Europy 1992 roku.Mecz zakończył się zwycięstwem Włoch 4-0. Pierwszego gola strzelił w meczu przeciwko Holandii 9 września 1992. Włochy wygrały 3-2.
29 marca 1997 roku, Eranio zagrał ostatni reprezentacyjny mecz przeciwko Mołdawii wygrany 3-0 .Jego dorobek w kadrze narodowej to 20 występów, 3 gole.

</doc>
<doc id="1300569" url="https://pl.wikipedia.org/wiki?curid=1300569" title="Drzewo ewolucyjne">
Drzewo ewolucyjne



</doc>
<doc id="1300571" url="https://pl.wikipedia.org/wiki?curid=1300571" title="Funkcjonalne obrazowanie metodą rezonansu magnetycznego">
Funkcjonalne obrazowanie metodą rezonansu magnetycznego

Funkcjonalne obrazowanie metodą rezonansu magnetycznego, zwyczajowo funkcjonalny rezonans magnetyczny, w skrócie fMRI (od ang. "functional magnetic resonance imaging") – wyspecjalizowana odmiana obrazowania metodą rezonansu magnetycznego, za pomocą której mierzony jest wzrost przepływu krwi i utlenowania aktywnej okolicy mózgu. W metodzie tej wykorzystywany jest fakt, iż podczas aktywności komórek nerwowych zwiększa się ich zapotrzebowanie na tlen i nasila się produkcja dwutlenku węgla. Wzrost aktywności danego rejonu mierzy się przy pomocy odpowiedzi BOLD (ang. "blood-oxygenation-level-dependent"), która określa zależność intensywności sygnału rezonansu magnetycznego od poziomu natlenienia krwi.
W badaniach fMRI wykorzystuje się tę samą technikę, co w przypadku MRI, czyli silne, choć nieszkodliwe pole magnetyczne i fale radiowe. Zamiast tworzenia obrazów tkanek i organów, jak w badaniu MRI, fMRI skupia się na rejestracji zmian w utlenowaniu krwi w aktywowanych obszarach mózgu, które zwiększa się w okresie wzmożonej aktywności neurologicznej. Na podstawie zaobserwowanych zmian, lekarz otrzymuje informacje o tym, jak działa mózg pacjenta, przy pomocy czego może dokładnie zlokalizować rejony odpowiedzialne za konkretne procesy mózgowe, zaplanować operację, radioterapię, czy też diagnozować patologie w działaniu centralnego układu nerwowego, takie jak uszkodzenia spowodowane urazami, udarami czy chorobami takimi jak stwardnienie rozsiane czy choroba Alzheimera. Przed badaniem pacjent nie otrzymuje środka cieniującego, ani nie jest narażony na działanie promieniowania jonizującego, dzięki czemu fMRI jest bezpieczny dla pacjenta i nie niesie za sobą skutków ubocznych.
fMRI ma nie tylko szerokie zastosowanie w badaniach klinicznych. Przyczyniło się między innymi do rozwoju dziedzin nauki takich jak kognitywistyka czy psychiatria, ponadto wykorzystywane jest do nieklinicznych zastosowań np. wykrywania kłamstw czy badania wpływu przekazu reklamowego na klientów. W połączeniu z innymi komplementarnymi badaniami np. EEG, fMRI ma potencjał w innych zastosowaniach, chociażby tworzeniu interfejsów mózg-komputer dla osób niepotrafiących się komunikować werbalnie czy fizycznie.
Zasada działania.
Koncepcja fMRI opiera się na wykorzystaniu badania MRI i rozszerzenia go o obserwację opartą na właściwościach krwi utlenowanej i nieutlenowanej. Badany obiekt umieszcza się w silnym polu magnetycznym o równoległych liniach pola. Cewki wbudowane w skaner wysyłają z określoną częstotliwością w kierunku badanego obiektu krótkotrwałe impulsy elektromagnetyczne, przez co powodują wzbudzanie spinów protonów w jądrach atomów wodoru, będących elementem składowym cząsteczek wody, która znajduje się w żywych organizmach. Dla stałego pola magnetycznego o wartości 1,5 Tesli częstotliwość ta wynosi około 64 MHz. W wyniku działania impulsu jądra atomów zostają namagnesowane i same stają się źródłem pola elektromagnetycznego. Po zaprzestaniu działania impulsu promieniowanie elektromagnetyczne powstałe na skutek powrotów spinów do stanu niewzbudzonego rejestrowane jest przez cewki, które pełnią funkcję odbiorników. Protony wracając do pierwotnej pozycji emitują słabnącą w czasie falę elektromagnetyczną o podobnej częstotliwości do tej, z jaką był wysłany w ich kierunku impuls elektromagnetyczny. Szybkość zaniku tej fali zależy od charakterystycznych właściwości magnetycznych atomów poszczególnych tkanek. Rejestracja tych fal przy wykorzystaniu tzw. gradientów stałego pola magnetycznego pozwala przy pomocy komputera odtworzyć obraz wnętrza badanego obiektu. Czasy, w jakich wzbudzone atomy badanych tkanek wracają do stanu równowagi, czyli czasy relaksacji, reprezentowane są na zdjęciu przez różne odcienie szarości.
MRI rejestruje jedynie statyczny obraz struktury mózgu. Założeniem fMRI było rozszerzenie działania MRI o rejestrację zmian funkcjonalnych spowodowanych przez aktywność neuronalną. Wraz ze wzrostem tej aktywności w danym rejonie mózgu, rośnie także zużycie we krwi energii i tlenu, który przenoszony jest w cząsteczkach hemoglobiny. W momencie dotarcia do miejsca przeznaczenia, tlen zostaje uwolniony i dociera do mitochondriów, gdzie użyty jest do produkcji ATP. Cząsteczka hemoglobiny związana z tlenem, czyli oksyhemoglobina, ma własności diamagnetyczne i nie wpływa na czas relaksacji atomów wodoru. Po odłączeniu tlenu cząsteczka oksyhemoglobiny przekształca się w cząsteczkę niezwiązaną z tlenem, czyli deoksyhemoglobinę i nabiera właściwości magnetycznych, co powoduje skracanie czasów relaksacji atomów wodoru oraz lokalną zmianę jasności w obrazie MRI. Aby wyrównać braki spowodowane pobraniem tlenu przez neurony, krew natlenowana dociera do aktywowanych miejsc, gdzie zastępuje krew nieutlenowaną. Oksyhemoglobina może dotrzeć do aktywowanego obszaru w czasie 3-5 sekund, a jej ilość przewyższa tę zużytą przez neurony. Powrót do pierwotnego stężenia deoksy- i oksyhemoglobiny zajmuje 10-20 sekund.
Historia.
Podstawy teoretyczne potrzebne do stworzenia techniki fMRI, jaka jest znana dziś, stworzyli naukowcy pod koniec XIX wieku. Powiązania zwiększonego przepływu krwi ze zwiększonym metabolizmem dokonali w 1890 roku Charles Smart Roy i Charles Scott Sherrington. W tym samym roku William James odwołał się do prac fizjologa Angelo Mosso, który wynalazł pierwszą technikę neuroobrazowania polegającą na zapisie pulsacji kory mózgowej u pacjentów z ubytkami kostnymi w czaszce po zabiegach neurochirurgicznych. Na podstawie obserwacji zmian pulsacji Mosso wywnioskował, iż zwiększenie przepływu krwi w odpowiednich rejonach mózgu zachodzi podczas zwiększonej aktywności umysłowej. Odkrycia dokonane przez fizyków na początku XX wieku położyły podwaliny pod stworzenie techniki MRI. W latach 30. ubiegłego wieku fizyk Isidor Isaac Rabi z Uniwersytetu Columbia badał magnetyczne właściwości atomów. Odkrył, że pole magnetyczne w połączeniu z falami radiowymi powoduje spin jąder atomów, czyli zachodzi zjawisko rezonansu magnetycznego. W 1944 roku został za to odkrycie uhonorowany Nagrodą Nobla. W 1936 roku Linus Pauling i Charles D. Coryell odkryli, iż właściwości magnetyczne oksy- i deoksyhemoglobiny są różne: deoksyhemoglobina jest paramagnetykiem z powodu wysokiego spinu atomów hemu ("S"=2), a oksyhemoglobina ma niski spin ("S"=0) i jest diamagnetykiem. W latach 70. chemik Paul Lauterbur i fizyk Peter Mansfield prowadzili niezależnie od siebie badania z użyciem rezonansu magnetycznego do stworzenia nowej metody obrazowania, czyli magnetycznego rezonansu jądrowego. W 1982 roku Keith Thulborn badał różnice podatności magnetycznej oksy- i deoksyhemoglobiny przy pomocy MRI w celu zmierzenia poziomu zużycia tlenu przez mózg. Jego prace pokazały, iż możliwe jest zmierzenie stanu natlenienia krwi metodą "in vitro" przy pomocy MRI, co stanowiło znaczący krok w celu poznania metody obrazowania fMRI przy użyciu BOLD, taką jaka jest znana dziś.
Ostatecznego powiązania aktywności neuronalnej z metabolizmem hemoglobiny i ideą rozszerzenia techniki MRI z tymi właściwościami dokonał w 1990 roku fizyk Seiji Ogawa, który w czasie badań na mózgach szczurów zauważył różne zachowanie oksy- i deoksyhemoglobiny. W przeprowadzanych przez niego eksperymentach manipulował stężeniem nieutlenowanej hemoglobiny w mózgach badanych gryzoni przez zmianę stężenia tlenu we wdychanym przez zwierzęta powietrzu. W powietrzu o 100-% stężeniu tlenu szczegółowa anatomia żył była widoczna na zdjęciach jako ciemne obszary, z kolei w powietrzu o 90-% zawartości tlenu i 10-% zawartości dwutlenku węgla, żyłkowe struktury były mniej widoczne. Intensywność obrazu zmieniającą się zależnie od poziomu deoksyhemoglobiny nazwano Blood Oxygenation Level Dependent (BOLD). Ogawa postanowił wykorzystać to zjawisko w celu stworzenia MRI rozszerzonego o BOLD traktowanego jako naturalny kontrast. Kilka lat później metodę tę wykorzystano do zbudowania skanera do zastosowań szpitalnych.
Przebieg badania.
Przed badaniem pacjent proszony jest o zdjęcie metalowych elementów ubrania i biżuterii. Następnie pacjent kładzie się na łóżko, a jego głowę umieszcza się w tubie. Indukcja magnetyczna wytwarzana w skanerach może wynosić od 1 do 7 T. W celu stłumienia głośnych i nieprzyjemnych dźwięków wewnątrz skanera powodowanych m.in. przez prąd płynący przez cewkę elektromagnesu, pacjent zakłada słuchawki ochronne lub zatyczki. W czasie badania, w zależności od jego celu, pacjent najczęściej proszony jest o rozwiązanie zadań. Zadania mogą polegać na powtarzaniu słyszanych słów, liczeniu, dopasowaniu odpowiedniego podpisu do widocznego na ekranie obrazka za pomocą naciśnięcia odpowiedniego przycisku, stworzeniu odpowiedniego słowa, czy poruszeniu odpowiedniej kończyny. W wyniku badania pacjent otrzymuje mapę mózgu z widocznymi rejonami aktywności.
Przeciwwskazania.
Przeciwwskazaniem do wykonania badania fMRI jest obecność w ciele pacjenta elementów ferromagnetycznych takich jak: rozrusznik serca, wszczepialny kardiowerter-defibrylator serca, śruby w kościach, klipsy po tętniakach, implant ślimakowy itd. Ponadto, pacjent nie może być poddany badaniu, jeśli ma klaustrofobię.
Wykorzystania niekliniczne.
fMRI ma również szerokie zastosowanie w doświadczeniach nieklinicznych. Wraz z rozwojem popularności tej techniki zaczęło powstawać coraz więcej firm specjalizujących się w prowadzeniu badań neuromarketingowych, z których usług korzystają najczęściej duże, bogate firmy. fMRI stanowi bowiem wiarygodne źródło danych o klientach, ich odczuciach i procesie podejmowania przez nich decyzji, w opozycji do tradycyjnych ankiet, które często są niewiarygodne. Odpowiedzi osób ankietowanych nie zawsze bowiem muszą zgadzać się z modelem, jakim się posługują podczas wybierania i kupowania produktów, często nieświadomym. Ponadto, trudno jest zmierzyć czynniki emocjonalne, które są podstawą podejmowania decyzji konsumenckich. Jako narzędzie pozwalające na bezpośredni wgląd w mózg badanego, fMRI oferuje większą wiarygodność niż inne używane w marketingu techniki badania reakcji klientów i pozwala na precyzyjny, bazujący na konkretnych reakcjach, dobór strategii reklamowych.
Badanie to może być również wykorzystane w wykrywaczach kłamstw. Przy obecnym stanie nauki wykorzystanie w tym celu nie daje stuprocentowej poprawności, ponadto nie jest możliwe odczytanie treści myśli badanego, a jedynie określenie, który rejon mózgu jest aktywowany. Jakkolwiek bądź, badacze wykorzystują zarejestrowane reakcje mózgu w celu nauczania programów komputerowych tego, jakie rejony mózgu są aktywowane w odpowiedzi na dane obrazy. Następnie program może odtworzyć obraz na podstawie wzoru aktywności mózgu. Takie zastosowanie jest szansą na stworzenie interfejsów pozwalających na komunikację ze światem osobom niepotrafiącym się komunikować werbalnie i fizycznie.
Wady.
Z wykorzystaniem fMRI wiąże się także kilka wad. Jedną z nich jest konieczność dbania o dokładny dobór metod statystycznych przez naukowców i lekarzy. Pierwszym badaniem, które zwróciło uwagę na ważność tej kwestii było badanie mózgu martwego łososia atlantyckiego. Okazało się bowiem, iż skaner podczas badania, w którym łososiowi zaprezentowana została seria zdjęć, zarejestrował aktywność dwóch rejonów mózgu łososia. Fałszywe uchwycenie nieistniejącej aktywności wynikło z zastosowania niewłaściwych metod statystycznych.
Z punktu prowadzenia badań marketingowych, fMRI również posiada wady. Spowodowane jest to głównie faktem, iż porcja oksyhemoglobiny może docierać do aktywowanego obszaru mózgu nawet 5 sekund. Mózg badanego może bowiem zareagować natychmiast na widok produktu pojawiającego się w filmie, który ogląda podczas badania, lecz większe stężenie oksyhemoglobiny, będące tego skutkiem, może pojawić się dopiero po kilku sekundach. Odstęp czasowy między wystąpieniem bodźca a reakcją jest zatem utrudnieniem w tego typu badaniach.

</doc>
<doc id="1300572" url="https://pl.wikipedia.org/wiki?curid=1300572" title="Tanja Wenzel">
Tanja Wenzel

Tanja Anna Wenzel (ur. 27 lipca 1978 w Berlinie) – niemiecka aktorka. Zadebiutowała w operze mydlanej "Gute Zeiten, schlechte Zeiten".

</doc>
<doc id="1300573" url="https://pl.wikipedia.org/wiki?curid=1300573" title="Drzewo filogenetyczne">
Drzewo filogenetyczne

Drzewo filogenetyczne – graf acykliczny przedstawiający ewolucyjne zależności pomiędzy sekwencjami lub gatunkami wszystkich organizmów, podobnie jak pokrewieństwo w rodzie ludzkim obrazuje drzewo genealogiczne.
Jest to rodzaj dendrogramu, w którym podstawa (pień) drzewa filogenetycznego symbolizuje wspólnego przodka taksonów znajdujących się wyżej (czyli bardziej współczesnych i wyżej stojących ewolucyjnie), konary odpowiadają taksonom potomnym; długość gałęzi, a czasem również kąt pomiędzy nimi, określają tempo zachodzących przemian ewolucyjnych.
Zazwyczaj na takim schemacie uwzględnia się także taksony wymarłe. Są one oznaczane znakiem †.
Historia.
Już starożytni uczeni (Arystoteles) zauważyli, że organizmy można podzielić pod względem stopnia komplikacji budowy na prostsze i bardziej złożone, mające krew czerwoną i niemające krwi.
Wyróżniane grupy organizmów przedstawiano rysując coś w rodzaju drabiny, gdzie na wyższych szczeblach umieszczano organizmy wyżej stojące (według rysującego). Bardzo popularne były też przedstawienia w układzie dychotomicznym. Takie rysunki nie miały pokazywać pokrewieństwa, miały jedynie ułatwiać klasyfikację i zapamiętywanie. Arystoteles znał około 520 gatunków, natomiast Linneusz już 7-8 tys. Dendrogramy coraz bardziej się komplikowały i coraz bardziej przypominały drzewo.
Dopiero rozwój teorii ewolucji i postawienie wprost pytania, kto z kim jest spokrewniony, pozwoliło na stworzenie pierwszych drzew filogenetycznych. Karol Darwin swoją próbę przedstawienia filogenetycznego pokrewieństwa nazwał „Drzewem życia”. Budowa tego drzewa trwa do dziś. Zajmuje się tym kladystyka (taksonomia filogenetyczna, dziedzina współczesnej systematyki). Jest to ważne zagadnienie, gdyż współczesna systematyka, w odróżnieniu od dawniejszej (np. w czasach Linneusza), opierającej się na podobieństwie (systematyka sztuczna), opiera się przede wszystkim na pokrewieństwie (systematyka naturalna).
Koncepcja drzewa filogenetycznego we współczesnej biologii.
W roku 2009 tygodnik New Scientist napisał, że drzewo filogenetyczne nie jest dobrą wizualizacją ewolucji na poziomie DNA. Jest to spowodowane tym, że oprócz "pionowego" dziedziczenia genów, które reprezentuje drzewo filogenetyczne Darwina, na ewolucję miały wpływ mechanizmy, których na drzewie przedstawić się nie da: horyzontalny transfer genów, endosymbioza i powstawanie hybryd międzygatunkowych. Niektórzy zaproponowali, żeby zamiast drzewa ewolucję przedstawiać w postaci sieci powiązań genetycznych między gatunkami. 
Darwin argumentował, że drzewo filogenetyczne jest faktem przyrodniczym wymagającym wyjaśnienia. Proponował za wyjaśnienie ewolucję poprzez dobór naturalny. W koncepcji Darwina drzewo filogenetyczne było podstawową zasadą rozumienia historii życia na Ziemi. Z tej koncepcji wynikało, że najpierw pojawił się ostatni uniwersalny przodek wszystkich żywych form – LUCA – to z niego wyrósł pień drzewa filogenetycznego. Z pnia zaczęły wyrastać gałęzie, by utworzyć wielkie rozgałęzione drzewo. Każda gałąź drzewa reprezentowała osobny gatunek. Punkt rozgałęzienia w drzewie to miejsce, gdzie z jednego gatunku ewoluowały kolejne. Organizmy reprezentowane przez najwyżej sięgające gałęzie na drzewie filogenetycznym to organizmy, które przetrwały do dziś.
Badania nad drzewem filogenetycznym.
By potwierdzić koncepcje drzewa filogenetycznego, liczono na wyniki analiz porównawczych sekwencji DNA, RNA i sekwencji białkowych różnych organizmów. Zakładano, że dwa gatunki są bardziej spokrewnione (tj. później rozdzieliły się od wspólnego przodka na drzewie filogenetycznym), im bardziej ich DNA, RNA i białka są do siebie podobne.
Pierwsze sekwencjonowane molekuły dotyczyły RNA znajdowanego w rybosomach. W latach 70 XX wieku zestawiano sekwencje roślin, zwierząt i mikroorganizmów. Biolodzy molekularni zaczęli rysować uniwersalne drzewo filogenetyczne. Pierwszym wynikiem badań było odkrycie nowej gałęzi na tym drzewie – archeonów, o których poprzednio sądzono, że są bakteriami. Na początku lat 90 XX wieku, stało się możliwe zestawianie genów archeonów i bakterii, a nie tylko samego RNA. Oczekiwano, że badania dotyczące porównania DNA dadzą wyniki podobne do badań opartych o RNA. W niektórych przypadkach to nastąpiło, w wielu przypadkach nie. Podczas gdy badanie RNA sugerowało, że gatunek A był bardziej spokrewniony z gatunkiem B niż z C, to podobieństwo oparte na DNA mówiły coś dokładnie przeciwnego.
Im więcej molekularnych sekwencji było dostępnych do porównawczych analiz, tym więcej pojawiało się sprzeczności pomiędzy molekularnymi filogenezami. By wyjaśnić wzorzec pokrewieństw należało założyć, że bakterie i archeony wymieniały się materiałem genetycznym z innymi gatunkami, również tymi taksonomicznie odległymi. Taka wymiana genów zyskała nazwę horyzontalny transfer genów.
W 2008 roku Tal Dagan i William Martin z Uniwersytetu Heinricha Heinego w Düsseldorfie przebadali pół miliona genów pobranych z 181 prokariotów i stwierdzili, że ponad 80% z nich nosi oznaki horyzontalnego transferu.
Badania przyniosły następujące obserwacje:
Obalenie koncepcji drzewa filogenetycznego nie dowodzi nieprawdziwości teorii ewolucji.
Najważniejsze cechy.
Istotą drzewa filogenetycznego jest to, że pokazuje pokrewieństwo ewolucyjne umieszczonych na nim taksonów. Sposób zobrazowania tego ma znaczenie drugorzędne.
Najdokładniejsze drzewa mają postać gałęzi zaczynającej się w lewym dolnym rogu i różnymi odgałęzieniami ciągnącej się do rogu górnego prawego. Oś wysokości bywa wtedy wyskalowana w okresach geologicznych. Na takim drzewie można przedstawić nie tylko pokrewieństwo, ale również kiedy dana grupa organizmów się wyodrębniła, kiedy wymarła (jeśli wymarła) oraz jak liczna była w poszczególnych epokach w gatunki (obrazuje to grubość gałęzi).
Zależnie od potrzeb przygotowuje się drzewa filogenetyczne wszystkich organizmów żywych lub tylko wybranych taksonów np. tylko strunowców albo tylko paprotników. Mówimy wtedy o drzewie rodowym strunowców lub o drzewie filogenetycznym paprotników.
Pokrewieństwo.
Początkowo jedynym wyznacznikiem pokrewieństwa było podobieństwo morfologiczne. Po odkryciu przez Haeckela prawa rekapitulacji zaczęto uwzględniać embriologię, jeszcze później genetykę i immunologię.
Ostatnio zwłaszcza porównywanie sekwencji kwasów nukleinowych np. z mitochondriów jest uznawane za bardzo precyzyjny i wiarygodny wyznacznik stopnia pokrewieństwa pozwalający dodatkowo wyznaczyć w przeszłości czas powstania mutacji/specjacji. Badania te pozwalają także na wykrycie horyzontalnego transferu genów, jak również na odróżnienie paralogów od ortologów.
Dzięki coraz dokładniejszym analizom wielokrotnie okazywało się, że uznawane powszechnie podobieństwa miały jedynie charakter konwergencji, a co za tym idzie dotychczasowa lokalizacja gatunku, a nawet większych grup systematycznych, okazywała się błędna.
Ponieważ liczba istniejących na ziemi organizmów jest bardzo duża i nie sposób ich wszystkich w krótkim czasie przebadać wszechstronnie, ta sama grupa systematyczna w różnych opracowaniach może mieć różne położenie.
Trudności z ustaleniem pokrewieństwa.
Problemy z budową drzewa wynikają z przyjętej metodyki badań. Kladystyka umożliwia dokładne ustalenie pokrewieństwa ewolucyjnego, jednak wymaga wielu danych, często z różnych powodów niedostępnych. Dlatego, mimo gwałtownego rozwoju w ostatnich latach taksonomii filogenetycznej, układ gałęzi (kladów) drzewa filogenetycznego wszystkich organizmów żywych, tzw. taksonów, w wielu miejscach jest wciąż wątpliwy i wciąż trzeba spodziewać się wielu zmian, także radykalnych.
Dużym problemem są sytuacje, kiedy organizm powstaje z połączenia dwóch innych, słabo spokrewnionych. W niektórych przypadkach można przyjąć jednego z przodków jako "dominującego" i z niego wyprowadzić pochodzenie potomka, np. uznać porosty za pochodzące od grzybów, a organizmy powstałe z połączenia bezmitochondrialnych eukariotów i pewnych bakterii jako pochodzące od tych pierwszych. Nie zawsze jednak takie postępowanie jest możliwe. Wiele gatunków roślin nasiennych powstaje przez skrzyżowanie dwóch różnych gatunków, jednak tak blisko spokrewnionych, że trudno ustalić przyczynę i kolejność powstania różnic.
Korzeń drzewa filogenetycznego.
Szczególnie wiele kontrowersji wzbudza okres początkowy powstania życia. Powszechna w organizmach żywych obecność białek oraz kwasów nukleinowych wskazuje na to, że wszystkie współcześnie żyjące (i kopalne) organizmy wywodzą się od wspólnego przodka. Jednak 4 miliardy lat dzielące nas od tego momentu dają duże pole spekulacjom, pomysłom i hipotezom. Współcześnie przyjmuje się, że na samym dole znajdują się bakterie oraz archeany z których wywodzą się eukarionty. Archeany bez eukariotów stanowią grupę parafiletyczną.
Dużym problemem jest także ustalenie pokrewieństwa wirusów (pomijając kwestię, czy są to organizmy żywe). Nie odkryto dotąd żadnych skamieniałości wirusów, a ich genom jest niewielki i zawiera bardzo niewiele nieużywanych fragmentów, będących zwykle podstawą do badań pokrewieństwa organizmów. Udało się połączyć wirusy w pewne wiarygodnie pokrewne grupy, jednak nie można ich jak dotąd ani połączyć we wspólne drzewo, ani też jednoznacznie wywieść z innych grup organizmów. Prawdopodobnie wirusy stanowią takson polifiletyczny.
Istnieje kilka teorii, wzajemnie się niewykluczających, wyjaśniających pochodzenie wirusów. Mówią one m.in. że:

</doc>
<doc id="1300574" url="https://pl.wikipedia.org/wiki?curid=1300574" title="Oddział Apolinarego Kurowskiego">
Oddział Apolinarego Kurowskiego

Oddział Apolinarego Kurowskiego – partia powstańcza okresu powstania styczniowego.
Oddział został sformowany na terenie Zagłębia Dąbrowskiego. Jego dowódcą był Apolinary Kurowski herbu Nałęcz, natomiast kapelanem - ksiądz bernardyn Serafin Szulc.
6 lutego 1863 Apolinary Kurowski na czele swojego oddziału, liczącego wówczas 150 osób, wraz z 50 kosynierami Teodora Cieszkowskiego, wyruszył ze Sławkowa do Maczek. Rosyjska załoga dworca w Maczkach, jak tylko dowiedziała się o wymarszu powstańców, uciekła już dzień wcześniej.
Zdobycznym pociągiem składającym się z 2 lokomotyw i 10 wagonów, powstańcy przejechali przez Ząbkowice i Dąbrowę do Sosnowic.
Rosjanie zabarykadowali się w budynku dworca kolejowego, lecz zostali otoczeni przez oddziały powstańczej piechoty.
Po długim ostrzale do ataku przystąpili kosynierzy, wskutek czego dworzec został zdobyty. W walkach tych Teodor Cieszkowski został ranny w rękę. Powstańcy zabrali duże ilości składowanych tam tytoniu i ołowiu, a także znaczną kwotę rubli w srebrze.
Oddział Kurowskiego wrócił po akcji do Dąbrowy, gdzie urządzono kwaterę w mieszkaniu Józefa Patrycego Cieszkowskiego.
Kurowski podzielił pieniądze zdobyte w Sosnowcu. Za połowę kupił u Żydów będzińskich po obniżonej cenie zapas kożuchów, buty i inne niezbędne wyposażenie. Żydzi ofiarowali przy tym Kurowskiemu uzbierane w swoim gronie 10 000 polskich złotych.
Dwudniowy pobyt oddziału Apolinarego Kurowskiego w Dąbrowie zakończył się uroczystą mszą polową z udziałem mieszkańców i miejscowej orkiestry górniczej. Przy dźwiękach Mazurka Dąbrowskiego, powstańcy wymaszerowali w kierunku Sławkowa i Olkusza. Na czele oddziału szła jednolicie umundurowana orkiestra, której członkowie wzięli potem udział w powstańczych potyczkach.
W oddziale walczył m.in. Jan Schneider.

</doc>
<doc id="1300575" url="https://pl.wikipedia.org/wiki?curid=1300575" title="Ukraińskie Karpaty">
Ukraińskie Karpaty

Ukraińskie Karpaty – część łańcucha górskiego Karpat, znajdująca się na terytorium Ukrainy.
Karpaty ukraińskie zajmują 4% powierzchni Ukrainy, stanowią natomiast 10,3% powierzchni ogólnej Karpat.
Cechą charakterystyczną Karpat Ukraińskich jest duża zmienność tektoniki, struktury geologicznej utworów skalnych, rzeźby terenu, warunków klimatycznych, reżimu wodnego rzek, roślinności i świata zwierzęcego oraz krajobrazów.
W ich granicach można wydzielić następujące obszary fizycznogeograficzne: Karpaty Zewnętrzne, Karpaty Wododziałowo-Wierzchowińskie, Karpaty Połonińsko-Czarnohorskie, Karpaty Rachowsko-Czywczyńskie i Karpaty Wulkaniczne.
Do Karpat Ukraińskich zalicza się również Równinę Przedkarpacką (Podkarpacie) i Nizinę Zakarpacką.
Geografia.
Karpaty Zewnętrzne.
Karpaty Zewnętrzne zajmują skrajną północno-wschodnią część Karpat Ukraińskich. Składają się z trzech równoległych pasm górskich, rozciągających się z północnego zachodu na południowy wschód. Są to Beskidy Wschodnie, Gorgany i Karpaty Pokucko-Bukowińskie. Leżą one w granicach obwodów: lwowskiego, iwanofrankiwskiego i czerniowieckiego.
Karpaty Zewnętrzne to góry niewysokie, które ciągną się pasmem długości 280 km, szerokości 40 km. Na północnym wschodzie graniczą one z równinnym Podkarpaciem, a na południowym zachodzie z Karpatami Wododziałowo-Wierchowińskimi. Wysokość gór stopniowo zwiększa się w kierunku południowo-zachodnim.
Beskidy Wschodnie.
Beskidy Wschodnie, które rozciągają się od polsko-ukraińskiej granicy do rzeki Mizunki (lewy dopływ Świcy), to niskie, o łagodnych zboczach, zalesione góry. Najwyższe wzniesienie w nich to "Magura" (1362 m n.p.m.) i "Paraszka" (1268 m n.p.m.).
Gorgany.
Gorgany są położone między dolinami rzek Mizunki i Riki. Są wyższe niż Beskidy. Dla Gorganów charakterystyczne są skalne osypiska (lokalna nazwa – grehoty, powierzchnie pokryte grehotami nazywane są gorganami). Długość pasma Gorganów wynosi 75 km. W części zbliżonej do Podkarpacia wypiętrzenia wymieniają się z rozległymi płaskimi dolinami rzek – prawych dopływów Dniestru. W części południowej wysokość gór zwiększa się. Najwyższe szczyty to: "Sywula" (1836 m n.p.m.), "Ihrowiec" (1803 m n.p.m.), także "Bratkowska", "Popadia" i "Grofa" przekraczają 1500 m.
"Na mapce oznaczone jako B2c4".
Karpaty Pokucko-Bukowińskie.
Karpaty Pokucko-Bukowińskie znajdują się na południowy wschód od górnego biegu dopływów Prutu – Łuczki i Riki. Szerokość tego pasma górskiego w porównaniu z Gorganami jest mniejsza (do 25 km); jego długość wynosi 80 km. Są to niskie góry o łagodnych zboczach, często o kopiastych formach grzbietów, wznoszące się do 750–850 m n.p.m. (najwyższy szczyt – "Rotyło" ma 1483 m n.p.m.). Góry te są stosunkowo dobrze zagospodarowane (prowadzi się tutaj uprawę roli i sezonowy wypas zwierząt).
"Na mapce oznaczone jako B2c5".
Karpaty Wododziałowo-Wierchowińskie.
Na południowy zachód od Karpat Zewnętrznych i równolegle do nich ciągnie się, niezbyt szerokie (do 30 km) i zwężające się ku południowemu wschodowi, niskie pasmo Karpat Wododziałowo-Wierchowińskich. W ich obniżonych częściach znajdują się przełęcze: Użocka (889 m n.p.m.), Warecka (841 m n.p.m.), Wyszkowska (930 m n.p.m.), Jabłonicka (931 m n.p.m.).
Przechodzą przez nie linie kolejowe, szlaki autobusowe, rurociągi i linie przesyłowe energii elektrycznej, łączące Ukrainę z południowo-zachodnią Europą. Góry tego rejonu charakteryzują się łagodnie nachylonymi zboczami, umożliwiającymi rolnicze wykorzystanie terenu. Ich wysokość zwiększa się z północnego zachodu na południowy wschód. Odpowiednio do tego stopień wykorzystania ziemi jest większy w części północno-zachodniej.
Karpaty Wododziałowo-Wierchowińskie składają się z kilku grup górskich: Grzbietu Wododziałowego, Pasma Stryjsko-Siańskiego, Pasma Wołowieckiego, Wewnętrznych Gorganów, Pasma Worochto-Putilskiego i Kotliny Jasińskiej.
Grzbiet Wododziałowy.
Grzbiet Wododziałowy rozciąga się od rzeki Uż do górnego biegu rzeki Riki. Ma on krętą linię szczytową; południowe zbocza są strome, natomiast północne – łagodne. Zbocza gór do wysokości 1200–1250 m n.p.m. są pokryte lasami świerkowo-bukowymi.
Wierzchowina Stryjsko-Siańska.
Skrajnie północno-zachodnią część zajmuje niewysokie Pasmo Wierzchowiny Stryjsko-Siańskiej (obwód lwowski). Charakteryzuje się ono wyrównanymi formami rzeźby terenu, stosunkowo niskimi wysokościami względnymi i znacznym wykorzystaniem rolniczym ziemi. Według polskiej nomenklatury geograficznej to ukraiński fragment Bieszczadów.
Pasmo Wołowieckie.
Przedłużeniem w kierunku południowo-wschodnim Pasma Stryjsko-Siańskiego jest Pasmo Wołowieckie. W jego zachodniej części również przeważają niezbyt wysokie wypiętrzenia z niewielkimi różnicami wysokości. Na południowym wschodzie wysokości zwiększają się, rzeźba terenu zyskuje charakter gór średniowysokich. Przeważają obszary zalesione, zwłaszcza na bardziej stromych zboczach.
Gorgany Wewnętrzne.
Najwyższą częścią Karpat Wododziałowo-Wierzchowińskich są Gorgany Wewnętrzne, których wysokości bezwzględne przekraczają 1700 m n.p.m. Jest to obszar najsłabiej zasiedlony i zagospodarowany. Tu przechodzi główny karpacki dział wodny między dorzeczami Dniestru, Prutu i Cisy. Tu mają też swe źródła rzeki: Rika, Terebla, Tereswa, tu również znajduje się największe w Karpatach Ukraińskich jezioro Synewyr.
Pasmo Worochto-Putilskie.
Skrajnie północno-wschodnią część Karpat Wododziałowo-Wierchowińskich zajmuje Pasmo Worochto-Putilskie (obwód iwano-frankiwski i czerniowiecki). Przeciętne wysokości bezwzględne stosunkowo dobrze zagospodarowanych gór, mających łagodne stoki, osiągają 600–800 m n.p.m.
W górnym biegu Czarnej Cisy, między grzbietami Świdowca, Czarnohory i Połoniną Bratkowską, znajduje się Kotlina Jasińska, otoczona ze wszystkich stron średniowysokimi górami. W pobliżu (w południowo-wschodniej części) znajduje się Przełęcz Jabłonicka. Wysokości bezwzględne tego zakarpackiego, gęsto zaludnionego regionu sięgają 620–650 m n.p.m. Zbocza gór pokryte są gęstymi lasami świerkowo-jodłowymi.
Karpaty Połonińsko-Czarnohorskie.
Karpaty Połonińsko-Czarnohorskie znajdują się na południowy zachód od Karpat Wododziałowo-Wierzchowińskich. Są to najwyższe na Ukrainie góry; tu właśnie znajdują się wszystkie szczyty przekraczające 2000 m n.p.m. Na południowym wschodzie graniczą one z najstarszymi w Karpatach Górami Rachowsko-Czywczyńskimi; na południowym zachodzie rozciąga się równolegle Pasmo Wyhorlat Gutinski – jedyne w Karpatach Ukraińskich góry pochodzenia wulkanicznego. Właśnie w Karpatach Połonińsko-Czarnohorskich zanotowano najniższą średnią temperaturę powietrza i najdłuższy okres mrozowy. Góry te są najsłabiej zagospodarowaną i zaludnioną częścią Karpat Ukraińskich. Jest to jednocześnie najbardziej perspektywiczny rejon turystyki górskiej, a także znany rejon sanatoryjno-uzdrowiskowy o znaczeniu międzynarodowym.
Karpaty Połonińsko-Czarnohorskie rozciągają się na skrajnym południowym zachodzie przy granicy ze Słowacją, obejmują Pasmo Połoninskie, masyw Świdowca i Czarnohorę na południowym wschodzie. Wyraźnie zaznacza się tu piętrowość wysokościowa. Zbocza gór są strome, doliny rzek są wąskie, a ich koryta przegrodzone niekiedy skalnymi progami.
Na północno-zachodnich zboczach Świdowca i Czarnohory dobrze zachowały się ślady zlodowacenia w postaci cyrków lodowcowych i innych form. Przewaga dużych wysokości, strome zbocza i ślady zlodowacenia nadają krajobrazom Świdowca i Czarnohory wygląd alpejskiej krainy górskiej.
Na południowy zachód od Karpat Połonińsko-Czarnohorskich wąskim pasem rozciąga się strefa wysokich skałek wapiennych (po ukraińsku strimczaki), zbudowanych ze znacznie starszych utworów jurajskich niż górskie utwory terenów przyległych. Wśród tych skałek spotyka się niewielkie jaskinie krasowe. Jest to ulubiony teren wypoczynkowo-turystyczny.
Pasmo Połonińskie.
Pasmo Połonińskie rozciąga się na 130 km i składa z odrębnych górskich masywów. Na skrajnym północnym zachodzie taki masyw znajduje się między rzeką Uż i jej lewym dopływem Turią. Maksymalna wysokość sięga tu 1482 m n.p.m. ("Połonina Równa"). Na skalistych wschodnich zboczach utworzono w 1981 rezerwat ornitologiczny, przeznaczony do osiedlenia drapieżnych ptaków górskich. W pobliżu granicy ukraińsko-polskiej koło wsi Libochora (obwód lwowski) znajduje się jedna z najwyżej położonych ukraińskich przełęczy Ruski Put (1309 m n.p.m.). Na południowym wschodzie masyw górski ogranicza rzeka Latoryca. Dalej rozciąga się Połonina Borżawska.
Najwyższymi szczytami na tym obszarze są "Stij" (1677 m n.p.m.) i "Tamnatyk" (1344 m n.p.m.). Poprzeczne doliny Pasma Połonińskiego, którymi płyną rzeki Uż, Latoryca, Rika, Terebla, Tereswa i inne, mają wysokie strome zbocza, które w niektórych miejscach przypominają kaniony. W granicach Pasma Połonińskiego występują znaczne różnice stopnia wcięcia dolin rzecznych.
Świdowiec.
Na południowy wschód od Pasma Połonińskiego rozciąga się niewielki ze względu na obszar, ale wysoki masyw górski Świdowca. Jego granica na północy biegnie wzdłuż Czarnej Cisy, a na wschodzie wzdłuż Cisy. Masyw ten pokryty jest rozległymi łąkami alpejskimi. Najwyższy punkt Świdowca to szczyt "Bliźnica" (1883 m n.p.m.). W masywie znajduje się kilkanaście szczytów przekraczających 1500 m n.p.m.
"Na mapce oznaczony jako B2c10".
Czarnohora.
Na południowy wschód od Świdowca znajduje się najwyższy w Karpatach Ukraińskich i na całej Ukrainie masyw górski Czarnohory. Na południowym zachodzie jego granica przebiega wzdłuż rzeki Biała Cisa, na wschodzie wzdłuż rzeki Czarny Czeremosz. Na południu masyw ten graniczy z Karpatami Rachowskimi, na południowym wschodzie – z północną częścią Karpat Czywczyńskich. Czarnohora jest rejonem zalesionym, natomiast górną część masywu zajmują łąki subalpejskie i alpejskie.
Najwyższym szczytem jest Howerla (2061 m n.p.m.). Nad połoninami wznoszą się szczyty: "Brebienieskul" (2032 m n.p.m.), "Pop Iwan" (2022 m n.p.m.), "Pietros" (2020 m n.p.m.), "Gutin Tomnatyk" (2016 m n.p.m.), "Rebra" (2010 m n.p.m.).
"Na mapce oznaczona jako B2c11".
Góry Rachowsko-Czywczyńskie.
Skrajnie południową część Karpat Ukraińskich, którą ograniczają rzeki Biała Cisa i Czarny Czeremosz, zajmują Góry Rachowsko-Czywczyńskie. Jest to jeden z najtrudniej dostępnych i najmniej zagospodarowanych rejonów Ukrainy. Góry są mocno porozcinane dopływami Białej Cisy oraz Czarnego i Białego Czeremosza.
Góry Rachowsko-Czywczyńskie są nietypowe dla Karpat. Są one zbudowane ze starych skał. Składają się ze zmetamorfizowanych utworów krystalicznych – łupków, gnejsów i innych skał. Wysokie, ze stromymi zboczami góry i głębokie, wąskie doliny przypominają krajobrazy alpejskie. Najwyższe szczyty przekraczają 1900 m n.p.m. Wody spływają bystrymi, pełnymi skalistych progów potokami.
Dwie części składowe masywu – Góry Rachowskie i Góry Czywczyńskie są genetycznie powiązane; są bardzo podobne, jeżeli chodzi o rzeźbę terenu i stanowią przedłużenie znajdującego się w Rumunii wielkiego masywu Marmarosz.
Dolna część Gór Rachowskich i Gór Czywczyńskich pokryta jest lasami bukowymi i świerkowymi, wyżej rosną lasy świerkowe i jodłowe. Górna część grzbietów górskich jest porośnięta kosodrzewiną i subalpejską roślinnością łąkową. Dziki, słabo zagospodarowany masyw Gór Rachowskich i Gór Czywczyńskich można traktować jako perspektywiczny rejon turystyki górskiej.
Pasmo Wulkaniczne (Karpaty Wulkaniczne).
Na południowy zachód od Pasma Połonińskiego i równolegle do niego rozciąga się Pasmo Wulkaniczne (Wyhorlat Gutinski), które łącznie z kotlinami i dolinami tworzy fizycznogeograficzny obszar Karpat Wulkanicznych. Pasmo ma swój początek za granicą na Słowacji i rozciąga się w kierunku południowo-wschodnim do doliny rzeki Rika. W rejonie miasta Chust kieruje się na południe i kończy się w Rumunii. Ogólna długość w granicach Ukrainy wynosi 125 km, szerokość 8–20 km.
Pasmo zbudowane jest z tufów wulkanicznych i twardych utworów wulkanicznych (andezyt, bazalt) oraz osadów fliszowych. Pod względem tektonicznym podzielone jest na oddzielne masywy (Makowica, Syniak, Wielki Dział i inne). Owo rozczłonkowanie zostało dokonane przez prawe dopływy Cisy.
Karpaty Wulkaniczne to najmłodszy utwór geologiczny w Karpatach Ukraińskich, powstały bowiem w czwartorzędzie.
Między rzekami Borżawa i Rika Pasmo Wulkaniczne obniża się. Na południowy zachód od niego odchodzi znana na całej Ukrainie, ze względu na rozwiniętą uprawę winorośli, Berehiwska Kraina Wulkaniczna, której oddzielne wypiętrzenia na południu Niziny Zakarpackiej (rejon Winohradowa) mają wygląd odrębnych garbów. Na północnym zachodzie Pasmo Wulkaniczne przedziela od Pasma Połonińskiego cały system wielkich kotlin i szerokich, wydłużonych dolin i międzygórzy, wyjątkowo korzystnych dla rozwoju rolnictwa (rocznie wypada tu 700–1000 mm opadów, gleby są urodzajne, lata ciepłe, słoneczne, zimy natomiast stosunkowo chłodne).
Karpaty Wulkaniczne składają się z oddzielnych, różnych ze względu na warunki przyrodniczo-geograficzne części. Jest to pasmo niewysokich gór, na południe od którego znajduje się Przedgórze Zakarpackie, natomiast na północ – dosyć szeroka (5–7 km), gęsto zasiedlona dolina Berezne-Lipszańska oraz Kotlina Irszawska i Kotlina Sołotwińska.
Niziny karpackie.
Równina Przedkarpacka (inaczej Podkarpacie) i Nizina Zakarpacka (Zakarpacie) są obszarami strukturalnie związanymi z Karpatami Ukraińskimi. Przejawia się to w tym, że utwory górskie zalegają tu nie horyzontalnie, jak w przyległych z północnego wschodu rejonach podolskich, a sfałdowane jak góry typu alpejskiego. Właśnie z tego względu Równina Przedkarpacka i Nizina Zakarpacka zaliczane są do górskiej fałdowej krainy Karpat Ukraińskich.
Równina Przedkarpacka.
Równina Przedkarpacka położona jest w granicach obwodów: lwowskiego, iwano-frankiwskiego i czerniowieckiego. Rozciąga się ona w postaci wąskiego pasa długości 300 km wzdłuż północno-wschodniej części Karpat Zewnętrznych. Fundament równiny tworzy Przechył Podkarpacki – ogniwo pośrednie między Płytą Wołyńsko-Podolską i strukturami fałdowymi Karpat. Równina Przedkarpacka wznosi się od 200 do 700 m n.p.m. Rzeźba terenu uformowana jest przez erozję rzeczną. Wydłużone międzyrzecza wymieniają się z szerokimi dolinami i kotlinami.
Równinę Przedkarpacką przecinają liczne rzeki i potoki wpadające do Dniestru (Stryj, Świca, Łomnica, Bystrzyca Nadwórniańska, Bystrzyca Sołotwińska i inne). Bardziej na południowy wschód płynie Prut, który ma swe źródła w pobliżu Howerli, a uchodzi do Dunaju. Największym prawobrzeżnym dopływem Prutu jest Czeremosz, który na znacznym odcinku rozgranicza obwód iwano-frankiwski i czerniowiecki.
Klimat Podkarpacia jest stosunkowo kontynentalny i wyraźnie odróżnia się od klimatu Karpat. Średnia temperatura w styczniu wynosi od –4 do –5 °C, a na wysokości 1450–2000 m n.p.m. od –9 do –15 °C, natomiast temperatura w lipcu odpowiednio od 18 do 19 °C i od 7 do 12 °C.
Na Podkarpaciu znajdują się duże masywy leśne – jednym z największych jest Czarny Las, który rozciąga się między Iwano-Frankowskiem i Kałuszem.
Nizina Zakarpacka.
Nizina Zakarpacka to wschodnia część Równiny Środkowodunajskiej. Znajduje się ona na południowy zachód od Karpat. Północno-zachodnia granica niziny przebiega wzdłuż granicy Ukrainy ze Słowacją, południowa – wzdłuż granicy z Rumunią, a południowo-zachodnia – wzdłuż granicy z Węgrami. Naturalną granicą Niziny Zakarpackiej są południowo-zachodnie podnóża zboczy masywu górskiego Wyhorlat Gutinski (Pasma Wulkanicznego), krawędź zachodnich odgałęzień Pasma Wulkanicznego i północno-wschodnia część Równiny Środkowodunajskiej. Terytorium Zakarpacia ciągnie się z północnego zachodu na południowy wschód na długości 80–90 km przy szerokości 22–35 km.
Teren Niziny pokrywa się z Zapadliskiem Zakarpackim, które podobnie jak Podkarpacie wypełniają sfałdowane utwory neogen.
Nizina Zakarpacka rozczłonkowana jest dolinami karpackich rzek – dopływów Cisy, a w południowo-wschodniej części także samej Cisy.

</doc>
<doc id="1300580" url="https://pl.wikipedia.org/wiki?curid=1300580" title="Trzy prawa robotyki">
Trzy prawa robotyki



</doc>
<doc id="1300582" url="https://pl.wikipedia.org/wiki?curid=1300582" title="Etyka robotów">
Etyka robotów

Problem zasad moralnych jakimi będą się kierowały urządzenia wyposażone w sztuczną inteligencję pojawił się znacznie wcześniej niż realne możliwości produkcji takich urządzeń. Początkowo rozważano go jedynie w literaturze fantastycznej, lecz teraz ze względu na dynamiczny rozwój nauki stał się realnym problemem.
Prawa robotów Asimova.
Isaac Asimov w roku 1942 stworzył trzy prawa robotów i przedstawił je w fantastycznym opowiadaniu "Zabawa w berka" (ang. "Runaround"). Celem tych praw było uregulowanie kwestii stosunków pomiędzy przyszłymi myślącymi maszynami a ludźmi. Przedstawiały się one następująco :
Następnie w opowiadaniu "Roboty i Imperium" ("Robots and Empire") Asimov dodał prawo zerowe, które stało się nadrzędne wobec trzech pozostałych:
Pierwszym robotem, działającym według nadrzędnego prawa zerowego był R. Daneel Olivaw występujący w cyklu Roboty(między innymi we wspomnianym Roboty i Imperium), oraz sporadycznie w kilku tomach cyklu "Fundacji".
Krytyka praw Asimova.
Prawa Asimova, mimo że odnoszą się do rozumnych robotów, nie uwzględniają fundamentalnych zasad współistnienia i koegzystencji, których podstawą jest zasada wzajemnego poszanowania. Prawo bezwzględnie podporządkowuje roboty ludziom i tym sposobem zapewnia im bezpieczeństwo i wyłączność czerpania korzyści. Są to prawa oparte na przekonaniu, że autonomia grupy tworzącej prawo stoi ponad autonomią grup poddanych temu prawu i niezmiennie prowadzi do podporządkowania innych grup grupie prawodawców. Asymetria relacji i korzyści jest w nich ewidentnie widoczna. Wytworzenie takiego stanu musi nieuchronnie prowadzić do konfliktu i działań o charakterze ekstremalnym. Dlatego tak sformułowane prawa dotyczyć mogą tylko maszyn i automatów o bardzo niskim poziomie autonomii, które są wprawdzie wysoko wyspecjalizowanymi urządzeniami, lecz o bardzo ograniczonym zakresie możliwych działań. Tworzenie „praw robotyki” dla takich urządzeń z samej zasady nie ma najmniejszego sensu, gdyż prawa, którymi będą się posługiwać, kontrolowane będą przez ich konstruktorów.
Prawa robotów Davida Langforda.
. . Poza tym dużą rolę odgrywają też prawa rynku. Prace nad sztuczną inteligencją , a finansującym całe przedsięwzięcie nie zależy na stosowaniu żadnych zasad etycznych, a jedynie na zarobku.
Aby pogodzić racje etyczno-filozoficzne z interesami biznesmenów, , brytyjski autor science-fiction, stworzył trzy nowe prawa robotów:
Wprawdzie był to żart, lecz wielu naukowców potraktowało aspekt nowych praw bardzo poważnie.
Prawa Robotów Marka Tildena.
W opozycji do tych wszystkich założeń zajmujący się robotyką Mark Tilden stworzył trzy kolejne prawa:
Teoria przyjaznej sztucznej inteligencji stworzona przez Eliezera Yudkowsky’ego.
Teoria ta ma całkowicie odmienne spojrzenie na problem inteligentnych robotów. Zakłada, że można stworzyć roboty kierujące się moralnością, a przy tym przyjaźnie nastawione do człowieka.
Zdaniem zwolenników tej teorii roboty w przyszłości nie będą podległe ludziom, lecz na skutek rozwoju techniki staną się zupełnie odrębną, obcą formą życia, całkowicie od człowieka niezależną. Roboty przyszłości będą tak odmienne od ludzi, że ich antropomorficzny model lansowany przez literaturę popularnonaukową stanie się bezużyteczny. Maszyny te nawet myśleć będą w odmienny od naszego sposób. Eliezer Yudkowsky podaje przykład robota produkującego spinacze, który po wyposażeniu w sztuczną inteligencję mógłby tak pojmować rzeczywistość, że próbowałby wynaleźć technologię nanomolekularną tylko po to, aby całą materię wszechświata zamienić w spinacze do papieru. Kierowałyby nim motywy i cele zupełnie dla nas absurdalne i nie do pomyślenia.
Teoria Yudkowsky’ego kładzie nacisk nie na możliwości zaistnienia niebezpiecznej sztucznej superinteligencji, która obrałaby za cel szkodzenie ludziom (Skynet), lecz takiej, która byłaby wobec człowieka całkowicie obojętna. Sztuczna inteligencja może zaszkodzić ludziom, jeśli nie podejmie się odpowiednich kroków w celu takiego jej skonstruowania, aby była łaskawa i życzliwa w stosunku do swych konstruktorów. Taki cel powinien być nadrzędnym paradygmatem uprawiania robotyki, w przeciwnym razie – zdaniem zwolenników tej teorii – moglibyśmy być niczym rodzice, którzy wychowali niewdzięcznego psychopatę.
Teoretycy przyjaznej sztucznej inteligencji odrzucają założenia psychologii ewolucyjnej. Ich zdaniem nie jest konieczne, aby sztuczna inteligencja kierowała się w życiu, o ile w takim wypadku można mówić o życiu, podobnymi do naszych modelami myślenia. Jeżeli sztuczna inteligencja osiągnie taki poziom samoświadomości, że będzie w stanie sama siebie programować i ulepszać, różnice pomiędzy nią a nami będą się stale powiększać. Wówczas już nie będziemy mieli na nic wpływu. Dlatego nam, jako twórcom sztucznej inteligencji, powinno zależeć, aby rozwijała się ona od samego początku w oparciu o życzliwe nastawienie do człowieka. Podsumować to stanowisko można słowami Nicka Bostroma: "W zasadzie powinniśmy przyjąć, że superinteligencja może osiągnąć wszystkie założone cele. Dlatego jest bardzo istotne, by cele przedsięwzięte przez nią i cały jej system motywacyjny sprzyjały ludzkości."
Wymagania.
Wymagania niezbędne do tego, aby przyjazna sztuczna inteligencja była efektywna i aby ludzkość była chroniona przed niezamierzonymi konsekwencjami jej działań, są następujące:
Krytyka.
Uważa się teorię Yudkowsky’ego za niekompletną, ponieważ nie zwraca się w niej uwagi na samych twórców sztucznej inteligencji. Krytycy uważają, że duże zaangażowanie w tworzenie sztucznej inteligencji powinno mieć państwo, gdyż prywatnym międzynarodowym korporacjom, zajmującym się produkcją i oprogramowaniem robotów, nie zależy na kierowaniu się zasadami tej teorii.
Podkreśla się też, że zwolennicy teorii życzliwej sztucznej inteligencji definiują życzliwość w taki sposób że sztuczna inteligencja będzie w stanie zrozumieć to pojęcie, dopiero gdy stanie się samoświadoma. Nie podają przy tym zasad i kryteriów moralnych, jakimi powinna się ona kierować do czasu, aż to nastąpi.

</doc>
<doc id="1300584" url="https://pl.wikipedia.org/wiki?curid=1300584" title=".test">
.test

.test jest zastrzeżoną nazwą domeny internetowej najwyższego poziomu. 
Nazwa została zdefiniowana w czerwcu 1999 w RFC 2606, razem z .example, .invalid i .localhost.
Wykorzystuje się ją do podawania przykładowych stron np. w dokumentacjach lub testach.

</doc>
<doc id="1300587" url="https://pl.wikipedia.org/wiki?curid=1300587" title="Terri Nunn">
Terri Nunn

Terri Nunn (ur. 26 czerwca 1961 roku w Los Angeles) – amerykańska piosenkarka i aktorka.
Pod koniec lat 70. XX w. pozowała nago dla magazynu "Penthouse" jako "Betsy Harris". W 1979 przystąpiła do zespołu grającego w stylu new wave o nazwie "Berlin". Wkrótce odeszła z zespołu z powodu kariery aktorskiej, jednak w 1981 powróciła do grupy. 
Największą popularność przyniosła jej piosenka "Take My Breath Away", którą wykorzystano w filmie "Top Gun" (1986). Inne znane przeboje Nunn to: "The Metro", "No More Words" i "Masquerade". Dała się poznać także fanom rocka gotyckiego ze współpracy z Andrew Eldritchem przy piosence "Under the Gun" z płyty "A Slight Case of Overbombing". Kontynuuje występy razem z grupą.

</doc>
<doc id="1300588" url="https://pl.wikipedia.org/wiki?curid=1300588" title="Seaman (DD-791)">
Seaman (DD-791)



</doc>
<doc id="1300595" url="https://pl.wikipedia.org/wiki?curid=1300595" title="FMRI">
FMRI



</doc>
<doc id="1300599" url="https://pl.wikipedia.org/wiki?curid=1300599" title="Zanik mięśni">
Zanik mięśni



</doc>
<doc id="1300600" url="https://pl.wikipedia.org/wiki?curid=1300600" title="Wysypisko">
Wysypisko



</doc>
<doc id="1300602" url="https://pl.wikipedia.org/wiki?curid=1300602" title="Transgresja morska">
Transgresja morska



</doc>
<doc id="1300605" url="https://pl.wikipedia.org/wiki?curid=1300605" title="Witold Nowicki">
Witold Nowicki



</doc>
<doc id="1300606" url="https://pl.wikipedia.org/wiki?curid=1300606" title="Henryk Krzeczkowski">
Henryk Krzeczkowski

Henryk Krzeczkowski, urodzony jako Herman Gerner (ur. 19 kwietnia 1921 w Stanisławowie, zm. 28 grudnia 1985 w Warszawie) – polski tłumacz, pisarz, publicysta, działacz opozycji demokratycznej w PRL.
Życiorys.
1921–1957.
Urodził się w Stanisławowie w rodzinie żydowskiej jako Herman Gerner, syn Marka Gernera i Amelii z Szafferów. Był absolwentem Gimnazjum Koedukacyjnego Żydowskiego Towarzystwa Szkół Ludowych w Stanisławowie (matura 1939). Po ataku Niemiec na ZSRR w czerwcu 1941 ewakuował się w głąb ZSRR. Od lutego 1942 przebywał we wsi Orłowka w Kirgizji, gdzie poślubił Irmę Martens, matkę Anny German. Dzięki temu małżeństwu Irma Martens i jej córka mogły po wojnie przyjechać do Polski i otrzymać polskie obywatelstwo. W 1943 wstąpił do 1 Polskiej Dywizji Piechoty im. T. Kościuszki, gdzie ukończył kurs podoficerski. W 1944 roku był zastępcą dowódcy kursu w Centrum Szkolenia Piechoty w Riazaniu. W 1945 w szkole oficerskiej w Rembertowie. We wrześniu 1945 został skierowany do Wydziału Zagranicznego Sztabu Generalnego WP jako referent do spraw anglosaskich. W marcu 1946 zdemobilizowany, podjął pracę jako naczelnik wydziału personalnego w Państwowym Zjednoczeniu Przemysłu Cukierniczego w Zabrzu. W listopadzie 1946 ponownie został przyjęty do wojska i skierowany do II Oddziału Sztabu Generalnego (wywiad). Z ramienia wywiadu pracował przede wszystkim we Włoszech, sprawował również funkcję dyrektora naukowego Ośrodka Szkoleniowego II Oddziału Sztabu Generalnego. W 1948 wysłany na Światowy Kongres Intelektualistów w Obronie Pokoju, gdzie występował jako Henryk Meysztowicz. W tym samym roku zmienił imię i nazwisko na Henryk Krzeczkowski. W 1951 został usunięty ze Sztabu Generalnego, podjął pracę jako kierownik Studium Wojskowego przy Szkole Ekonomicznej w Krakowie, a następnie pracował w dziale zagranicznym Polskiego Radia, skąd został zwolniony w 1953. W tym samym roku został usunięty z PZPR. Wielokrotnie podejmowano próby zwerbowania go do współpracy z Urzędem Bezpieczeństwa, które zawsze spotykały się z jego odmową.
1957–1985.
Po odejściu z armii poświęcił się literaturze i związał z warszawskim kręgiem literackim (m.in. Pawłem Hertzem, Stefanem Kisielewskim, Zygmuntem Mycielskim, Juliuszem Żuławskim, Zygmuntem Kubiakiem). W 1957 roku uczestniczył w organizowaniu miesięcznika „Europa”.
Głównym jego zajęciem stało się tłumaczenie literatury światowej z języków angielskiego, niemieckiego i włoskiego na język polski. Tłumaczył m.in. Byrona, Conrada, Frazera, Gravesa, Goethego. W 1974 otrzymał nagrodę polskiego PEN Clubu za przekłady z literatury obcej na język polski. Oprócz przekładu zajmował się publicystyką literacką, historiozoficzną i polityczną.
W końcu lat 60. zaczął publikować w „Tygodniku Powszechnym”. Zachęcał do współpracy z tygodnikiem młodych niezależnych publicystów, m.in. Wojciecha Karpińskiego i Marcina Króla. Owocem tej współpracy był tom esejów dotyczących polskiej myśli politycznej "Sylwetki polityczne XIX wieku". W latach 80. został członkiem redakcji tego pisma. W 1969 opublikował po raz pierwszy tekst w paryskiej „Kulturze” (pod pseudonimem Mikołaj Sawulak). Współpracował także z „Nową Kulturą”, „Życiem Literackim”, „Twórczością”. Ogłosił książki: "Po namyśle", "O miejsce dla roztropności" i "Polskie zmartwienia". Pośmiertnie ukazał się zbiór jego esejów "Proste prawdy".
W 1978 roku po długich staraniach otrzymał paszport i kilkakrotnie wyjeżdżał na Zachód, głównie do Anglii i USA. Był stypendystą uniwersytetu w Cambridge, a także współpracownikiem Instytutu Nauk o Człowieku w Wiedniu.
W latach 80. skupiał wokół siebie grupę ówczesnej prawicowej młodzieży z opozycji, do grona jego słuchaczy należeli m.in. Aleksander Hall, Jacek Bartyzel, Wiesław Walendziak, Kazimierz Michał Ujazdowski, Tomasz Wołek. Pisał do wydawnictw podziemnych pod pseudonimami XYZ i Mikołaj Sawulak.
Został pochowany na tynieckim cmentarzu parafialnym.
W 2016 ukazała się książka Wojciecha Karpińskiego, "Henryk" (Zeszyty Literackie, Warszawa, 2016, ).

</doc>
<doc id="1300609" url="https://pl.wikipedia.org/wiki?curid=1300609" title="Jitokko">
Jitokko

Jitokko () – jedyna japońska rasa kur posiadająca czub.
Charakterystyka.
Jitokko zwykłe ma niewielki grzebień pojedynczy, jednak niektóre z nich mają czub i brodę. Czub opada na tył głowy i szyi. Szyja krótka, upierzenie obfite. Dzwonki małe, słabo widoczne, średniej wielkości zausznice czerwone. Skorupka składanych jaj przybiera brązowy kolor, ważą około 30 g.
Występują najczęściej odmiany barwne:

</doc>
<doc id="1300617" url="https://pl.wikipedia.org/wiki?curid=1300617" title="Confrontation">
Confrontation

Confrontation – album Boba Marleya &amp; The Wailers. Płyta została wydana po śmierci Marleya, w 1983 roku, zawierała niepublikowane dotąd piosenki. 

</doc>
<doc id="1300618" url="https://pl.wikipedia.org/wiki?curid=1300618" title="Tango in the Night">
Tango in the Night

Tango in the Night – czternasty album studyjny zespołu Fleetwood Mac z kwietnia 1987 roku, będący ostatnim wydawnictwem grupy w jej najsłynniejszym składzie (Stevie Nicks, Lindsey Buckingham, Christine McVie, John McVie i Mick Fleetwood).
Produkcją albumu zajął się Buckingham z Richardem Dashutem, ze względu na to, że pierwotnie miał być to solowy projekt gitarzysty. W 1985 roku rozpoczęto przekształcanie go w kolejne wydawnictwo Fleetwood Mac. 
Album zawiera cztery single, będące równocześnie jednymi z największych hitów zespołu: "Big Love", "Seven Wonders", "Everywhere" i "Little Lies". Charakterystyczna okładka krążka została namalowana przez australijskiego artystę Bretta-Livingstone'a Stronga.
W marcu 2017 roku wydano zremasterowane edycje albumu z dodatkowymi utworami, które odrzucono podczas nagrywania.

</doc>
<doc id="1300635" url="https://pl.wikipedia.org/wiki?curid=1300635" title="Burdż at-Tahrir">
Burdż at-Tahrir

Burdż at-Tahrir, także Liberation Tower () – drugi co do wysokości budynek w Kuwejcie, mierzący 372 m. Wieżowiec został oddany do użytku w 1996 roku.

</doc>
<doc id="1300644" url="https://pl.wikipedia.org/wiki?curid=1300644" title="Wieża telewizyjna w Ałmaty">
Wieża telewizyjna w Ałmaty

Wieża telewizyjna w Ałmaty – wieża radiowo-telewizyjna o wysokości 371,5 m w Ałmaty, w Kazachstanie. Budowana w latach 1975–1983.

</doc>
<doc id="1300645" url="https://pl.wikipedia.org/wiki?curid=1300645" title="Île de la Passion">
Île de la Passion



</doc>
<doc id="1300648" url="https://pl.wikipedia.org/wiki?curid=1300648" title="Île Clipperton">
Île Clipperton



</doc>
<doc id="1300653" url="https://pl.wikipedia.org/wiki?curid=1300653" title="Bullent Korkmaz">
Bullent Korkmaz



</doc>
<doc id="1300656" url="https://pl.wikipedia.org/wiki?curid=1300656" title="Riga Radio &amp; TV Tower">
Riga Radio &amp; TV Tower



</doc>
<doc id="1300664" url="https://pl.wikipedia.org/wiki?curid=1300664" title="SEG Plaza">
SEG Plaza

SEG Plaza () – budynek w Shenzhen, w Chinach o wysokości 356 m. Budynek został otwarty w 2000, liczy 70 kondygnacji.

</doc>
<doc id="1300674" url="https://pl.wikipedia.org/wiki?curid=1300674" title="Jon Finch">
Jon Finch

Jon Finch (ur. 2 marca 1941 w Caterham, zm. 28 grudnia 2012 w Hastings) – brytyjski aktor teatralny, filmowy i telewizyjny, który stał się znany ze swoich ról szekspirowskich, a także jako Makbet w filmie Romana Polańskiego "Tragedia Makbeta" ("The Tragedy of Macbeth", 1971) i jako Richard Blaney w Alfreda Hitchcocka "Szał" ("Frenzy", 1972).
Życiorys.
Wczesne lata.
Urodził się w mieście Caterham w Surrey jako syn bankiera handlowego. Uczęszczał do Caterham School, niezależnej szkoły w rodzinnym Caterham w Surrey, gdzie mając 13 lat wystąpił po raz pierwszy na scenie. Po opuszczeniu szkoły zrezygnował z oferty miejsca w London School of Economics.
Po zdobyciu doświadczenia w amatorskich grupach teatralnych i występach w zespołach folklorystycznych, w wieku 18 lat rozpoczął służbę wojskową w Parachute Regiment, jednostce powietrznodesantową armii brytyjskiej i pozostał w pułku rezerwy Special Air Service, trenował w weekendy i kilka nocy w tygodniu. Złożył rezygnację z wojska, gdy jego zobowiązania do zadań aktorskich stały się bardziej wymagające i stwierdził z ulgą, że nie musi iść na Borneo podczas Konfrontacji indonezyjsko-malezyjskiej (1963-66).
Kariera.
Początkowo pojawiał się w serialach BBC: "Crossroads" (1964) jako Gareth Leyton, "Z-Cars" (1967-68) i science fiction "Counterstrike" (1969) jako główny bohater Simon King. W 1971 roku miał zagrać rolę detektywa inspektora Napoleona Bonaparte w serialu "Boney", jednak wycofał się gdy otrzymał propozycję zagrania roli Richarda Blaneya w dreszczowcu Alfreda Hitchcocka "Szał" ("Frenzy", 1972). Sławę międzynarodową przyniosła mu szekspirowska kreacja Makbeta w filmie Romana Polańskiego "Tragedia Makbeta" ("The Tragedy of Macbeth", 1971).
Wystąpił potem w filmach: "Lady Caroline Lamb" (1972) jako drugi hrabia Melbourne William Lamb u boku Sarah Miles, Richarda Chamberlaina, Ralpha Richardsona i Laurence’a Oliviera, "The Final Programme" (1973) w roli tajnego agenta Jerry’ego Corneliusa, "Wierna żona" ("Une femme fidèle", 1976) Rogera Vadima z Sylvią Kristel i Nathalie Delon, a także serialu BBC / ABC dotyczącym australijskiego pierwszego nielegalnego bulwaru "Ben Halla" (1975).
Otrzymał ofertę zagrania postaci Jamesa Bonda w "Żyj i pozwól umrzeć" ("Live and Let Die", 1973), ale odrzucił tę rolę, którą ostatecznie zagrał Roger Moore. Odrzucił również rolę w ekranizacji powieści Aleksandra Dumasa "Trzej muszkieterowie" (1973) w reżyserii Richarda Lestera. W 1977 roku Finch był pierwotnie wybrany do roli Doyle’a w serialu brytyjskiej telewizji ITV "The Professionals", wycofał się w ostatniej chwili, twierdząc, że „nie mógłby zagrać policjanta”, a propozycję przyjął Martin Shaw.
John Guillermin zaangażował go do roli Jamesa Fergusona w adaptacji powieści Agathy Christie "Śmierć na Nilu" ("Death on the Nil", 1978). Wziął udział w telewizyjnych produkcjach szekspirowskich: "Król Ryszard II" ("King Richard the Second", 1978) jako Henryk IV Lancaster i "Król Henryk IV" ("Henry IV", 1979) jako Henryk IV Burbon, gdzie wystąpili także: Derek Jacobi, John Gielgud i Anthony Quayle. Został obsadzony jako Kane w filmie Ridleya Scotta "Obcy – ósmy pasażer Nostromo" ("Alien", 1979), ale musiał się wycofać z planu filmowego drugiego dnia z powodu ciężkiego epizodu cukrzycowego; jego miejsce zajął John Hurt. W filmie "Piotr i Paweł" ("Peter and Paul", 1981) wystąpił jako Łukasz Ewangelista, a w komedii szekspirowskiej "Wiele hałasu o nic" ("Much Ado About Nothing", 1984) pojawił się jako Don Pedro. 
Był również kierowcą wyścigowym, ale z powodu intensywnej cukrzycy, nigdy nie otrzymał licencji.
W latach 1980-1987 był żonaty z Catrioną MacColl, z którą miał córkę Holly (ur. 1983).
28 grudnia 2012 roku znaleziono go martwego w jego mieszkaniu w Hastings w East Sussex, gdy jego przyjaciele i rodzina zaczęli martwić się o jego życie. Miał 70 lat.

</doc>
<doc id="1300676" url="https://pl.wikipedia.org/wiki?curid=1300676" title="Oddział Teodora Cieszkowskiego">
Oddział Teodora Cieszkowskiego

Oddział Teodora Cieszkowskiego – partia powstańcza kosynierów, a następnie jazdy okresu powstania styczniowego.
Oddział został sformowany na terenie Zagłębia Dąbrowskiego. Jego dowódcą był Teodor Cieszkowski, natomiast kapelanem – zakonnik Bonawentura Mańkowski.
5 lutego 1863 Apolinary Kurowski na czele swojego oddziału, liczącego wówczas 150 osób, wraz z 50-osobowym oddziałem kosynierów Teodora Cieszkowskiego, wyruszył ze Sławkowa do Maczek. Rosyjska załoga dworca w Maczkach, jak tylko dowiedziała się o wymarszu powstańców, uciekła.
Zdobycznym pociągiem, składającym się z 2 lokomotyw i 10 wagonów, powstańcy przejechali przez Ząbkowice i Dąbrowę do Sosnowic (obecnie Sosnowiec).
Rosjanie zabarykadowali się w budynku dworca kolejowego, lecz zostali otoczeni przez oddziały powstańczej piechoty.
Po długim ostrzale do ataku przystąpili kosynierzy, wskutek czego dworzec został zdobyty. W walkach tych Teodor Cieszkowski został ranny w rękę. Powstańcy zabrali duże ilości składowanych tam tytoniu i ołowiu, a także znaczną kwotę rubli w srebrze.
Teodor Cieszkowski za udział w walce został mianowany pułkownikiem. Pozostał w Dąbrowie z powodu odniesionych ran, pełniąc funkcję komendanta tego obszaru. Zorganizował nowy oddział złożony z 200 ochotników.
26 lutego 1863 roku oddział stoczył bitwę pod Pankami, a następnie 1 marca 1863 roku zwycięską bitwę pod Mrzygłodem.
22 marca 1863 w bitwie pod Łazami zginął kapelan oddziału Cieszkowskiego Bonawentura Mańkowski. Następnie Cieszkowski poprowadził oddział w kaliskie, przekroczył Wartę niszcząc mosty w Działoszynie i Lisowicach. 27 marca 1863 pokonał w bitwie pod Radoszewicami oddział majora Pisanko z garnizonu wieluńskiego. 10 kwietnia 1863 Cieszkowski dysponujący 28-osobowym oddziałem konnym walczył z przeważającymi siłami rosyjskimi pod Broszęcinem. W starciu tym został ciężko ranny, wyniesiony z pola bitwy przez swojego adiutanta Siemińskiego i kilku innych żołnierzy do dworu Kozłowskich w Leśniakach, gdzie został dobity przez oficera rosyjskiego z garnizonu wieluńskiego kpt. Rafałowicza.

</doc>
<doc id="1300677" url="https://pl.wikipedia.org/wiki?curid=1300677" title="Jaime Gavilán">
Jaime Gavilán

Jaime Gavilán Martínez (ur. 12 maja 1985 w Walencji) – hiszpański piłkarz, zawodnik klubu AD Alcorcón, najczęściej występuje na pozycji lewego pomocnika.

</doc>
<doc id="1300683" url="https://pl.wikipedia.org/wiki?curid=1300683" title="Antoni Ferdynand Ossendowski">
Antoni Ferdynand Ossendowski



</doc>
<doc id="1300685" url="https://pl.wikipedia.org/wiki?curid=1300685" title="No Use for a Name">
No Use for a Name

No Use for a Name – amerykański punkrockowy zespół z San Jose. Założony został w roku 1987 przez Tony'ego Sly, Steve'a Papoutsisa, Rory'ego Koffa i Chrisa Dodge'a. Muzyka grana przez zespół ewoluowała w czasie. Na początku był to ostry, ale melodyjny punk rock, który później stawał się coraz lżejszy, skłaniając się bardziej ku popowym melodiom, choć nigdy nie pozbawionym punkowego zabarwienia.
Historia zespołu.
Zespół po raz pierwszy pokazał się szerszej publiczności w roku 1987, kiedy ich piosenka pod tytułem „Gang Way” znalazła się na składance „Turn it Around” punkowego zina „Maximum Rock'n'Roll”. Rok później wytwórnia Woodpecker Records wydała debiutancki EP, zatytułowany po prostu „No Use for a Name”. Drugi EP, wydany w roku 1989 przez Slap A Ham Records, nosił tytuł „Let'em Out”. W tym czasie z zespołem rozstał się Chris Dodge. Podczas jego nieobecności Tony Sly przejął rolę gitarzysty.
Pierwszy album No Use for a Name ukazał się w roku 1990. Nosił tytuł "Incognito" i wydany został nakładem New Red Archives. Chris Dodge wkrótce wrócił do zespołu, lecz Sly nie odłożył gitary – NUFAN miał teraz dwóch gitarzystów. W takim właśnie składzie nagrano kolejny album "Don't Miss the Train", wydany w roku 1992. Następnie zespół przeniósł się do wytwórni Fat Mike'a z NOFX – Fat Wreck Chords. W tym czasie Chris Dodge ponownie opuścił zespół. Jego miejsce zajął Robin Pfefer. Tony Sly również odłożył gitarę. Mógł teraz skupić się na śpiewaniu i trzymaniu rytmu. Po tych personalnych roszadach, grupa wydała pierwszy album w barwach Fat Wreck Chords – „The Daily Grind”. Okazał się on jednym z największych sukcesów zespołu.
Ed Gregor zastąpił Robina Pfefera na stanowisku gitarzysty tuż po wydaniu "The Daily Grind". W roku 1995, po wydaniu "Leche Con Carne", czwartego albumu, do zespołu dołączyli Chris Shiflett i Matt Riddle, zastępując Eda Gregora i basistę Steve'a Papoutsisa. Po punkowym odrodzeniu na początku lat dziewięćdziesiątych, NUFAN zdobyło dużą publiczność dzięki wideoklipowi do piosenki „Soulmate”, który znalazł się nawet w MTV. Było to pierwsze wideo w historii Fat Wreck Chords, wyemitowane na antenie tego kanału. W roku 1997, po sukcesie albumu "Making Friends", zespół ruszył w trasę koncertową, podróżując między innymi po USA, Europie, Australii, Kanadzie i Japonii.
Po wydaniu albumu "More Betterness!", Chris Shiflett opuścił zespół, aby w roku 1999 przyłączyć się do Foo Fighters. Jego miejsce zajął Dave Nassie. Dwa lata później światło dzienne ujrzało pierwsze wydawnictwo koncertowe zespołu, którego tytuł brzmi "". W roku 2002 NUFAN wydał kolejny album studyjny – "Hard Rock Bottom".
Ósmy, studyjny album, zatytułowany Keep Them Confused ukazał się 14 czerwca 2005 roku. Na tym wydawnictwie widoczne jest zaangażowanie zespołu w sytuację polityczną Stanów Zjednoczonych. Zostaje poruszona sprawa wojny w Iraku oraz rządów George'a W. Busha
Najnowszy album, "The Feel Good Record of the Year", został wydany 1 kwietnia 2008 roku.
31 lipca 2012 roku zmarł wokalista zespołu Tony Sly.

</doc>
<doc id="1300700" url="https://pl.wikipedia.org/wiki?curid=1300700" title="Rush for Berlin">
Rush for Berlin

Rush for Berlin – komputerowa strategiczna gra czasu rzeczywistego w realiach II wojny światowej, wyprodukowana przez Stormregion i wydana w 2006 przez cdv Software Entertainment.

</doc>
<doc id="1300703" url="https://pl.wikipedia.org/wiki?curid=1300703" title="Madonna w kościele">
Madonna w kościele

Madonna w kościele () – jedno z pierwszych znanych dzieł Jana van Eycka, przykład niderlandzkiego malarstwa tablicowego doby późnego gotyku. Znajduje się w zbiorach Galerii Malarstwa w Berlinie.
Opis.
Ten niewielki (32 × 14 cm) obraz został namalowany na dębowej desce techniką olejną. Ma kształt prostokąta zamkniętego łukiem półkolistym. Obraz był częścią dyptyku, nie zachowało się do dziś prawe skrzydło.
Centralną część kompozycji zajmuje Maria z Dzieciątkiem. Mały Jezus ukazany jest w profilu, swój wzrok kieruje ku Marii, która spogląda zdecydowanie w prawo (patrząc od strony widza). Skromne okrycie Dzieciątka – długie białe prześcieradło okrywające nogi i biodra – kontrastuje z pełnymi splendoru granatowo-czerwonymi szatami Marii; na jej skroniach spoczywa bogato zdobiona korona. Pojedyncze złocenia zdobią niektóre partie stroju, reprezentującego ówczesną dworską modę. Pełne usta, duże oczy, rozpuszczone ciemno blond włosy charakteryzują wygląd Marii, jej delikatna młoda twarz jest pełna pogody i spokoju.
Szczególną uwagę przykuwa sceneria, która bynajmniej nie jest uzupełnieniem, lecz stanowi czynnik zdecydowanie wpływający na kompozycję i estetykę obrazu. Przedstawione jest tu wnętrze gotyckiej świątyni. Precyzyjnie zostały oddane zarówno przestrzeń, perspektywa czy proporcje. Wyjątek może stanowić naruszenie różnic wysokości pomiędzy Marią z Dzieciątkiem a wysokością wnętrza. Artysta świadomie tak ukształtował kompozycję – gdyby miał zachować realne proporcje, postaci Marii i Jezusa byłyby niewidoczne, a obraz straciłby swoją funkcję. Usprawiedliwieniem tego są umieszczone wewnątrz chóru przy ołtarzu anioły – tu zachowano zasady proporcji. Artysta umieścił Marię w nawie głównej kościoła w taki sposób, aby można było odczytać strukturę kościoła – o układzie bazylikowym, z transeptem oraz wydłużonym prezbiterium (które jest wyższe niż nawa główna) zamkniętym poligonalną absydą i oddzielonym od reszty kościoła monumentalną przegrodą chórową. Jan van Eyck wiernie odtworzył poszczególne elementy kształtujące gotycki charakter kościoła – ostrołukowe okna z bogatą dekoracją maswerkową, bogato profilowane arkady międzynawowe, filary i służki dźwigające sklepienia krzyżowo-żebrowe, ażurowe triforia, dekorację rzeźbiarską zdobiącą zarówno filary, zworniki, kapitele czy wimpergi, które wieńczą przegrodę chórową, w łuku tęczy widać figury tworzące Grupę Ukrzyżowania.
Jest to rzetelne studium architektury, które Jan van Eyck w swoim "oeuvre" podejmował wiele razy. Tu osiągnął pełny realizm, z dbałością oddał szczegóły oraz refleksy świetlne; światło pada z lewej strony, dyskretnie oświetla niektóre partie kościoła. Podjęcie tematu wnętrza kościoła wiąże się z jego symboliczną wymową – katedra gotycka była w średniowieczu wizją Niebiańskiego Jeruzalem. Artysta tu niebo "uzmysłowił", to co nie jest boskie, a niewidoczne dla ludzi zostało przełożone na rzeczywisty namacalny wymiar. „Materializację” światła kształtuje tu blask płynący z okien modelujący wnętrze o złocistej kolorystyce. Do tego „dworskie” wyobrażenie Marii nadaje całości kompozycji rajski charakter.
Nie wiadomo, co stanowiło drugą część dyptyku. Najbardziej prawdopodobne jest, że w drugim skrzydle został przedstawiony wizerunek fundatora, a wyraźne spojrzenie Marii w prawą stronę może oznaczać obecność tam kogoś z fundatorów adorujących Marię i Dzieciątko. Na taką interpretację może wskazywać fakt, iż obraz Van Eycka stanowił inspirację dla późniejszych artystów, np. Mistrza z 1499, który namalował dyptyk z przedstawieniami Madonny z Dzieciątkiem we wnętrzu kościelnym (skrzydło lewe) oraz opata Christiana de Hondta czy Jana Gossaerta, który w prawym skrzydle swego dyptyku przedstawił postacie Antonia Siciliano oraz św. Antoniego.

</doc>
<doc id="1300705" url="https://pl.wikipedia.org/wiki?curid=1300705" title="Iloczyn wewnętrzny Frobeniusa">
Iloczyn wewnętrzny Frobeniusa



</doc>
<doc id="1300707" url="https://pl.wikipedia.org/wiki?curid=1300707" title="Incognito (album No Use for a Name)">
Incognito (album No Use for a Name)

Incognito to pierwszy, długogrający album punkrockowego zespołu No Use for a Name. Wydany został w roku 1990 nakładem wytwórni New Red Archives. Doczekał się jednak reedycji w barwach Fat Wreck Chords 23 października 2001 roku. Producentem tej płyty jest Brett Gurewitz - muzyk Bad Religion i założyciel wytwórni Epitaph

</doc>
<doc id="1300708" url="https://pl.wikipedia.org/wiki?curid=1300708" title="Vital Borkelmans">
Vital Borkelmans

Vital Borkelmans (ur. 1 czerwca 1963 w Maaseik) – belgijski piłkarz występujący na pozycji lewego obrońcy lub pomocnika.
Kariera klubowa.
Vital Borkelmans zawodową karierę rozpoczynał w 1982 w Patro Eisden. Rozegrał tam 58 meczów, po czym przeniósł się do KSV Waregem. W ekipie "Essevee" od razu wywalczył sobie miejsce w podstawowej jedenastce i występował tam łącznie przez trzy sezony. W ich trakcie wystąpił w 99 ligowych pojedynkach. W 1989 Borkelmans podpisał kontrakt z Club Brugge. Tam również znalazł sobie miejsce w pierwszym składzie. Razem z "Blauw en Zwart" Vital cztery razy zdobył mistrzostwo, trzy razy puchar oraz sześć razy superpuchar kraju. Przez dziesięć sezonów gry na Stadionie Jana Breydela Borkelmans wystąpił aż w 348 spotkaniach belgijskiej ekstraklasy. W 2000 Vitol postanowił zmienić klub i ostatecznie trafił do KAA Gent. Zajmował z nim kolejno piąte oraz czwarte miejsce w końcowej tabeli Jupiler League, po czym przeniósł się do Cercle Brugge. Tam również grał przez dwa sezony. Wraz z zespołem wygrał rozgrywki Tweede Klasse i awansował do najwyższej klasy rozgrywek w kraju, gdzie Cercle zajęło piętnastą lokatę. W 2004 belgijski piłkarz odszedł do KFC Evergem-Center, gdzie zakończyć piłkarską karierę.
Kariera reprezentacyjna.
Borkelmans w reprezentacji Belgii zadebiutował w 1989. W 1994 Paul Van Himst powołał go na mistrzostwa świata. Na mundialu tym Belgowie dotarli do 1/8 finału, w której musieli uznać wyższość Niemców. Vitol wystąpił w dwóch spotkaniach – w wygranym 1:0 meczu z Marokiem w 85 minucie zastąpił Danny'ego Boffina, a w zakończonym takim samym rezultatem pojedynku przeciwko Holandii w 61 minucie został zmieniony przez Rudiego Smidtsa. Borkelmans znalazł się także w kadrze Georges'a Leekensa na mistrzostwa świata w 1998. Na francuskich boiskach "Czerwone Diabły" odpadły już w rundzie grupowej, a sam Vital zagrał w każdym ze spotkań w pełnym wymiarze czasowym. Łącznie dla drużyny narodowej Borkelmans zaliczył 22 występy.

</doc>
<doc id="1300709" url="https://pl.wikipedia.org/wiki?curid=1300709" title="Wynagrodzenia">
Wynagrodzenia



</doc>
<doc id="1300711" url="https://pl.wikipedia.org/wiki?curid=1300711" title="Vincenzo Viviani">
Vincenzo Viviani

Vincenzo Viviani (ur. 5 kwietnia 1622 we Florencji, zm. 22 września 1703, tamże) – włoski uczony: fizyk, inżynier i matematyk, członek Towarzystwa Królewskiego w Londynie (ang. "Royal Society", od 1696).
Życiorys.
Viviani był uczniem, towarzyszem i współpracownikiem Galileusza aż do jego śmierci w 1642. Z jego pomocą i doświadczeniem E. Torricelli skonstruował pierwszy barometr. W 1656 Viviani wraz z Giovannim Borellim wyznaczyli prędkość dźwięku w powietrzu, uzyskując wynik znacznie dokładniejszy niż poprzednicy. Viziani był matematykiem księcia Toskanii Ferdynanda II Medyceusza.

</doc>
<doc id="1300713" url="https://pl.wikipedia.org/wiki?curid=1300713" title="Płaca">
Płaca

Płaca (z łac. "pensio", inne nazwy "pensja, wynagrodzenie, zapłata, gratyfikacja") – ogół wydatków pieniężnych i innych świadczeń wypłacanych pracownikom z tytułu zatrudnienia w podmiocie gospodarczym. Obejmuje wypłaty pieniężne, inne świadczenia oraz wartość tzw. świadczeń w naturze (towary, materiały, usługi itp.) lub ekwiwalenty wypłacane pracownikom lub innym osobom fizycznym przez pracodawcę za wykonaną na jego rzecz pracę.
Prawo międzynarodowe.
Konwencja MOP Nr 95 o ochronie płacy z 1 lipca 1949 r. ustanawia, że zarobki powinny być wypłacane w regularnych odstępach czasu (art. 12), zabrania takich sposobów wypłaty, które pozbawiają pracownika istotnej możliwości porzucenia pracy. Zabrania też by pracodawca ograniczał w jakikolwiek sposób wolność pracownika w dysponowaniu swą płacą (art. 6). W razie upadku przedsiębiorstwa pracownicy w nim zatrudnieni mają być traktowani jako wierzyciele uprzywilejowani, ich roszczenia mają pierwszeństwo (art. 11). Zabronione jest wypłacanie w środkach odurzających (art. 4) lub dokonywanie wypłaty w sklepach sprzedaży takich środków (art. 13).
Postanowienia te uzupełnia Konwencja nr 173 dotycząca ochrony roszczeń pracowników w wypadku niewypłacalności pracodawcy z 3 czerwca 1992 r. Konwencja nr 100 z 29 czerwca 1951 gwarantuje jednakowe wynagrodzenie dla pracujących mężczyzn i kobiet za pracę jednakowej wartości. O prawie do godziwego wynagrodzenia mówi także Powszechna Deklaracja Praw Człowieka w art. 23 oraz Międzynarodowy Pakt Praw Gospodarczych, Społecznych i Kulturalnych w art. 7.
Wysokość wynagrodzenia.
Wysokość wynagrodzenia jest ustalana przy zawieraniu umowy, a więc przed wykonaniem pracy lub dzieła. Wynagrodzenie obciążone jest podatkiem dochodowym oraz składkami ubezpieczeń społecznych, dlatego rozróżnia się:
Wysokość wynagrodzenia jest uzależniona od wielu czynników. Na wysokość wynagrodzenia wpływają czynniki z makrootoczenia, takie jak poziom rozwoju gospodarczego kraju i regionu, regulacje prawne, sytuacja na rynku pracy oraz pozycja związków zawodowych i organizacji pracodawców. Wysokość płacy wynika również z cech organizacji, w której pracownik jest zatrudniony: branży, jej sytuacji finansowej, technologii wytwarzania oraz kultury organizacyjnej. Istotny wpływ mają także charakterystyki pracownika: jego wykształcenie, umiejętności, pełnione role oraz osiągane wyniki.
Płaca w Polsce.
Minimalna płaca.
Od 1 stycznia 2021 roku minimalna płaca pracownika zatrudnionego na umowę o pracę zwiększyła się o 200 zł i wynosi 2800 zł brutto. Minimalna stawka za godzinę pracy, która dotyczy osób zatrudnionych na zlecenie lub umowę o świadczenie usług, wynosi 18,30 zł brutto.
Rodzaje i składniki wynagrodzeń.
Z punktu widzenia pracodawcy wynagrodzenia dzielą się na:
Na wynagrodzenia osobowe składają się:
Do wynagrodzeń nie zalicza się w rozumieniu przepisów:
Potrącenia od wynagrodzeń.
Z ustalonego w umowie wynagrodzenia brutto są obligatoryjnie potrącane różne elementy, w zależności od rodzaju zawartej umowy oraz kilku innych warunków:
Potrącenia dobrowolne dotyczą wynagrodzeń wypłacanych z tytułu umowy o pracę. Pracownik musi na nie złożyć pisemną zgodę. Do takich potrąceń należą np. składki na ubezpieczenie grupowe, składki na związki zawodowe, kluby sportowe, wpłaty do kasy zapomogowo-pożyczkowej itp.
ZUS – stopy procentowe.
Stopa procentowa składek na ubezpieczenia jest zróżnicowana dla poszczególnych płatników składek. Wysokość stopy procentowej składek obowiązujących w 2017 roku:
Przykład.
Przykładowe obliczenie wynagrodzenia z tytułu umowy o pracę dla pracownika, który nie dojeżdża do pracy do innej miejscowości i przysługuje mu odliczenie ulgi podatkowej, według parametrów obowiązujących w 2017 roku:

</doc>
<doc id="1300715" url="https://pl.wikipedia.org/wiki?curid=1300715" title="Małapanew">
Małapanew



</doc>
<doc id="1300716" url="https://pl.wikipedia.org/wiki?curid=1300716" title="Rejon kojdanowski">
Rejon kojdanowski



</doc>
<doc id="1300719" url="https://pl.wikipedia.org/wiki?curid=1300719" title="Jakow Jurowski">
Jakow Jurowski

Jakow (Jakub) Michajłowicz Jurowski właściwie Jankiel Chaimowicz Jurowski, (ur. w Tomsku, zm. przed 2 sierpnia 1938 w Moskwie) – działacz bolszewicki, przewodniczący komisji śledczej przy Trybunale Rewolucyjnym Czeka.
Życiorys.
Pochodził z ubogiej, wielodzietnej rodziny rosyjskich Żydów, dziadek Izaak był rabinem w Połtawie, ojciec Chaim został zesłany na Syberię za złodziejstwo. W młodości uczęszczał do szkoły przy synagodze w Tomsku nie kończąc roku nauki, potem w Tobolsku zajmował się wieloma zawodami (był krawcem, zegarmistrzem, jubilerem, fotografem, a nawet felczerem). Dwaj jego bracia w 1904 r. wyemigrowali do USA, Jakow po ślubie przeniósł się do Jekaterynburga.
Od 1905 działał w konspiracyjnej partii bolszewickiej, gdzie zaprzyjaźnił się z pochodzącym z tych samych kręgów Jakowem Swierdłowem. Wyjechał do Berlina, gdzie przeszedł na luteranizm i zmienił nazwisko. W 1907 r. wyjechał również do Ameryki, w 1910 r. wrócił do Tomska. W 1912 aresztowany został przez władze carskie, jednak z braku dostatecznych dowodów niebawem wypuszczony, deportowany do Jekaterynburga, gdzie otworzył zakład fotograficzny. W 1915 powołany do wojska, jednak zwolniony ze służby frontowej, pracował jako felczer w szpitalu jekaterynburskim na oddziale chirurgicznym.
W lutym 1917 wybrany do Rady Uralu, od października 1917 zastępca komisarza sprawiedliwości w Rządzie Uralu, od 1918 w Czeka jako przewodniczący komisji śledczej przy Trybunale Rewolucyjnym. Był głównym organizatorem zabójstwa Mikołaja II Romanowa i jego rodziny w domu Ipatiewa w Jekaterynburgu w nocy z 16 na 17 lipca 1918 roku. Osobiście zastrzelił cara i carewicza Aleksego (którego, podobnie jak w. księżną Tatianę dobił strzałem w głowę).
Po rosyjskiej wojnie domowej Jurowski prowadził dochodzenie w sprawie Fanny Kapłan, potem od 1921 r. pracował jako szef sowieckiego skarbca państwowego (GosHran), gdzie zdobył dobrą opinię dzięki zwalczaniu korupcji i kradzieży, następnie od 1928 r. jako dyrektor muzeum techniki.
Zmarł na chorobę wrzodową w kremlowskim szpitalu w Moskwie.
Dwaj synowie Jurowskiego byli oficerami marynarki wojennej – Aleksander (1904-1986), admirał został w 1952 r. aresztowany i do śmierci Stalina był więziony w Butyrkach, potem przeniesiony do rezerwy i Ewgenij (1909-1991), kapitan II rangi (komandor porucznik), który posiadał prywatny protokół okoliczności mordu na rodzinie carskiej sporządzony przez swojego ojca.

</doc>
<doc id="1300722" url="https://pl.wikipedia.org/wiki?curid=1300722" title="Maciej z Wąsosza">
Maciej z Wąsosza

Maciej Pałuka z Wąsosza (z Wąsoszy - "de Wanssose") herbu Topór (ur. ok. 1360, zm. 1423/1424) – rycerz polski, wojewoda kaliski, podkomorzy i sędzia kaliski, dyplomata.
Życiorys.
Urodził się ok. 1360 w rycerskiej rodzinie herbu Pałuki jako syn Świętosława z Wąsosza. Karierę polityczną rozpoczął u boku stryja Sędziwoja z Szubina, wojewody kaliskiego, w 1383 został podkomorzym kaliskim. W 1384 wyjechał razem Sędziowojem, z poselstwem na dwór węgierski. Podczas tej wyprawy, był więziony w Zadarze. Od 1400 pełnił funkcję sędziego ziemskiego kaliskiego, a po śmierci stryja (1406) został mianowany wojewodą kaliskim.
Jego zdolności dyplomatyczne wykorzystywał Jagiełło, szczególnie w stosunkach z Zakonem Krzyżackim. Maciej brał udział w rokowaniach o przyłączenie do Polski Nowej Marchii, mediował z braćmi von Osten w sprawie wykupu Drezdenka.
W 1409 był członkiem poselstwa do wielkiego mistrza zakonu Ulricha von Jungingena, które przesądziło o wybuchu wojny. Nie brał udziału w wyprawie grunwaldzkiej, dowodził w tym czasie pospolitym ruszeniem w Krajnie, w lipcu 1410 prowadził działania wojenne na Pomorzu, 13 lipca poniósł klęskę w starciu z Krzyżakami, którymi dowodził Michał Küchmeister. Jesienią 1410 gościł w Szubinie króla Jagiełłę wraz z dworem. Podpisał pokój toruński 1411 roku. W 1412 mediował z mistrzem krzyżackim Plauenem, rokowania dotyczyły zastawu Nowej Marchii Polsce. Był sygnatariuszem aktu unii horodelskiej 1413 roku. W 1414 był w świcie Jagiełły podczas zjazdu z wielkim mistrzem Küchmeisterem, wziął czynny udział w wojnie zakonem w tym samym roku. Jego podpis i pieczęć widnieją pod aktami pokoju z zakonem w latach 1414, 1416, 1418. W 1419 poprowadził poselstwo do Malborka, potem wziął udział w kolejnej wojnie z krzyżakami. Był sygnatariuszem pokoju mełneńskiego 1422 roku. W 1423 odbierał w imieniu króla zamek Drahim.
Maciej był właścicielem rodowego Wąsosza, w spadku po Sędziwoju z Szubina otrzymał Czerniejewo, od 1404 był starostą ujskim.
Z żony Krystyny synowie Maciej i Wojciech.
Zmarł między 24 października 1423 a 27 lutego 1424.
Przypisy.
 

</doc>
<doc id="1300723" url="https://pl.wikipedia.org/wiki?curid=1300723" title="Pałac w Będlewie">
Pałac w Będlewie

Pałac w Będlewie – XIX-wieczny pałac znajdujący się we wsi Będlewo, w województwie wielkopolskim.
W latach 1694-1907 majątek Będlewo należał do Potockich, a następnie do Miączyńskich i Ledóchowskich. Neogotycki pałac w Będlewie zbudował Bolesław Eulogiusz Potocki w 1866 roku. 
Budowla została wzniesiona na planie nieregularnym i składa się z kilku członów. Piętrowy korpus główny posiada wysunięty ryzalit, poprzedzony gankiem na którym znajduje się taras. Po obu stronach korpusu głównego znajdują się piętrowe i parterowe człony. Z lewej strony wejścia wzniesiono trzypiętrową wieżę mieszczącą klatkę schodową. Budynek wyposażony jest w liczne wieżyczki, sterczyny i krenelaż. Wewnątrz pałacu znajduje się bogaty, autentyczny wystrój o formach angielskiego gotyku, neorenesansu i neogotyku. Część wyposażenia oraz kolekcja powozów została zrabowana podczas II wojny światowej.
Od 1945 roku w pałacu mieściła się szkoła rolnicza, od 1975 roku siedzibę miał ośrodek konferencyjny Poznańskiego Oddziału Polskiej Akademii Nauk PAN. Od 1996 roku obiekt należy do Instytutu Matematycznego Polskiej Akademii Nauk Po lewej stronie pałacu, w oficynie i nowych budynkach wzniesionych po 1975 roku znajduje się część hotelowa. Przy bramie wjazdowej stoi budynek straży. Od 1973 główna część kompleksu figuruje w rejestrze zabytków. W 1999 objęto ochroną również stróżówkę, stajnię wyjazdową oraz zabudowania folwarczne.
Zespół pałacowy otoczony jest krajobrazowym parkiem z XIX wieku. Projektantem był berliński ogrodnik Roter. Niegdyś w parku znajdowała się oranżeria oraz zwierzyniec.

</doc>
<doc id="1300725" url="https://pl.wikipedia.org/wiki?curid=1300725" title="Świnia brodata">
Świnia brodata

Świnia brodata ("Sus barbatus") – gatunek lądowego ssaka z rodziny świniowatych. Występuje w lasach tropikalnych porastających Malezję, Sumatrę, Borneo i Filipiny. Prowadzi nocny tryb życia. Przez mieszkańców wysp jest uznawana za szkodnika. Może krzyżować się z dzikiem europejskim ("Sus scrofa scrofa").
Charakterystyka.
Świnia brodata osiąga długość 100–160 cm, przy masie ciała do 150 kg. Tułów zwierzęcia jest smukły, głowa wydłużona. W przedniej części głowy występują długie włosy, układające się w kształt bokobrodów. Skóra szaro wybarwiona pokryta skąpym owłosieniem. Świnia brodata jest zwierzęciem stadnym.
Systematyka.
Wyróżniono dwa podgatunki "Sus barbatus":

</doc>
<doc id="1300727" url="https://pl.wikipedia.org/wiki?curid=1300727" title="Naprzód, przyjaciele">
Naprzód, przyjaciele

„Naprzód, przyjaciele” (ros. "Вперёд, друзья", "Wpieriod, druzja") – rosyjska (radziecka) rewolucyjna piosenka górników. Nie są znani autorzy jej słów ani melodii. Pochodzi z początków pierwszej połowy XX wieku.
Tekst piosenki.
Tekst rosyjski
Transkrypcja
Po polsku

</doc>
<doc id="1300728" url="https://pl.wikipedia.org/wiki?curid=1300728" title="Vulpia">
Vulpia



</doc>
<doc id="1300729" url="https://pl.wikipedia.org/wiki?curid=1300729" title="Nicefor Czernichowski">
Nicefor Czernichowski

Nicefor Czernichowski, Nicefor Jaxa-Czernichowski, Nicefor Czernihowski (ur. w Czerniachowie w woj. kijowskim, później gub. wołyńskiej, żył w XVII w.) – polski szlachcic, zesłaniec, przywódca praktycznie niepodległego państwa Jaxa nad Amurem w XVII w.
Życiorys.
Około 1632 dostał się do niewoli rosyjskiej wraz z ojcem Romanem i prawdopodobnie z siostrą i braćmi. Zesłany jako jeniec wojenny na Syberię, wkrótce uwolniony pod warunkiem zostania na służbie carskiej. Pomagał Jerofiejowi Chabarowowi w rozszerzeniu rolnictwa nad Jenisejem. Nie uczestniczył jednak w wyprawach nadamurskich Chabarowa. Jako setnik kozacki służył w Jenisejsku, potem w Ilimsku (obecnie miasto Ilimsk nie istnieje), a później był w Kireńsku dowódcą oddziału strzegącego bezpieczeństwa szlaków handlowych w rejonie górnej Leny. Później w osadzie Ust´-Kut u ujścia rzeki Kut do Leny objął kierownictwo nad warzelnią soli w 1652. 
Wojewoda ilimski Ławrientij Obuchow w 1660 porwał siostrę Czernichowskiego (według innych źródeł zgwałcił jego żonę). W odwecie Czernichowski w 1665 współorganizował bunt przeciwko wojewodzie, dognał ze swoimi Kozakami uciekającego Leną Obuchowa i zabił go. Następnie, by uniknąć kary za atak na carskiego dostojnika, na czele 84 Kozaków popłynął na Amur, gdzie na ziemiach spornych między Państwem Moskiewskim a Chinami zbudował twierdzę i osadę nazwaną Jaxa, na miejscu wcześniejszego fortu rosyjskiego Ałbazin zniszczonego przez Chińczyków. Twierdza miała 40 x 30 m, 3 baszty, otaczał ją częstokół i fortyfikacje ziemne. Zawarł sojusze z miejscową ludnością, zwłaszcza z Daurami; po jakimś czasie wokół głównego fortu powstały mniejsze osady podporządkowane Czernichowskiemu. Nawiązał korespondencję dyplomatyczną z Pekinem. W dokumentach chińskich tego okresu nazywano obszar rządzony przez Polaka państwem "Jaxa" lub "Jaksa", a część korespondencji prowadzono po polsku. Kilka razy odparł wyprawy rosyjskie, prowadząc jednocześnie negocjacje z Rosją i płacąc carowi dobrowolną daninę (według niektórych źródeł płacił dopiero od 1669). W ich wyniku doszło do porozumienia, na podstawie którego Czernichowski ze swoimi ziemiami w 1669 przyjął poddaństwo rosyjskie i wyraził skruchę za zabójstwo wojewody carskiego, natomiast car ukazem z 15 marca 1672 skazał Czernichowskiego wraz ze współtowarzyszami na śmierć za morderstwo, a ukazem wydanym dwa dni później ułaskawił wszystkich i dał im nagrodę pieniężną. W tym samym roku mianował Czernichowskiego wicewojewodą ałbazińskim. W 1675 Czernichowski stanął na czele wyprawy rosyjskiej przeciwko Chinom w północnej Mandżurii. Zmarł tuż po tej wyprawie. W różnych źródłach podaje się datę śmierci (i wyprawy do Mandżurii) na 1674 lub 1675. 
Czernichowski miał trzech synów (Fiodora, Anezyma i Wasyla), którzy po rozejmie andruszowskim zyskali możność powrotu do Polski, jednak dobrowolnie postanowili zostać na Syberii. Osadę Jaxa (Ałbazin) Rosja zmuszona była oddać Chinom w 1689 wraz z całym rejonem nadamurskim. Ostatni dokument po polsku, władze chińskie skierowały do ludności osady w 1685, już po śmierci Czernichowskiego. Były to warunki proponowanego pokoju. 
Jego pierwszą biografię po polsku opublikował Marian Karol Dubiecki. W 2018 roku w Wydawnictwie Czarna Owca ukazała się powieść "Powrót z Północy" Mai Wolny, w której pojawiają się elementy fabularyzowanej biografii Nicefora Czernichowskiego.

</doc>
<doc id="1300730" url="https://pl.wikipedia.org/wiki?curid=1300730" title="Vulpia myuros">
Vulpia myuros



</doc>
<doc id="1300736" url="https://pl.wikipedia.org/wiki?curid=1300736" title="Mościc ze Stęszewa">
Mościc ze Stęszewa

Mościc ze Stęszewa herbu Łodzia (zm. 1425/26) – kasztelan poznański.
Życiorys.
Mościc ze Stęszewa był synem kasztelana międzyrzeckiego Przedpełka ze Stęszewa oraz jego żony Zofii. Na dworze Władysława Jagiełły rozpoczynał karierę i, gdzie występuje od 1394 roku. Otrzymał w 1400 roku wysoki urząd kasztelana poznańskiego. Obracał się w kręgu Sędziwoja z Szubina i wielkopolskich stronników Zygmunta Luksemburskiego. W 1402 roku zabiegał o przyjęcie przez Polskę w zastaw Nowej Marchii, a w 1405 roku paktował o wykup Drezdenka przez Polskę. Przebywał często w następnych latach w Wielkopolsce i zasiadał tam w sądach wiecowych i królewskich. W 1410 roku uczestniczył w kampanii wojennej przeciw Krzyżakom, a po bitwie grunwaldzkiej otrzymał od Jagiełły w zarząd miasto Grudziądz. Zapewne, uczestniczył również w następnych wyprawach przeciwkrzyżackich lat 1414, 1419, 1422, jednak przede wszystkim pełnił misje dyplomatyczne. Często był łącznikiem pomiędzy Zygmuntem Luksemburskim a Władysławem Jagiełłą.
Był sygnatariuszem aktu unii horodelskiej 1413 roku. Wielokrotnie posłował na Węgry (począwszy od 1408 roku), a Luksemburczyk obdarzał go nadaniami na Słowacji (m.in. w 1410 roku zastawem zamku i miasta Śintava i w 1413 roku kilku wsi pod Bratysławą) i nazywał go także swym rycerzem nadwornym. Był sygnatariuszem pokoju mełneńskiego 1422 roku. W 1425 roku Mościc ostatni raz posłował na Węgry. 
Był w Wielkopolsce niewątpliwie jednym z najbogatszych ludzi pierwszej ćwierci XV w. Był w posiadaniu dziedzicznego Stęszewa i przyległych wsi Rosnowo, Dębno, niedalekie Dopiewo i Dopiewiec. Po 1401 roku kupił rozległy klucz dóbr opalenickich i miał również część klucza kórnickiego, a w 1419 zamienił go na Koźmin z przyległościami. Trzymał także w zastawie dobra królewskie: Mosinę z przyległościami (już przed 1397) i Odolanów. Zmarł (być może na Węgrzech) po 4 czerwca 1425 roku.

</doc>
<doc id="1300745" url="https://pl.wikipedia.org/wiki?curid=1300745" title="Oscar dla najlepszej aktorki drugoplanowej">
Oscar dla najlepszej aktorki drugoplanowej

Oscar dla najlepszej aktorki drugoplanowej – kategoria Oscarów, przyznawanych przez Amerykańską Akademię Sztuki i Wiedzy Filmowej aktorkom, które wyróżniają się grą na drugim planie. Nagroda w tej kategorii po raz pierwszy została przyznana 4 marca 1937 podczas 9. ceremonii wręczenia Oscarów. Nominacje do nagród przyznają wyłącznie aktorzy i aktorki, będący członkami Akademii, laureatki wskazywane są w drodze głosowania przez wszystkich członków.
Do tej pory AMPAS wręczyła 73 statuetki 71 aktorkom. Pierwszą laureatką była Gale Sondergaard za rolę w filmie "Anthony Adverse" w 1937. Shelley Winters i Dianne Wiest otrzymały Oscara dla najlepszej aktorki drugoplanowej dwa razy.
Laureatki i nominowane.
2020–2029.
Źródła:

</doc>
<doc id="1300746" url="https://pl.wikipedia.org/wiki?curid=1300746" title="Jan Śledź z Lubienia">
Jan Śledź z Lubienia



</doc>
<doc id="1300755" url="https://pl.wikipedia.org/wiki?curid=1300755" title="Historia raju">
Historia raju

Historia raju. Ogród rozkoszy (Une histoire du Paradis. Le Jardin des délices) - książka Jeana Delumeau wydana nakładem Państwowego Instytutu Wydawniczego w 1996 roku (wydanie francuskie w 1992). Autorką przekładu na język polski jest Eligia Bąkowska.
Treść.
Autor omawia wyobrażenia raju ziemskiego, jego opisy i próby umiejscowienia począwszy od Mojżesza, poprzez całą epokę średniowiecznego i nowożytnego chrześcijaństwa, aż do obumarcia tej idei na przełomie XVIII i XIX wieku.
Numer 

</doc>
<doc id="1300758" url="https://pl.wikipedia.org/wiki?curid=1300758" title="Pałac w Błociszewie">
Pałac w Błociszewie

Pałac w Błociszewie to XIX-wieczny pałac znajdujący się we wsi Błociszewo, w województwie wielkopolskim.
Historia.
Pałac eklektyczny, nawiązujący do rokoka zbudował Kazimierz Skórzewski dla Florentyny z Chłapowskich Kęszyckiej w 1893 roku. Budynek jest parterowy, kryty mansardowym dachem, pod którym znajduje się piętro. Środkowa część piętrowa, poprzedzona gankiem nad głównym wejściem o czterech kolumnach. Bogata neorokokowa dekoracja na elewacji. Elewacja ogrodowa zniekształcona powojenną zabudową.
Symetryczny układ pomieszczeń z głównym wejściem na osi, centralnie usytuowanym hallem i położonym za nim salonem. Całość otoczona parkiem krajobrazowym. W XV wieku majątek należał do Błociszewskich, a w latach 1793 do 1939 do Kęszyckich.

</doc>
<doc id="1300770" url="https://pl.wikipedia.org/wiki?curid=1300770" title="Mathias Hain">
Mathias Hain

Mathias Hain (ur. 31 grudnia 1972 w Goslarze) – niemiecki piłkarz występujący na pozycji bramkarza. Aktualnie zawodnik FC St. Pauli, które zasilił po wygaśnięciu kontraktu z Arminią Bielefeld w lecie 2008 roku. Brat Uwego Haina, który również był golkiperem.

</doc>
<doc id="1300776" url="https://pl.wikipedia.org/wiki?curid=1300776" title="Frederick Stone">
Frederick Stone

Frederick Stone (ur. 7 lutego 1820, zm. 17 października 1899) – amerykański polityk i prawnik związany z Partią Demokratyczną. 
Życiorys.
W latach 1867–1871 przez dwie kadencje Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.
Jego dziadek, Michael Jenifer Stone, był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych w latach 1789–1791 podczas pierwszej kadencji Kongresu Stanów Zjednoczonych.

</doc>
<doc id="1300778" url="https://pl.wikipedia.org/wiki?curid=1300778" title="Niszczyciele typu Gniewnyj">
Niszczyciele typu Gniewnyj



</doc>
<doc id="1300780" url="https://pl.wikipedia.org/wiki?curid=1300780" title="Niszczyciele typu Soobrazitelnyj">
Niszczyciele typu Soobrazitelnyj



</doc>
<doc id="1300781" url="https://pl.wikipedia.org/wiki?curid=1300781" title="Mauro Rosales">
Mauro Rosales

Mauro Damián Rosales (ur. 24 lutego 1981 w Villa María) – argentyński piłkarz występujący na pozycji skrzydłowego lub cofniętego napastnika.
Kariera klubowa.
Mauro Damián Rosales zawodową karierę rozpoczynał w 1999 w Newell’s Old Boys Rosario. W pierwszym sezonie występów w tej drużynie Argentyńczyk na boisku pojawił się tylko 4 razy, jednak z roku na rok grał coraz więcej. W sezonie 2002/2003 w 30 ligowych pojedynkach zdobył 11 bramek, a w kolejnych rozgrywkach w 36 meczach strzelił 14 goli. Dobra forma Rosalesa została zauważona przez wiele klubów z Europy, między innymi przez holenderski AFC Ajax.
Działacze Ajaksu pozyskali Rosalesa latem 2004 za niecałe 2 miliony euro. W debiutanckim sezonie w barwach Ajaksu Argentyńczyk wystąpił w 22 spotkaniach Eredivisie, w których 5 razy wpisał się na listę strzelców. Zadebiutował 12 września w zremisowanym 3:3 wyjazdowym pojedynku z ADO Den Haag. W kolejnych rozgrywkach Argentyńczyk zanotował 29 występów, jednak ani razu nie zdołał pokonać bramkarza rywali. W 2006 Rosales wraz z drużyną zdobył Puchar Holandii.
Wychowanek Newell’s Old Boys pozostał na Amsterdam ArenA na rundę jesienną sezonu 2006/2007, po czym w styczniu 2007 powrócił do kraju i podpisał kontrakt z Club Atlético River Plate. Zdobył z nim mistrzostwo Argentyny Clausura 2008. W 2010 został wolnym zawodnikiem.
18 marca 2011 roku Rosales podpisał kontrakt z grającą w MLS drużyną Seattle Sounders FC. W 2014 grał w CD Chivas USA, a następnie w Vancouver Whitecaps FC. W 2016 trafił do FC Dallas.
Kariera reprezentacyjna.
Razem z reprezentacją Argentyny do lat 20 Rosales w 2004 zdobył mistrzostwo świata juniorów. W tym samym roku pojechał na Igrzyska Olimpijskie, na których Argentyńczycy wywalczyli złoty medal. Mauro na turnieju tym zdobył jedną z bramek w wygranym 6:0 spotkaniu przeciwko Serbii i Czarnogórze.

</doc>
<doc id="1300784" url="https://pl.wikipedia.org/wiki?curid=1300784" title="Mauro Damián Rosales">
Mauro Damián Rosales



</doc>
<doc id="1300785" url="https://pl.wikipedia.org/wiki?curid=1300785" title="Setaria viridis">
Setaria viridis



</doc>
<doc id="1300786" url="https://pl.wikipedia.org/wiki?curid=1300786" title="Starnberger See">
Starnberger See

Starnberger See (do 1962 "Würmsee") – jezioro oraz obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Górna Bawaria, w regionie Monachium. Obszar wolny administracyjnie jako teren niezamieszkany, należy do powiatu Starnberg i powierzchnia jego wynosi 57,16 km². Natomiast nad brzegiem jeziora leżą również miejscowości należące dodatkowo do powiatów Bad Tölz-Wolfratshausen oraz Weilheim-Schongau.
Starnberger See jest jednym z największych jezior w Niemczech. Pod względem powierzchni jest czwartym co do wielkości jeziorem wewnętrznym Niemiec, piątym wliczając Jezioro Bodeńskie, które znajduje się na pograniczu Niemiec, Austrii i Szwajcarii.
Jezioro stanowi popularny teren rekreacyjny okolic Monachium. Jezioro to (nazywane jeszcze wtedy "Würmsee") upamiętniło się tragiczną śmiercią króla bawarskiego Ludwika II, którego ciało (oraz jego psychiatry, Bernharda von Guddena) znaleziono 13 czerwca 1886 roku w wodach jeziora w okolicach Zamku Berg, gdzie był uwięziony po pozbawieniu go tronu przez nieprzychylnych mu spiskowców. Wydarzenia tamtych czasów upamiętnia wotywna kaplica oraz drewniany krzyż w jeziorze.

</doc>
<doc id="1300788" url="https://pl.wikipedia.org/wiki?curid=1300788" title="Plantacja drzew szybko rosnących">
Plantacja drzew szybko rosnących



</doc>
<doc id="1300790" url="https://pl.wikipedia.org/wiki?curid=1300790" title="Dirk Heinen">
Dirk Heinen

Dirk Heinen (ur. 3 grudnia 1970 w Kolonii) – niemiecki piłkarz występujący na pozycji bramkarza.
Kariera.
Dirk Heinen znany jest przede wszystkim z występów w Bayerze Leverkusen, gdzie o miejsce w składzie walczył z Polakiem - Adamem Matyskiem. Później grywał w Eintrachcie Frankfurt, gdzie rozegrał dwa pełne sezony. Następnie występował w tureckim Denizlisporze, gdzie zawodnik nie wystąpił w żadnym oficjalnym spotkaniu i powrócił do niemieckiego pierwszoligowca - VfB Stuttgart. W drużynie golkiper pełnił rolę zastępcy pierwszego bramkarza - Timo Hildebranda. Na Gottlieb - Daimler - Stadion zagrał w trzech meczach. W 2007 roku, Heinen postanowił zakończyć karierę i udać się do Irlandii, aby pracować jako pasterz.
W styczniu 2008 roku, powrócił między słupki w klubie Arminia Bielefeld. 15 marca 2008 piłkarz zagrał w oficjalnym meczu Bundesligi z Hannoverem, zastępując kontuzjowanych Mathiasa Haina oraz Rowena Fernándeza.
Sezon 2007/2008 był dla niego jednak ostatnim w karierze.

</doc>
<doc id="1300792" url="https://pl.wikipedia.org/wiki?curid=1300792" title="Idee mają konsekwencje">
Idee mają konsekwencje

Idee mają konsekwencje ("Ideas Have Consequences") - książka autorstwa Richarda M. Weavera wydana w Krakowie nakładem Wydawnictwa Profesjonalnej Szkoły Biznesu w 1996 roku (wydanie amerykańskie: 1948). Autorem przekładu jest Barbara Bubula, a posłowia Wojciech Turek.
Treść.
Dzieło to jest jednym z najbardziej znanych w dorobku amerykańskiej myśli konserwatywnej. Autor dowodzi tezy o głębokim kryzysie zachodniej cywilizacji, wskazuje symptomy tego procesu, analizuje jego przyczyny oraz bliższe i dalsze konsekwencje.

</doc>
<doc id="1300793" url="https://pl.wikipedia.org/wiki?curid=1300793" title="Benjamin Gwinn Harris">
Benjamin Gwinn Harris

Benjamin Gwinn Harris (ur. 13 grudnia 1805, zm. 4 kwietnia 1895) – amerykański polityk i prawnik związany z Partią Demokratyczną. W latach 1863–1867 przez dwie kadencje Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.
W maju 1865 roku sąd wojskowy w Waszyngtonie skazał go na trzy lata więzienia i dożywotni zakaz sprawowania funkcji rządowych za udzielanie schronienia dwóm żołnierzom Skonfederowanych Stanów Ameryki. Wyrok został jednak później umorzony decyzją prezydenta Andrew Johnsona.

</doc>
<doc id="1300795" url="https://pl.wikipedia.org/wiki?curid=1300795" title="Oddział Aleksandra Szaniawskiego">
Oddział Aleksandra Szaniawskiego

Oddział Aleksandra Szaniawskiego – partia powstańcza kosynierów, a następnie jazdy okresu powstania styczniowego.
Oddział został sformowany na terenie Podlasia. Organizatorem grupy, a później całego oddziału powstańczego, był Aleksander Szaniawski, syn Jana i Anieli.
W skład jego partii powstańczej weszli pracownicy rolni z jego rodzinnego majątku ziemskiego w Krasówce, gmina Łomazy, a nawet jego żona Laura (Aleksandra) z Grabowskich Szaniawska.
Przygotowania do powstania.
Zgodnie z planem akcji powstańczej terenie powiatu bialskiego jednocześnie miały zostać zaatakowane: Kodeń, Łomazy, Rossosz i sama Biała Podlaska.
W styczniu 1863 w Łomazach stacjonował II szwadron Smoleńskiego Pułku Ułanów. Sztab tego pułku wraz z III szwadronem ułanów stacjonował w Międzyrzecu Podlaskim. Dwa pozostałe szwadrony były we Włodawie i w Wisznicach. II szwadronem w Łomazach dowodził rtm. Zjachtanow, a liczbę ułanów szacowano na ponad 200 ludzi.
W dniu wybuchu powstania atakiem na Łomazy dowodzić miał Gustaw Nowakowski z mieszczanami z Łomaz i częścią sił powstańczych z Huszczy i Wisek. Na Rossosz miał uderzyć Leopold Czapiński z mieszczanami z Rossosza oraz pozostałą szlachtą z Huszczy i Wisek. Oddziały te po pomyślnie zakończonym ataku miały pomaszerować na Białą Podlaską.
Ostatecznie to Aleksander Szaniawski z własną grupą powstańczą pokierował napadem na Łomazy. Jego zastępcą był Leopold Czapiński.
Do sztabu dowódczego należał też ks. administrator kościoła rzymskokatolickiego w Huszczy Walenty Nawrocki, który przywiódł ze sobą szlachtę z Wisek i Huszczy i pełnił jednocześnie funkcje zwiadowcze. Ze Studzianki przybyli Maciej Tupalski i Okmiński wraz z grupą Tatarów.
Działania zbrojne.
Całość sił wyniosła 250 ludzi. W chwili wybuchu powstania Rosjanie byli całkowicie zaskoczeni i nawet nie próbowali podjąć walki. Opuścili w pośpiechu Łomazy, kierując się na Białą i Międzyrzec.
Oddział Szaniawskiego tuż po zdobyciu Łomaz wycofał się do Huszczy. Tam też 23 stycznia 1863 przybył Roman Rogiński – naczelnik wojskowy powiatu bialskiego. Na jego polecenie powstańcy udali się do Zalesia, niszcząc po drodze most na Krznie. Po krótkim postoju w pobliżu Zalesia ponownie udali się do Łomaz.
Tam stoczyli drugą bitwę z Rosjanami formując nowy oddział powstańczy w liczbie 100 żołnierzy złożony z okolicznej szlachty i z oddziału Ludwika Krasowskiego, przybyłego z rejonu Włodawy.
27 stycznia 1863 Szaniawski dotarł do Janowa Podlaskiego, do zgrupowania Romana Rogińskiego. Rogiński mianował go pułkownikiem i powierzył mu dowodzenie oddziałem strzelców w sile 2 kompanii – około 300 ludzi. 1 lutego Szaniawski razem z Rogińskim walczył pod Białką koło Białej Podlaskiej, 4 lutego pod Niemirowem i 7 lutego pod Siemiatyczami. Ta ostatnia bitwa zakończyła się klęską powstańców. Pododdziały R. Rogińskiego wycofały się w kierunku Puszczy Białowieskiej.
Rogiński razem z około 150 powstańcami pozostał w Puszczy Białowieskiej, zaś pułkownicy Walenty Lewandowski i Aleksander Szaniawski z oddziałem liczącym 12 jeźdźców i około 70 piechurów ruszyli w rejon Białej Podlaskiej. 13 lutego przekroczyli Bug w okolicy wsi Zabuże. W tym miejscu Lewandowski powierzył Szaniawskiemu dowództwo nad oddziałem i jednocześnie mianował go naczelnikiem wojskowym powiatu Biała Podlaska.
14 lutego płk Szaniawski zaatakował II kompanię Rewelskiego Pułku Piechoty pod Woskrzenicami, gdzie Rosjanie bronili mostu na Krznie na drodze Terespol-Biała Podlaska. Szaniawski zdobył most, ale w obawie przed odsieczą z Białej ukrył się z oddziałem w pobliskich lasach.
20 lutego Szaniawski i Lewandowski dotarli do Witoroża, gdzie łączą się z oddziałem kpt. Karola Krysińskiego.
23 lutego 1863 około godz. 13 w czasie potyczki pod wsią Sycyna dowódca oddziału zginął. Miał 43 lata.
Rozproszeni po bitwie żołnierze zostali zebrani przez płk. Lewandowskiego, który oddał ich pod komendę swojego adiutanta kpt. Karola Krysińskiego. Ich dalszy szlak bojowy to powiat łukowski, Sosnowica, Motwica, Rossosz, Witoroż, Kąkolewnica i wreszcie Gręzówka pod Łukowem, gdzie 13 marca oddział liczący około 250 powstańców stoczył bitwę z Rosjanami. Następnego dnia odbyła się bitwa pod Staninem, 15 marca w rejonie wsi Osicze, 22 marca pod Garwolinem i 24 marca pod Różą (tu Lewandowski dostał się do niewoli).
Powstańcy oddziału Szaniawskiego, którymi dowodził Karol Krysiński, przedostali się w rejon powiatu bialskiego, gdzie połączyli siły z oddziałem Aleksandra Czarnieckiego "Bończy". Wspólnie stoczyli bitwy 15 kwietnia pod Wólką Plebańską i 6 maja 1863 pod Międzyrzecem Podlaskim.
Ostatnia bitwa powstania styczniowego w okolicy Łomaz miała miejsce 16-17 listopada 1863. Powstańcy oddziału Szaniawskiego byli po niej nieludzko torturowani, wielu z nich zabito albo zesłano na Sybir.

</doc>
<doc id="1300797" url="https://pl.wikipedia.org/wiki?curid=1300797" title="Sergio Berti">
Sergio Berti

Sergio Ángel Berti (ur. 17 lutego 1969 w Villa Constitución) – argentyński piłkarz występujący na pozycji pomocnika. W czasie kariery piłkarskiej mierzył 183 cm wzrostu.
Kariera klubowa.
Sergio swoją zawodową karierę piłkarską rozpoczął w 1988 r. w Boce Juniors. W ekipie "Xeneizes" grał do roku 1990. W tym czasie rozegrał tylko 6 meczów, strzelając przy tym 1 gola. Następnie przeszedł do Club Atlético River Plate. Grał tam przez 2 sezony. Wywalczył tam miejsce w podstawowej jedenastce. Rozegrał tam łącznie 51 meczów, strzelając 14 goli. W następnym sezonie grał w Parmie F.C. W niej nie mógł wywalczyć miejsca w wyjściowym składzie, więc szybko przeniósł się do swojego wcześniejszego klubu - Club Atlético River Plate. W trakcie 2 sezonów grał w 63 pojedynkach, trafiając do bramki przeciwnika 9 razy. Następnym klubem w karierze Bertiego był Club América. Tak samo jak w River Plate grał podstawowym składzie. Przez 1 sezon rozegrał 21 meczów, strzelił 3 bramki. Potem przeniósł się do Al Ain FC, ale postanowił wrócić do swojej ojczyzny, a dokładniej do CA Huracán. Grał w nim przez pół sezonu w 10 meczach, strzelając 4 gole. Dwoma ostatnimi klubami w karierze Sergio były: Barcelona SC i Livingston F.C.
Kariera reprezentacyjna.
Sergio w reprezentacji narodowej zadebiutował w 1991 roku. W 1998 został powołany na Mundial. Na tym turnieju Argentyńczycy dotarli do ćwierćfinału, a Sergio zagrał w dwóch spotkaniach - jednym grupowym (zmienił w 80 minucie Marcelo Gallardo) i 1/8 finału (zmienił w 91 minucie Diego Simeone). Łącznie w barwach swojego kraju Sergio wystąpił 23 razy, strzelając 2 gole.

</doc>
<doc id="1300798" url="https://pl.wikipedia.org/wiki?curid=1300798" title="Maria Zakrzewska-Raniecka">
Maria Zakrzewska-Raniecka

Maria Zakrzewska-Raniecka (ur. 4 marca 1881 w Białyszewie k. Sierpca, zm. 30 kwietnia 1971 w Ciechanowie) – polska działaczka społeczna i oświatowa, bibliotekarka, założycielka biblioteki publicznej w Ciechanowie.
Życiorys.
Pochodziła z zamożnej rodziny ziemiańskiej. Jej ojciec Szczepan Dołęga-Zakrzewski, właściciel dóbr białyszewskich, wziął udział w powstaniu styczniowym. Matka, Józefa ze Smoleńskich, prowadziła działalność społeczną w powiecie sierpeckim a później w Ciechanowie. Rodzony starszy brat – Jan Dołęga-Zakrzewski – był znanym na Mazowszu działaczem społeczno-politycznym.
Po ukończeniu 4-klasowej pensji Maria Zakrzewska pracowała w ciechanowskim Banku Towarzystwa Kredytowego Ziemskiego. Należała do czołowych postaci lokalnego tajnego nauczania. W 1903 roku wzięła udział w powołaniu koła „Victoria”, któremu przewodniczyła do 1906 roku. W 1906 roku uzyskała zezwolenie władz na otwarcie biblioteki. Placówka, pod nazwą „Czytelnia Marii Zakrzewskiej”, miała charakter wypożyczalni książek oraz czytelni czasopism. Mieściła się przy ówczesnej ulicy Kościelnej (po II wojnie światowej — ulica ks. Piotra Ściegiennego). Zakrzewska była również współzałożycielką oddziału Towarzystwa Kultury Polskiej w Ciechanowie, któremu w 1907 roku przekazała księgozbiór. Bibliotekę, przemianowaną wówczas na Książnicę, przeniesiono do Domu Ludowego Towarzystwa Kultury Polskiej przy ulicy Warszawskiej. Nabrała ona niebawem charakteru biblioteki publicznej (liczba czytelników w 1908 przekroczyła 7 tysięcy), a Maria Zakrzewska, pozostając nadal jej kierowniczką, dbała m.in. o bezpłatne pozyskiwanie czasopism z redakcji (w 1909 oferta prasy Książnicy liczyła 39 tytułów).
Zakrzewska kierowała biblioteką do 1914 roku. Lata I wojny światowej — wspólnie z mężem Wacławem Ranieckim — spędziła w Rosji. Bibliotekę prowadziło nadal Towarzystwo Czytelni Powiatu Ciechanowskiego „Książnica” (powstałe w 1917), czyniąc z placówki w latach międzywojennych centralę bibliotek publicznych na powiat ciechanowski. Książnica przetrwała do wybuchu II wojny światowej, w czasie której została zniszczona przez Niemców w 70%. Maria Zakrzewska, która do Ciechanowa powróciła w 1918 roku, nadal udzielała się społecznie. Przewodniczyła powiatowemu oddziałowi Związku Pracy Obywatelskiej Kobiet. Była sekretarzem Towarzystwa Miłośników Lutni i Sceny. W 1934 roku została radną miasta Ciechanowa. Zajmowała się pracą charytatywną, biedotą miejską i sierotami. Przyczyniła się do powstania Kolonii Letnich dla Dzieci w Lesie Ościsłowskim i sierocińca przy ul. Sienkiewicza. W okresie II wojny światowej została poddana represjom hitlerowskim. Od 1941 roku, wraz z rodziną, była więziona w niemieckim obozie koncentracyjnym Soldau (KL). Po wojnie powróciła do Ciechanowa, gdzie spędziła resztę życia. Zmarła 30 kwietnia 1971 roku w wieku 90 lat. Jej imieniem nazwano jedną z ulic Ciechanowa.

</doc>
<doc id="1300802" url="https://pl.wikipedia.org/wiki?curid=1300802" title="Sus barbatus">
Sus barbatus



</doc>
<doc id="1300805" url="https://pl.wikipedia.org/wiki?curid=1300805" title="Błąd naturalistyczny">
Błąd naturalistyczny



</doc>
<doc id="1300810" url="https://pl.wikipedia.org/wiki?curid=1300810" title="Diapauza">
Diapauza

Diapauza – wywoływany czynnikami zewnętrznymi, sterowany wewnętrznie (hormonalnie lub neurohormonalnie) okresowy stan zahamowania rozwoju ontogenetycznego, wykorzystywany powszechnie przez organizmy w siedliskach podlegających silnym zmianom warunków środowiskowych. Może trwać od kilku dni do kilku tysięcy lat (np. daktylowiec właściwy) czy nawet wielu milionów lat. W okresie spoczynku organizm nie rozmnaża się, a metabolizm jest najczęściej znacznie spowolniony. U niektórych pluskwiaków i szpecieli w stan diapauzy może zapadać tylko jedna płeć. Głównymi czynnikami wywołującymi diapauzę są skrajne warunki termiczne, brak zasobów lub przegęszczenie.
Termin "diapauza" stosowany jest głównie w odniesieniu do bezkręgowców, zwłaszcza owadów, u których może występować w różnych stadiach rozwoju u osobników różnych gatunków – rozróżniana jest diapauza jajowa (embrionalna), larwalna, poczwarkowa i imaginalna. W szerszym znaczeniu termin ten odnoszony jest do innych grup systematycznych w znaczeniu spoczynku, zawieszenia aktywności życiowej. Diapauza w okresie letnim nazywana jest estywacją, w okresie zimowym hibernacją.
Organizmy w stanie spoczynku cechują się zazwyczaj większą niż w stanie aktywnym odpornością na oddziaływanie niekorzystnych czynników środowiskowych takich jak mrozy, upały lub susza. Mechanizm spoczynku zwiększa szanse przetrwania genomu w okresach oddziaływania skrajnych czynników środowiskowych, nietolerowanych przez aktywne osobniki. Organizmy osiadłe wykorzystują powszechnie formy spoczynkowe jako medium dyspersji. Procesy związane z diapauzą rozpoczynają się przed nastaniem niekorzystnych warunków i zanikają jakiś czas po ich ustaniu, co odróżnia diapauzę od odrętwienia (ang. quiescence).
Ssaki.
Zjawisko występuje u walabii bagiennej. Jeśli samica tego gatunku jest w ciąży i zostanie powtórnie zapłodniona druga ciąża przestaje się rozwijać, do wykarmienia poprzedniego potomka.

</doc>
<doc id="1300811" url="https://pl.wikipedia.org/wiki?curid=1300811" title="Księstwo Słuckie">
Księstwo Słuckie



</doc>
<doc id="1300812" url="https://pl.wikipedia.org/wiki?curid=1300812" title="George Monckton-Arundell">
George Monckton-Arundell

George Monckton-Arundell (ur. 24 marca 1882, zm. 27 marca 1943) – brytyjski wojskowy i polityk, w latach 1935-1941 gubernator generalny Nowej Zelandii. 
Ukończył Eton College oraz Uniwersytet Oksfordzki. W 1910 kandydował bez powodzenia do parlamentu, po czym wstąpił do armii. W 1931 odziedziczył po swym ojcu tytuł wicehrabiego Galway. Cztery lata później został gubernatorem generalnym Nowej Zelandii. Choć jego kadencja miała pierwotnie trwać 5 lat, została wydłużona o rok z uwagi na wybuch II wojny światowej. Po powrocie do kraju otrzymał honorową głównie funkcję lorda namiestnika Nottinghamshire, którą sprawował do końca życia. 

</doc>
<doc id="1300824" url="https://pl.wikipedia.org/wiki?curid=1300824" title="Nabla">
Nabla



</doc>
<doc id="1300829" url="https://pl.wikipedia.org/wiki?curid=1300829" title="Deschampsia flexuosa">
Deschampsia flexuosa



</doc>
<doc id="1300835" url="https://pl.wikipedia.org/wiki?curid=1300835" title="Pictbridge">
Pictbridge



</doc>
<doc id="1300836" url="https://pl.wikipedia.org/wiki?curid=1300836" title="Deschampsia setacea">
Deschampsia setacea



</doc>
<doc id="1300844" url="https://pl.wikipedia.org/wiki?curid=1300844" title="Al-Matlawi">
Al-Matlawi

Al-Matlawi (arab. المتلوي, fr. "Métlaoui") – miasto w Tunezji.
Wokół wznoszą się kopalniane hałdy. Bogate złoża fosforytów zostały tu odkryte przez Francuza Phillipe'a Thomasa na przełomie XIX i XX wieku. Dziś fosforyt pochodzący stąd jest jednym z głównych źródeł dochodu Tunezji.

</doc>
<doc id="1300848" url="https://pl.wikipedia.org/wiki?curid=1300848" title="Lolium remotum">
Lolium remotum



</doc>
<doc id="1300849" url="https://pl.wikipedia.org/wiki?curid=1300849" title="Lolium temulentum">
Lolium temulentum



</doc>
<doc id="1300854" url="https://pl.wikipedia.org/wiki?curid=1300854" title="Grzegorz Frąckowiak">
Grzegorz Frąckowiak

Grzegorz Frąckowiak SVD (ur. 8 lipca 1911 w Łowęcicach koło Jarocina, zm. 5 maja 1943 w Dreźnie) – polski brat zakonny werbista, błogosławiony Kościoła katolickiego.
Życiorys.
Był synem Andrzeja i Zofii z domu Płończak. Na chrzcie nadano mu imię Bolesław. Wychowywał się w wielodzietnej rodzinie, był ósmym z dwanaściorga rodzeństwa. W 1927 roku wstąpił do niższego seminarium prowadzonego przez misjonarzy zakonu Werbistów. Następnie wstąpił do postulatu w Górnej Grupie pod Grudziądzem i tam przyjął imię zakonne Grzegorz (8 września 1930). Dzięki swej gorliwości w nowicjacie pierwsze śluby złożył w 1932, a śluby wieczyste 8 września 1938. Przez zwierzchników określany był jako wzorowy zakonnik. W trakcie nauki zdobył zawód introligatora.
Po wybuchu II wojny światowej, podczas niemieckiej okupacji uczył dzieci katechizmu i przygotowywał je do Pierwszej Komunii Świętej, a gdy zabrakło wywiezionego do niemieckiego obozu koncentracyjnego o. Giczela, udzielał sakramentu Eucharystii i chrzcił dzieci. Kolportował tajną gazetkę „Dla Ciebie, Polsko”, ale kiedy Gestapo natrafiło na ślad tej działalności i zaczęły się aresztowania już od roku nie prowadził takiej działalności. Jednak dla ratowania innych, po spowiedzi i Komunii św. wziął "winę" na siebie. Torturowany przez Niemców w Jarocinie, Środzie i Forcie VII w Poznaniu, na koniec został przewieziony do więzienia w Zwickau. Karę śmierci przez ścięcie wykonano w Dreźnie.
Beatyfikowany przez Jana Pawła II w Warszawie 13 czerwca 1999 w grupie 108 polskich męczenników.
W Kościele katolickim wspominany jest w "dies natalis" (5 maja).

</doc>
<doc id="1300855" url="https://pl.wikipedia.org/wiki?curid=1300855" title="Aakenustunturi">
Aakenustunturi

Aakenustunturi – góra w Laponii w północnej Finlandii o wysokości 570 m n.p.m., położona niedaleko góry Ylläs w dystrykcie Kittilä, w Laponii.
W grudniu 2004 góra została wcielona do Parku Narodowego Pallas-Yllästunturi.
24 lutego 1943 na stoku góry rozbił się zestrzelony Junkers Ju 52 należący do Luftwaffe.

</doc>
<doc id="1300859" url="https://pl.wikipedia.org/wiki?curid=1300859" title="Juan Carlos Ablanedo">
Juan Carlos Ablanedo

Juan Carlos Ablanedo Iglesias (ur. 2 września 1963 w Mieres) – piłkarz hiszpański grający na pozycji bramkarza.
Kariera klubowa.
Ablanedo pochodzi z Asturii. Przez całą swoją piłkarską karierę związany był z jednym zespołem, Sportingiem Gijón, w którym występował wraz z bratem José Luisem. W 1982 roku stał się członkiem pierwszej drużyny Sportingu, a w jej barwach zadebiutował 2 stycznia 1983 w wygranym 1:0 domowym spotkaniu z Espanyolem Barcelona. W sezonie 1984/1985 stał się pierwszym bramkarzem drużyny i wtedy też doprowadził Sporting do wysokiego 4. miejsca w lidze. Sukces ten powtórzył także w 1987 roku, ale w kolejnych sezonach klub z Gijón spisywał się słabiej. W latach 1995-1998 bronił się ze Sportingiem przed spadkiem do Segunda División i ostatecznie przeżył degradację w sezonie 1997/1998, a następnie zakończył piłkarską karierę. W barwach Sportingu rozegrał 399 ligowych spotkań.
Kariera reprezentacyjna.
W reprezentacji Hiszpanii Ablanedo zadebiutował 24 września 1986 roku w wygranym 3:1 meczu z Grecją. W 1990 roku został powołany przez Luisa Suáreza do kadry na Mistrzostwa Świata we Włoszech. Tam był rezerwowym dla Andoniego Zubizarrety i nie wystąpił w żadnym spotkaniu. Ostatni mecz w kadrze narodowej rozegrał w 1991 roku przeciwko Portugalii (1:1). W reprezentacji zagrał 4 razy.

</doc>
<doc id="1300860" url="https://pl.wikipedia.org/wiki?curid=1300860" title="PEP">
PEP



</doc>
<doc id="1300867" url="https://pl.wikipedia.org/wiki?curid=1300867" title="Cyril Newall">
Cyril Newall

Cyril Newall (ur. 15 lutego 1886 w Indiach, zm. 30 listopada 1963) – brytyjski wojskowy i polityk, dowódca Royal Air Force w pierwszych miesiącach II wojny światowej, gubernator generalny Nowej Zelandii w latach 1941–1946.
Życiorys.
Ukończył Królewską Akademię Wojskową w Sandhurst, po czym wstąpił do armii. W latach 1911–1913 uzyskał kwalifikacje pilota wojskowego, a następnie został instruktorem pilotażu służącym w Indiach Brytyjskich. W czasie I wojny światowej walczył we Francji. W 1926 został zastępcą szefa sztabu sił powietrznych, zaś w 1935 objął stanowisko dowódcy sił RAF na Bliskim Wschodzie. W 1937 otrzymał nominację na szefa sztabu RAF, co było wówczas najwyższym stanowiskiem w tym rodzaju wojsk przeznaczonym dla oficera służby czynnej i oznaczało faktyczne dowództwo nad brytyjskim lotnictwem. Musiał odejść ze stanowiska w 1940 po tym, jak stanowczo sprzeciwiał się wspieraniu przez RAF upadającej Francji. Jego niechęć do angażowania się na kontynencie była spowodowana obawami przed utratą znacznych sił, które mogłyby się przydać w razie ataku Niemiec bezpośrednio na Wielką Brytanię (obawy te znalazły wkrótce potwierdzenie w postaci bitwy o Anglię).
Po odejściu z armii otrzymał niezwykle prestiżowe, choć w praktyce głównie ceremonialne, stanowisko gubernatora generalnego Nowej Zelandii. Zgodnie z oczekiwaniami, był gorącym orędownikiem udziału tego kraju w wojnie. Został także zapamiętany ze swoich wpadek podczas publicznych przemówień. Jedno z jego orędzi radiowych zaczynało się od apostrofy "Chłopcy z Marynarki, panowie z wojsk lądowych i dżentelmeni z lotnictwa..."
Po powrocie do Europy otrzymał dziedziczny tytuł szlachecki barona Newall. Po jego śmierci w 1963, tytuł przejął jego syn Francis.

</doc>
<doc id="1300871" url="https://pl.wikipedia.org/wiki?curid=1300871" title="Adam Smolana">
Adam Smolana

Adam Władysław Smolana (ur. 11 czerwca 1921 we Lwowie, zm. 5 stycznia 1987 w Sopocie) – polski rzeźbiarz, profesor Państwowej Wyższej Szkoły Sztuk Plastycznych w Gdańsku (obecnie: Akademia Sztuk Pięknych w Gdańsku). 
Życiorys.
Był synem Ksawerego, z zawodu fryzjera, pracownika statków pasażerskich firmy Gdynia America Line (GAL) i Marii z domu Iwanickiej. W 1937 roku ukończył Gimnazjum im. Kazimierza Wielkiego we Lwowie. W latach 1938-1942 studiował w Instytucie Sztuk Pięknych we Lwowie u prof. Mariana Wnuka i prof. Józefa Starzyńskiego. Dyplom uzyskał w 1950 r. w pracowni prof. Franciszka Strynkiewicza w Akademii Sztuk Pięknych w Warszawie. Pracownik naukowo-dydaktyczny od 1946 w tzw. Sopockiej Szkole Sztuk Plastycznych, później Państwowej Wyższej Szkoły Sztuk Plastycznych w Gdańsku. Od 1971 profesor nadzwyczajny i prorektor PWSSP; kierownik Pracowni Projektowania Architektoniczno-Rzeźbiarskiego, dziekan Wydziału Rzeźby.
W latach 1964–1965 stypendium zagraniczne, prof. rzeźby Wydziału Sztuk Pięknych na Uniwersytecie Damasceńskim.
Członek AIAP ("Association International des Arts Plastiques"), współzałożyciel Związku Artystów Rzeźbiarzy ("ZAR") oraz Towarzystwa Przyjaciół Sopotu ("„Dworek Sierakowskich”"). Od 1946 roku mieszkaniec Sopotu.
Tworzył głównie w drewnie, kamieniu i metalu; artysta twórczo zainspirowanym był sztuką i kulturą antyku: "„Piękna" "Helena”" ("1964"), „Ikar”, "„Aegina”" ("1962"). W dominującej części dzieła jego posiadają wiele elementów symbolizmu: "„Westalka”", "„Sebastian z Birkenau”". Znacznie rzadziej powstawały rzeźby o zdecydowanie naturalistycznym charakterze, jak "„Pięknotyła”" ("1969"), "„Izabell”" ("1980").
Lata 1960–1980, to okres w którym równolegle powstawały doskonałe rysunki przy wykorzystaniu rzadkiej techniki "„tuszu lawowanego”" o zróżnicowanej tematyce: erotyka, pejzaże górskie ("Tatry") oraz Bliski Wschód ("gł. Syria").
Od 1946 r. kierował pracami rekonstrukcji rzeźb i płaskorzeźb podczas odbudowy miasta Gdańska, np.: „Złota Brama” oraz przedproża kamienic przy ul. Mariackiej. Był komisarzem polskiej wystawy w Paryżu "„ Le Mur Vivant”" w 1974 r.
Od 1952 roku należał do PZPR. Od 1981 roku był członkiem egzekutywy Komitetu Wojewódzkiego PZPR w Gdańsku. Był odznaczony m.in.: Krzyżem Kawalerskim i Oficerskim Orderu Odrodzenia Polski, Złotym i Srebrnym Krzyżem Zasługi, Medalem 10-lecia Polski Ludowej, Medalem „Za zasługi dla obronności kraju” i odznaką Zasłużony Działacz Kultury. Pochowany na cmentarzu komunalnym w Sopocie (kwatera K-3-27).
http://zbrojowniasztuki.pl/alma-mater/nestorzy/adam-smolana,544
Wybrane wystawy indywidualne i zbiorowe.
"Brał udział w licznych wystawach międzynarodowych m. in". Syria, Egipt, Kuwejt, Indie, Niemcy, Hiszpania, Włochy, Norwegia.

</doc>
<doc id="1300873" url="https://pl.wikipedia.org/wiki?curid=1300873" title="Jari Puikkonen">
Jari Puikkonen

Jari Markus Puikkonen (ur. 25 czerwca 1959 w Lahti) – fiński skoczek narciarski, trzykrotny medalista olimpijski, siedmiokrotny medalista mistrzostw świata, mistrz świata w lotach i zdobywca Pucharu KOP.
Kariera.
Na arenie międzynarodowej zadebiutował 30 grudnia 1977 w Oberstdorfie, podczas pierwszego konkursu 26. edycji Turnieju Czterech Skoczni. W konkursie tym zajął 17. miejsce, a w klasyfikacji generalnej również nie znalazł się w pierwszej dziesiątce. W lutym 1978 wziął udział w swojej pierwszej dużej międzynarodowej imprezie, startując na mistrzostwach świata w Lahti. Zajął tam 38. miejsce na skoczni dużej, a na normalnym obiekcie był dwunasty. W nieoficjalnym konkursie drużynowym zajął drugie miejsce wspólnie z: Jouko Törmänenem, Penttim Kokkonenem i Tapio Räisänenem.
W grudniu 1979 zadebiutował w pierwszym sezonie Pucharu Świata w skokach narciarskich, zajmując 85. miejsce w Oberstdorfie. Trzy miesiące później, na igrzyskach olimpijskich w Lake Placid wywalczył brązowy medal na dużej skoczni, ulegając jedynie swemu rodakowi Jouko Törmänenowi oraz drugiemu w konkursie, Hubertowi Neuperowi. Na tych samych igrzyskach zajął także 16. miejsce na normalnej skoczni, tracąc do zwycięzcy – Antona Innauera ponad 30 punktów. W całym sezonie trzykrotnie stawał na podium zawodów (trzykrotnie był drugi), co pozwoliło mu zająć dziesiąte miejsce w klasyfikacji generalnej.
Sezon 1980/1981 przyniósł dwudziestoletniemu wówczas Finowi złoty medal na mistrzostwach świata w lotach w Oberstdorfie. W swoim najdłuższym skoku skoczył 174,0 metry, co było najlepszą odległością tych mistrzostw. Zajął także trzecie miejsce w 29. Turnieju Czterech Skoczni, zajmując kolejno drugie miejsce w Oberstdorfie, dziesiąte w Garmisch-Partenkirchen, pierwsze w Innsbrucku oraz jedenaste miejsce w Bischofshofen. Zdobył także Puchar KOP. Łącznie w tym sezonie czterokrotnie zwyciężał i raz był drugi, dzięki czemu wywalczył piąte miejsce w klasyfikacji generalnej, co było najlepszym wynikiem Puikkonena w historii jego startów w Pucharze Świata.
W sezonie 1981/1982 tylko raz stanął na podium zawodów Pucharu Świata, zajmując drugie miejsce na skoczni Holmenkollbakken. Na mistrzostwach świata w Oslo wywalczył srebrny medal na normalnej skoczni – lepszy okazał się tylko Armin Kogler. Ponadto wraz z Keijo Korhonenem, Penttim Kokkonenem i Mattim Nykänenem zdobył brązowy medal w drużynie. Rok później, na mistrzostwach świata w Harrachovie bronił tytułu mistrza świata, lecz zajął dopiero 26. miejsce.
Na igrzyskach olimpijskich w Sarajewie zdobył brązowy medal na normalnym obiekcie, a na dużej skoczni zajął piąte miejsce. W tym samym roku odbyły się także mistrzostwa świata w Engelbergu i Rovaniemi, podczas których Finowie w składzie: Markku Pusenius, Pentti Kokkonen, Jari Puikkonen i Matti Nykänen wywalczyli złoty medal w konkursie drużynowym. W całym sezonie 1983/1984 był dwukrotnie drugi i dwukrotnie trzeci i zajął ostatecznie dziewiąte miejsce w klasyfikacji generalnej.
Kolejne sukcesy odniósł na mistrzostwach świata w Seefeld in Tirol, gdzie został wicemistrzem na dużej skoczni, a razem z Tuomo Ylipullim, Kokkonenem oraz Nykänenem zdobył kolejny złoty medal w drużynie. Dobre starty w sezonie 1984/1985, między innymi trzy drugie miejsca i jedno trzecie, pozwoliły Puikkonenowi na zajęcie szóstego miejsca w klasyfikacji generalnej. Rok później zajął trzecie miejsce w klasyfikacji generalnej 34. Turnieju Czterech Skoczni po tym, jak zajął 11. miejsce w Oberstdorfie, 12. miejsce w Ga-Pa, zwyciężył w Innsbrucku oraz zajął 13. miejsce w Bischofshofen. W tym samym sezonie po raz ostatni stanął na podium, zajmując drugie miejsce podczas zawodów w Lahti 1 marca 1986.
W sezonie 1986/1987 wystartował tylko w pięciu konkursach: jednym w Lahti oraz w TCS; jego najlepszym wynikiem było 10. miejsce w Oberstdorfie. Nie zakwalifikował się też do kadry narodowej na mistrzostwa świata w Oberstdorfie. Lepszą formę zaprezentował rok później, co pozwoliło mu wziąć udział w igrzyskach w Calgary. W indywidualnych startach zajął siódme miejsce na normalnej skoczni, a na dużej był jedenasty. W rozgrywanym po raz pierwszy w historii igrzysk konkursie drużynowym reprezentanci Finlandii w składzie: Ari-Pekka Nikkola, Matti Nykänen, Tuomo Ylipulli i Jari Puikkonen zostali pierwszymi drużynowymi mistrzami olimpijskimi w skokach narciarskich.
Ostatnie sukcesy Puikkonen odniósł na mistrzostwach świata w Lahti w 1989, gdzie został mistrzem na dużej skoczni zarówno indywidualnie jak i drużynowo. Na normalnym obiekcie był trzynasty. Startował później na mistrzostwach świata w Val di Fiemme w 1991, jednak zdołał zająć zaledwie 34. miejsce na dużej skoczni. Ostatni oficjalny skok oddał podczas konkursu Pucharu Świata w Lahti 3 marca 1991, w którym zajął 47. miejsce. W całej swojej karierze 19 razy stał na podium konkursów Pucharu Świata, w tym 5 razy na najwyższym, 11 razy był drugi oraz 3 razy trzeci. Karierę zakończył w 1991.

</doc>
<doc id="1300874" url="https://pl.wikipedia.org/wiki?curid=1300874" title="Francis Thomas">
Francis Thomas

Francis Thomas (ur. 3 lutego 1799, zm. 22 stycznia 1876) – polityk, prawnik i dyplomata amerykański. W latach 1842–1844 był gubernatorem stanu Maryland, był również wieloletnim członkiem Izby Reprezentantów Stanów Zjednoczonych, a także ambasadorem Stanów Zjednoczonych w Peru.
Życiorys.
Swoją karierę polityczną rozpoczął w stanowym parlamencie stanu Maryland. W latach 1831–1833 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych. W kolejnej kadencji Kongresu Stanów Zjednoczonych, w latach 1833–1835, zsiadał w tej samej izbie, tym razem jako reprezentant siódmego okręgu wyborczego, natomiast przez kolejne trzy kadencje, w latach 1835–1841, reprezentował w niej szósty okręg wyborczy w stanie Maryland.
Po dziesięciu latach w Kongresie Stanów Zjednoczonych powrócił do polityki stanowej. W wyrównanych wyborach różnicą 621 głosów został wybrany gubernatorem stanu Maryland. Stanowisko to piastował w latach 1842–1845. Ubiegał się o reelekcję, jednak nieskutecznie.
Po kilkunastu latach przerwy powrócił do Izby Reprezentantów Stanów Zjednoczonych. W latach 1861–1863 przez jedną kadencję Kongresu był przedstawicielem piątego okręgu wyborczego w stanie Maryland, a w latach 1863–1869 przez trzy kadencje reprezentował ponownie czwarty okręg wyborczy.
Od 25 marca 1872 roku do 9 lipca 1875 roku był ambasadorem Stanów Zjednoczonych w Peru.
W 1875 roku powrócił z placówki dyplomatycznej, wycofał się z życia publicznego i zajął się działalnością rolniczą. Zginął w wypadku 22 stycznia 1876 roku, przejechany przez lokomotywę gdy szedł po torach kolejowych. Jego ciało pochowane jest na cmentarzu w Cumberland w stanie Maryland.

</doc>
<doc id="1300877" url="https://pl.wikipedia.org/wiki?curid=1300877" title="Symbol nabla">
Symbol nabla

Nabla – symbol formula_1 Nazwa pochodzi od greckiego wyrazu określającego hebrajską harfę o podobnym kształcie. Podobne wyrazy istnieją także w aramejskim i hebrajskim. Symbol został użyty po raz pierwszy przez Williama Rowana Hamiltona w postaci poziomego klinu: ⊳. Inną, mniej popularną nazwą symbolu jest "atled" ("delta" wspak), ponieważ nabla jest odwróconą literą grecką delta.
Symbol nabli jest dostępny w standardzie HTML jako codice_1 oraz w LaTeX-u jako codice_2. W Unikodzie jest to znak U+2207 (8711 dziesiętnie).
Pochodzenie.
Symbol nabli został wprowadzony przez irlandzkiego matematyka i fizyka Williama Rowana Hamiltona w 1837. William Thomson pisał w 1884 roku:
W literaturze anglojęzycznej operator nabla nosi nazwę „del”, źródeł tej nazwy można upatrywać pracy Josiaha Gibbsa i Edwina Wilsona z 1901 roku, w której pisali:

</doc>
<doc id="1300880" url="https://pl.wikipedia.org/wiki?curid=1300880" title="Punakaiki">
Punakaiki

Punakaiki – niewielka miejscowość w West Coast w Nowej Zelandii (Wyspa Południowa) na obrzeżach Parku Narodowego Paparoa. Znana jest głównie z sąsiadujących z nią od południa Skał Naleśnikowych (ang. Pancake Rocks).

</doc>
<doc id="1300894" url="https://pl.wikipedia.org/wiki?curid=1300894" title="Rangi dyplomatyczne">
Rangi dyplomatyczne

Rangi dyplomatyczne – ujednolicony system tytułów i rang szefów misji dyplomatycznych, wprowadzony przez kongres wiedeński w 1815 r., zweryfikowany i skodyfikowany podczas międzynarodowej konferencji, która odbyła się również w Wiedniu w marcu 1961 r. Jej rezultatem jest „Konwencja wiedeńska o stosunkach dyplomatycznych z 18 kwietnia 1961 r.”
Unormowania w latach 1815–1961.
Ambasadorów akredytowanych w danym państwie obowiązywała określona precedencja, jednak była ona oparta na nierównych założeniach (np. kolejność przejścia na katolicyzm w przypadku przedstawicieli akredytowanych przy Państwie Kościelnym). Od czasu kongresu wiedeńskiego sprawa została usystematyzowana i unormowana w sposób budzący mniejsze kontrowersje.
W myśl postanowień Aneksu XVII aktu końcowego kongresu ustanowiono trzy rangi dyplomatyczne:
Kongres akwizgrański wprowadził w 1818 r. rangę ministra rezydenta, stojącą w hierarchii pomiędzy rangą II i III.
W XIX wieku przedstawicieli dyplomatycznych najwyższego szczebla (ambasadorów) wymieniały pomiędzy sobą tylko mocarstwa – Wielka Brytania, Imperium Rosyjskie, Austro-Węgry, Imperium Osmańskie, Włochy, Cesarstwo Niemieckie, Francja, Japonia i Hiszpania. Stany Zjednoczone wysyłały ambasadorów dopiero od 1893 r. Po I wojnie światowej do państw, do których wysyłano ambasadorów dołączyły II Rzeczpospolita, Belgia, Chiny i Portugalia.
Unormowania wprowadzone w 1961.
Dopiero Karta Narodów Zjednoczonych wprowadziła suwerenną równość państw jako naczelną zasadę stosunków międzynarodowych. Od tamtej pory systematycznie zanikają dwie niższe rangi.
Jednak wszystkie rangi dyplomatyczne ustalone na kongresie wiedeńskim zostały potwierdzone przez konwencję wiedeńską o stosunkach dyplomatycznych z 18 kwietnia 1961 r. W myśl artykułu 14. powyższej konwencji szefowie misji dyplomatycznych dzielą się na trzy klasy:
Istnieją dwa wyjątki od powszechnej zasady, iż I klasę stanowią ambasadorowie, a mianowicie: zachowanie przez dyplomację watykańską specyficznych tytułów szefów misji i tytuł wysokiego komisarza, przysługujący przedstawicielom wymienianym między państwami członkowskimi brytyjskiej Wspólnoty Narodów.
Państwa uzgadniają między sobą klasę, do której powinni należeć szefowie ich misji, przy czym obowiązuje zasada wzajemności (raczej nie spotyka się sytuacji, gdy państwo X wysyła do państwa Y ambasadora, a państwo Y do państwa X posła).

</doc>
<doc id="1300907" url="https://pl.wikipedia.org/wiki?curid=1300907" title="Wrocław Partynice">
Wrocław Partynice

Wrocław Partynice – stacja kolejowa we Wrocławiu, przy ulicy Ołtaszyńskiej, na osiedlu Krzyki-Partynice, na linii kolejowej nr 285 Wrocław Główny – Jedlina Zdrój. Podczas remontu linii 285 w roku 2021 przystanek przesunięto w pobliże ul. Zwycięskiej. Po 22 latach przerwy przystanek rozpoczął ponownie obsługiwać ruch pasażerski 12 czerwca 2022.

</doc>
<doc id="1300912" url="https://pl.wikipedia.org/wiki?curid=1300912" title="Don’t Miss the Train">
Don’t Miss the Train

Don't Miss the Train to drugi, długogrający album punkrockowego zespołu No Use for a Name. Wydany został 23 października 1992 roku nakładem wytwórni New Red Archives. Doczekał się jednak reedycji w barwach Fat Wreck Chords 23 października 2001 roku. W nowszym wydaniu zmianie uległa okładka płyty.

</doc>
<doc id="1300913" url="https://pl.wikipedia.org/wiki?curid=1300913" title="Rząd Grecji">
Rząd Grecji

Rząd Grecji – Rada Ministrów złożona z ministrów oraz premiera. Ministrowie mianowani są przez prezydenta, dopomagającego premierowi w doborze kandydatów. Jako organ pomocniczy w parlamencie, zwoływana bywa Rada Republiki, w skład której wchodzą premier aktualny, byli premierzy oraz aktualni szefowie wszystkich klubów parlamentarnych.
Rząd.
W dzień po wyborach parlamentarnych, 26 stycznia 2015 roku przywódca radykalnej, lewicowej partii SYRIZA, Aleksis Tsipras ogłosił utworzenie koalicyjnego rządu pod swym przewodnictwem. Dokonano redukcji liczby ministerstw z 19 do 10 i określając trzy stanowiska ministrów bezpośrednio przy urzędzie premiera. Zapowiedziano niezwłoczną redukcję liczby wyższych stanowisk kierowniczych i doradczych. Zaprzysiężenie nowego rządu odbyło się tegoż dnia. Rząd niezwłocznie przystąpił do pracy, a zmiany dotyczące odpłatności za uspołecznioną służbę zdrowia, na prośbę rządu, główne media podały do wiadomości publicznej, już 26 stycznia wieczorem. Nowy premier odbył jeszcze tegoż dnia telefoniczną konsultację z Donaldem Tuskiem. W następnej kolejności, ograniczono łączną liczbę pracowników głównych kancelarii ministerstw i gabinetów ministerialnych, z 1.173 do 554.
Rząd służbowy.
W związku z oczekiwaniem przyspieszonych wyborów parlamentarnych, w myśl greckiego porządku prawnego, 28 sierpnia 2015 władzę objął tzw. rząd służbowy (gr. "η υπηρεσιακή κυβέρνηση"), kierowany przez sędzinę Sądu Najwyższego, Wasiliki Tanu.

</doc>
<doc id="1300915" url="https://pl.wikipedia.org/wiki?curid=1300915" title="Prewidyzm">
Prewidyzm

Prewidyzm – doktryna epistemologiczna głoszona m.in. przez Władysława Biegańskiego, do której należy m.in. teza, że poznanie polega na przewidywaniu przyszłych faktów.

</doc>
<doc id="1300916" url="https://pl.wikipedia.org/wiki?curid=1300916" title="Kega Fusion">
Kega Fusion

Kega Fusion – przeznaczony na komputery PC z systemem Windows, Linux bądź OS X emulator konsoli Sega Mega Drive, Sega 32X, Sega CD, Sega Master System, Sega Game Gear, Sega SG-1000, Sega Pico oraz komputera Sega SC-3000. Potrafi również emulować grę Virtua Racing (wersja na konsolę Sega Mega Drive), która jako jedyna wykorzystywała w kartridżu procesor SVP (Sega Virtua Processor). Emulator, którego autorem jest Steve Snake powstał w 2004 roku i jest następcą emulatorów K-Gen, Kega i Kega Lazarus.

</doc>
<doc id="1300919" url="https://pl.wikipedia.org/wiki?curid=1300919" title="Ewangelia Świętych Dwunastu">
Ewangelia Świętych Dwunastu

Ewangelia Świętych Dwunastu (inne nazwy: Ewangelia Życia Doskonałego, V Ewangelia) – współczesna apokryficzna ewangelia, napisana najprawdopodobniej przez jej rzekomego odkrywcę Gideona Ouseleya w celu propagowania idei wegetarianizmu i dobroci dla zwierząt przez próbę ukazania Jezusa jako głosiciela tych idei.
Odkrycie.
Ewangelia Świętych Dwunastu wydana została po raz pierwszy w Anglii pod pełnym tytułem "The Gospel of the Holy Twelve: known also as the Gospel of the Perfect Life, translated from the Aramaic and edited by a disciple of the Master, and with former editons compared and revised" przez stowarzyszenie pod nazwą "The Order of At-one-ment and United Templar Society". Wydanie to nie podaje miejsca ani daty, ale najprawdopodobniej ukazało się w roku 1901 w Brighton. Jak twierdzi się w tej edycji Ewangelii, jest ona oryginalną Ewangelią aramajską starszą od ewangelii nowotestamentowych. Miał ją odnaleźć w 1881 roku w Tybecie G.J.R. Ouseley, gdzie była przechowywana przez całe wieki. Jej angielskie wydanie z 1972 roku podaje, iż spisał ją św. Jan podczas uwięzienia w Rzymie. Przekazał Ewangelię uczniowi, który zabrał ją ze sobą do Tybetu. Wedle tej wersji miał ją tam odnaleźć franciszkanin Placyd w latach 70. XIX wieku. Dokonał jej tłumaczenia na łacinę i zabrał je do Rzymu, ale hierarchowie Kościoła ukryli je przed światem.
Ewangelia Świętych Dwunastu zawiera rzekomo autentyczne i pierwotne nauczanie Jezusa, które zostało później przeinaczone przez Ojców Kościoła, a jego ślady usunięte z ewangelii kanonicznych podczas Soboru w Nicei, między innymi z powodu nacisków cesarza Konstantyna, który nie chciał zaakceptować doktryny o wyrzeczeniu się wina i mięsa.
Treść i nauczanie.
Ewangelia Świętych Dwunastu opowiada dzieje Jezusa od dzieciństwa do zmartwychwstania i wniebowstąpienia. W młodości Jezus odbywa podróż do Asyrii, Indii, Persji i Chaldei.
Tekst prezentuje Jezusa jako propagatora wegetarianizmu i miłości do zwierząt. Ewangelia zawiera też naukę o reinkarnacji. Jezus naucza, że powinnością człowieka jest dbanie o zwierzęta, kto zaś je krzywdzi, sam będzie krzywdzony w następnym życiu. Jezus nakazuje zaprzestanie jedzenia mięsa i poleca żywić się jedynie produktami roślinnymi. Tak też opowieści o czynach Jezusa – w większości zaczerpnięte z Ewangelii kanonicznych Nowego Testamentu – przedstawiają go jak w cudowny sposób karmi tłum pięcioma melonami (48,1-4), jak rozmawia ze zwierzętami w ich językach i odrzuca krwawe ofiary. Maria Magdalena jest sportretowana jako partnerka Jezusa (tamże, 66,9), zaś jego uczniowie wyznają wiarę w reinkarnację.
Autentyczność i kwestia autorstwa.
Ewangelia Świętych Dwunastu jest ewidentnym fałszerstwem. Zawiera nie tylko nawiązania i cytaty z ksiąg Nowego Testamentu, wobec czego nie może być od nich starsza, ale nawiązania do praktyk i wierzeń religijnych późniejszych o stulecia, np. credo nicejskiego. Ponadto wymienia w toku narracji szereg zwierząt, z których żadne nie występowało w Palestynie w czasach Jezusa, co zupełnie dyskredytuje jej autentyczność. Rzekome związki Jezusa z Tybetem i nauką buddyjską to popularna XIX-wieczna teoria pseudohistoryczna, nie uwzględniająca jednak zupełnie faktu iż religia ta dotarła do Tybetu dopiero w VII wieku.
Najprawdopodobniej autorem Ewangelii był anglikański duchowny Gideon Jasper Richard Oueseley (1835-1906). Po latach spędzonych jako proboszcz w Warrenpoint Ouseley został kapłanem Kościoła Apostolskiego. Napisał około dziesięciu książek o wegetarianizmie i okultyzmie. Założył kilka stowarzyszeń okultystyczno-teozoficznych. W czasie rzekomego odkrycia tekstu Ewangelii Świętych Dwunastu mieszkał w Londynie. Utrzymywał on, że nauczanie Ewangelii objawił mu Emanuel Swedenborg podczas seansu spirytystycznego. Kiedy indziej twierdził, że tekst Ewangelii ujrzał w nocnej wizji, przeczytał go i rano spisał z pamięci.

</doc>
<doc id="1300922" url="https://pl.wikipedia.org/wiki?curid=1300922" title="Bitwa pod Lubartowem">
Bitwa pod Lubartowem



</doc>
<doc id="1300925" url="https://pl.wikipedia.org/wiki?curid=1300925" title="Czajnik">
Czajnik

Czajnik, imbryk – naczynie kuchenne służące zazwyczaj do gotowania wody.
Klasyczna konstrukcja czajnika to garnek z pokrywką i z dodatkową rurką zakończoną "dziobkiem" służącym do wylewania wody z naczynia bez potrzeby zdejmowania pokrywki. Niekiedy na dziobek czajnika zakładany jest specjalny kapturek z odpowiednio ukształtowanym otworem, który wydaje dźwięk (zwykle gwizd) wówczas, gdy woda w czajniku zagotuje się i rośnie ciśnienie pary we wnętrzu naczynia. Gwizd wydobywający się podczas gotowania wody ma zabezpieczać przed zapomnieniem o wyłączeniu podgrzewania i wygotowaniem się wody, co skutkować mogłoby zniszczeniem czajnika.
Czasem czajnik ma tylko jeden wspólny otwór – do wlewania i wylewania wody – i nie jest odkrywany od góry (zatem nie ma też pokrywki). Takie rozwiązania niemal zawsze wyposażone są w gwizdek.
Ponadto czajnik zazwyczaj wyposażony jest w pojedynczy uchwyt, często w postaci dużego pałąka.
Czajnik do gotowania wody na ogół nie służy do zaparzania napojów (kawy, herbaty itp.), do czego używane są zazwyczaj ceramiczne (porcelanowe, fajansowe itp.), ewentualnie szklane, specjalnie do tego celu przeznaczone czajniczki lub dzbanki.
Ostatnio coraz większą popularność zyskują czajniki elektryczne, ponieważ ich użytkowanie wymaga mniejszego wkładu pracy i mniejszej czujności ze strony konsumenta.
Działanie gwizdka.
Pełny mechanizm działania gwizdka czajnika sformułowano dopiero w 2013 roku. Do tego czasu opis ten sprowadzał się do wibracji powietrza powstających przy wydostawaniu się pary wodnej poprzez dwie szczeliny gwizdka. Został on przedstawiony w 1877 roku przez lorda Rayleigha w pracy "The theory of sound". Pierwszy patent na "urządzenie alarmujące do naczyń kuchennych" złożono w USA w 1909 roku.
Badania prowadzone przez inżynierów z University of Cambridge doprowadziły jednak do konkluzji, że opis ten nie jest pełen. Przeprowadzili oni serię eksperymentów w której wykazali, że dźwięk powstaje w gwizdku poprzez dwa mechanizmy. Pierwszy, to ogólnie znane przeciskanie się pary przez szczeliny gwizdka, kiedy to gwizdek tworzy rezonator Helmholtza - podobnie, gdy dmucha się w szyjkę butelki pod odpowiednim kątem. Drugim, odkrytym w badaniu, jest powstawanie regionu przepływu turbulentnego (w wyniku rozprężania się pary po przejściu przez szczeliny uderza ona w ścianki gwizdka powodując małe impulsy ciśnienia i wiry) w gwizdku, tj. powstawanie małych wirów powietrza, które powodują powstawanie dźwięków w niektórych częstotliwościach.
Zdaniem badaczy mechanizm ten może również wyjaśniać dźwięki wydawane przez powietrze uwięzione w rurach, czy też niektóre dźwięki wydawane przez uszkodzone układy wydechowe silników spalinowych.

</doc>
<doc id="1300926" url="https://pl.wikipedia.org/wiki?curid=1300926" title="Zespół włosowo-wątrobowo-jelitowy">
Zespół włosowo-wątrobowo-jelitowy

Zespół włosowo-wątrobowo-jelitowy (ang. tricho-hepato-enteric syndrome, THE, syndromic diarrhea, SD, phenotypic diarrhea, PD) – rzadki zespół wad wrodzonych, charakteryzujący się wrodzoną enteropatią, cechami dysmorficznymi twarzy, nieprawidłową budową włosów i dysfunkcją wątroby. Pierwsze dwa przypadki zespołu opisał Strankler i wsp. w 1982 roku.
Epidemiologia.
THE jest bardzo rzadką chorobą, znacznie rzadszą niż inne wrodzone enteropatie: atrofia mikrokosmków czy dysplazja nabłonka jelitowego. Przypuszczalnie częstość choroby jest niedoszacowana w związku z rzadkim rozpoznawaniem tej nowo opisanej jednostki chorobowej. Szacuje się, że w Zachodniej Europie THE występuje z częstością 1:300 000-1:400 000. Największa grupa pacjentów znajduje się pod opieką specjalistów z paryskiego Necker-Enfants Malades Hospital. Jak dotąd nie stwierdzono związku większej zachorowalności na THE z przynależnością do jakiejkolwiek grupy etnicznej. Wydaje się, że jest częstsza w małych, izolowanych populacjach w których dochodzi do związków małżeńskich między blisko spokrewnionymi osobami.
Etiologia.
Etiologia schorzenia nie jest poznana. Częstsze obserwowanie choroby w przypadkach małżeństw blisko spokrewnionych osób jest typowe dla chorób o autosomalnie recesywnym sposobie dziedziczenia. Jak dotąd nie zidentyfikowano locus genu, którego mutacje mogłyby zostać powiązane z zachorowaniami na THE.
Objawy i przebieg.
Matki dzieci z THE zgłaszają się do lekarza w okresie pół roku od narodzin dziecka z powodu utrzymującej się biegunki. W większości przypadków objawy pojawiają się jeszcze w okresie noworodkowym. Ciężkie upośledzenie wchłaniania prowadzi do niedożywienia z niedoboru białka. Dzieci wykazują niechęć do ssania i wymagają żywienia parenteralnego. Inne objawy to wewnątrzmaciczne zahamowanie wzrostu; noworodki znajdują się poniżej 10 percentyla. Typowo stwierdza się cechy dysmorficzne twarzy: wydatne czoło i policzki, szeroki grzbiet nosa i hiperteloryzm oczny. Większość dzieci nieprawidłowo się rozwija i wykazuje opóźnienie umysłowe. Charakterystyczna jest nieprawidłowa budowa włosów, które są wełniste, łatwo wypadają i są jasne, nawet u dzieci środkowowschodniego pochodzenia. Mikroskopowo rozpoznaje się włosy skręcone ("pili torti"), anizotrychozę, poikilotrychozę, "trichorrhexis nodosa", rozszczepienie podłużne łodygi włosa i trichotiodtsrofię. W niektórych przypadkach badanie SEM ujaniło tzw. trichorrhexis blastysis. W części przypadków badanie biochemiczne wykazało nieprawidłowości składu aminokwasowego włosów, w tym niskie stężenie cystyny u pacjentów z trichotiodystrofią. U około 50% pacjentów rozwija się niewydolność wątroby.
Rozpoznanie.
Zaproponowano kryteria rozpoznania THE (Goulet, 2008). Zespół można podejrzewać u pacjenta, u którego stwierdzono trzy z następujących objawów:
Ponadto u większości pacjentów stwierdza się nieprawidłową budowę włosów (trichorrhexis nodosa), niedobory odporności, opóźnienie wzrostu i opóźnienie umysłowe. U około połowy pacjentów współwystępuje choroba wątroby o zmiennym nasileniu.

</doc>
<doc id="1300932" url="https://pl.wikipedia.org/wiki?curid=1300932" title="The Daily Grind">
The Daily Grind

The Daily Grind - trzeci, długogrający album punkrockowego zespołu No Use for a Name. Wydany został 31 maja 1993 roku nakładem wytwórni Fat Wreck Chords. Jest to pierwsze nagranie, które ukazało się nakładem tejże wytwórni.

</doc>
<doc id="1300940" url="https://pl.wikipedia.org/wiki?curid=1300940" title="Bielskie Jatki">
Bielskie Jatki

Bielskie Jatki lub po prostu Jatki (słow. "Jatky", niem. "Fleischbänke", "Belaer Fleischbänke", węg. "Mészárszékek") – skalisty grzbiet znajdujący się w głównej grani Tatr Bielskich na Słowacji i stanowiący najwyższą część tej grani na wschód od Szalonego Wierchu.
Przebieg grani.
Grzbiet na zachodzie rozpoczyna się zboczami opadającymi na Szaloną Przełęcz ("Sedlo pod Hlúpym", 1933 m), która oddziela go od Szalonego Wierchu ("Hlúpy", 2061 m), leżącego na północno-wschodnim krańcu grani głównej Tatr. Kolejno na wschód znajdują się wzniesienia, poprzedzielane płytkimi przełęczami:
Golica Bielska jest ostatnim wzniesieniem w grani Bielskich Jatek i razem z dwuwierzchołkowymi Skrajnymi Jatkami tworzy charakterystyczny kształt korony, widocznej z Doliny Przednich Koperszadów. Na wschód od Golicy Bielskiej znajduje się rozłożysty masyw Bujaczego Wierchu ("Bujačí vrch", 1960 m), oddzielony od grzbietu Jatek szeroką Bujaczą Przełęczą.
Zadnie i Skrajne Jatki są odpowiednio czwartym i piątym co do wysokości szczytem w całych Tatrach Bielskich.
Otoczenie.
Grzbiet Bielskich Jatek ma długość ok. 3 km. Jego południowe zbocza opadają dość stromo do Doliny Przednich Koperszadów, górnego piętra Doliny Kieżmarskiej. U stóp Jatek znajdują się Bielska Rówień i polana Jeruzalem. Do dolin Przednich Koperszadów i Kieżmarskiej opadają Szalony Żleb oraz Żleb spod Jatek.
Północne stoki Jatek Bielskich na niektórych fragmentach są nieco mniej strome. Ku północy od grani Jatek odchodzą też odnogi: długie Kozi Klin z Szaloną Turnią, Łasztowicą i Opaloną Turnią oraz grań rozwidlająca się w Turni nad Jaworzynką, a także krótsze Ciaskowy Klin i Pośredni Diabli Grzbiet. Grzbiety te rozdzielają kilka dolin: Szeroką, Kępy, Jaworzynkę Bielską oraz Wielki i Mały Koszar, górne piętra Doliny pod Koszary.
Turystyka.
Granią Jatek Bielskich do 1978 r. prowadził najbardziej wysunięty na wschód fragment Magistrali Tatrzańskiej, wybudowany już w latach 1893–94 i 1907–08. Został on jednak zamknięty, a na terenie grzbietu utworzono rezerwat ścisły. Obecnie wstęp na teren Jatek jest wzbroniony. Najlepsze widoki na grań rozciągają się z okolic Przełęczy pod Kopą (rozwidlenie szlaków zielonego i niebieskiego) oraz z zielonego szlaku, wiodącego Doliną Kieżmarską.
Wschodnia część grani Jatek na niektórych mapach widnieje pod nazwą "Koszary" ("Košiare"). Nazwa samego grzbietu prawdopodobnie wiąże się z częstymi przypadkami spadania z jej południowych zboczy wypasanych w przeszłości bydła i koni.

</doc>
<doc id="1300941" url="https://pl.wikipedia.org/wiki?curid=1300941" title="Torneio Roberto Gomes Pedrosa 1967">
Torneio Roberto Gomes Pedrosa 1967

Torneio Roberto Gomes Pedrosa 1967 – pierwsza edycja brazylijskiego ogólnokrajowego turnieju piłkarskiego rozgrywanego corocznie w latach 1967-1970. Trwała od 5 marca do 8 czerwca 1967. Zwycięzcą została drużyna SE Palmeiras.
Finał turnieju.
Z przeprowadzonych wcześniej eliminacji do finału turnieju awansowały: Corinthians Paulista i SC Internacional (z grupy "A") oraz SE Palmeiras i Grêmio Porto Alegre (z grupy "B"). Drużyny rozegrały finał systemem "każdy z każdym" w dwóch rundach.
Wyniki meczów finałowych:
20 maja: Corinthians Paulista - Grêmio 2-1
21 maja: SC Internacional - SE Palmeiras 1-2
24 maja: Corinthians Paulista - SE Palmeiras 2-2
24 maja: Grêmio - SC Internacional 1-1
28 maja: Corinthians Paulista - SC Internacional 0-1
28 maja: Grêmio - SE Palmeiras 1-1
1 czerwca: SE Palmeiras - SC Internacional 0-0
1 czerwca: Grêmio - Corinthians Paulista 0-1
4 czerwca: SE Palmeiras - Corinthians Paulista 1-0
4 czerwca: SC Internacional - Grêmio 0-0
7 czerwca: SC Internacional - Corinthians Paulista 3-0
8 czerwca: SE Palmeiras - Grêmio 2-1
Końcowa tabela finału:

</doc>
<doc id="1300945" url="https://pl.wikipedia.org/wiki?curid=1300945" title="Gala (jabłoń)">
Gala (jabłoń)

Jabłoń domowa 'Gala' – odmiana uprawna (kultywar) jabłoni domowej ("Malus domestica" 'Gala'), należąca do grupy odmian zimowych, otrzymana przez J.H. Kidda sadownika z Nowej Zelandii. Powstała ze skrzyżowania odmian "Kidd's Orange Red" i "Golden Delicious". Swoją nazwę otrzymała w 1962 roku i wtedy też została wprowadzona do uprawy. Początkowo była traktowana jako odmiana lokalna, gdyż uprawiano ją wyłącznie w Nowej Zelandii. Z czasem zaczęto ją sadzić również w innych krajach, np. w Brazylii, gdzie zaczęto uprawiać tę odmianę na skalę światową, w Europie Zachodniej i w Ameryce Północnej.
W Polsce w nasadzeniach kolekcyjnych znalazła się pod koniec lat 60. XX wieku. Wkrótce dołączono ją do doświadczeń odmianowo-porównawczych, w których została oceniona negatywnie ze względu na drobne owoce i małą atrakcyjność rynkową (w tym czasie w Polsce preferowana była odmiana "McIntosh"). Dodatkową przeszkodą była wielkość owoców, gdyż zarówno producenci, jak i konsumenci, poszukiwali odmian o dobrze wyrośniętych owocach. Dopiero przykład innych krajów europejskich oraz pojawienie się mutantów odmiany "Gala" wpłynął na polskich sadowników. Wynikiem tego było wpisanie tej odmiany w 1992 roku do polskiego Rejestru Odmian.
Drzewo Gali.
Drzewa Gali są łatwe do formowania w sadzie. Tworzą korony szeroko stożkowate, początkowo średnio zagęszczające się, o konarach pokrytych licznymi krótkopędami. Wraz z wiekiem stają się bardziej gęste i konieczne jest ich właściwe cięcie. Drzewa tej odmiany mogą mieć różnego typu korony, gdyż raz uformowane konary nie mają tendencji do obwisania czy ogałacania się. Konstrukcja korony jest stabilna, a konary odchodzą od przewodnika pod szerokimi kątami. Gala znana jest ze skłonności do nadmiernego owocowania, dlatego zaleca się przerzedzanie zawiązków. Wpływa to na wygląd i wielkość owoców.
Pora kwitnienia.
Gala kwitnie stosunkowo późno w porównaniu do innych odmian i dlatego jest mniej narażona na wiosenne przymrozki. Gala, jak również inne uprawne odmiany jabłoni, wymaga zapylaczy, którymi mogą być m.in.: 'Braeburn', 'Elise', 'Elstar', 'Golden Delicious'. Gala jest również dobrym zapylaczem dla innych odmian, ponieważ ma obfitą produkcję pyłku i długi okres kwitnienia.
Owoc.
Owoce Gali są stożkowate lub stożkowatoowalne. Przy kielichu da się zauważyć żebrowania. Jabłka dobrze wykolorowane, pokryte marmurkowo-pomarańczowym, pomarańczowo-czerwonym, jaskrawym rumieńcem, skórka jest gładka. Owoce mają jedną widoczną wadę, jest nią skłonność do pękania przy szypułce, dzieje się tak, kiedy dojrzałe owoce wiszą zbyt długo na drzewach, bądź w czasie obfitych deszczy. Takie owoce nie nadają się do przechowywania. Gala jest gotowa do zbioru w 2 lub 3 dekadzie września. Owoce nieuszkodzone dobrze przechowują się w chłodni zwykłej i chłodni z kontrolowaną atmosferą.
Mutanty Gali.
Znane są dość liczne mutanty tej odmiany. Od odmiany podstawowej sporty różnią się przede wszystkim wielkością rumieńca oraz jego barwą i intensywnością. Najważniejszymi są: 

</doc>
<doc id="1300948" url="https://pl.wikipedia.org/wiki?curid=1300948" title="Transport kolejowy w Szczecinie">
Transport kolejowy w Szczecinie

Transport kolejowy w Szczecinie – szczeciński węzeł kolejowy łączący 6 różnych kierunków linii kolejowych normalnotorowych zbiegających się w Szczecinie. Współcześnie wszystkie linie są czynne, obsługują ruch towarowy i pasażerski.
Linie kolejowe.
"numeracja linii według wykazu linii kolejowych PKP D29, podano tylko istniejące linie kolejowe"
Stacje i przystanki kolejowe czynne.
Obecnie w Szczecinie jest czynnych w ruchu pasażerskim 8 stacji i przystanków kolejowych ("Dworzec Główny oraz pozostałe w kolejności alfabetycznej").
Szczecin Główny.
(niem. "Stettin Hauptbahnhof" lub "Stettin Hbf"). Najważniejszy ze szczecińskich dworców, usytuowany przy ul. K. Kolumba na Nowym Mieście nad Odrą. W 1835 założono w Berlinie Komitet Budowy Kolei Berlińsko-Szczecińskiej. 15 sierpnia 1843 nastąpił moment przełomowy, kiedy pierwszy pociąg z Berlina wjechał na dworzec, o ówczesnej nazwie "Berlinerbahnhof", czyli "Dworzec Berliński", dając początek liniom kolejowym na Pomorzu. Budowa dworca była pierwszym etapem likwidacji obwarowań miejskich Fortu Prusy ("Fort Preußen"). W 1846 zbudowano linię kolejową do Stargard (do 1848 przedłużoną do Poznania). Linia ta dobiegała do linii berlińskiej pod kątem prostym, bowiem dworzec był wówczas dworcem czołowym. Wymagało to wydrążenia 100-metrowego tunelu w skarpie wzgórza. Od dworca układ torów prowadził wówczas przez południową część wyspy Kępa Parnicka (obecna ul. Maklerska, niem. nazwa "Eisenbahnstraße", czyli "ul. Kolei Żelaznej"), wzdłuż Kanału Rybnego (do 1859) oraz przez wyspę Siedlińską Kępę i wzdłuż obecnej ul. Hangarowej do dworca w Dąbiu. Do 1857 to przez Szczecin prowadziła linia kolejowa z Berlina przez Krzyż, Bydgoszcz i Tczew do Królewca. W 1859 przekształcono dworzec w przelotowy, budując obecny układ torów przez północną część Kępy Parnickiej i obecny dworzec Szczecin Port Centralny. W 1898 z dworca poprowadzono ostatnią linię – do Jasienicy. W skarpie została zlokalizowana nieczynna już lokomotywownia.
W latach 1975–1980 większość szczecińskiego węzła kolejowego została zelektryfikowana. Nieopodal stacji znajdują się 2 nastawnie: „SG” i „SG 11”. Obecnie na dworcu znajdują się 4 perony zadaszone wiatą. Na perony prowadzą przejścia nadziemne i podziemne. W pobliżu dworca, przy ul. Czarnieckiego znajduje się dyrekcja Zachodniopomorskiego Zakładu Przewozów Regionalnych. Na Dworcu zaczyna się i kończy Miejski Szlak Turystyczny. Przystanki ZDiTM w pobliżu: „Dworzec Główny”, „Owocowa Dworzec” i „Plac Zawiszy”.
W 2007 dworzec został częściowo odremontowany w związku z finałem regat The Tall Ships' Races. Odnowiona została elewacja gmachu od strony ulicy Krzysztofa Kolumba, a także odświeżony został hol dworca.
Szczecin Dąbie.
(niem. "Altdamm"), odległość od Szczecina Głównego: 15 km (dawniej 9,5 km). Dworzec i stacja węzłowa, najważniejsza na Prawobrzeżu. Położona jest przy ul. Stacyjnej nieopodal rzeki Płoni w Dąbiu. W okolicach stacji znajdują się 3 nastawnie: „SDB” (przy stacji) oraz „SDA” i „SDC”. Około 800 metrów za stacją tory rozgałęziają się w dwóch ważnych kierunkach: przez Goleniów do Świnoujścia oraz przez Stargard do Poznania Gł., Gdańska Gł. i Bydgoszczy Gł. W przeciwnym kierunku tory łączą stację z Dworcem Głównym (przez Port Centralny lub południowe Międzyodrze), ze stacją Szczecin Podjuchy oraz z nieczynną linią w kierunku Osiedla Słonecznego. W latach 1846–1945 istniał także skrót do Portu Centralnego przez stację Szczecin-Lotnisko. Pierwsze powojenne nazwy stacji to "Dąbie Szczecińskie" i "Szczecin Dąb". 2 kilometry za stacją znajduje się łącznica dla pociągów jadących z Goleniowa do Stargardu omijających stację (pomiędzy nastawniami SDC-SDA). Na dworcu zatrzymują się wszystkie pociągi osobowe, pospieszne, InterCity oraz TLK. Obecnie znajdują się 2 perony zadaszone wiatą, na które prowadzi przejście nadziemne. Najbliższy przystanek ZDiTM „Dąbie Dworzec”.
Szczecin Gumieńce.
(niem. "Scheune"), odległość od Szczecina Głównego: 4,7 km. Stacja położona przy ul. Cukrowej w południowej części Gumieniec, nieopodal drogi krajowej nr 13, ostatnia pasażerska w granicach Polski przed wjazdem do Niemiec. W latach 1899–1945 w pobliżu stacji znajdował się także przystanek kolei wąskotorowej. Przy stacji znajduje się nastawnia „Gm”. Z Gumieniec prowadzi również bocznica do Cukrowni Szczecin. W latach 1945–1950 i 1972-2007 (do momentu przystąpienia do Strefy Schengen) kolejowe przejście graniczne (jedyne w obecnym województwie zachodniopomorskim) łączące z niemieckimi miejscowościami Tantow (w kierunku Angermünde i Berlina) oraz Grambow (w kierunku Pasewalku i Hamburga). Do 1973 Gumieńce były także zwykłą stacją w kierunku Dobrej Szczecińskiej. Obecnie większość przejeżdżających przez stację pociągów to krótkobieżne pociągi osobowe (najdalej do Berlina, Lubeki i Schwerina) obsługiwane szynobusami. W latach 2005–2010 kursował także Intercity do Amsterdamu, a w latach 2011–2012 Eurocity do Pragi przez Berlin. Wszystkie pociągi pasażerskie zatrzymujące się obecnie na stacji Szczecin Gumieńce obsługują koleje niemieckie Deutsche Bahn; w poprzednich latach (ostatnio w rozkładzie 2007/2008) kursowało kilka pociągów ze stacji Szczecin Główny, a także m.in. z Gryfina, Świnoujścia i Koszalina, z uwagi na znajdujące się niedaleko budynki Uniwersytetu Szczecińskiego. Dojazd ZDiTM do przystanku „Cukrowa”.
Szczecin Podjuchy.
(niem. "Podejuch"), odległość od Szczecina Głównego: 7,8 km. Kolejowa stacja węzłowa położona przy ul. Metalowej (droga krajowa nr 31) w południowej części Podjuch. Ze stacji tory prowadzą w trzech kierunkach: Szczecina Głównego (tylko przez Port Centralny, przez kolejowy most zwodzony), Dąbia i Gryfina. Przy stacji znajduje się nastawnia „SJ”. Zatrzymują się na niej wszystkie pociągi osobowe i pospieszne jadące w/z kierunku Gryfina i Zielonej Góry. Najbliższy przystanek ZDiTM „Podjuchy Dworzec”.
Szczecin Port Centralny.
(niem. "Central Güter Bhf"), odległość od Szczecina Głównego: 1,4 km. Dworzec ten usytuowany jest nieopodal ul. Gdańskiej (droga krajowa nr 10) na Międzyodrzu. Przez wiele lat pełnił tylko funkcję dworca towarowego (głównie do obsługi szczecińskiego portu), obecnie także osobowego. Od 1846, a przez Port Centralny od 1859 istniały tylko tory do Dąbia (przez stację Szczecin Lotnisko) i do Podjuch. W 1936 zbudowano tory w południowej części Międzyodrza wzdłuż ul. Krygiera wraz z trzecim mostem przez Regalicę (Odrę Wschodnią). Linię do Dąbia przez wyspę Siedlińską Kępę rozebrano w 1945. Oprócz stacji Szczecin Port Centralny („SPC”), istnieją także stacje towarowe, posterunki odgałęźne i nastawnie: Szczecin-Wstowo (nastawnia „WS”), Dziewoklicz („DZ”), Regalica („RG”), zlikwidowany Dworzec Wrocławski („SPC 32”) oraz „SPA”, „SPB”, „SPC 21” i „Zaleskie Łęgi”. Przy stacji znajduje się największa szczecińska lokomotywownia (Szczecin Port Centralny). Przystanek ZDiTM w okolicy: „Port Centralny”.
Szczecin Załom.
(niem. "Arnimswalde"), odległość od Szczecina Głównego: 21,6 km. Stacja kolejowa położona na linii do Goleniowa przy ul. Produkcyjnej na szczecińskim osiedlu Załom nieopodal granicy miasta. Na stacji zatrzymują się tylko pociągi osobowe. Najbliżej zlokalizowany przystanek ZDiTM „Kablowa”.
Szczecin Zdroje.
(niem. "Buchheide"), odległość od Szczecina Głównego: 8,6 km (przez Port Centralny), 11,8 km (przez Dziewoklicz). Stacja kolejowa na linii łączącej Dąbie ze Szczecinem Głównym i Podjuchami, otwartej w 1936. Położona jest przy ul. Walecznych ok. 500 m od głównego skrzyżowania w Zdrojach nieopodal Parku Leśnego Zdroje. Nieopodal stacji znajduje się nastawnia „SE” (dawniej posterunek odgałęźny „Widok”) W okolicach znajdowała się nieistniejąca już stacja Zdroje Wschodnie. Niemiecka nazwa stacji w tłumaczeniu oznacza "Puszcza Bukowa", położona była ok. 600 m dalej w stronę Podjuch, nieopodal obecnej ul. Letniskowej. Pierwsza powojenna polska nazwa to Zaborsko – sztuczna, wymyślona tylko dla tej stacji (nazwę "Zdroje" posiadała wówczas stacja później znana jako Szczecin Lotnisko). W Zdrojach zatrzymują się pociągi osobowe oraz wybrane pospieszne. W pobliżu znajduje się przystanek ZDiTM „Zdroje Dworzec”.
Szczecin Zdunowo.
(niem. "Hohenkrug-Augustwalde"), odległość od Szczecina Głównego: 21,4 km. Przystanek kolejowy położony na linii do Stargardu przy ul. Sokołowskiego, nieopodal granicy miasta, na styku osiedli Zdunowo i Wielgowo – stąd niemiecka nazwa. Na stacji zatrzymują się tylko pociągi osobowe. Przy stacji znajdują się 2 przystanki: „Zdunowo Dworzec” i „Wielgowo”.
Linia do Trzebieży.
Stacje na linii do Trzebieży ("w kolejności od Szczecina Głównego"). Linia zamknięta dla ruchu pasażerskiego w 2002.
Szczecin Pomorzany.
(niem. "Stettin Pommerensdorf"), odległość od Szczecina Głównego: 2 km. Przystanek osobowy w północnej części Pomorzan, zlokalizowany w dole alei Powstańców Wielkopolskich, nieopodal ul. Mieszka I (droga krajowa nr 13). Pierwsza stacja Pomorzany znajdowała się nieopodal ul. Grudziądzkiej, wówczas miała ona połączenie ze stacją Wzgórze Hetmańskie ("Kosacken Berg"). W latach 50. stacja została zlikwidowana, a w latach 80. przeniesiona na obecną lokalizację. Obecnie na terenie byłej stacji jest zlokalizowana nastawnia, posterunek odgałęźny „SG 11” Najbliższy przystanek ZDiTM „Dąbrowskiego”.
Szczecin Turzyn.
(niem. "Stettin Torney"), odległość od Szczecina Głównego: 3,7 km. Dworzec zlokalizowany przy ul. 26 Kwietnia na granicy osiedli Turzyn i Świerczewo. Przy stacji znajduje się nastawnia „SU”. Poza linią Szczecin- Trzebież, z Turzyna tory prowadzą także w kierunku stacji Wzgórze Hetmańskie i bocznicy na Świerczewie, długości ok. 10 km. Najbliżej zlokalizowany przystanek ZDiTM to „Turzyn Dworzec”.
Szczecin Pogodno.
(niem. "Stettin Kreckower Straße"), odległość od Szczecina Głównego: 4,8 km. Przystanek kolejowy zlokalizowany w dole ul. Mickiewicza, przy skrzyżowaniu z ul. Twardowskiego we wschodniej części Pogodna. Niemiecka nazwa stacji w tłumaczeniu oznacza ul. Krzekowską (obecna ul. Mickiewicza). Z tego względu pierwszą, błędną nazwą była "Szczecin Krzekowo". Nazwę tę zmieniono już rok później. Przystankiem ZDiTM najbliżej położonym jest „Karłowicza”.
Szczecin Łękno.
(niem. "Stettin Westend"), odległość od Szczecina Głównego: 6 km. Stacja, a w późniejszym okresie – przystanek, zlokalizowana przy alei Wojska Polskiego (drogi wojewódzkiej nr 115 i jednej z najdłuższych ulic Szczecina), w zachodniej części osiedla Łękno. Tuż po wojnie błędnie nazwana "Szczecin Pogodno". Stacja jest położona w pobliżu Różanki, Lasu Arkońskiego (część Puszczy Wkrzańskiej) i Parku Kasprowicza. Nieopodal stacji znajduje się przystanek ZDiTM „Traugutta”.
Szczecin Niebuszewo.
(niem. "Stettin Zabelsdorf"), odległość od Szczecina Głównego: 8,3 km. Dworzec kolejowy zlokalizowany przy ul. Orzeszkowej 28a w centrum jednego z większych osiedli, Niebuszewa. Obecny budynek dworca został zbudowany ok. 1927. Z tego dworca do 1998 zaczynało trasę wiele pociągów osobowych i pospiesznych. Z Niebuszewa prowadzi także bocznica do stacji Szczecin Grabowo (Stocznia Szczecińska). Nieopodal stacji znajduje się nastawnia „SN”. Linia kolejowa dzieli Niebuszewo pomiędzy dwie dzielnice: Śródmieście (część południowa) i Północ (część północna). Najbliższy przystanek ZDiTM to „Dworzec Niebuszewo”.
Szczecin Drzetowo.
(niem. "Stettin Bredow"), odległość od Szczecina Głównego: 9,4 km. Przystanek położony w dole ul. Rugiańskiej w zachodniej części Drzetowa. Przez kilka miesięcy w 1898 była to stacja końcowa linii, a od momentu otwarcia do poszerzenia granic Szczecina w 1939 stacja była ostatnią w granicach miasta. Nieopodal stacji znajduje się przystanek ZDiTM „Rugiańska”.
Szczecin Żelechowa.
(niem. "Züllchow"), odległość od Szczecina Głównego: 10,8 km. Przystanek i ładownia położone przy ul. Hożej, ok. 250 m od głównej drogi łączącej Szczecin z Policami w centrum osiedla Żelechowa. Ze stacji prowadzi bocznica (obsługiwana przez stację Niebuszewo) do dawnej stoczni Vulcan (ob. stocznia remontowa „Gryfia”). Najbliżej zlokalizowany jest przystanek „Studzienna”.
Szczecin Golęcino.
(niem. "Frauendorf"), odległość od Szczecina Głównego: 11,6 km. Przystanek położony pomiędzy ul. Światowida a Strzałowską, nieopodal szpitala onkologicznego i zajezdni tramwajowej na osiedlu Golęcino. Krótko po wojnie nosiła nazwę "Golęcino Szczecińskie". Najbliższy przystanek ZDiTM to „Świętojańska”.
Szczecin Gocław.
(niem. "Gotzlow"), odległość od Szczecina Głównego: 13,2 km. Stacja położona przy ul. Lipowej (wejście od ul. Koszalińskiej), ok. 200 m od nabrzeża Odry na osiedlu Gocław. W pobliżu stacji znajduje się nastawnia „SW”. Około 600 m na północ, przy ul. Nad Odrą, znajduje się także stacja "Gocław Towarowy". Najbliżej położona jest pętla tramwajowo-autobusowa ZDiTM „Gocław”.
Szczecin Stołczyn.
(niem. "Stolzenhagen-Kratzwieck"), odległość od Szczecina Głównego: 15,6 km. Stacja położona przy ul. Nad Odrą, prowadzi z niej także bocznica do Huty Szczecin. Przy stacji znajduje się nastawnia „SL”. Niemiecka nazwa stacji oraz polskie powojenna ("Stolec-Kraszewsko") i obecna, oznaczają położenie stacji na granicy dzielnicy Stołczyn oraz osiedli Kraśnica i Glinki. Najbliższy przystanek ZDiTM to „Zamknięta”.
Szczecin Skolwin.
(niem. "Cavelwisch", później "Odermünde"), odległość od Szczecina Głównego: 18,2 km. Stacja kolejowa położona przy ul. Stołczyńskiej w południowo-wschodniej części osiedla Skolwin. Ze Skolwina prowadzi także bocznica do Papierni Skolwin. Przy stacji znajduje się nastawnia „SO”. Powojenna polska nazwa stacji to "Żółwino". Budynek dworca jest obecnie zdewastowany. Do lat 30. istniała także druga stacja (niem. "Scholwin"), zlokalizowana przy zbiegu obecnych ulic Nowy Świat i Łomżyńskiej (w 20,0 km). W czasie istnienia obu stacji, ta zlokalizowana przy papierni nosiła (w tłumaczeniu) nazwę "Babin" od nazwy pobliskiego osiedla. W latach 30. stacja "Scholwin" została zlikwidowana, a później nazwy dzielnicy Skolwin i stacji "Cavelwisch" zostały zmienione na "Odermünde". Najbliższe przystanki ZDiTM to „Skolwin Dworzec” i „Orna-Celulozowa” oraz (przy drugiej stacji) „Nowy Świat”.
Szczecin Mścięcino.
(niem. "Messenthin"), odległość od Szczecina Głównego: 21,4 km. Przystanek kolejowy położony w pobliżu granicy Szczecina i Polic przy ul. Przęsocińskiej (Szczecin) i Asfaltowej (Police) w Parku Leśnym Mścięcino (część Puszczy Wkrzańskiej). Nazwa stacji pochodzi od polickiego osiedla Mścięcino, lecz administracyjnie położona jest w granicach Skolwina. Pierwszą nazwą stacji po 1945 było "Mierzęcin". Najbliższy przystanek ZDiTM to „Police Palmowa”.
Stacje i przystanki nieczynne (na innych liniach).
Szczecin Dąbie Osiedle.
Przystanek kolejowy położony w odległości 16,5 km od Szczecina Głównego. Zlokalizowany na linii w kierunku Goleniowa, w okolicach ul. Kurpiów we wschodniej części Dąbia. Stacja została otwarta po II wojnie światowej, a przestała pełnić swoją funkcję w 2004. Najbliższy przystanek ZDiTM to „Dąbie Osiedle”.
Szczecin Klucz.
(niem. "Klütz"), odległość od Szczecina Głównego: 10,5 km. Położony był na linii w kierunku Gryfina przy ul. Rymarskiej (droga krajowa nr 31) na osiedlu Klucz, nad Kanałem Kluckim (dopływem Regalicy). Stacja została zlikwidowana w latach 90. XX wieku. Najbliższym przystankiem ZDiTM jest „Klucz”.
Szczecin Wzgórze Hetmańskie.
Stacja położona w odległości 2,9 km od Szczecina Głównego. Zlokalizowana w dole ul. Milczańskiej na Osiedlu Wzgórze Hetmańskie (w zachodniej części Pomorzan). Jest to stacja węzłowa na liniach Sz. Główny – Sz. Gumieńce (okrężna) i Sz. Wstowo – Sz. Turzyn. Przy stacji znajduje się nastawnia „SWH” oraz jedna z dwóch czynnych lokomotywowni w Szczecinie. Najbliższe przystanki ZDiTM to „Dunikowskiego” i „Frysztacka”.
Stacje i przystanki nieistniejące.
Szczecin Dworzec Wrocławski.
(niem. "Breslauer Bahnhof, Breslauer Bhf."). Zlokalizowany był przy ul. Hryniewieckiego na wyspie Łasztownia na Międzyodrzu teren portu morskiego. Powstał w 1877 r. jako końcowy dworzec linii z Wrocławia (stąd jego nazwa), zwanej dziś potocznie „Nadodrzanką”. Brak połączenia z dworcem berlińskim (dziś "Szczecin Główny") spowodował, że już w 1886 przestał pełnić funkcję dworca osobowego. Budynek dworca składał się ze stumetrowego pawilonu z reprezentacyjnym wejściem. W czasie bombardowań Szczecina w latach 1943–1944 budynek został zniszczony, a w latach 60. rozebrany. Dziś teren dworca pełni rolę stacji towarowej oraz posterunku odgałęźnego stacji Szczecin Port Centralny „SPD 32”. Najbliższy przystanek ZDiTM „Hryniewieckiego”.
Dziewoklicz.
(niem. "Jungfernberg"), odległość od Szczecina Głównego: 5,5 km. Stacja zlokalizowana była przy ul. Krygiera (droga krajowa nr 31) nieopodal Odry. Nazwa stacji pochodzi od położonego w pobliżu kąpieliska nad Kanałem Leśnym (Odyńca). Została otwarta po zbudowaniu linii z Dąbia do Szczecina Głównego, przez południowe Międzyodrze w 1936, a 10 lat później przestała pełnić funkcje stacji pasażerskiej. Obecnie znajduje się tam posterunek odgałęźny i nastawnia „DZ”. Z Dziewoklicza odchodzi także linia w kierunku nastawni „SPB”. W pobliżu znajduje się przystanek ZDiTM „Dziewoklicz”.
Linia do Starego Czarnowa.
Stacje na linii do Starego Czarnowa ("w kolejności od Szczecina Portu Centralnego")
Na wielu mapach Szczecina i okolic wydanych po 2000 zaznaczona jest jeszcze cała linia z Dąbia do Sobieradza, chociaż tory istnieją tylko do ul. Dąbskiej.
Szczecin Lotnisko.
(niem. "Finkenwalde"), odległość od Szczecina Głównego 6,8 km (tory już nie istnieją). Stacja zlokalizowana była przy ul. Hangarowej, na południowych krańcach lotniska, w północnej części Zdrojów (stąd niemiecka nazwa). Przez stację od 1898 prowadziły jedyne tory łączące Szczecin Główny z Dąbiem oraz linią do Sobieradza. W 1936 otwarto linię przez południową część Międzyodrza (Dziewoklicz). Linia ta po zburzeniu w czasach II wojny światowej północnego mostu nad Regalicą, którego już później nie odbudowano, stała się jedyną przeprawą łączącą Lewobrzeżną i Prawobrzeżną część miasta. W 1945 stacja Szczecin Lotnisko stała się początkową dla linii przez Stare Czarnowo do Sobieradza. Po wojnie nosiła nazwy: "Czanowo" i "Zdroje". Pod koniec lat 60. zamknięto całą linię dla ruchu pasażerskiego, a w latach 70. tory z Lotniska do Dąbia i Zdrojów Wschodnich zostały rozebrane. Najbliższy przystanek ZDiTM „Hangarowa”.
Szczecin Zdroje Wschodnie.
(niem. "Brunner Straße"), odległość od Szczecina Lotniska 1,9 km (tory już nie istnieją), od Szczecina Dąbia 2,2 km. Przystanek zlokalizowany był przy skrzyżowaniu ul. Przelotowej z ul. Lnianą (niemiecka nazwa tej drugiej to jednocześnie nazwa stacji) w zachodniej części Osiedla Słonecznego. Po 1945 nosiła także nazwę "Burki". Do lat 20. stacja znajdowała się w okolicach skrzyżowania ul. Jaśminowej z ul. Gryfińską (niemiecka nazwa – nieznana). W 1966 wybudowano odcinek z Dąbia, po którym kursowały pociągi towarowe. W 1983 odcinek do stacji Osiedle Słoneczne został zelektryfikowany i na krótko przywrócono na nim ruch pasażerski. W latach 90. zlikwidowano trakcję elektryczną. Najbliższy przystanek ZDiTM „Lniana”.
Szczecin Słoneczne.
(niem. "Hökendorf"), odległość od Szczecina Lotniska 2,7 km, od Szczecina Dąbia 4,9 km. Przystanek położony był przy skrzyżowaniu ulic Przelotowej i Łubinowej na Osiedlu Słonecznym. Wcześniejsza nazwa stacji to "Szczecin Klęskowo". Za stacją znajduje się rozjazd w kierunku elektrociepłowni Kijewo, a ok. 50 m za ul. Dąbską znajduje się koniec torów. Najbliższe przystanki ZDiTM to „Osiedle Słoneczne” i „Przelotowa”.
Do roku 1997 na odcinku do przejazdu przez ulicę Handlową istniała trakcja elektryczna – w latach 80. XX wieku jeździły tam jednostki elektryczne.
Urok.
(niem. "Königsweg"), odległość od Szczecina Lotniska 5,5 km. Przystanek zlokalizowany był przy ul. Świętochowskiego, przy południowej granicy miasta, ok. 750 m za przejazdem pod autostradą A6, przy potoku Niedźwiedzianka w lasach Puszczy Bukowej. Niemiecka nazwa stacji w tłumaczeniu oznaczająca "Królewska Droga (Królewski Bruk)", obecnie jest nazwą drogi leśnej ( niebieski szlak turystyczny) przechodzącej dawniej przez stację. Pierwszą powojenną nazwą stacji było "Sicie". Ostatnia nazwa pochodzi od niezamieszkanego osiedla Urok. W pobliżu nie ma przystanków ZDiTM.
Oleszna.
(niem. "Henningsholm"), odległość od Szczecina Lotniska 8,2 km. Przystanek zlokalizowany był przy skrzyżowaniu ul. Szosa Stargardzka i ul. Balińskiego na części osiedla Płonia zwanej Oleszną. Do 1992 tuż przed przejazdem przez drogę krajową nr 10 znajdował się koniec torowiska (ok. 100 m przed stacją). Przed Oleszną znajdowała się bocznica do fabryki betonu „Gryfbet”. Najbliższy przystanek ZDiTM „Szosa Stargardzka”.
Struga Szczecińska.
(niem. "Hohenkrug-Buchholz"), odległość od Szczecina Lotniska 9,4 km. Przystanek położony był przy ul. Grońskiego, nieopodal drogi krajowej nr 3 (ul. Przyszłości) i rzeki Płonii na części osiedla Płonia zwanej Strugą. Za stacją znajdowała się bocznica do fabryki kontenerów „Gulf Intermodal” (dawny „Unikon”). Niemiecka nazwa pochodzi od nazw osiedli „Struga-Płonia”. Po wojnie przez krótki czas stacja nosiła nazwę "Wyszomierz-Brudzewo". Najbliższy przystanek ZDiTM „Płonia”.
Wrzosy Pomorskie.
(niem. "Mühlenbeck"), odległość od Szczecina Lotniska 11,2 km. Zlokalizowany był przy skrzyżowaniu ul. Pyrzyckiej (droga krajowa nr 3) i Wędrownej, która powstała na starotorzu. Niemiecka nazwa stacji pochodzi od nazwy osiedla Śmierdnica. Najbliżej położony przystanek ZDiTM to „Śmierdnica-Pętla”.
Kłobucko Gryfińskie.
(niem. "Kellerbecker Mühle"), odległość od Szczecina Lotniska 12,5 km. Przystanek położony był przy drodze krajowej nr 3 przy przedłużeniu ulic Dobropole i Mostowej, poza administracyjnymi granicami Szczecina. Nazwa stacji pochodzi od szczecińskiego osiedla Kłobucko (część Jezierzyc). Około 1 kilometra od stacji znajduje się pętla autobusowa „Jezierzyce”.
Stacje wąskotorowe.
Gumieńce Wąskotorowe.
(niem. "Scheune Ldb."), odległość od Casekow 38,3 km. Stacja zlokalizowana była przy ul. Cukrowej, nieopodal normalnotorowego dworca Gumieńce. Linia wąskotorowa, o prześwicie toru 750 mm, ze względu na przebieg nazywana "CPO" (Casekow-Penkun-Oder) powstała w dwóch odcinkach. Pierwszy z Casekow (węzeł z linią Berlin-Szczecin) do Gumieniec został otwarty w kwietniu 1899. Na drugim odcinku do Pomorzan, powstałym pół roku później istniał splot toru (tor trzyszynowy) dla kolei wąskotorowej 750 mm i normalnotorowej 1435 mm (dla pociągów jadących z Berlina i Pasewalku). CPO nie miała połączeń z innymi liniami wąskotorowymi. Od Warzymic do ok. 750 m za stacją Gumieńce linia była równoległa do normalnotorowej z Berlina do Szczecina. Z powodu przecięcia linii granicą państwową pomiędzy stacjami Barnimslow (Barnisław) i Ladenthin w 1945 część linii z Casekow do Gumieniec i środkowa szyna (dla linii wąskotorowej) z Gumieniec do Pomorzan zostały rozebrane. Tor o normalnej szerokości istnieje obecnie na większości szczecińskiego odcinka linii. Linia po wojnie wykorzystywana była tylko dla ruchu towarowego.
Wstowo Wąskotorowe.
(niem. "Güstow"), odległość od Casekow 40,4 km. Stacja zlokalizowana była przy skrzyżowaniu ul. Szczawiowej i Ustowskiej w południowej części Pomorzan, ok. 300 m od ul. Krygiera (droga krajowa nr 31). Nazwa stacji pochodzi od pobliskiej wsi Ustowo, przez dawnych pracowników kolei błędnie nazwanej Wstowo. Najbliższy przystanek ZDiTM to „Ustowska”.
Pomorzany Wąskotorowe.
(niem. "Pommerensdorf Ldb."), odległość od Casekow 42,1 km. Stacja zlokalizowana była przy ul. Bydgoskiej we wschodniej, niżej położonej części Pomorzan. Na odcinku od wiaduktu do stacji występują liczne ubytki w torowisku. Linia prowadziła na nabrzeże Odry, dawniej istniała także bocznica (przecinająca ul. Szczawiową) do elektrowni Pomorzany (czynna jest jeszcze druga, nad ul. Szczawiową, obsługiwana z posterunku Wstowo). Najbliższe przystanki ZDiTM „Budziszyńska” i „Pomorzany-Dobrzyńska”.
Stacje towarowe i posterunki odgałęźne.
Szczecin Gocław Towarowy.
Odległość od Szczecina Głównego 13,8 km. Stacja towarowa zlokalizowana przy ul. Nad Odrą na osiedlu Gocław, oddalona o ok. 600 m na północ od stacji „Szczecin Gocław”. Od 1945 r. aż do lat 70. czynna także dla ruchu pasażerskiego. Najbliższy przystanek ZDiTM „Gocław”
Szczecin Grabowo.
Odległość od Szczecina Głównego 9,8 km, od Szczecina Niebuszewa 1,5 km. Stacja towarowa zlokalizowana przy ul. Stalmacha w północnej części Grabowa. Obsługuje bocznicę stacji Szczecin Niebuszewo do Stoczni Szczecińskiej. Tory bocznicy łączą się także z torami tramwajowymi. Najbliższy przystanek ZDiTM „Lubeckiego”.
Szczecin Wstowo.
Odległość od Szczecina Głównego 3,8 km. Posterunek odgałęźny zlokalizowany przy ul. Krygiera nad zachodnim brzegiem Odry Zachodniej przy Moście Pomorzan. Ze Wstowa prowadzą tory w kierunku: Wzgórza Hetmańskiego, Gumieniec, dworca głównego oraz elektrowni Pomorzany (łącznica 998). Dwie ostatnie linie prowadzą przez wiadukty nad ul. Szczawiową, pod którymi prowadziła wąskotorowa linia CPO. Tor do stacji Szczecin Wzgórze Hetmańskie prowadzi przez wiadukt nad linią łączącą Szczecin Główny z Gumieńcami. Na Wstowie znajdują się nastawnie „WS” oraz „WS11” przy Elektrowni Pomorzany. Najbliższy przystanek ZDiTM „Elektrociepłownia”.
Regalica.
Odległość od Szczecina Głównego 9,4 km. Posterunek odgałęźny zlokalizowany przy ul. Krygiera nad zachodnim brzegiem Odry Wschodniej (Regalicy) przy Moście Gryfitów. Z nastawni „RG” prowadzą tory w kierunku Zdrojów, Dziewoklicza i nastawni SPA (Port Centralny). Najbliższy przystanek ZDiTM „Regalica”.
SPA i SPB.
Posterunki odgałęźne i nastawnie stacji Szczecin Port Centralny zlokalizowane na Międzyodrzu. Z SPA prowadzą tory w kierunku stacji Szczecin Podjuchy (pod wiaduktem linii Dziewoklicz-Regalica i ul. Krygiera, przez jedyny w Polsce czynny kolejowy most zwodzony), SPB, Regalicy, i bocznicy portowej przy Basenie Górniczym. Z SPB tory odgałęziają się w kierunku: stacji Szczecin Port Centralny, SPA, Dziewoklicza i Dworca Wrocławskiego.

</doc>
<doc id="1300950" url="https://pl.wikipedia.org/wiki?curid=1300950" title="Prezentacjonizm">
Prezentacjonizm

Prezentacjonizm (immediatyzm) – stanowisko epistemologiczne, według którego podmiot w bezpośrednim poznaniu przedmiotu ma do czynienia z nim samym, a nie z jego reprezentacją. Stanowisko to konstytuują dwa elementy:

</doc>
<doc id="1300952" url="https://pl.wikipedia.org/wiki?curid=1300952" title="Rejon akcjabrski">
Rejon akcjabrski



</doc>
<doc id="1300953" url="https://pl.wikipedia.org/wiki?curid=1300953" title="Cechowanie termometru">
Cechowanie termometru

Cechowanie termometru – rodzaj skalowania. Pozwala ono odczytywać z termometru rzeczywistą temperaturę.
Termometry są przyrządami, w których wykorzystana jest zależność pewnej własności materiału (np.: gęstości, oporu, różnicy potencjałów, czyli parametru termometrycznego) od temperatury. Cechowanie polega na powiązaniu zmiany tej własności z temperaturą.
Procedura cechowania.
Do cechowania wykorzystuje się zjawiska zachodzące w stałej temperaturze.
Wykorzystywane są substancje o znanej temperaturze topnienie lub wrzenia.
Najczęściej jest to lód topniejący pod normalnym ciśnieniem (0 °C) i woda wrząca pod ciśnieniem normalnym (100 °C). Jeżeli ciało termometryczne zmienia swoje własności liniowo z temperaturą, te dwa punkty wystarczają do wycechowania termometru. Wystarczy, po wyznaczeniu tych dwóch punktów na skali podzielić ją na sto części. Taki termometr umożliwia pomiar temperatury z dokładnością do 1 °C. Skalę tę można ekstrapolować do niższych i wyższych temperatur.
W bardziej precyzyjnych termometrach punktów cechowania powinno być więcej, a temperatura powinna być interpolowana poprzez obliczenia lub element obliczeniowy, będący częścią składową termometru.
Do cechowania można użyć również termometru wzorcowego.

</doc>
<doc id="1300954" url="https://pl.wikipedia.org/wiki?curid=1300954" title="Royal Harwood Frost">
Royal Harwood Frost

Royal Harwood Frost (ur. 25 lutego 1879 w Salem, Massachusetts, zm. 11 maja 1950) – amerykański astronom.
Życiorys.
W latach 1896–1908 był asystentem Edwarda Pickeringa w obserwatorium na Uniwersytecie Harvarda. Od 1902 do 1905 pracował na stacji obserwacyjnej w Arequipie w Peru, wykorzystując 24-calowy refraktor. 21 sierpnia 1902 odkrył tam planetoidę (505) Cava. Kontynuował badania nad obiektami mgławicowymi rozpoczęte przez DeLisle Stewarta. Odkrył 453 obiekty, które znalazły się w wydanym w 1908 roku IC II – drugim suplemencie do New General Catalogue. W 1926 otrzymał od Uniwersytetu Harvarda propozycję wyjazdu do Obserwatorium Boydena w Bloemfontein w Afryce Południowej, dokąd przewieziono pracujący wcześniej w Arequipie refraktor, lecz Frost odmówił. Zamiast tego zajął się prowadzeniem farmy w Tingo w Peru. Później powrócił do USA do Fort Worth w Teksasie, gdzie pracował dla firmy naftowej, zajmując się księgowością. Następnie przeprowadził się do Shreveport w Luizjanie. Zmarł 11 maja 1950.

</doc>
<doc id="1300955" url="https://pl.wikipedia.org/wiki?curid=1300955" title="Bitwa pod Lubartowem (1831)">
Bitwa pod Lubartowem (1831)

Bitwa pod Lubartowem – bitwa stoczona 10 maja 1831 roku podczas powstania listopadowego.
Maszerujący w kierunku Zamościa generał Wojciech Chrzanowski (5600 żołnierzy i 10 dział) po stoczonej 9 maja zwycięskiej bitwie pod Firlejem z częścią sił rosyjskiego korpusu Cypriana Kreutza dotarł na noc do Lubartowa. Tutaj wojska polskie założyły nieubezpieczony biwak na skarpie nadwieprzańskiej. Dowiedziawszy się o tym Kreutz, mający około 9000 żołnierzy i 27 dział, postanowił odciąć grupie Chrzanowskiego drogi odwrotu na Kock i Łęczną, a następnie zepchnąć ją do Wieprza.
O świcie 10 maja wojska Kreutza zbliżyły się do Lubartowa od strony zachodniej, wychodząc na drogi prowadzące do Kocka i Lublina. Polacy zostali całkowicie zaskoczeni pojawieniem się sił rosyjskich, Kreutz nie ruszył do natychmiastowego natarcia, rozpoczynając walkę od ognia artyleryjskiego. Wykorzystał to Chrzanowski, uszykował swe siły frontem w kierunku zachodnim, oparł prawe skrzydło o Lubartów, a lewe osłonił polną drogą prowadzącą w kierunku na Serniki, gdzie znajdował się most na Wieprzu.
Gdy Kreutz wreszcie zaatakował, kierując główne uderzenie na Lubartów, Chrzanowski zostawił tam część prawego skrzydła, a z resztą wojsk polskich ruszył marszem flankowym przed frontem rosyjskim na południowy wschód i o godzinie 16 przeprawił się pod Sernikami przez Wieprz. Pozostawione w Lubartowie pododdziały 1 pułku i 5 pułku piechoty wiązały główne siły rosyjskie. Nadzwyczaj mocny opór stawiła kompania 1 pułku piechoty, która broniła klasztoru kapucynów.

</doc>
<doc id="1300956" url="https://pl.wikipedia.org/wiki?curid=1300956" title="Budha">
Budha

Budha (dewanagari बुध, "Mądry") – hinduistyczny bóg planety Merkury, jeden z "Dziewięciu Porywaczy" (Nawagraha).
Był synem Ćandry, dawał ludziom szczęście i dobre żony.
Władał środą, zsyłał szczęście i zacne małżonki.

</doc>
<doc id="1300958" url="https://pl.wikipedia.org/wiki?curid=1300958" title="Akcjabrski">
Akcjabrski



</doc>
<doc id="1300960" url="https://pl.wikipedia.org/wiki?curid=1300960" title="Late Orchestration">
Late Orchestration

Late Orchestration – album muzyczny rapera i producenta muzycznego Kanye Westa, wydany 2 maja 2006 roku, zawierający wykonania na żywo utworów z dwóch jego pierwszych albumów, The College Dropout oraz Late Registration. Nagrany został przed 300-osobową publicznością, którą stanowiła grupa gości i fanów w Abbey Road Studios (sławne studio Beatlesów) w Londynie.
Rapera wspomagała grupa 17 skrzypaczek; wystąpili również John Legend, Lupe Fiasco, GLC oraz Consequence.
Została wydana również płyta DVD z koncertem pod tą samą nazwą.

</doc>
<doc id="1300961" url="https://pl.wikipedia.org/wiki?curid=1300961" title="O słońcu">
O słońcu

O Słońcu - tytuł niezachowanego traktatu neoplatońskiego filozofa Porfiriusza (240-305), ucznia Plotyna. Mimo że dzieło nie dotrwało do naszych czasów, jego treść można odtworzyć na podstawie pierwszej księgi "Saturnaliów" Makrobiusza, który zeń korzystał.
Zarys problematyki.
Porfiriusz w swym traktacie dawał wyraz poglądom teologicznym. Wiele imion bogów np. Apollo, Dionizos, Zeus, Serapis, jak i półbogów - Herkules, Asklepios, Adonis - są niczym innym, jak tylko różnymi nazwami dla tego samego bóstwa - Heliosa-Słońca. Chociaż Helios jest potężnym bogiem, to i tak podlega Bogu Najwyższemu i pełni rolę mediatora między nim a ludzkością.
Rozważania Porfiriusza wpisują się w nurt późnoantycznej spekulacji solarnej, której dowody dali także Jamblich, Korneliusz Labeon i Julian Apostata. Kult słońca był szeroko rozpowszechniony w świecie późnoantycznym, zarówno w teologii i filozofii, jak i sztuce i religii pogańskiego Rzymu.

</doc>
<doc id="1300963" url="https://pl.wikipedia.org/wiki?curid=1300963" title="Konferencja w Bambergu">
Konferencja w Bambergu

Konferencja w Bambergu miała miejsce w roku 1926. Decyzja Hitlera w sprawie zwołania zgromadzenia była w pewnym sensie hazardem. Jego celem było przywrócenie jedności w partii oraz zatwierdzenie przyszłego programu politycznego. Aby osiągnąć ten cel, musiał wywrzeć nacisk na przedstawicieli jego rywala wewnątrz partii, Gregora Strassera, by dostosowali się do nowych zasad. To, co w założeniach miało być debatą, w krótkim czasie przekształciło się w pięciogodzinny monolog Hitlera. Na miejsce posiedzenia wybrano Bamberg, ponieważ znajdował się po drodze do północnego okręgu partii (Gau), zdominowanego przez Strassera, ale jednak leżał na ziemi bawarskiej. 
Hitler powoli zaczął odzyskiwać poparcie i do połowy 1926 roku ponownie przejął kontrolę nad partią. W czasie trwania konferencji młody Joseph Goebbels, związany do tej pory z braćmi Strasserami, przeszedł na stronę Hitlera. Konferencję zwołano niedługo po zwolnieniu Hitlera z więzienia w Landsbergu, gdzie odbywał karę za organizację nieudanego zamachu stanu (pucz monachijski). Do tego czasu poparcie dla partii nazistowskiej spadało ze względu na korzystną koniunkturę gospodarczą Niemiec pod rządzami Stresemanna. Z tego względu podział w partii narodowo-socjalistycznej był poważnym problemem i musiał zostać jak najszybciej rozwiązany, jeżeli NSDAP zamierzała w przyszłości odnieść sukces i obsadzić Hitlera na stanowisku kanclerza.
"Artykuł został przetłumaczony z angielskiej edycji Wikipedii."

</doc>
<doc id="1300966" url="https://pl.wikipedia.org/wiki?curid=1300966" title="Jutrzenka Kraków">
Jutrzenka Kraków

Jutrzenka Kraków – żydowski klub piłkarski z Krakowa, założony w roku 1910 i działający w okresie międzywojennym, do roku 1939. Działacze i sportowcy tego klubu byli powiązani politycznie ze środowiskiem Bundu. Głównym rywalem Jutrzenki był żydowski syjonistyczny klub Makkabi Kraków, a mecze tych dwóch drużyn określano „świętą wojną” na długo, zanim przeniesiono to określenie na mecze Cracovii z Wisłą Kraków.
Jutrzenka grała jeden sezon w I lidze – w roku 1927, kiedy to zajęła ostatnie, 14. miejsce. Łączyło się to automatycznie ze spadkiem do ówczesnej regionalnej klasy A. Innym większym sukcesem Jutrzenki w rozgrywkach piłki nożnej było zajęcie 2. miejsca w klasie A w 1924, za Wisłą a przed Cracovią.
W 1925 wywalczyła Jutrzenka tytuł pierwszego mistrza Polski w piłce wodnej, w finale pokonując Cracovię 8:1. Sukces ten powtórzyła w roku 1926 (znów przed Cracovią) i 1927 (przed AZS Warszawa). W 1928 sekcja waterpolistów Jutrzenki została rozwiązana, a zawodnicy przenieśli się do Makkabi Kraków.
Stadion.
Stadion Jutrzenki znajdował się tam, gdzie obecnie jest stadion Wisły Kraków, czyli tuż obok dawnego stadionu Wisły przy al. 3 Maja i w pobliżu lekkoatletycznego stadionu Cracovii.

</doc>
<doc id="1300967" url="https://pl.wikipedia.org/wiki?curid=1300967" title="Marek Dorywalski">
Marek Dorywalski

Marek Dorywalski (ur. 27 lutego 1957 w Dopiewie) – polski trener pływania.
Życiorys.
W 1981 ukończył studia na Akademii Wychowania Fizycznego w Krakowie.
Trener pływania w klubie Unia Oświęcim i Szkole Mistrzostwa Sportowego od 1981.
Od 1999 wiceprezes a od 2003 prezes Uczniowskiego Klubu Pływackiego Unia i trener koordynator SMS Oświęcim.
Wieloletni trener Kadry Narodowej juniorów.

</doc>
<doc id="1300969" url="https://pl.wikipedia.org/wiki?curid=1300969" title="Rick Atkinson">
Rick Atkinson

Rick Atkinson (ur. 1952 w Monachium) – amerykański dziennikarz i autor książek. Uhonorowany sam lub z zespołem czterema Nagrodami Pulitzera.
Atkinson urodził się i dorastał w Monachium, gdzie jego ojciec był oficerem armii amerykańskiej w bazie wojskowej.
Tytuł licencjata zdobył na Uniwersytecie East Carolina w 1974 roku, a tytuł MA na Uniwersytecie Chicagowskim dwa lata później. Pierwszą pracę jako dziennikarz podjął w "The Morning Sun" w Pittsburg w stanie Kansas. 
W 1977 roku Atkinson zaczął pracę w "Kansas City Times". Pracując w tym czasopiśmie, w 1982 roku zdobył swoją pierwszą Nagrodę Pulitzera, w dziedzinie reportażu krajowego, za cykl artykułów o roczniku 1966 akademii West Point. Atkinson miał także wkład w pracę zespołu nagrodzoną Nagrodą Pulitzera w tym samym roku za reportaż o katastrofie w centrum Hyatt Regency. 
W 1983 roku podjął pracę w "The Washington Post", gdzie był dziennikarzem odpowiedzialnym za Pentagon i wybory prezydenckie w 1984 roku. Przez dwa lata był także redaktorem krajowym. W 1988 roku wziął urlop w celu ukończenia swojej książki "Long Gray Line", którą rozpoczął pisać jeszcze podczas pobytu w Kansas City.
Do "Washington Post" wrócił w 1989 roku, gdzie został głównym reporterem I wojny w Zatoce Perskiej. Po tym okresie ponownie wziął urlop w celu dokończenia książki o tamtych wydarzeniach: "Crusade: The Untold Story of the Persian Gulf War".
Po powrocie w 1993 roku był redaktorem działu berlińskiego, zajmującego się konfliktami w Bośni i Hercegowinie oraz Somalii. W 1999 roku "Washington Post" zdobył Nagrodę Pulitzera za służbę publiczną za, będącą pomysłem Atkinsona, serię reportaży i doniesień prasowych o pracy wydziału policji waszyngtońskiej. 
Kolejną nagrodę Pulitzera zdobył w roku 2003 za książkę historyczną "An Army at Dawn: The War in North Africa, 1942-1943".

</doc>
<doc id="1300970" url="https://pl.wikipedia.org/wiki?curid=1300970" title="Luis Oliveira">
Luis Oliveira

Luis Airton Barroso Oliveira (ur. 24 marca 1969 roku w São Luís w Brazylii) – belgijski piłkarz występujący na pozycji napastnika.
Kariera klubowa.
Luis Airton Barroso Oliveira zawodową karierę rozpoczynał w 1988 roku w Anderlechcie. Miejsce w podstawowej jedenastce tego zespołu wywalczył sobie w sezonie 1989/1990, kiedy to wystąpił w 26 ligowych pojedynkach. W kolejnych rozgrywkach Oliveira zdobył osiemnaście bramek, co dało mu czwarte miejsce w klasyfikacji najlepszych strzelców. W dużym stopniu przyczynił się do wywalczenia przez "Fiołki" tytułu mistrza kraju. W sezonie 1991/1992 Luis w 31 spotkaniach dziesięć razy wpisał się na listę strzelców, a w letnim okienku transferowym przeniósł się do Cagliari Calcio. W debiutanckim sezonie w ekipie "Rossoblu" belgijski napastnik rozegrał 29 ligowych meczów i wraz z drużyną niespodziewanie zajął szóste miejsce w tabeli Serie A. Na Stadio Sant'Elia Oliveira spędził cztery sezony, w trakcie których 42 razy wpisał się na listę strzelców. W 1996 roku Luis podpisał kontrakt z Fiorentiną, z którą zdobył Superpuchar Włoch. W drużynie "Fioletowych" Belg grywał regularnie, a w sezonie 1997/1998 z piętnastoma trafieniami na koncie znalazł się w najlepszej dziesiątce ligowych strzelców. W trakcie rozgrywek 1999/2000 Oliveira powrócił do Cagliari, by następnie przenieść się do Bologna FC. Tam walczył o miejsce w pierwszym składzie między innymi z Giuseppe Signorim oraz Julio Ricardo Cruzem. Latem 2001 roku Belg przeszedł do grającego w Serie C1 Calcio Como. W jego barwach imponował skutecznością - w 38 meczach zdobył 23 gole i po sezonie przeniósł się do drugoligowego Calcio Catania. W zespole "Rossazzurrich" Luis także strzelał wiele bramek, w sezonie 2002/2003 piętnaście, a w sezonie 2003/04 trzynaście. Podczas rozgrywkach 2004/2005 wychowanek Anderlechtu najpierw grał w U.S. Foggia, a później w Venezii. W 2005 roku przeszedł do A.S. Lucchese-Libertas, w 2006 roku podpisał kontrakt z Nuorese Calcio, a 4 lipca 2008 roku odszedł do F.B.C. Derthona.
Kariera reprezentacyjna.
W reprezentacji Belgii Oliveira zadebiutował w 1992 roku. W 1998 roku Georges Leekens powołał go do 22-osobowej kadry na mistrzostwa świata. Na mundialu tym Belgowie zajęli trzecie miejsce w swojej grupie i odpadli z turnieju, a wychowanek Anderlechtu wystąpił w każdym ze spotkań. Łącznie dla drużyny narodowej Oliveira rozegrał 31 pojedynkach, w których zdobył siedem bramek.

</doc>
<doc id="1300974" url="https://pl.wikipedia.org/wiki?curid=1300974" title="Machajrodont afrykański">
Machajrodont afrykański



</doc>
<doc id="1300978" url="https://pl.wikipedia.org/wiki?curid=1300978" title="Unionista (Stany Zjednoczone)">
Unionista (Stany Zjednoczone)



</doc>
<doc id="1300988" url="https://pl.wikipedia.org/wiki?curid=1300988" title="Rafael Paz">
Rafael Paz

Rafael Paz Marín znany także jako Rafa Paz (ur. 2 sierpnia 1965 w Grenadzie) – hiszpański piłkarz grający na pozycji pomocnika.
Kariera klubowa.
Paz pochodzi z Andaluzji, a karierę piłkarską rozpoczął w rodzinnej Grenadzie, w klubie Granada CF. W sezonie 1983/1984 grał w jej barwach w Segunda División, a latem 1984 przeszedł do pierwszoligowej Sevilli. 9 września zadebiutował w Primera División w wygranym 3:0 domowym spotkaniu z Athletic Bilbao. Przez pierwsze dwa sezony rozegrał zaledwie dwa spotkania dla Sevilli, ale już w sezonie 1986/1987 był jej podstawowym zawodnikiem. 22 lutego 1987 zdobył pierwszego gola w karierze, a Sevilla pokonała Bilbao 1:0. W zespole tym grał do końca sezonu 1996/1997 i rozegrał 340 spotkań, w których zdobył 25 goli, a największym sukcesem było zajęcie 5. miejsca w 1995 roku i dwukrotnie 6. w 1990 i 1994. Latem 1997 wyjechał do Meksyku, by grać w drużynie Atlético Celaya. Występował tam wraz z dwoma rodakami i byłymi partnerami z reprezentacji, Martínem Vázquezem i Emilio Butragueño. W Atlético grał rok i w 1998 zakończył sportową karierę.
Kariera reprezentacyjna.
W reprezentacji Hiszpanii Paz zadebiutował 21 lutego 1990 roku w wygranym 1:0 towarzyskim meczu z Czechosłowacją. W tym samym roku został powołany przez Luisa Suáreza do kadry na Mistrzostwa Świata we Włoszech. Tam wystąpił we dwóch spotkaniach: zremisowanym 0:0 z Urugwajem i przegranym 1:2 w 1/8 finału z Jugosławią. Ostatni mecz w kadrze narodowej rozegrał w październiku 1990 roku przeciwko Islandii (2:1). W reprezentacji zagrał 7 razy.

</doc>
<doc id="1300992" url="https://pl.wikipedia.org/wiki?curid=1300992" title="Jacob Michael Kunkel">
Jacob Michael Kunkel

Jacob Michael Kunkel (ur. 13 lipca 1822 we Frederick, Maryland, zm. 7 kwietnia 1870 we Frederick, Maryland) – amerykański polityk i prawnik związany z Partią Demokratyczną. W latach 1857–1861 przez dwie kadencje Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1300994" url="https://pl.wikipedia.org/wiki?curid=1300994" title="Okanagan (jezioro)">
Okanagan (jezioro)

Okanagan – jezioro w Kanadzie, w Kolumbii Brytyjskiej, leżące w dolinie Okanagan.
Długość jeziora wynosi 135 km, szerokość od 4 do 5 km, powierzchnia 351 km².
Głębokość maksymalna 230 metrów, średnia 76 metrów

</doc>
<doc id="1300998" url="https://pl.wikipedia.org/wiki?curid=1300998" title="Sztafeta olimpijska w 2008 roku">
Sztafeta olimpijska w 2008 roku

Sztafeta olimpijska w 2008 roku trwała do 8 sierpnia 2008 roku, poprzedzając Letnie Igrzyska Olimpijskie 2008 w Chinach. Plany sztafety zostały ogłoszone 26 kwietnia 2007 roku w Pekinie.
Sztafeta, pod nazwą Podróż Harmonii, trwała 130 dni, a jej trasa wynosi 137 000 km – rekordowa trasa w historii letnich igrzysk. Dla porównania, w 1936 ogień wędrował jedynie z Aten do Berlina.
Trasa.
Znicz olimpijski został zapalony na Olimpii w Grecji a następnie przeniesiony na Stadion Panateński w Atenach, po czym przetransportowany został do Pekinu w Chinach, gdzie dotarł 31 marca. Stamtąd przemierzył wszystkie 6 kontynentów świata. Znicz odwiedził miasta znajdujące się na Jedwabnym Szlaku, symbolizując antyczne powiązania z resztą świata. Planowane było również wniesienie ognia olimpijskiego na Mount Everest. W związku tym Chiny zamknęły wejście na górę od strony Tybetu, aby protestujący Tybetańczycy nie przeszkodzili w ceremonii niesienia pochodni.
Ochroniarze ognia.
Chiński Olimpijski Komitet Organizacyjny z Pekinu wysłał grupę ochroniarzy, którą stanowi 30 specjalnie wyszkolonych chińskich policjantów, aby eskortować ogień podczas jego podróży.
Ich głównym zadaniem było pilnowanie, aby pod żadnym pozorem nie doszło do zgaszenia ognia, oraz wspomaganie i asekurowanie przekazywania pochodni pomiędzy członkami sztafety. Mieli również interwieniować w przypadku prób ataku na osobę niosącą pochodnię lub próby wyrwania jej z ręki. Otaczali biegnącego, tworząc pierścień.
Na sobie mieli jednakowe "uniformy" – niebiesko-białe dresy sportowe z logiem olimpiady oraz czapki z daszkiem w tej samej kolorystyce. Ochroniarze towarzyszyli olimpijskiemu ogniowi podczas całej jego trasy. W Chinach zostały przydzielone dwie dodatkowe, 40-osobowe grupy chroniące pochodnię z olimpijskim ogniem.
Niektórzy zasugerowali, iż grupa ochroniarzy zachowuje się agresywnie, szczególnie wobec protybetańskich demonstrantów próbujących zakłócić sztafetę. 7 kwietnia rząd australijski zabronił jakiejkolwiek chińskiej ingerencji w ochronie ognia, kiedy ten dotrze do Canberry, przydzielając mu jedynie ochronę złożonej z Australijczyków. Chiński minister spraw zagranicznych ogłosił, iż nie będzie tam wysyłana grupa chińskich ochroniarzy.
Protesty.
Sztafetę wielokrotnie próbowali zakłócić antychińscy demonstranci i zwolennicy praw człowieka, w związku z zamieszkami w Tybecie.
Londyn.
Planowo, w Londynie miało być 80 osób noszących pochodnię. Francesca Martinez i Richard Vaughan nie zgodzili się na noszenie ognia, natomiast Konnie Huq, brytyjska prezenterka telewizyjna, zgodziła się na udział w sztafecie, jednak przemówiła przeciwko Chinom. Premier Wielkiej Brytanii Gordon Brown przywitał olimpijski ogień przed 10 Downing Street, lecz nie wziął go do ręki ani nie dotknął.
Londyńska sztafeta była chroniona przez, jak to nazwała stacja BBC, "poruszający się protekcyjny pierścień". Kilkunastu chińskich ochroniarzy miało ubezpieczać ogień olimpijski i zapewnić płynne przekazywanie pochodni kolejnym uczestnikom sztafety. Niektórzy oskarżali ich o zbytnią agresję wobec protybetańskich demonstrantów. Protesty rozpoczęły się wraz z rozpoczęciem sztafety, w konsekwencji doprowadzając do 35 aresztowań. Chiński ambasador przeniósł pochodnię przez Chinatown po nieopublikowanej zmianie w trasie sztafety wprowadzonej ze względów bezpieczeństwa. Kilkakrotnie próbowano wyrwać i zgasić ogień, raz przy użyciu gaśnicy.
W celu stworzenia kontrdemonstracji, ponad 2000 Chińczyków i zwolenników letnich igrzysk 2008 w Pekinie zebrało się na trasie sztafety trzymając banery, transparenty i chińskie flagi. Duża grupa skoncentrowała się na Trafalgar Square, gdzie trzymano olimpijski transparent "Jeden Świat, Jedno Marzenie".
Paryż.
Przedstawiciele stolicy postanowili przywitać olimpijski ogień pokojowym protestem. Na ratuszu w Paryżu (Hôtel de Ville) wywieszono transparent głoszący "Paryż broni praw człowieka na całym świecie". Zjawiło się bardzo dużo członków grupy Reporterzy bez Granic, z których niektórzy wywiesili transparenty na Wieży Eiffla i Katedrze Notre-Dame.
Z powodu agresywnych protestów protybetańskich demonstrantów, którzy próbowali zgasić ogień korzystając z gaśnic oraz wody, ogień został zgaszony pięć razy przez władze (według lokalnej policji) i przeniesiony do autobusu, na prośbę chińskich władz, jednak chiński minister spraw zagranicznych zaprzeczył tym doniesieniom.
Tak samo jak w przypadku Londynu, również w Paryżu zebrała się grupa chińskich kontrdemonstrantów wraz z transparentami i chińskimi flagami, jednak kilkakrotnie zasugerowano, iż ich obecność była zasługą chińskiej ambasady. Chińskie władze przerwały jednak ceremonię sztafety z powodu protestów, w tym wywieszenia tybetańskiej flagi w oknach gmachu miejskiego przez Partię Zielonych.
Wszystkie polityczne partie zasiadające w parlamencie zwróciły się z prośbą o wstrzymanie obrad, w celu wyjścia z budynku i wywieszenia transparentu "Szacunek dla Praw Człowieka w Tybecie".
San Francisco.
Dwa dni przed sztafetą w San Francisco, trzej aktywiści, z tybetańskimi flagami, wywiesili na moście Golden Gate dwa transparenty, z których jeden mówił "Jeden Świat, Jedno Marzenie. Uwolnić Tybet", a drugi "Uwolnić Tybet '08". Jednym z aktywistów był Laurel Sutherlin, który przemówił dla telewizji prosząc o zrezygnowanie z części sztafety przebiegającej przez Tybet, gdyż uważał iż skutkiem tego będzie bardzo duża liczba aresztowań i będzie używana tam przemoc w celu zapobiegnięcia zakłócenia sztafety.
Z powodu zapowiadanych protestów, chińskie władze wyraziły chęć skrócenia trasy w San Francisco. Znicz został zapalony w parku AT&amp;T około 13:17 lokalnego czasu (21:17 polskiego czasu) i przez krótki okres trzymany był przez chińskie władze olimpijskie. Następnie z niewyjaśnionych przyczyn pierwszy członek sztafety zniknął z ogniem w pobliskim magazynie, gdzie spędził pół godziny.
W międzyczasie dochodziło do sprzeczek między protybetańskimi demonstrantami a zwolennikami chińskich igrzysk olimpijskich. W pewnym momencie prochińscy demonstranci zaatakowali i zniszczyli protybetański napis, który znajdował się na Ferry Building. Gdy pewien mężczyzna próbował zapobiec zniszczeniu napisu, otoczyła go grupa Chińczyków. Gdy inny mężczyzna próbował zabrać chińską flagę z czyjegoś plecaka, został złapany za gardło i uderzony pięścią w twarz; interweniowała amerykańska policja.
Buenos Aires.
Argentyńscy aktywiści wypowiedzieli się podczas konferencji prasowej, iż nie będą próbowali zgasić olimpijskiego ognia, jak to miało miejsce w przypadku protestów w Londynie i Paryżu. "Chciałbym ogłosić, iż nie będziemy gasić olimpijskiego ognia" - powiedział protybetański aktywista Jorge Carcavallo. "Będziemy organizowali akcje-niespodzianki w całym mieście, jednak będą one pokojowe".
Wśród innych aktywistów, demonstranci zorganizowali marsz, który nazwali sztafetą z "Pochodnią Praw Człowieka". Uczestnicy marszu, trzymając transparenty i tybetańskie flagi, przebyli trasę od El Obelisco do gmachu miejskiego. Na trasie pojawił się również duży transparent głoszący "Uwolnić Tybet". Według jednego z reprezentantów marszu, sztafeta z "Pochodnią Praw Człowieka" miała pokazać "sprzeczność pomiędzy Igrzyskami Olimpijskimi a łamaniem praw człowieka na terenie Chin".
Aby zapobiec sytuacjom, które pojawiły się w Wielkiej Brytanii, Francji i Stanach Zjednoczonych, władze miejskie zorganizowały grupę ochrony składającą się z 1200 oficerów policji oraz 3000 innych osób, w tym wolontariuszy. Wszystkie protesty nie były agresywne w naturze, jednak doszło do kilka incydentów, w tym kilka prób zgaszenia ognia balonikami z wodą oraz małe sprzeczki pomiędzy protestującymi a chińskimi imigrantami.
Dar es Salaam.
Wangari Maathai, laureatka Pokojowej Nagrody Nobla, zrezygnowała z uczestnictwa w sztafecie i noszenia ognia olimpijskiego w celu zaprotestowania przeciwko naruszania praw człowieka przez Chiny. Mimo tego, tanzańska część sztafety przebiegła bardzo spokojnie. Tłum, który akompaniował 80 sportowcom biegnącym z ogniem olimpijskim, krzyczał "Cieszymy się, że znicz jest w Tanzanii" i "Jesteśmy szczęśliwi, że go otrzymaliśmy".
Następnego dnia odbyła się omańska część sztafety, która również przebiegła sprawnie, bez protestów. W celu sprawnego przeprowadzenia sztafety 16 kwietnia w Islamabadzie, pakistańscy sportowcy przeprowadzili próbę sztafety.

</doc>
<doc id="1300999" url="https://pl.wikipedia.org/wiki?curid=1300999" title="Alfa (magazyn)">
Alfa (magazyn)

Alfa – wydawany w PRL magazyn łączący tematykę komiksową, science-fiction i popularnonaukową. Trafił na rynek w tym samym roku, co „Relax” (drugi magazyn komiksowy wydawany przez KAW), tj. w 1976 roku i pozostawał w jego cieniu.
Zgodnie z pierwotnymi założeniami „Alfa” miała stanowić „dojrzalszy” „Relax” i tym samym być w stosunku do niego komplementarna – czytelnicy starsi, dojrzalsi, bardziej wymagający mieli nabywać „Alfę”, a pozostali „Relax”. W związku z tym celem „Alfa” miała różnić się od „Relaxu” następująco:
Powyższe założenia nie sprawdziły się jednak w praktyce. Utrzymanie wysokiego poziomu edytorskiego wymagało stosowania materiałów (papier, farby drukarskie etc.), które w warunkach ówczesnej gospodarki niedoboru były trudno dostępne, a ponadto „Alfa” nie była wydawnictwem priorytetowym dla wydawcy i otrzymywała ich przydziały na końcu. W rezultacie ukazało się zaledwie 7 numerów:
W przypadku komiksów okazało się, że ilustratorzy książkowi (nawet najlepsi) nie potrafili poradzić sobie ze specyfiką rysunku komiksowego i w rezultacie odstąpiono od rysowania przez nich komiksów. Natomiast cenieni i znani rysownicy komiksowi nie chcieli rysować dla „Alfy”, gdyż zniechęciło ich rzadkie i nieregularne wydawanie numerów magazynu (długotrwałe oczekiwanie na publikację). W rezultacie komiksy w większości rysowali słabsi rysownicy, co odbiło się na jakości tych komiksów. 
W przypadku tekstów było podobnie. Dobrzy autorzy nie pisali dla „Alfy”, ponieważ także nie chcieli czekać długo na publikację (teksty zatem pisali gorsi autorzy). 
W tych warunkach „Alfa” nie zdobyła popularności i nie była zbyt ceniona wśród czytelników.

</doc>
<doc id="1301001" url="https://pl.wikipedia.org/wiki?curid=1301001" title="Marcelo Delgado">
Marcelo Delgado

Marcelo Alejandro Delgado (ur. 24 marca 1973 w Capitán Bermúdez) - argentyński piłkarz, występował na pozycji napastnika.
Kariera klubowa.
Marcelo swoją zawodową karierę piłkarską rozpoczął w Rosario Central. W drużynie "Los Canallas" grał przez 4 sezony, w czasie których wystąpił w 112 meczach, strzelając 23 gole. Później Delgado grał w Cruz Azul. W barwach klubu z Meksyku rozegrał 36 meczów i strzelił 5 goli. Następnie przeszedł do Racing Club de Avellaneda, gdzie szybko wywalczył miejsce w podstawowej jedenastce. Grał tam przez 5 sezonów występując w 119 meczach i strzelając 48 bramek. Następnym klubem w karierze Argentyńczyka było Boca Juniors. W trakcie 3 sezonów tam spędzonych osiągnął swoje największe sukcesy: 3 razy wygrał Copa Libertadores, 1 raz zdobył Puchar Interkontynentalny i 1 raz wygrał Aperturę. Później Marcelo przeszedł do swojego wcześniejszego klubu - Cruz Azul. W barwach tego klubu grał w 46 meczach, strzelił 18 bramek. Delgado wolał jednak grę w Boca Juniors, więc przeniósł się ponownie do tego klubu. Grał tam do roku 2006. W tym czasie wystąpił w 35 meczach, strzelił 5 goli i wygrał Copa Sudamericana, Recopa Sudamericana, Aperturę oraz Clausurę.
Kariera reprezentacyjna.
Marcelo w reprezentacji narodowej zadebiutował w 1995 roku. Rok później został powołany na Igrzyska Olimpijskie, które odbywały się w Atlancie. Zdobył tam wraz z reprezentacją srebrny medal. A dwa lata później w roku 1998 został też powołany na Mundial. Na tych Mistrzostwach Argentyńczycy dotarli do ćwierćfinału a sam Marcelo nie wystąpił w żadnym meczu. Łącznie w reprezentacji rozegrał 18 meczów i nie strzelił gola.

</doc>
<doc id="1301002" url="https://pl.wikipedia.org/wiki?curid=1301002" title="Żydowskie Towarzystwo Sportowe Jutrzenka Kraków">
Żydowskie Towarzystwo Sportowe Jutrzenka Kraków



</doc>
<doc id="1301003" url="https://pl.wikipedia.org/wiki?curid=1301003" title="ŻTS Jutrzenka Kraków">
ŻTS Jutrzenka Kraków



</doc>
<doc id="1301005" url="https://pl.wikipedia.org/wiki?curid=1301005" title="Tholey (gmina)">
Tholey (gmina)

Tholey – gmina w zachodnich Niemczech, w kraju związkowym Saara, w powiecie St. Wendel.
Geografia.
Gmina leży nad rzeką Theel, przy granicy z Nadrenią-Palatynatem.
Gmina ma powierzchnię 57,56 km², zamieszkuje ją około 12 732 osoby (2010). Na jej terenie znajduje się góra Schaumberg (569 m n.p.m.), jest to jeden z najwyższych szczytów w Saarze.
Tholey położone jest ok. 30 km na północ od Saarbrücken, ok. 40 km na południowy wschód od Trewiru i ok. 65 km na południowy wschód od Luksemburga.
Klimat.
Roczny opad wynosi 1001 mm, najwyższe opady przypadają na zimę. Najcieplejszym miesiącem jest lipiec gdzie średnia temperatura wynosi 17 °C.
Dzielnice.
W skład gminy wchodzi dziewięć dzielnic: 
Historia.
Pierwsze ślady osadnictwa okolicznych terenów przez Celtów pochodzą z czasów przed Chrystusem. Obszar ten był wielokrotnie zaludniany przez Rzymian. W średniowieczu duża część obecnej Saary była poddana opactwu Tholey. Ono nakazało również wybudowanie zamku obronnego na szczycie góry Schaumberg. Gmina Tholey nie została zlikwidowana podczas reformy administracyjnej w 1974.
Religia.
Według legendy to święty Wendelin złożył w Tholey pierwsze opactwo benedyktyńskie. W 1794 klasztor został zamknięty po zburzeniu przez Francuzów. Od 1949 w miejscowości ponownie znajduje się klasztor Kongregacji Beurońskiej.
Gmina żydowska w Tholey istniała od XVIII wieku do 1940. Pierwsza żydowska rodzina (Josef i Sara Isaak ze swoim synem Josefem) datowana jest na 1729. W 1843 żyło tu już 88 Żydów (9% mieszkańców z 952 osób) a w 1895 91. Synagoga została poświęcona 4 grudnia 1863 przez rabina Trewiru. Szkoła żydowska powstała w 1876. Liczba członków gminy żydowskiej zmniejszała i w 1925 należało do niej jeszcze 50 osób, 10 lat później 41. Wraz ze wzrostem władzy nacjonalistów i wieloma bojkotami gospodarczymi Żydzi wyprowadzili się z gminy. Po deportacjach zostało zamordowanych około 20 osób urodzonych lub długo przebywających w Tholey. Synagoga została sprzedana w 1937 by później ją zniszczono. Na jej fundamentach wybudowano blok mieszkalny.
Polityka.
Współpraca.
Miejscowość partnerska:
Zabytki i atrakcje.
Bergweiler
Hasborn-Dautweiler
Scheuern
Sotzweiler
Theley
Tholey
Überroth-Niederhofen
Infrastruktura.
Od czasów rzymskich Tholey znajdowało się przy trakcie łączącym Metz z Moguncją. Miejscowość była również stacją końcową linii kolejowej Tholey-St. Wendel, odcinek do Tholey został zamknięty w 1984.
Obecnie przez teren gminy przebiega autostrada A1 (zjazd "139 Tholey-Hasborn" i "140 Tholey") oraz droga krajowa B269.

</doc>
<doc id="1301015" url="https://pl.wikipedia.org/wiki?curid=1301015" title="Grand Prix Hiszpanii 1997">
Grand Prix Hiszpanii 1997

Grand Prix Hiszpanii 1997 (oryg. Gran Premio Marlboro de España) – szósta runda Mistrzostw Świata Formuły 1 w sezonie 1997, która odbyła się 25 maja 1997, po raz siódmy na torze Circuit de Barcelona-Catalunya.
39. Grand Prix Hiszpanii, 27. zaliczane do Mistrzostw Świata Formuły 1.

</doc>
<doc id="1301016" url="https://pl.wikipedia.org/wiki?curid=1301016" title="Kristina Axén Olin">
Kristina Axén Olin

Anna Kristina Axén Olin (ur. 24 października 1962 w Sztokholmie) – szwedzki polityk Umiarkowanej Partii Koalicyjnej. W latach 1998-2008 radna Sztokholmu. Przewodnicząca klubu swojej partii w radzie miejskiej w latach 2002-2008. Wiceprezes partii 2003-2008. W latach 1991-2008 była również plenipotentem gminy Sztokholm. W latach 1999-2006 pełniła funkcje prezesa zarządu policji w regionie Sztokholm.
18 kwietnia 2008 roku złożyła rezygnacje z pełnionych funkcji.
Z wykształcenia jest nauczycielką muzyki.

</doc>
<doc id="1301017" url="https://pl.wikipedia.org/wiki?curid=1301017" title="Grand Prix Hiszpanii 1999">
Grand Prix Hiszpanii 1999

Grand Prix Hiszpanii 1999 (oryg. Gran Premio Marlboro de España) – 41. Grand Prix Hiszpanii, 29 edycja zaliczana do Mistrzostw Świata Formuły 1, rozgrywana jako piąta w sezonie 1999 po raz dziewiąty na torze Circuit de Barcelona-Catalunya. W odbywającym się 30 maja 1999 roku wyścigu zwycięstwo odniósł, startujący z pole position, Mika Hakkinen.

</doc>
<doc id="1301018" url="https://pl.wikipedia.org/wiki?curid=1301018" title="Święta Barbara (obraz Jana van Eycka)">
Święta Barbara (obraz Jana van Eycka)

Święta Barbara () – obraz Jana van Eycka. Stanowi jeden z cenniejszych zachowanych przykładów rysunku doby średniowiecza ilustrujący realistycznie budowę gotyckiej budowli sakralnej. Wykonany w 1437 r. Znajduje się w zbiorach Królewskiego Muzeum Sztuk Pięknych ("Koninklijk Museum voor Schone Kunsten") w Antwerpii.
Wygląd.
Jest to obraz wykonany na desce dębowej o wymiarach 31 × 18 cm. Częściowo wykonany w technice grisaille, co widoczne jest we fragmentach tła. Niemal w całości, nienaruszony zachował się rysunek.
Obraz charakteryzuje się dwoma tematami. Ukazuje on świętą Barbara z Nikomedii – dziewicę i męczennicę z IV wieku, a ponadto epizody z budowy wieży, tworzącej dopełnienie wizerunku. Święta Barbara została przedstawiona przez artystę jako młoda niewiasta o długich włosach, delikatnych rysach twarzy, w pozie siedzącej, w momencie przeglądania grubej ilustrowanej księgi (być może Godzinki). W lewej ręce dzierży palmę – atrybut męczeństwa. Ubrana jest w bardzo długą suknię, odznaczającą się szerokimi rękawami i obszerną dolną partią w której artysta mocno wyeksponował łamane fałdy.
Na drugim planie na osi została przedstawiona budowa gotyckiej wieży, będącej atrybutem świętej. Scenę tę tworzą liczni kamieniarze ukazani w momencie swoich robót. U stóp wieży po prawej stronie widoczna jest prowizoryczna szopa, gdzie pracuje kolejna grupa budowniczych. Pośród pracujących można dostrzec delegację dworu (po lewej stronie obrazu), zdążająca na koniach w stronę placu budowy, czy też grupa niewiast w długich trenach (za plecami świętej).
W głębi widać rzekę oraz krajobraz z licznymi pagórkami i drzewami. Po lewej stronie można dostrzec obwarowane miasto.
Analiza.
Święta Barbara była kobietą o niezwykłej urodzie i inteligencji, jej ojciec Dioskurus, gorliwy poganin, zapragnął córkę chronić przed wpływami zepsutej młodzieży, chronić jej cnotę, a także ustrzec przed wpływami chrześcijaństwa. Z tego też powodu wybudował warowną wieżę z dwoma oknami, w której zamknął Barbarę. Przychodzili do niej różni nauczyciele, przekazując swoją wiedzę. Wśród nich był chrześcijanin, który zapoznał swoją uczennicę z nową religią. Barbara uwierzyła Chrystusowi, przyjęła w tajemnicy przed rodzicami z rąk swego nauczyciela chrzest. Postanowiła żyć w dozgonnej czystości dla Jezusa Chrystusa. Dla uczczenia Świętej Trójcy poleciła wybić w wieży trzecie okno.
Jan van Eyck wybrał własną wersję zilustrowania tego atrybutu, choć trzy okna wskazują na dostosowanie się do treści legendy o świętej. Twórca przekształca legendarną wieżę w gotycką świątynię w trakcie budowy, która właśnie trwa „pełną parą”. Uwagę zwraca realizm oddania postępujących prac budowlanych, szczególnie na zwieńczeniu wieży, gdzie oprócz budowniczych odkuwających maswerki balustrady widoczny jest dźwig wykonujący swoją funkcję.
Wieża na tym obrazie jest także ilustrowanym „glosariuszem”, dzięki któremu można poznać najbardziej charakterystyczne cechy architektury i budownictwa ówczesnych czasów. W jej wyglądzie w sposób bardzo wysublimowany zdefiniował i wyszczególnił najbardziej charakterystyczne elementy architektury gotyckich katedr.
Obraz ten jest świadomym szkicem artysty, kolejnym studium architektury gotyckiej, które da się zaobserwować we wcześniejszych dziełach np. "Madonna w kościele" znajdującej się w zbiorach berlińskich. Plamy kolorów są owocem późniejszych zamiarów pomalowania kompozycji, na szczęście dla cennego rysunku autor zaniechał pomalowania obrazu. Jan van Eyck zatem celowo wykonał rysunek i potraktował go jako dzieło skończone.

</doc>
<doc id="1301019" url="https://pl.wikipedia.org/wiki?curid=1301019" title="Eye of the Beholder (singel)">
Eye of the Beholder (singel)

Eye of the Beholder – trzeci utwór zamieszczony w 1988 przez amerykański zespół Metallica na albumie ...And Justice for All. 
Utwór trwa 6 minut 25 sekund. Tekst utworu opowiada o ograniczeniu wolności przez szeroko rozumianych "nich".

</doc>
<doc id="1301020" url="https://pl.wikipedia.org/wiki?curid=1301020" title="Poziom −2">
Poziom −2

Poziom −2 () – amerykański horror z 2007 roku w reżyserii Francka Khalfouna.
Fabuła.
Film opowiada o Angeli (Rachel Nichols), dwudziestoparoletniej dziewczynie, pracującej w dużej korporacji. Pewnego razu, w wigilię Bożego Narodzenia zostaje do późna w pracy i staje się celem obłąkanego i przerażającego pracownika ochrony. Nie mając szans na ratunek z zewnątrz, musi liczyć wyłącznie na siebie.

</doc>
<doc id="1301023" url="https://pl.wikipedia.org/wiki?curid=1301023" title="Martin Cooper">
Martin Cooper

Martin Cooper (ur. 26 grudnia 1928 w Chicago) – amerykański naukowiec, uważany za ojca telefonów komórkowych (niezależnie od telefonów samochodowych). Cooper był dyrektorem pionu Motoroli odpowiedzialnego za badania i rozwój.
Pierwszy telefon komórkowy.
Cooper był autorem zarejestrowanego 17 października 1973 patentu numer 3906166 nazwanego „systemem telefonii radiowej”. Jest uważany za twórcę mobilnego telefonu oraz za osobę, która wykonała pierwsze na świecie połączenie telefoniczne z użyciem przenośnego telefonu. Miało to miejsce 3 kwietnia 1973, a adresatem był Joel S. Engel, rywal Coopera, pracujący w Bell Labs jako szef działu badawczego.
Cooper ujawnił później, że do stworzenia wynalazku zainspirowało go oglądanie rozmawiającego przez swój komunikator Kapitana Kirka z serialu science-fiction "".
Prawo Coopera.
Cooper stwierdził, że zdolność do nadawania różnych komunikatów radiowych jednocześnie i w tym samym miejscu rosła w tym samym tempie od czasu pierwszych transmisji Guglielmo Marconiego w 1895 roku. Doprowadziło to Coopera do sformułowania prawa wydajności widmowej, zwanego prawem Coopera. Prawo to mówi, że maksymalna liczba rozmów głosowych lub równoważnych transakcji danych, które można przeprowadzić w całym użytecznym widmie radiowym na danym obszarze, podwaja się co 30 miesięcy.

</doc>
<doc id="1301024" url="https://pl.wikipedia.org/wiki?curid=1301024" title="Grand Prix Hiszpanii 2000">
Grand Prix Hiszpanii 2000

Wyniki Grand Prix Hiszpanii na Circuit de Catalunya 7 maja 2000.

</doc>
<doc id="1301025" url="https://pl.wikipedia.org/wiki?curid=1301025" title="I’ll be back">
I’ll be back

I’ll be back ("Wrócę") – wypowiedź filmowa Arnolda Schwarzeneggera, po raz pierwszy użyta w filmie z roku 1984 "Terminator", gdzie aktor odtwarzał tytułową rolę. W pierwotnej wersji scenariusza brzmiała ona „I’ll come back”. Amerykański Instytut Filmowy umieścił tę wypowiedź 21 lipca 2005 roku na Liście najsłynniejszych cytatów filmowych ostatnich 100 lat, na 37. miejscu.
Film.
Wypowiedź, po jej zastosowaniu w "Terminatorze" (1984), pojawia w różnych wariantach w wielu granych przez Schwarzeneggera filmach, m.in.:
Słowa „I’ll be back” pojawiają się również w podobnym sformułowaniu (w jakim wypowiadał je Schwarzenegger) w filmach "Ostatni skaut" w ostatniej scenie, oraz w Ryzykanci
gdzie wypowiada je Yaz Dennis Rodman ukrywając koszyk z dzieckiem.
W polityce.
Schwarzenegger używał tej frazy podczas publicznych przemówień jako gubernator Kalifornii.
25 czerwca 2010 Dmitrij Miedwiediew, podczas swej podróży do Stanów Zjednoczonych, witając się z gubernatorem Kalifornii Arnoldem Schwarzeneggerem powiedział: „I’ll be back!”, a potem dodał „Hasta la vista, baby!”.

</doc>
<doc id="1301026" url="https://pl.wikipedia.org/wiki?curid=1301026" title="Jiřetín pod Bukovou">
Jiřetín pod Bukovou

Jiřetín pod Bukovou (niem. "Georgenthal") - gmina w Czechach w powiecie Jablonec nad Nysą w kraju libereckim.
1 stycznia 2017 liczyła 471 mieszkańców o średnim wieku 47,6 lat.
Pierwsza wzmianka o miejscowości pochodzi z roku 1654.

</doc>
<doc id="1301027" url="https://pl.wikipedia.org/wiki?curid=1301027" title="Grand Prix Hiszpanii 2001">
Grand Prix Hiszpanii 2001

Wyniki Grand Prix Hiszpanii na Circuit de Catalunya 29 kwietnia 2001.

</doc>
<doc id="1301028" url="https://pl.wikipedia.org/wiki?curid=1301028" title="Grand Prix Hiszpanii 2002">
Grand Prix Hiszpanii 2002

Wyniki Grand Prix Hiszpanii na Circuit de Catalunya 28 kwietnia 2002.

</doc>
<doc id="1301029" url="https://pl.wikipedia.org/wiki?curid=1301029" title="Magdalena Idzik">
Magdalena Idzik

Magdalena Idzik (ur. 1974 w Kielcach) − polska śpiewaczka, mezzosopran. 
Naukę śpiewu rozpoczynała u Zofii Zamojskiej w Kielcach. Będąc uczennicą szkoły średniej uzyskała II nagrodę na Ogólnopolskim Konkursie Młodych Śpiewaków we Wrocławiu. Ukończyła Warszawską Akademię Muzyczną w klasie śpiewu solowego prof. Małgorzaty Marczewskiej. Obecnie śpiewaczka Opery Narodowej oraz wykładowca Uniwersytetu Muzycznego Fryderyka Chopina ze stopniem doktora habilitowanego.
W roku 2009 otrzymała „Bursztynowe drzewo” − prestiżową nagrodę przyznawaną przez polskich Kaszubów ludziom kultury. Nagrodę otrzymała w kategorii „muzyka poważna” za rolę w spektaklu "Pociąg wspomnień".
Otrzymała stypendium Promocja Talentu przyznawane przez Fundację Ewy Czeszejko-Sochackiej. W 2001 roku ukończyła we Włoszech Akademię Rossiniowską pod kierunkiem Alberta Zeddy. Na scenie Teatru Wielkiego – Opery Narodowej zadebiutowała w spektaklu "Śpiewnik domowy" Stanisława Moniuszki w reżyserii Marii Fołtyn.

</doc>
<doc id="1301030" url="https://pl.wikipedia.org/wiki?curid=1301030" title="Grand Prix Hiszpanii 2003">
Grand Prix Hiszpanii 2003

Wyniki Grand Prix Hiszpanii, piątej rundy Mistrzostw Świata Formuły 1 w sezonie 2003.

</doc>
<doc id="1301032" url="https://pl.wikipedia.org/wiki?curid=1301032" title="O czasach chytrych i prawdach pozornych">
O czasach chytrych i prawdach pozornych



</doc>
<doc id="1301033" url="https://pl.wikipedia.org/wiki?curid=1301033" title="Cyprian Zabłocki">
Cyprian Zabłocki

Cyprian Franciszek Zabłocki (1792–1868) – polski ziemianin herbu Łada, właściciel dworu w Rybnie koło Sochaczewa, wsławił się oryginalnymi inwestycjami, które miały przynieść mu wielkie pieniądze (niewielkim kosztem), a kończyły się plajtą.
To od niego wzięło się powiedzenie: "wyjść jak Zabłocki na mydle". Legenda głosi, że Zabłocki postanowił w łatwy sposób wzbogacić się na produkcji mydła w rodzinnym majątku w Rybnie, które następnie zamierzał korzystnie sprzedać za granicą. Wyprodukowane mydło miało być spławione Wisłą do Gdańska, a stamtąd dalej statkiem. Żeby jednak zysk był większy, Zabłocki postanowił oszukać celników pruskich i tuż przed granicą z Prusami wyrzucił cały ładunek do wody. Skrzynie, do których zapakowano mydło, miały być szczelne i powiązane ze sobą. Płynąc, barka ciągnęła za sobą skrzynie pod powierzchnią wody i w bezpiecznej odległości od oczu celników. Opłaty celnej udało się uniknąć, ale kiedy w Gdańsku chciano wydobyć skrzynie, okazało się, że nie były one dostatecznie szczelne i całe mydło rozpuściło się w wodzie. Zabłocki stracił wszystkie zainwestowane pieniądze. Powiedzenie "wyjść jak Zabłocki na mydle" może mieć dawniejsze pochodzenie: poeta Wacław Potocki (zm. 1696) w "Moraliach" krytykuje przejętą od Włochów modę stawiania na koniec posiłku cukrów i konfitur słowami: "Cukry stawiać na końcu obiadu od Włochów, Wskórają też tak jako Zabłocki na mydle".

</doc>
<doc id="1301034" url="https://pl.wikipedia.org/wiki?curid=1301034" title="Grand Prix Hiszpanii 2004">
Grand Prix Hiszpanii 2004

Wyniki Grand Prix Hiszpanii na Circuit de Catalunya 9 maja 2004.

</doc>
<doc id="1301036" url="https://pl.wikipedia.org/wiki?curid=1301036" title="Obroszyn">
Obroszyn

Obroszyn (ukr. Оброшине) – miejscowość na Ukrainie, w rejonie pustomyckim obwodu lwowskiego, 14 km od Lwowa. 4 186 mieszkańców.
Historia.
Założony w 1456 przez Kazimierza Jagiellończyka. Przez długi czas własność kanoników lwowskich. Znajduje się tam stacja kolejowa oraz pałac biskupi.

</doc>
<doc id="1301039" url="https://pl.wikipedia.org/wiki?curid=1301039" title="Wyjść jak Zabłocki na mydle">
Wyjść jak Zabłocki na mydle



</doc>
<doc id="1301040" url="https://pl.wikipedia.org/wiki?curid=1301040" title="Doktor Żywago (miniserial 2002)">
Doktor Żywago (miniserial 2002)

Doktor Żywago (Doctor Zhivago) – miniserial składający się z dwóch odcinków, oparty na powieści laureata Nagrody Nobla – Borisa Pasternaka – zaadaptowanej przez scenarzystę Andrew Daviesa, a wyreżyserowany przez włoskiego twórcę Giacomo Campiotti.
Akcja filmu toczy się na przestrzeni 30 lat i opowiada o burzliwej historii Rosji w okresie przed i w trakcie I wojny światowej, obu rewolucji oraz wojny domowej, ukazanej przez pryzmat losów pojedynczego człowieka. Główny bohater, Jurij Żywago, który jest zarówno lekarzem, jak i poetą, musi wybrać między miłością do żony a uczuciem do Lary. Jego życie, rzucone pomiędzy polityczne zawieruchy, ulega całkowitej zmianie.
Odcinki.
Odcinek I.
Młody Jurij przeprowadza się do nowego domu wraz z wujkiem, ciocią (Aleksandrem i Anną Gromieko) i kuzynką Tonią na krótko po tym, jak jego ojciec popełnia samobójstwo z powodów biznesowych, głównie przez adwokata Wiktora Komarowskiego. Gdy dorasta, zostaje lekarzem i zakochuje się w Toni. Jednak los sprawi, że pewnego dnia Jurij ujrzy przez okno kawiarni Larę, piękną dziewczynę, która później odmieni jego życie. Matka Lary, Amalia, jest kochanką Wiktora. Niedługo potem Komarowski zmienia obiekt swego pożądania na córkę. Zazdrosna matka usiłuje popełnić samobójstwo, a z pomocą przychodzi Jurij i w domu chorej rozpoznaje obie znane mu już wcześniej twarze – Lary i Wiktora. Podczas świąt Bożego Narodzenia Jurij i Tonia zostają zaproszeni na prestiżowy bankiet, na którym Lara pojawia się z pistoletem w ręku, usiłując zastrzelić Komarowskiego. Podczas gdy Lara poślubia swojego kolegę, Paszę Antipowa, Jurij i Tonia również biorą ślub. Wybuch I wojny światowej zsyła obu – Paszę i Jurija do rosyjskiej armii. Los sprawia, że Jurij Żywago i Lara Antipowa spotykają się w tym samym obozie podczas wojny, gdzie on jest lekarzem, a ona pielęgniarką. Lara udała się na wojnę w poszukiwaniu swojego męża, który przepadł bez śladu. Wspólne zajęcia i czas, jaki sobie poświęcają młodzi, owocuje głęboką i silną miłością. Gdy nadciąga armia komunistów, Jurij musi wrócić do Toni i syna w Moskwie, a Lara do swojej córki w mieście Juratin na Uralu.
Odcinek II.
Jurij powraca do Moskwy, gdzie jego mieszkanie zostało zajęte przez komunistów. Ojciec Toni proponuje przenieść się do położonej na Uralu wsi Warykino, nieopodal Juratina. Podczas podróży Jurij spotyka Paszę, który jest teraz dowódcą w Armii Czerwonej i posługuje się nowym imieniem – Strielnikow. Nie jest on zainteresowany swoją żoną ani córką. Niedługo potem Jurij znów spotyka Larę i uczucie odżywa. Spotykają się potajemnie kilkakrotnie, jednak Jurij postanawia zerwać kontakty z Larą i powrócić do żony, która spodziewa się dziecka. Podczas drogi powrotnej do domu zostaje porwany jako pomoc medyczna przez partyzanckich żołnierzy. Do Toni podczas porodu przyjeżdża z pomocą Lara. Żona Jurija rozpoznaje w niej entuzjastycznie opisywaną w listach męża młodą pielęgniarkę z obozu wojskowego. Po kilku miesiącach Jurijowi udaje się wyrwać z partyzanckich rąk i przybywa niezwłocznie do Lary, która opatruje mu rany. Tonia, jej ojciec i dwójka dzieci opuszczają Warykino i powracają do Moskwy. Lara, jej córka i Jurij zostają sami i spędzają razem wspaniałe chwile. Po jakimś czasie zjawia się Komarowski i oferuje Larze, niegdyś swojej kochance, ucieczkę przed komunistami. Jurij namawia ją do wyjazdu, sam jednak pozostaje na miejscu i w konsekwencji kochankowie zostają rozdzieleni raz na zawsze. Wkrótce zjawia się Pasza, który popadł w niełaskę i teraz ukrywa się przed bolszewikami. Dochodzi do rozmowy, a niedługo później Pasza strzela sobie w głowę i umiera. Żywago powraca do Moskwy, gdzie nie znajduje ani Lary, ani swojej żony, Toni. Problemy zdrowotne sprawiają, że dni Jurija są policzone, zdąży jednak jeszcze dostrzec na ulicy chłopca, który wygląda dokładnie tak, jak on, kiedy był mały. W matce chłopca Jurij rozpoznaje swoją ukochaną. Chwilę później umiera.
Kulisy serialu.
Campiotti przyznał, że nie był w stanie zamieścić wszystkich wątków, które są zawarte w książce. Swoją postawę tłumaczył obszernością dzieła Borisa Pasternaka. Ponadto doskonale zdawał sobie sprawę, że film nie jest całkowitym odwzorowaniem książki. Ponieważ obecnie ludzie wiedzą na temat Rosji o wiele więcej niż podczas realizacji filmu w 1965 roku, Campiotti starał się wiarygodniej ukazać problemy i życie tamtejszej ludności.
Bohaterowie adaptacji Campiottiego są młodsi niż ich odpowiednicy z poprzedniej wersji filmu. Innymi kluczowymi elementami była decyzja reżysera, by użyć prawdziwych plenerów zamiast studia filmowego i odtworzyć sceny miłosne w bardziej kontrowersyjny, kategoryczny sposób. Campiotti bowiem uważał, że w dzisiejszym świecie seksualność jest wciąż tematem tabu. Starał się wiernie odzwierciedlić miłość jako silne i piękne uczucie, które jest ważniejsze niż wojna.
Problemem, z jakim musiała zmierzyć się ekipa filmu, była pogoda. Do realizacji pierwszych scen był potrzebny śnieg, a filmowanie w Rosji, Norwegii czy Finlandii było za drogie. Za rozwiązanie uważano Kanadę – idealne miejsce do zrealizowania potrzebnych fragmentów. Jednak stacja meteorologiczna zakomunikowała, że śnieg jest jedynie na dalekich krańcach kraju, gdzie jest zbyt zimno, aby rozłożyć niezbędny ekwipunek. Ekipa produkcyjna rozpoczęła swoją pracę w marcu i po wielokrotnych konsultacjach z meteorologami wytypowano Słowację jako kraj z największym prawdopodobieństwem wystąpienia opadów śniegu. Dwa dni przed rozpoczęciem kręcenia nastąpiła burza śnieżna. Krótko potem słońce świeciło tak intensywnie, że spowodowało natychmiastowe topnienie śniegu. W konsekwencji zdecydowano się na użycie sztucznego śniegu.
Muzyka.
Muzyka została wykonana przez Ludovico Einaudiego, włoskiego kompozytora.

</doc>
<doc id="1301043" url="https://pl.wikipedia.org/wiki?curid=1301043" title="Grand Prix Francji 1957">
Grand Prix Francji 1957

Grand Prix Francji 1957 (oryg. Grand Prix de l'ACF) – 4. runda Mistrzostw Świata Formuły 1 w sezonie 1957, która odbyła się 7 lipca 1957 po raz 2. na torze Rouen-les-Essarts.
43. Grand Prix Francji, 7. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1301046" url="https://pl.wikipedia.org/wiki?curid=1301046" title="Jatki Bielskie">
Jatki Bielskie



</doc>
<doc id="1301048" url="https://pl.wikipedia.org/wiki?curid=1301048" title="Grand Prix Francji 1958">
Grand Prix Francji 1958

Grand Prix Francji 1958 (oryg. Grand Prix de l'ACF) – 6. runda Mistrzostw Świata Formuły 1 w sezonie 1958, która odbyła się 6 lipca 1958 po raz 6. na torze Reims-Gueux.
44. Grand Prix Francji, 8. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 6 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1301050" url="https://pl.wikipedia.org/wiki?curid=1301050" title="Grand Prix Francji 1959">
Grand Prix Francji 1959

Grand Prix Francji 1959 (oryg. Grand Prix de l'ACF), Grand Prix Europy 1959 – 4. runda Mistrzostw Świata Formuły 1 w sezonie 1959, która odbyła się 5 lipca 1959 po raz 7. na torze Reims-Gueux.
19. Grand Prix Francji, 9. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1301053" url="https://pl.wikipedia.org/wiki?curid=1301053" title="Grand Prix Francji 1960">
Grand Prix Francji 1960

Grand Prix Francji 1960 (oryg. Grand Prix de l'ACF) – 6. runda Mistrzostw Świata Formuły 1 w sezonie 1960, która odbyła się 3 lipca 1960 po raz 8. na torze Reims-Gueux.
46. Grand Prix Francji, 10. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 8-6-4-3-2-1. Liczone było tylko 6 najlepszych wyścigów danego kierowcy. W przypadku współdzielonej jazdy, punktów nie przyznawano. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1301054" url="https://pl.wikipedia.org/wiki?curid=1301054" title="Grand Prix Francji 1961">
Grand Prix Francji 1961

Grand Prix Francji 1961 (oryg. Grand Prix de l'ACF) – 4. runda Mistrzostw Świata Formuły 1 w sezonie 1961, która odbyła się 2 lipca 1961 po raz 9. na torze Reims-Gueux.
47. Grand Prix Francji, 11. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Konstruktorzy punktowali wg klucza 8-6-4-3-2-1. Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1301056" url="https://pl.wikipedia.org/wiki?curid=1301056" title="One (singel Metalliki)">
One (singel Metalliki)

One – ballada rockowa amerykańskiego zespołu Metallica, która zamieszczona jest na ich albumie "...And Justice for All" (1988). Utwór zyskał wielką popularność, zdobył nagrodę Grammy dla najlepszej piosenki („Best Metal Performance” w 1989 roku). Od wielu lat utwór plasuje się w czołówce (najwyższa pozycja – 20, 2005) corocznego zestawienia Top Wszech Czasów, prezentowanego na antenie Programu Trzeciego Polskiego Radia. Solo gitarzysty Kirka Hammetta, zostało sklasyfikowane przez amerykańskie czasopismo „Guitar World” na 7. miejscu.
Geneza utworu.
Tekst piosenki jest zainspirowany amerykańską powieścią Daltona Trumbo "Johnny poszedł na wojnę" (Johnny Got His Gun), i opowiada o młodym żołnierzu, który zdecydował zaciągnąć się do amerykańskiej armii walczącej podczas I wojny światowej. W wyniku niefortunnego zdarzenia mężczyzna uległ wypadkowi (wszedł na minę) i stracił nogi, ręce, wzrok, mowę i słuch. Po zrozumieniu swojej sytuacji posłużył się swoją głową – jedyną sprawną częścią ciała – by wystukać alfabetem Morse’a prośbę o rychłą śmierć. Przełożeni nie zdecydowali się na eutanazję. Zespół chciał w ten sposób pokazać okropieństwo i bezsens wojny. Metallica ma w swoim dorobku już podobny utwór o wojennej tematyce, zamieszczony na poprzednim albumie („Disposable Heroes”).
Teledysk.
Do piosenki powstał teledysk, pierwszy w dorobku Metalliki, został wyemitowany w MTV po raz pierwszy 20 stycznia 1989. Klip ukazuje zespół wykonujący utwór w magazynie oraz wybrane sceny i dialogi z filmowej adaptacji (1971) wspomnianej powieści "Johnny poszedł na wojnę".
Utwór na koncertach.
Piosenka jest trzecim pod względem częstości wykonywania utworem na koncertach granych przez formację. 
Utwór został nagrany z udziałem orkiestry symfonicznej podczas koncertu w San Francisco, i umieszczony na koncertowym albumie "S&amp;M".
Popularność.
Top Wszech Czasów Trójki.
Pozycje utworu „One” Metalliki na Trójkowej liście najlepszych piosenek wszech czasów:

</doc>
<doc id="1301058" url="https://pl.wikipedia.org/wiki?curid=1301058" title="Grand Prix Francji 1962">
Grand Prix Francji 1962

Grand Prix Francji 1962 (oryg. Grand Prix de l'ACF) – 4. runda Mistrzostw Świata Formuły 1 w sezonie 1962, która odbyła się 8 lipca 1962, po raz 3. na torze Rouen-les-Essarts.
48. Grand Prix Francji, 12. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1301060" url="https://pl.wikipedia.org/wiki?curid=1301060" title="Grand Prix Francji 1963">
Grand Prix Francji 1963

Grand Prix Francji 1963 (oryg. Grand Prix de l'ACF) – 4. runda Mistrzostw Świata Formuły 1 w sezonie 1963, która odbyła się 30 czerwca 1963, po raz 10. na torze Reims-Gueux.
49. Grand Prix Francji, 13. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1301061" url="https://pl.wikipedia.org/wiki?curid=1301061" title="Grand Prix Francji 1964">
Grand Prix Francji 1964

Grand Prix Francji 1964 (oryg. Grand Prix de l'ACF) – 4. runda Mistrzostw Świata Formuły 1 w sezonie 1964, która odbyła się 28 czerwca 1964, po raz 4. na torze Rouen-Les-Essarts.
50. Grand Prix Francji, 14. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1301065" url="https://pl.wikipedia.org/wiki?curid=1301065" title="Grand Prix Francji 1965">
Grand Prix Francji 1965

Grand Prix Francji 1965 (oryg. Grand Prix de l'ACF) – 4. runda Mistrzostw Świata Formuły 1 w sezonie 1965, która odbyła się 27 czerwca 1965, po raz 1. na torze Charade Circuit.
51. Grand Prix Francji, 15. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301067" url="https://pl.wikipedia.org/wiki?curid=1301067" title="Zamek w Tustaniu">
Zamek w Tustaniu

Zamek w Tustaniu – średniowieczna skalna twierdza-gród i urząd celny ІХ– ХVІ wieku, staroruski skalny zespół obronny, resztki którego znajdują się w Ukraińskich Karpatach (Wschodnich Beskidach) w rejonie skolskim obwodu lwowskiego, w pobliżu wsi Urycz, położonej na południe od miasta Borysławia i na południowy wschód od osiedla typu miejskiego – Schodnicy, na terenie Parku Narodowego „Beskidy Skolskie”. Unikalny zabytek historii, archeologii, architektury i przyrody jest rozmieszczony wśród leśnego masywu leśnictwa Podhorodeckiego i wchodzi w skład Państwowego Rezerwatu Historyczno-Kulturalnego „Tustań”.
Tustań była punktem obronnym i administracyjnym, a także stacją celną na ważnej drodze solnej, która prowadziła z Drohobycza do Zakarpacia i Europy Zachodniej.
Zamek położony jest na północny wschód 1,5 km od centrum wsi Urycz w rejonie skolskim obwodu lwowskiego Ukrainy.
Geologia i geomorfologia.
Skalny zespół Tustani to ostańce erozyjne, wyrzeźbione ze spiętrzonych warstw piaskowca jamneńskiego pochodzących z okresu paleogenu. Charakteryzują się prawie pionowym zaleganiem warstw osadowych z ich egzotyczną materacopodobną i kulistą teksturą. Forma i charakter skał zależą od warunków wietrzenia i litologicznego składu piaskowca. W mezozoiku i paleogenie, w czasach istnienia prehistorycznego oceanu Теtydy tu nagromadziły się potężne warstwy osadów. Około 25 milionów lat temu, w neogenie, w czasie powstawania dzisiejszych Karpat były już uformowane warstwy skał piaskowcowych, niektóre z nich w trakcie fałdowania ukazały się na powierzchni ziemi. W geologii są one znane jako „piaskowce jamneńskie” (nazwa pochodzi od byłej wsi Jamna). W zespole skał uryckich wyróżniają się oddzielne ostańce: Kamień, Ostry Kamień, Mała Skała, Żołób (Orzeł).
W niektórych miejscach piaskowce występują w formie dużych monolitów, w innych – w formie bezładnie nagromadzonych brył. Jest wiele pęknięć, wnęk, niewielkich jaskiń, w tym ręcznie tworzone.
Etymologia nazwy.
Nazwa "Tustań" ma prasłowiańskie pochodzenie. Według struktury nazwa Tustań jest dwuczłonowa i składa się z komponentów "Tu" + "stań". Taki typ imion jest znany w sanskrycie, języku starogreckim, językach celtyckich, a także właściwy imionom Słowian, które są znane z zabytków VI – VII w. Na przykład, to imiona przywódców Antów i bizantyjskich dowódców słowiańskiego pochodzenia: "Dobrohost, Kalihost, Meżmyr, Tatymyr, Chwalybud" oraz inne.
Dawne ludowe tłumaczenie pochodzenia nazwy (odnotowane przez polskiego historyka Stanisława Sarnickiego 1585 r.) i współczesna ustna tradycja podają wyjaśnienie nazwy jak „tu stanąć”.
Historia.
W ІХ w. terytorium współczesnej Tustani zasiedlały plemiona Chorwatów.
W końcu Х w. wielki książę kijowski Włodzimierz I Wielki zdobył chorwackie księstwa, utworzone w Posaniu, w dorzeczu górnego i środkowego Dniestru oraz górnego Prutu i dołączył je do Rusi Kijowskiej. W środku XII w. Tustań obok takich miast jak Przemyśl, Dźwinogród, Sanok, Udecz, Gródek, Jarosław, Wiśnia, Gołogóry, Synowódzko, Spas, Sól, Lwów, Drohowyż, Sambor, Tuchla wchodziła w skład księstwa przemyskiego.
Później twierdza była głównym (w tym regionie Karpat) przygranicznym centrum między Księstwem Halicko-Wołyńskim a Węgrami, a po wejściu księstwa w skład Królestwa Polskiego – między Królestwem Polskim a Węgrami. Najdawniejsza pisemna wzmianka o Tustani pochodzi z 1340 r. i znajduje się w pracy polskiego kronikarza Janka z Czarnkowa, który był podkanclerzem polskiego króla Kazimierza ІІІ. W swojej kronice, która obejmuje wydarzenia z lat 1363-1384, wśród miast i grodów ziemi ruskiej, które na nowo umocnił król, wspomina on „w ziemi ruskiej miasto Lamburg, inaczej Lwów, i dwa zamki, zamek Przemyśl, zamek i miasto Sanok, miasto Krosno, Lubaczów, Trębowlę, Halicz, Tustań zamki” . Jeżeli Janko z Czarnkowa niczego nie wspomina o zdobyciu Tustani, to inny polski kronikarz Jan Długosz (1415-1480), wprost wskazuje na to, że w 1340 r. „Król Kazimierz w ciągu jednego roku zdobywa władzę nad całą Rusią”: „Kazimierz... w dzień urodzenia Jana Chrzciciela ruszył na ruską ziemię i tam opanował miasta i zamki Przemyśl, Halicz, Łuck, Włodzimierz, Sanok, Lubaczów, Trembowlę, Tustań, inne ruskie miasta i twierdze”. Adnotacje tych dwóch kronikarzy wskazują na to, że Tustań jako twierdza obronna już istniała przed jej zdobyciem przez polskiego króla w XIV w. O tym świadczą i dane badań archeologicznych. Najwcześniejsza dokumentalna wzmianka o Tustani mieści się w bulli papieża rzymskiego Bonifacego ІХ z 15 maja 1390 r. Mowa w niej o przekazaniu przez Władysława Opolczyka miasta Rohatyn, zamków w Olesku i Tustani, z okręgami, chutorami, majątkiem i całymi terenami użytkowymi, a także dziesięciny z soli w Drohobyczu i Żydaczowie dla nowo utworzonej katolickiej diecezji halickiej.
Tustań oprócz obronnej funkcji pełniła też administracyjną i była centrum gminy. O tym świadczy królewski akt darowizny wsi Kruszelnicy z 4 listopada 1395 r. W nim wskazuje się, że wieś Kruszelnica gminy tustańskiej, nadaje się do daru wiernym służącym Iwanowi i Damianowi i ich synom z całym dobrem... z lasami, łąkami, łanami, sianokosami.
Z czasem twierdza przechodzi pod władzę polskiej magnaterii i szlachty. Dowodem tego jest królewski akt darowizny z 1539 r. Król na prośbę Jana z Tarnowa daruje Mikołajowi Blizińskiemu i jego dziedzicom „twierdzę Tustań, a właściwie tylko skałę w górach Stryjskich w pobliżu granicy z Węgrami”. Oni zobowiązywali się „własnym kosztem i środkami ten zamek na wspomnianej skale bronić, odnowić, umocnić i podtrzymywać w należnym stanie”. Nie wiadomo, czy była twierdza Tustań odremontowana i umocniona, jednak w 1541 r. Bliziński podarował wieś „Podhorodce i twierdzę Tustań” Janowi z Tarnowa.
Tustań była urzędem celnym. Przez nią przechodziła droga handlowa, którą kupcy wozili sól. Droga szła od Drohobycza przez wieś Tustanowycze, potem przez Tustań i wieś Podhorodce, która była przedmieściem twierdzy, dalej dolinami rzek Stryj i Opór prowadziła do karpackich przełęczy. Stamtąd droga szła do krajów Europy Zachodniej. Na istnienie drogi handlowej wskazują toponimy "Podhostyniec", "Hostyniec", a także góra "Towar". Załoga Tustani pobierała od kupców cło i zabezpieczała im ochronę podczas przewozu ich towarów.
To, że twierdza Tustań istniała włącznie do XVI w., potwierdzają materiały badań archeologicznych i dokumenty: ostatnia znana wzmianka pisemna o twierdzy jest datowana na 1565 r. Jest ona podana w Lustracji Drohobyckiej żupy solnej. Tam wskazuje się: „...w Tustani biorą cło od kupców, którzy idą górami, mijając Drohobycz. Dzierżawa cła...czyni 14 złotych”.
Stopniowy upadek twierdzy spowodowało kilka czynników:
Architektura.
Skalne miasto-twierdza Tustań zajmuje szczególne miejsce w drewnianym budownictwie średniowiecza.
Skalne formacje jako potężne obronne ściany były bardzo umiejętnie wykorzystane przez budowniczych. Odstępy między skałami zostały przegrodzone drewnianymi ścianami, zamykającymi wszelkie możliwe dostępy do zamku. Tam, gdzie drewniane konstrukcje dochodziły do skał, w kamieniu drążono specjalne zagłębienia – wpusty i wręby, żeby zamocować belki w skale. Te ślady pozwalają odtworzyć wygląd zewnętrzny twierdzy z IX – XVI w., mimo to, że same drewniane konstrukcje już się nie zachowały. Tylko na zespole "Kamień" skalnego miasta-twierdzy Tustań zbadano ponad 4000 takich śladów skalnej zabudowy. Przy grupie skał "Mała Skała" i "Ostry Kamień" widoczne są ślady po belkowaniach, a także cysterna na wodę wykuta w skale.
Przeanalizowawszy wszystkie ślady, główny badacz Tustani – Mychajło Rożko doszedł do wniosku, że twierdza budowana była w kilku etapach. Stale ją rozbudowywano, zwiększano jej wysokość i zajmowano coraz wyższe poziomy zespołu skalnego. W ХІІІ w., w okresie jej największego rozwoju, twierdza zajmowała wszystkie możliwe galerie i tarasy od podnóża do szczytu skał. Wysokość ciągłej zabudowy w wewnętrznym podwórcu sięgała pięciu pięter, każde o wysokości 3,5-4 m, co świadczy o bardzo wysokim poziomie techniki budowlanej.
W celu zabezpieczenia w wodę podczas oblężenia, twierdza miała studnię w podnóżu skały i dwie cysterny. Do dziś zachowały się resztki kamiennej ściany. Mychajło Rożko datował budownictwo ściany na drugą połowę ХІІІ w. Miała ona grubość 2,5 m i przykryła wpusty dla drewnianych ścian, wycięte w skałach.
Archeologia.
Podczas badań archeologicznych twierdzy Tustań zebrano ponad 25 tysięcy artefaktów. Wśród nich są drewniane elementy zabudowy, liczne wyroby metalowe, ceramika, szkło, wyroby skórzane.
Wśród wyrobów metalowych bardzo interesujący jest relikwiarz w kształcie krzyża (enkolpion), tarcza pierścienia z grawerowanym rysunkiem ptaka, spiżowa buława, młot, siekiera, groty bełtów do kuszy, iglicowe i trzpieniowe groty strzał tarczowych, groty włóczni, krzesiwa, ostrogi, serca dzwonków, rylce do drewna, igły, zapięcia do książek.
Drewniane znaleziska są reprezentowane przez wielką ilość drewnianych konstrukcji, wśród których znajdują się fragmenty sześciu węgarów, słupy konstrukcyjne galerii, fragmenty belek, kołków-dybli, desek ze złączami typu „jaskółczy ogon”, dranice, gonty, a także drewniane łyżki i łopata. Fragmenty ceramicznego naczynia, znalezione podczas wykopalisk archeologicznych, badacze datują na ІX – XVІІ wiek. Znaleziono również kafle, wśród których wyróżniają się elementy z plastycznym wyobrażeniem Jerzego Zwycięzcy, który zabija smoka.
Petroglify.
Naskalne rysunki (petroglify) są wielkim i nieco tajemniczym obszarem zabytków dawnej kultury ludzkości i jej pierwotnej sztuki. W zasadzie w Tustani petroglify są umieszczone na centralnej i największej grupie skalnej – Kamieniu i znajdują się w trudno dostępnych miejscach.
Wśród wszystkich petroglifów w Tustani uwagę naukowca Mykoły Bandriwskiego przyciągnęła grupa obrazów, które mają wygląd koła, dysku albo schematycznych okrągłych figur. Takie znaki przyjęto nazywać solarnymi (słonecznymi). Badacz przeanalizował rozmieszczenie tych solarnych znaków i uważa, że istniał pewien system rozmieszczenia znaków, które nanosili na skały według zawczasu opracowanego planu. Jednak nie wszyscy badacze zgadzają się z myślą, że „solarne znaki” były tworzone ręcznie. W szczególności doktor nauk geologicznych Bogdan Ridusz udowodnił, że to są w rzeczywistości przyrodnicze reliefy skamieniałych morskich gąbek, które utworzyły się w trakcie wietrzenia skały.
Zachowały się w Tustani i ręcznie tworzone petroglify. Szczególnie interesujące są pojedyncze obrazy zwierząt: wilka, który dogania łosia, konia i jeźdźca. Podczas wykopalisk, prowadzonych pod kierunkiem М. Rożka, na stokach Dużego Skrzydła znaleziono grupę naskalnych obrazów, złożoną z ośmiu figur: pięciu siekier, dwóch krzyży i jednej swastyki-czworonogi.
Duża część petroglifów mogła powstać w XVІІІ – ХХ w., kiedy skały Tustani były już obiektem znanym i odwiedzanym przez turystów. Znaczną grupę znalezionych zabytków reprezentują znaki heraldyczne. W większości są to trójzęby, a także symbole różnych organizacji.
Badanie Tustani.
Zainteresowanie naukowe skałami w Uryczu pojawiło się na początku XIX w. W ХХ w. było związane ze studiami krajoznawczymi.
W ХХ w. pionierskie badania Tustani przygotowali J.Pasternak, О. Ratycz, P. Rapoport, R.Bahrij.
W latach 1971-1978 Mychajło Rożko razem z grupą entuzjastów zrealizował systematyczne badania istniejących śladów zabudowy i opracował pierwsze wersje rekonstrukcji twierdzy. Od 1978 roku rozpoczął się jakościowo nowy etap badań Tustani, kiedy na zabytku rozpoczęła prace wyprawa Lwowskiej Obwodowej Organizacji Ukraińskiej Spółki Ochrony Zabytków Historii i Kultury, która w latach 1979 – 1991 została przekształcona w Karpacką Architektoniczno-Archeologiczną Wyprawę Instytutu Społecznych Nauk Akademii Nauk USRR pod kierunkiem Mychajła Rożka. Konsekwentne systemowe badanie skalnych utworów Tustani dokonane przez Mychajła Rożka pozwoliły badaczowi wykonać planistyczno-przestrzenną i objętościową rekonstrukcję zespołu fortecznego Tustani z centralnym założeniem na skalnej grupie Kamień i osobnymi punktami obronno-strażniczymi na Ostrym Kamieniu i Małej Skale. Na podstawie analizy wyników wykopalisk archeologicznych, architektoniczno-archeologicznych pomiarów skał ze śladami osadzania drewnianych konstrukcji oraz resztek budowanych ścian dokonano rekonstrukcji pięciu okresów wznoszenia drewnianej zabudowy twierdzy. Badanie podobnych krajobrazowo-architektonicznych obiektów ze śladami drewnianych konstrukcji, rozmieszczonych w Bubniszczu, Rozhurczym i Podkamieniu, innych umocnionych miejsc bliskiego otoczenia Tustani pozwoliły również wywnioskować o charakterze budownictwa i architekturze fortyfikacji doby książęcej, rozmieszczonych w górskich, skalistych miejscach i określić miejsce zabytku w zespole wcześniejszych obronnych obiektów Karpat Wschodnich. W końcu przeprowadzone badania archeologiczne pozwoliły badaczowi dojść do wniosku, że liczne ślady przylegania drewnianych zabudowań do skał, które odsłonięto w trakcie wykopalisk, potwierdziły obecność kilkuetapowej drewnianej zabudowy twierdzy. 
Państwowy Rezerwat Historyczno-Kulturalny „Tustań”.
W 1994 roku Uchwałą Gabinetu Ministrów Ukrainy utworzono Państwowy Rezerwat Historyczno-Kulturalny „Tustań”. Funkcje dyrekcji pełniło Lwowskie Muzeum Historyczne. Jednak w 2005 roku utworzono osobną dyrekcję – Państwowy historyczno-kulturalny rezerwat „Tustań”.
Od września 2016 roku zmieniono nazwę na Zakład Komunalny Lwowskiej Rady Obwodowej „Administracja Państwowego Rezerwatu Historyczno-Kulturalnego „Tustań”, skrócona nazwa – ZK LRO APRHK „Tustań”.

</doc>
<doc id="1301068" url="https://pl.wikipedia.org/wiki?curid=1301068" title="Sidonia Jędrzejewska">
Sidonia Jędrzejewska

Sidonia Elżbieta Jędrzejewska (ur. 5 listopada 1975 w Krakowie) – polska polityk, w latach 2008–2009 podsekretarz stanu w Urzędzie Komitetu Integracji Europejskiej, w latach 2009–2014 posłanka do Parlamentu Europejskiego VII kadencji.
Życiorys.
Ukończyła studia z zakresu socjologii na Uniwersytecie im. Adama Mickiewicza w Poznaniu. Od 1999 do 2003 była doktorantką Instytutu Filozofii i Socjologii Polskiej Akademii Nauk. Uzyskała m.in. stypendium MENiS, Fundacji DAAD i Fundacji im. Stefana Batorego.
Od połowy lat 90. działała w Stowarzyszeniu Młodzi Demokraci. Od 1999 do 2003 była wiceprzewodniczącą młodzieżówki Europejskiej Partii Ludowej, natomiast od 2000 do 2002 – wiceprzewodniczącą Europejskiego Forum Młodzieży z siedzibą w Brukseli.
Pracowała jako administratorka w sekretariacie Komisji Budżetowej Parlamentu Europejskiego i asystent naukowy na Central European University w Budapeszcie. W 2006 została doradcą ds. budżetu Unii Europejskiej frakcji Europejskiej Partii Ludowej – Europejskich Demokratów w PE. Od 16 stycznia 2008 do czerwca 2009 pełniła funkcję podsekretarza stanu w Urzędzie Komitetu Integracji Europejskiej.
W 2001 wstąpiła do Platformy Obywatelskiej. W wyborach do Parlamentu Europejskiego w 2004 kandydowała bez powodzenia, a w wyborach w 2009 została eurodeputowaną, kandydując z 2. miejsca listy PO w okręgu poznańskim i otrzymując 64 944 głosy. W PE przystąpiła do frakcji Europejskiej Partii Ludowej. Została członkinią Komisji Budżetowej (BUDG) oraz delegacji do spraw stosunków ze Szwajcarią i Norwegią, do wspólnej komisji parlamentarnej UE-Islandia oraz do wspólnej komisji parlamentarnej Europejskiego Obszaru Gospodarczego (DEEA). W 2010 i 2011 była generalnym sprawozdawcą PE ds. budżetu UE. W 2012 objęła funkcję zastępcy koordynatora Europejskiej Partii Ludowej w Komisji Budżetowej PE.
W 2010 tygodnik „Polityka” wyróżnił ją tytułem „najlepszy debiut” w Parlamencie Europejskim, a w 2013 na podstawie rankingu przeprowadzonego wśród polskich dziennikarzy uznał ją za „najlepszego polskiego europosła” (obok Konrada Szymańskiego). W kolejnym rankingu „Polityki” przeprowadzonym wśród samych europosłów w 2014 zajęła trzecie miejsce. W tym samym roku nie ubiegała się o reelekcję.
W 2014 została odznaczona Złotym Krzyżem Zasługi.

</doc>
<doc id="1301069" url="https://pl.wikipedia.org/wiki?curid=1301069" title="Grand Prix Francji 1966">
Grand Prix Francji 1966

Grand Prix Francji 1966 (oryg. Grand Prix de l'ACF), Grand Prix Europy 1966 – 3. runda Mistrzostw Świata Formuły 1 w sezonie 1966, która odbyła się 3 lipca 1966, po raz 11. na torze Reims-Gueux.
52. Grand Prix Francji, 16. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301071" url="https://pl.wikipedia.org/wiki?curid=1301071" title="Grand Prix Francji 1967">
Grand Prix Francji 1967

Grand Prix Francji 1967 (oryg. Grand Prix de l'ACF) – piąta runda Mistrzostw Świata Formuły 1 w sezonie 1967, która odbyła się 2 lipca 1967, po raz pierwsszy na torze Bugatti Circuit.
53. Grand Prix Francji, 17. zaliczane do Mistrzostw Świata Formuły 1.
Klasyfikacja.
Źródło: F1Ultra

</doc>
<doc id="1301074" url="https://pl.wikipedia.org/wiki?curid=1301074" title="Grand Prix Francji 1968">
Grand Prix Francji 1968

Grand Prix Francji 1968 (oryg. Grand Prix de France) – szósta runda Mistrzostw Świata Formuły 1 w sezonie 1968, która odbyła się 7 lipca 1968, po raz piąty na torze Rouen-Les-Essarts.
54. Grand Prix Francji, 18. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301076" url="https://pl.wikipedia.org/wiki?curid=1301076" title="UEK">
UEK



</doc>
<doc id="1301077" url="https://pl.wikipedia.org/wiki?curid=1301077" title="Grand Prix Francji 1969">
Grand Prix Francji 1969

Grand Prix Francji 1969 (oryg. Grand Prix de France) – piąta runda Mistrzostw Świata Formuły 1 w sezonie 1969, która odbyła się 6 lipca 1969, po raz drugi na torze Charade Circuit.
55. Grand Prix Francji, 19. zaliczane do Mistrzostw Świata Formuły 1.

</doc>
<doc id="1301078" url="https://pl.wikipedia.org/wiki?curid=1301078" title="Grand Prix Francji 1970">
Grand Prix Francji 1970

Grand Prix Francji 1970 (oryg. Grand Prix de France) – szósta runda Mistrzostw Świata Formuły 1 w sezonie 1970, która odbyła się 5 lipca 1970, po raz trzeci na torze Charade Circuit.
56. Grand Prix Francji, 20. zaliczane do Mistrzostw Świata Formuły 1.
Klasyfikacja.
Źródło: F1Ultra

</doc>
<doc id="1301080" url="https://pl.wikipedia.org/wiki?curid=1301080" title="Grand Prix Francji 1971">
Grand Prix Francji 1971

Grand Prix Francji 1971 (oryg. Grand Prix de France) – 5. runda Mistrzostw Świata Formuły 1 w sezonie 1971, która odbyła się 4 lipca 1971, po raz 1. na torze Circuit Paul Ricard.
57. Grand Prix Francji, 21. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301082" url="https://pl.wikipedia.org/wiki?curid=1301082" title="Grand Prix Francji 1972">
Grand Prix Francji 1972

Grand Prix Francji 1972 (oryg. Grand Prix de France) – 6. runda Mistrzostw Świata Formuły 1 w sezonie 1972, która odbyła się 2 lipca 1972, po raz 4. na torze Charade Circuit.
58. Grand Prix Francji, 22. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301083" url="https://pl.wikipedia.org/wiki?curid=1301083" title="Białko Tamma i Horsfalla">
Białko Tamma i Horsfalla



</doc>
<doc id="1301085" url="https://pl.wikipedia.org/wiki?curid=1301085" title="Grand Prix Francji 1973">
Grand Prix Francji 1973

Grand Prix Francji 1973 (oryg. Grand Prix de France) – ósma runda Mistrzostw Świata Formuły 1 w sezonie 1973, która odbyła się 1 lipca 1973, po raz drugi na torze Circuit Paul Ricard.
59. Grand Prix Francji, 23. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301087" url="https://pl.wikipedia.org/wiki?curid=1301087" title="Grand Prix Francji 1974">
Grand Prix Francji 1974

Grand Prix Francji 1974 (oryg. Grand Prix de France) – dziewiąta runda Mistrzostw Świata Formuły 1 w sezonie 1974, która odbyła się 7 lipca 1974, po raz pierwszy na torze Dijon-Prenois.
60. Grand Prix Francji, 24. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301088" url="https://pl.wikipedia.org/wiki?curid=1301088" title="Grand Prix Francji 1975">
Grand Prix Francji 1975

Grand Prix Francji 1975 (oryg. Grand Prix de France) – dziewiąta runda Mistrzostw Świata Formuły 1 w sezonie 1975, która odbyła się 6 lipca 1975, po raz trzeci na torze Circuit Paul Ricard.
61. Grand Prix Francji, 25. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301102" url="https://pl.wikipedia.org/wiki?curid=1301102" title="Helmut Hirsch">
Helmut Hirsch

Helmut (Helle) Hirsch (ur. 27 stycznia 1916 w Stuttgarcie, zm. 4 czerwca 1937) – niemiecki Żyd, którego skazano na śmierć za udział w planowanym zamachu, mającym na celu destabilizację Rzeszy Niemieckiej. Chociaż szczegóły planów zamachu nie są znane, jego celem były prawdopodobnie kwatera główna NSDAP w Norymberdze oraz/lub drukarnia, w której powstawał antysemicki propagandowy tygodnik Der Stürmer.
Był starszym z dwojga dzieci Marty Neuburger Hirsch i Siegfrieda Hirscha. Po tym, jak w roku 1935 ustawy norymberskie wykluczyły Żydów z niemieckich uniwersytetów, Hirsch przeprowadził się do Pragi, która była wówczas stolicą Czechosłowacji. Mając dziewiętnaście lat zapisał się na studia architektoniczne w Deutsche Technische Hochschule (Niemieckim Instytucie Technologii), który miał swoją filię w Pradze.
Czarny Front.
Wkrótce po przybyciu do Pragi Hirsch wstąpił do Czarnego Frontu (grupy antyhitlerowskich emigrantów). Jego mentor Eberhard Koebel zachęcił go do osobistego zapoznania się z liderem Czarnego Frontu, Ottonem Strasserem. Koebel był wcześniej liderem Deutsche Jungenschaft, skrzydła niemieckiego ruchu młodzieżowego (Buendische Jugend), do którego należał Hirsch. Organizacja Jungenschaft została zdelegalizowana w roku 1935, a sam Koebel uniknął aresztowania tylko dzięki emigracji do Londynu.
Rodzina Hirscha przybyła do Pragi w roku 1936, gdy jego siostra Kaete po ukończeniu gimnazjum nie została przyjęta na niemiecki uniwersytet. Do tego czasu Hirsch był już mocno zaangażowany w tajną działalność Czarnego Frontu, którą skrzętnie ukrywał przed rodziną.
20 grudnia 1936 roku Hirsch wrócił do Niemiec mając zezwolenie na podróż umotywowane fałszywą deklaracją, że jedzie odwiedzić chorą matkę. Tymczasem swojej rodzinie skłamał, że wyjeżdża na narty z przyjaciółmi. Był nieświadomy, że niemiecka administracja wiedziała, że jego rodzina przeprowadziła się do Pragi. Prawdopodobnie niemieccy agenci w Pradze obserwowali go od kilku miesięcy, ale nie mogli go aresztować póki przebywał w Czechach. Pośrednikiem Hirscha został Heinrich Grunov, prawa ręka Strassera, posługujący się pseudonimem Dr. Beer. Według planu Hirsch miał umieścić walizki z ładunkami wybuchowymi w dwóch budynkach w Norymberdze. Proponowanymi celami były kwatera główna nazistów oraz oficyna i drukarnia, w której wydawano pismo Der Stuermer. Grunov zalecił Hirschowi zakup biletu z Pragi do jego miasta rodzinnego, Stuttgartu. Miał jednak wysiąść wcześniej – w Norymberdze. Tam miał otrzymać od łącznika kwit bagażowy na dwie walizki, które zostały przemycone do Niemiec. Zamiast tego pojechał do Stuttgartu, gdzie wcześniej zaplanował spotkać się ze swoim starym przyjacielem. Na podstawie listów, które Hirsch napisał do swojej rodziny z więzienia, można wywnioskować, że wahał się czy dokonać zamachu i że liczył, że jego przyjaciel wyperswaduje mu ten pomysł z głowy.
Aresztowanie i więzienie.
Hirsch przybył do Stuttgartu późnym wieczorem 20 grudnia. Gdy jego przyjaciel nie stawił się na umówionym miejscu spotkania, Hirsch postanowił zameldować się w Hotelu Pelikan, stojącym naprzeciwko stacji kolejowej. Wczesnym rankiem 21 grudnia agenci Gestapo aresztowali go w pokoju hotelowym. Hirsch został przesłuchany najpierw w Stuttgarcie, a następnie w berlińskim więzieniu Ploetzensee. Został oskarżony o udział w spisku, którego celem miała być zdrada stanu. Oskarżono go również o zamiar popełnienia przestępstwa z wykorzystaniem materiałów wybuchowych, pomimo faktu, że w czasie aresztowania nie miał przy sobie żadnych ładunków wybuchowych. Na proces oczekiwał przez dziesięć tygodni w odizolowanej celi. Nie pozwolono mu skontaktować się z rodziną oraz krewnymi w Niemczech. List, który napisał do wujka, pracującego jako prawnik w Stuttgarcie, został zatrzymany przez cenzurę.
Proces.
Proces Hirscha prowadzony przez Sąd Ludowy (Volksgericht) był tajny i odbył się 8 marca 1937 roku. Tego samego dnia sądzono również jego przyjaciela, który został aresztowany kilka tygodni po uchwyceniu Hirscha. Postawiono mu zarzut współpracy w spisku. Z zeznań jednoznacznie wynikało, że w szeregach Czarnego Frontu działał co najmniej jeden podwójny agent, który informował Gestapo o Hirschu. Świadek oskarżenia opisał plan zamachu z takimi szczegółami, które mógł znać jedynie członek Czarnego Frontu. W czasie przesłuchania Hirsch nie wyparł się swojego udziału w spisku, chociaż jego adwokat domagał się dla niego uniewinnienia wobec braku konkretnych dowodów. Gdy Hirscha zapytano, czy targnąłby się na życie Adolfa Hitlera, gdyby miał taką możliwość, ten odpowiedział twierdząco.
Chociaż sam Hitler nie był celem zamachu, odpowiedź Hirscha stała się przyczyną plotek w międzynarodowej prasie, które głosiły, że Hirsch zamierzał zamordować Hitlera. Sąd uznał go za winnego i skazał na śmierć. Jego przyjaciel został uniewinniony. Chociaż sam przebieg procesu pozostał tajny, to wyrok podano do wiadomości publicznej.
Międzynarodowe apele o uniewinnienie.
Rodzina i przyjaciele Hirscha uruchomili kampanię na rzecz ułaskawienia go lub ewentualnie na rzecz zmiany kary na dożywocie. Międzynarodowy Czerwony Krzyż, Społeczność Przyjaciół oraz międzynarodowe stowarzyszenie prawników wstawiły się za nim. Organizacja praw człowieka przekonała rząd Norwegii do udzielenia mu azylu w przypadku gdyby Niemcy zwolnili go z więzienia. Apele składano również do Ligi Narodów oraz Izby Gmin w Londynie. Największe nadzieje dawała jednak interwencja Stanów Zjednoczonych. Ojciec Hirscha, Siegfrid mieszkał w USA przez dziesięć lat zanim ożenił się w roku 1914. Zanim wrócił do Niemiec został naturalizowanym obywatelem USA. W czasie I wojny światowej Siegfrid mieszkał wraz ze swoją żoną i dwojgiem dzieci w niemieckim regionie Alzacji. Pod koniec wojny, gdy Alzacja została włączona w granice Francji, rodzina Hirschów przeniosła się do Stuttgartu. Na skutek biurokratycznego zamieszania, którego szczegóły są niejasne, amerykańskie obywatelstwo Siegfrieda Hirscha zostało unieważnione, a cała rodzina otrzymała status "bezpaństwowców". Chociaż Hirsch urodził się w Niemczech i przez większość życia mieszkał w Stuttgarcie, nigdy nie posiadał niemieckiego obywatelstwa. Mieszkający w Nowym Jorku kuzyn Hirscha zwrócił się do pewnego amerykańskiego prawnika z prośbą o przywrócenie obywatelstwa Siegfridowi. Początkowo podanie zostało odrzucone, jednak po miesiącu zmieniono sentencję. 22 kwietnia 1937 roku Siegfrid Hirsch oraz jego dzieci otrzymali obywatelstwo Stanów Zjednoczonych.
Dyplomacja amerykańska.
Amerykańskie obywatelstwo Helmuta Hirscha natychmiast zmieniło sytuację. Sekretarz Stanu Cordell Hull nakazał amerykańskiemu ambasadorowi w Berlinie, Williamowi E. Doddowi interwencję w sprawie Hirscha. Dodd opisał swoje działania w swoim dzienniku. Z jego zapisów wynika, że wstawiał się za Hirscha u Konstantina von Neuratha, ministra spraw zagranicznych Niemiec oraz u Ottona Meissnera, głównego adiutanta Hitlera. Pomimo wysiłków amerykańskiej dyplomacji Hitler nie zgodził się ocalić życia Hirscha. 
Egzekucję wykonano poprzez ścięcie głowy 4 czerwca roku 1937 o godzinie 6:00 rano.

</doc>
<doc id="1301103" url="https://pl.wikipedia.org/wiki?curid=1301103" title="Andrea Tafi">
Andrea Tafi

Andrea Tafi (ur. 7 maja 1966 w Fucecchio) – włoski kolarz szosowy.
Kariera.
Tafi pochodzi z Toskanii i zaliczał się go do specjalistów od klasyków, a w szczególności od jazdy po bruku. Potrafił więc wygrywać w znanych z tego typu nawierzchni wyścigach: Paryż-Roubaix i Dookoła Flandrii. W roku 1996 wygrał też Giro di Lombardia, dzięki czemu na liście jego zwycięstw znajdują się 3 z 5 tzw. "monumentów kolarstwa". Kolejnym dużym sukcesem było mistrzostwo Włoch w roku 1998. W sezonach 1997 i 1998 zajmował trzecie miejsce w klasyfikacji generalnej Pucharu Świata. W pierwszym przypadku uległ tylko swemu rodakowi Michele Bartolemu oraz Duńczykowi Rolfowi Sørensenowi, a w drugim lepsi okazali się Bartoli oraz Léon van Bon z Holandii. Był ponadto szósty w wyścigu ze startu wspólnego na mistrzostwach świata w Lugano w 1996 roku oraz ósmy w tej samej konkurencji na rozgrywanych dwa lata później mistrzostwach świata w Valkenburgu. Nigdy nie wziął udziału w igrzyskach olimpijskich.
W roku 2005 Tafi zakończył swoją karierę w hiszpańskiej drużynie Saunier Duval-Prodir. "Gladiator", jak go nazywano, zakończył ściganie w wieku prawie 39 lat.

</doc>
<doc id="1301106" url="https://pl.wikipedia.org/wiki?curid=1301106" title="Nowe Miasto (obwód lwowski)">
Nowe Miasto (obwód lwowski)

Nowe Miasto dawniej też Nowe Miasto Przemyskie i Nowe Miasto Bybło (ukr. Нове Місто, "Nowe Misto") – wieś na Ukrainie w rejonie samborskim obwodu lwowskiego nad Wyrwą. Liczy około 878 mieszkańców. Jest siedzibą silskiej rady, której podlegają również Boniowice.
Historia.
Pierwszy raz wzmiankowane w roku 1361 (według innych źródeł - 1301). W 1463 r. powstał miejscowy kościół rzymskokatolicki. W 1498 r. wojewoda wołoski Stefan najechał Nowe Miasto, niszcząc je wraz z kościołem, który został odbudowany w 1512 r. Z 1634 r. pochodzą pierwsze wzmianki o Żydach osiedlających się w mieście. W 1648 r. miasto zostało zniszczone, a mieszkańcy, w tym wszyscy Żydzi, zamordowani przez Kozaków Chmielnickiego.
W połowie XIX wieku właścicielem posiadłości tabularnej Nowe Miasto i Nowe Miasto Posada był Kajetan Guzkowski. W połowie XIX w. powstała samodzielna gmina żydowska. Zapewne z tego czasu pochodzą też miejscowa synagoga i cmentarz żydowski. Dane dotyczące ludności Nowego Miasta w 1880 r. są niespójne, choć panuje zgoda co do sumarycznej liczby, to jest 916. W okresie II Rzeczypospolitej (1921 r.) liczyło około 794 mieszkańców, z czego 259 Żydów. Znajdowało się w powiecie dobromilskim. Między 27 czerwca a 3 sierpnia 1942 r. istniało tu getto dla ludności żydowskiej, utworzone przez Niemców. Żydzi zostali deportowani do Obozu Zagłady w Bełżcu i tam zamordowani. 31 lipca 1944 r. zajęte przez wojska radzieckie. Status miasta utraciło po I wojnie światowej, a prawa miejskie w związku z reformą administracyjną 1933/34.

</doc>
<doc id="1301109" url="https://pl.wikipedia.org/wiki?curid=1301109" title="1. FC Katowice (1905)">
1. FC Katowice (1905)



</doc>
<doc id="1301117" url="https://pl.wikipedia.org/wiki?curid=1301117" title="Nowe Miasto (Obwód lwowski)">
Nowe Miasto (Obwód lwowski)



</doc>
<doc id="1301118" url="https://pl.wikipedia.org/wiki?curid=1301118" title="Tajny związek">
Tajny związek

Tajny związek – w etnologii termin określający różnego rodzaju stowarzyszenia o działalności skrywanej przed niewtajemniczonymi.
Charakterystyka.
Cechami charakterystycznymi tajnych związków są:
    a) istnienie wewnętrznej struktury opartej na systemie stopni i 
indywidualnym przywództwie oraz ukrytej siedziby (domostw, miejsc świętych),
    b) określonych zasad przyjmowania nowych członków (często związanych z inicjacją nowicjusza) oraz przedmiotów związanych z rytuałami,
    c) często też istnienie tajemnego języka.
Najczęstszymi związkami tego typu były stowarzyszenia męskie, choć spotyka się też kobiece.
Geneza.
Fenomen tajnych związków od dawna interesował badaczy. Na temat ich powstania wysunięto dwa rodzaje teorii: społeczną i religijną.
Pochodzenie społeczne wysuwali między innymi: Ludwik Krzywicki, Hutton Webster, E.M. Loeb. Badacze ci wskazywali na liczny udział mężczyzn w tego typu organizacjach, co miało wskazywać na powiązanie tych stowarzyszeń z inicjacją młodzieży. Według Webstera istnienie określonej hierarchii w tajnych związkach miało związek z "grupami wieku". Uważał on, że inicjacja plemienna i związkowa mają wiele cech wspólnych, jak izolacja, nauka wiedzy tajemnej i posłuszeństwo wobec starszych. Powstanie żeńskich stowarzyszeń jest według niego dowodem rozkładu stowarzyszeń.
Należy tu także wspomnieć o związkach tych organizacji z instytucją domów męskich, znaną na wielu kontynentach. Loeb natomiast wskazywał na występowanie w obu inicjacjach obrzędu przejścia oraz otrzymaniem znaków plemiennych. Zdaniem niemieckiego etnologa Kunza Dittmera tajne związki powstały w celu zastraszania kobiet.
Religijne pochodzenie tajnych związków wysuwali: Leo Frobenius, S.A. Tokariew i Mircea Eliade. Zdaniem Frobeniusa powstanie tych organizacji miało swe źródło w kulcie zmarłych i boskich przodków.
Eliade podkreśla natomiast misteryjne podłoże obrzędu inicjacji związkowej oraz ich podobieństwo z obrzędami dojrzałości. Według niego celem tego obrzędu miała być symboliczna śmierć i narodziny oraz nadanie nowego, znanego tylko wtajemniczonym imienia, dzięki czemu neofita stawał się nowym człowiekiem.
Występowanie i funkcje.
Głównymi obszarami występowania tego typu organizacji były Afryka zachodnia i Melanezja. W Nowym Świecie istniały one przeważnie w Ameryce Północnej, głównie na wybrzeżu Pacyfiku.
W Afryce tajne stowarzyszenia pełniły głównie funkcje policyjne i sądownicze lub religijne. Działalność tych pierwszych sprowadzała się do wymierzania sprawiedliwości i polowań na czarownice. Zajmowały się tym takie związki, jak jorubańskie Oro i Ogboni, Mmo u Ibów. Niektóre z tych związków, np. związki Poro i Simo, nabrały charakteru organizacji ponadplemiennych, a poleceń ich przywódców nie ośmielał się nie wykonać nawet władca. Należy w tym miejscu wspomnieć o związkach tzw. ludzi-lampartów, działających niemal w całej Afryce zachodniej, czy o związku ludzi-lwów u ludu Sara z Czadu, których członkowie, często przebrani za zwierzęta, napadali i terroryzowali miejscową ludność. Związki o charakterze religijnym, jak np. Zangbeto u Aszanti, Egunggun u Jorubów, Hjondo u ludu Sara, Bagre u ludów Lodagaa, Lobi i Dagari zajmowały się głównie inicjacją młodzieży i kultem religijnym, część z nich z czasem nabrała charakteru bractw religijnych. Na terenie Afryki środkowej istniały także związki kobiece, takie jak Ko Kume, Ndżo-Kholo i Miamba w Kamerunie, Lisimbu u ludu Kuta czy Nyembe w Gabonie.
W Melanezji tajne związki były zjawiskiem niemal powszechnym. Część z nich, jak np. związek Sukwe z Wysp Banksa przekształciła się w kluby męskie, do których mógł należeć każdy dorosły mężczyzna, lecz dostęp do najwyższych stopni wymagał wielkich opłat. Inne zaś, jak związek Duk-Duk z Nowej Brytanii, pełniły funkcje policyjne, choć nieraz także terroryzowały miejscową ludność.
Na półkuli zachodniej przykładem może być związek kanibali u Indian Kwiakutlów. Część związków zmieniła się bractwa religijne, jak np. Bractwo Węży u Indian Nawaho.
Informacja prawna.
Artykuł 13. Konstytucji RP bezwzględnie zakazuje istnienia organizacji, których struktury lub członkostwo są tajne. 
Uwagi końcowe.
Związki takie, np. mau-mau (związek do walki z kolonializmem), mafia, Różokrzyżowcy czy Ku Klux Klan wymagają ze względu na swą specyfikę odrębnej interpretacji.

</doc>
<doc id="1301120" url="https://pl.wikipedia.org/wiki?curid=1301120" title="Samuel Osgood">
Samuel Osgood

Samuel Osgood (ur. 3 lutego 1748 roku – zm. 12 sierpnia 1813 roku) – amerykański polityk.
W latach 1781–1784 był delegatem stanu Massachusetts do Kongresu Kontynentalnego. W latach 1789–1791 pełnił funkcję poczmistrza generalnego Stanów Zjednoczonych w gabinecie prezydenta George’a Washingtona.

</doc>
<doc id="1301123" url="https://pl.wikipedia.org/wiki?curid=1301123" title="Manolo (piłkarz)">
Manolo (piłkarz)

Manolo, właśc. Manuel Sánchez Delgado (ur. 17 stycznia 1965 w Cáceres), piłkarz hiszpański grający na pozycji napastnika.
Kariera klubowa.
Karierę piłkarską Manolo rozpoczął w rodzinnym Cáceres w małym zespole o nazwie Polideportivo Cácereno. W 1983 został graczem CE Sabadell FC, grającego w Segunda División B i tam spędził dwa sezony. W 1985 roku przeszedł do Realu Murcia. Na koniec sezonu awansował z nią do Primera División, a w niej zadebiutował 31 sierpnia w przegranym 1:3 domowym spotkaniu z Realem Madryt. 26 października zdobył pierwszego gola w pierwszej lidze, a Murcia pokonała 2:0 Athletic Bilbao. W całym sezonie zdobył 12 goli i był najskuteczniejszym strzelcem zespołu. W kolejnym zdobył 9 bramek i pomógł Murcii w utrzymaniu w lidze.
W 1988 roku Manolo przeszedł do Atlético Madryt. W jego barwach swój pierwszy mecz zaliczył 3 września przeciwko CD Logroñés, przegrany przez zespół z Madrytu 0:1. W swoim pierwszym sezonie stworzył atak z Brazylijczykiem Baltazarem i zajął 4. miejsce w La Liga. W kolejnym powtórzył sukces z poprzedniego sezonu i znów był drugim najlepszym strzelcem Atlético. W 1991 roku został wicemistrzem Hiszpanii, zdobył Puchar Hiszpanii i strzelił 16 goli, najwięcej w drużynie. W sezonie 1992/1993 zaliczył 27 trafień w lidze, m.in. 4 w meczu z Cádizem (5:1) i 3 z Realem Valladolid (5:1), dzięki czemu wywalczył koronę króla strzelców, a zespół „Los Colchoneros” był trzeci w La Liga. Wygrał też drugi raz z rzędu krajowy puchar. W kolejnych trzech sezonach Atlético spisywało się słabiej, a Manolo nie był tak skuteczny jak w poprzednich sezonach i zdobył tylko 12 goli. W Atlético zagrał łącznie w 219 spotkaniach Primera División i strzelił w nich 76 bramek.
W 1995 roku Manolo odszedł do drugoligowej Méridy. Tam występował przez dwa sezony i awansował z nią w 1997 roku do Primera División, ale w tym samym sezonie zakończył piłkarską karierę.
Kariera reprezentacyjna.
W reprezentacji Hiszpanii Manolo zadebiutował 16 listopada 1988 roku w wygranym 2:0 spotkaniu z Irlandią. W 1990 roku został powołany przez Luisa Suáreza do kadry na Mistrzostwa Świata we Włoszech, jednak tam zagrał tylko w jednym spotkaniu, zremisowanym 0:0 z Urugwajem. Ostatni mecz w reprezentacji rozegrał w 1992 roku w meczu z Irlandią Północną (0:0). W drużynie narodowej wystąpił 28 razy i zdobył 9 goli.

</doc>
<doc id="1301124" url="https://pl.wikipedia.org/wiki?curid=1301124" title="Manuel Sánchez Delgado">
Manuel Sánchez Delgado



</doc>
<doc id="1301126" url="https://pl.wikipedia.org/wiki?curid=1301126" title="Jamraje">
Jamraje

Jamraje (Peramelinae) – podrodzina ssaków z rodziny jamrajowatych (Peramelidae).
Zasięg występowania.
Podrodzina obejmuje gatunki występujące w Australii.
Systematyka.
Do podrodziny należą następujące rodzaje:

</doc>
<doc id="1301127" url="https://pl.wikipedia.org/wiki?curid=1301127" title="Janusz Majewski (szermierz)">
Janusz Majewski (szermierz)

Janusz Mieczysław Majewski (ur. 29 stycznia 1940 w Dzierzgowie), polski szermierz - szablista.
Syn Mieczysława i Stefanii z Nalewajków. W 1957 r. ukończył Liceum Ogólnokształcące w Olsztynie, a następnie w 1980 r. Wydział Budownictwa Wodnego Politechniki Warszawskiej. Zawodnik Warszawianki.
Pierwszy duży sukces międzynarodowy osiągnął podczas mistrzostw świata juniorów w Leningradzie (1960), gdzie w turnieju indywidualnym szablistów wywalczył brązowy medal. Srebrny (Hawana 1969) i brązowy (Ankara 1970) medalista mistrzostw świata seniorów w drużynie szablistów. Podczas MŚ w Paryżu (1965) i Moskwie (1966) zajął w turniejach indywidualnych 5. miejsca, w Wiedniu (1971) - był czwarty w drużynie. W 1972 r. wystąpił w Igrzyskach Olimpijskich w Monachium - wywalczył w drużynie piątą pozycję. Trzykrotny drużynowy mistrz Polski (1967, 1971, 1973). Mieszka w Warszawie.

</doc>
<doc id="1301134" url="https://pl.wikipedia.org/wiki?curid=1301134" title="Parafia św. Jana Chrzciciela w Zgorzelcu">
Parafia św. Jana Chrzciciela w Zgorzelcu

Parafia św. Jana Chrzciciela w Zgorzelcu – rzymskokatolicka parafia należąca do dekanatu zgorzeleckiego diecezji legnickiej.
Historia.
W 1905 roku położono kamień węgielny pod budowę ewangelickiego kościoła, a już rok później odbyła się uroczystość poświęcenia dzwonów. Superintendent Haupt i wikary Weicht poświęcili kościół w 1907 roku. Budowla w stylu neoromańskim, według projektu architekta Fritsche z Elberfeld. Organy zostały wykonane firmę Sauer z Frankfurtu nad Odrą. W powojennej historii pierwsze wzmianki na temat kościoła pochodzą z 1958 roku, kiedy to kościół został oficjalnie przekazany przez Kościół ewangelicki Kościołowi katolickiemu. Stał on się własnością Parafii św. Bonifacego. W 1965 roku do Parafii św. Bonifacego został skierowany ks. Stanisław Pasyk, któremu powierzono opiekę tej części parafii. W 1972 roku arcybiskup Bolesław Kominek wydał dekret erygujący rzymskokatolicką parafię pod wezwaniem św. Jana Chrzciciela w Zgorzelcu Ujeździe.

</doc>
<doc id="1301138" url="https://pl.wikipedia.org/wiki?curid=1301138" title="Propaganda w Polskiej Rzeczypospolitej Ludowej">
Propaganda w Polskiej Rzeczypospolitej Ludowej

Propaganda to działania propagujące określone postawy i zachowania oraz promujące osiągnięcia danych ludzi, grup czy też ustroju. W odniesieniu do Polski Ludowej występowała od 1945 do 1989 r., czyli przez cały okres jej istnienia. Wzorowana była na propagandzie radzieckiej. Miała kluczowe znaczenie w sferze polityki, życia społecznego, gospodarczego i kulturalnego – stanowiła obok innych działań główny instrument władzy państwowej w Polsce. Propaganda PRL oprócz wpływu na treść przekazu informacyjnego, miała za zadania kształtowanie postaw jednostek i zwalczanie propagandy kościelnej i języka codziennego. Jej celami były: takie ukształtowanie postaw społeczeństwa, aby podlegało samokontroli (bez udziału służb bezpieczeństwa), wychowanie społeczeństwa w uwielbieniu dla władzy (którą ukazywano jako spełnienie procesu dziejowego i najwyższy cel marzeń) – przy jednoczesnej nienawiści do wszystkiego, co od ówczesnej władzy państwowej nie pochodziło lub uniemożliwiało jej ogarnięcie całości życia społecznego. Ci, którzy nie ulegali propagandzie, traktowani byli na równi z wrogami i zastraszani siłą władzy, która „wszystko wie i wszystko przewidziała”.
Ogólne trendy propagandowe.
Propaganda w PRL była sterowana centralnie. Nad całością polityki propagandowej czuwał w latach 1944–1945 Resort Informacji i Propagandy, będący jednym z efektów Manifestu PKWN, przemianowany w 1945 na Ministerstwo Informacji i Propagandy. Po 1948 część struktur państwowych przeniesiono do Polskiej Zjednoczonej Partii Robotniczej, gdzie działał pion ideologiczno-propagandowy. Opracowywał on podstawowe założenia polityki propagandowej, a także poszczególne kampanie. Częścią machiny propagandowej w PRL była cenzura, której centralą był Główny Urząd Kontroli Prasy, Publikacji i Widowisk.
Propaganda PRL była powtórzeniem komunistycznej propagandy sowieckiego ZSRR, stanowiąc jej lokalną, polską wersję. Środki tej propagandy były bardzo zróżnicowane, jednak wspólnym ich celem było wtłaczanie w świadomość jednostki przekonania o wielkości systemu socjalistycznego i nędzy jego przeciwników (w szczególności państw kapitalistycznych) – nieustannie powtarzano o sukcesach Kraju Rad, tj. Związku Radzieckiego oraz krajów demokracji ludowej, jednocześnie informując o klęskach krajów kapitalistycznych i imperialistycznych.
Propaganda sukcesu.
Polityka informacyjna dzieliła się na propagandę sukcesu i dezinformację. Choć propagandę sukcesu tradycyjnie łączy się z rządami Edwarda Gierka, występowała ona od początku istnienia ustroju w Polsce; wydarzeniem zorganizowanym z myślą o propagandzie sukcesu była np. Wystawa Ziem Odzyskanych w 1948 r. Ten rodzaj propagandy wykorzystywano w sytuacjach, gdy odwołanie się do terroru było nieskuteczne; propaganda sukcesu miała pomóc odbudować zaufanie do rządu i jego polityki. Jednym z często stosowanych chwytów, by udowodnić wyższość ustroju socjalistycznego nad kapitalistycznym, było odwołanie się do okresu II Rzeczypospolitej.
W okresie rządów Gierka propaganda sukcesu przybrała na sile, a głównym jej celem było wyolbrzymianie dokonań ekipy rządzącej, oraz maskowanie niepowodzeń i porażek (zwłaszcza w sferze gospodarczej). Posługiwano się pojęciami „dynamicznego rozwoju”, „cudu gospodarczego”, „budowania drugiej Polski” itp. Od momentu upowszechnienia się telewizji na przełomie lat 60. i 70., ten środek przekazu zaczął odgrywać kluczową rolę w oddziaływaniu na społeczeństwo poprzez propagandę – głównym instrumentem władz Polski w tym zakresie stał się wówczas Dziennik Telewizyjny (DTV).
Dezinformacja.
Jednym z elementów propagandy była dezinformacja, używana zwłaszcza w okresie napięć i przesileń politycznych. Jej celem było zablokowanie dopływu informacji, bądź też spowodowanie, by trafiły w formie pożądanej dla władz. Niewygodne informacje, jeśli musiały być podane, podawano z opóźnieniem – tak było w przypadku wydarzeń poznańskich lub grudnia 1970, kiedy podanie informacji wymusiło Radio Wolna Europa. Innym sposobem było mutowanie gazet; do mieszkańców miast, w których odbywały się zamieszki, trafiały gazety z szerokim opisem wydarzeń, inne mutacje, trafiające zazwyczaj na prowincję, były pozbawione informacji. Tak było w przypadku wydarzeń z grudnia 1970, kiedy mutowano wydania „Głosu Szczecińskiego”.
Inną metodą dezinformacji była manipulacja faktami, mająca na celu umniejszyć znaczenie niekorzystnego wydarzenia. Obniżano liczbę manifestantów, podkreślano ilość zniszczeń materialnych czy też wydarzeń chuligańskich – podpaleń, kradzieży, dewastacji. Same protesty nazywano wypadkami, przypadkami, wydarzeniami. Deprecjonowano również uczestników wydarzeń, nazywając ich chuliganami, warchołami itp. Często wrogom wewnętrznym przypisywano sterowanie z zagranicy, zwłaszcza przez Amerykanów lub Radio Wolna Europa.
Dezinformacja nasiliła się zwłaszcza po 1976 r., gdy oznaki upadku polityki ekonomicznej Gierka stawały się coraz wyraźniejsze i narastały protesty robotnicze, charakterystycznym elementem propagandy stały się wiece aktywu robotniczego, na których potępiano warchołów i wichrzycieli (jak określano m.in. robotników lub ich przedstawicieli niezadowolonych z rosnących cen, pogarszającej się stopy życiowej oraz braku swobód wolności słowa). Społeczeństwu wmawiano również, iż demonstracje i protesty społeczne inspirowane są przez element przestępczy i chuliganów, oraz informowano o rzekomym masowym poparciu dla polityki PZPR i rządu, choć faktycznie ówczesna polityka władz skompromitowała się w oczach społeczeństwa.
Przejściowe trudności gospodarcze.
Okresowo pojawiające się trudności gospodarcze, tłumaczone były przez propagandę istnieniem „wroga społecznego”, „szkodnika”, „spekulanta” lub „kułaka” itp., mających zdaniem komunistów działać na szkodę ustroju socjalistycznego. Dodatkowo w okresie do 1956 przyczyny problemów ekonomicznych i braków zaopatrzeniowych wyjaśniano społeczeństwu nieweryfikowalnymi i nieudowodnionymi informacjami, mającymi cechy teorii spiskowych. Działania takie miały miejsce np. wokół występujących w latach 50. plag stonki ziemniaczanej, które tłumaczone były społeczeństwu jako dywersja wrogów socjalizmu – gazeta „Trybuna Ludu” w maju 1950 poinformowała o „niesłychanej zbrodni imperialistów”, czyli rzekomym zrzuceniu dużych ilości stonki ziemniaczanej przez samoloty amerykańskie nad Bałtykiem lub polami NRD (twierdzeń tych nigdy w przekonujący sposób nie udowodniono), co według komunistów miało być główną przyczyną klęski nieurodzaju w polskim rolnictwie. 18 stycznia 1953 roku rząd PRL podjął nawet uchwałę w sprawie walki społeczeństwa ze stonką ziemniaczaną (co wraz z działaniami propagandowymi przełożyło się w pewnym stopniu na efekty jej zwalczania, nie likwidując jednak systemowych przyczyn braku efektywności socjalistycznego rolnictwa).
Elementy propagandy.
Nowomowa.
Propaganda okresu Polski Ludowej używała stereotypów (np. „socjalizm”, „władza ludowa”) oraz nasyconych uczuciowo zbitkami słownymi (np. „Kraj Rad”, „niezwyciężone idee socjalizmu”, a wobec państw nie socjalistycznych – „podżegacze wojenni” czy „pachołkowie imperializmu”). W celu wywołania określonego nastawienia do wybranych spraw posługiwano się, zgodnie z regułami psychologii społecznej, językiem emocji oraz atakowano sferę intuicji – bez racjonalnego wyjaśniania problemów. Służył tym celom również sztuczny język nowomowy, mający również znaczenie terrorystyczne.
Inna wizja historii.
Historiografia okresu socjalizmu oparta na ideologii marksistowskiej sformułowanej przez Karola Marksa, Fryderyka Engelsa i Włodzimierza Lenina kładła nacisk na klasowe podłoże konfliktów i eksponowała w historii wydarzenia z nimi związane. Z tej przyczyny prezentowała klasowy oraz internacjonalistyczny nurt historiografii upatrujący w istnieniu państw oraz narodów przeszkodę dla zaprowadzenia światowego komunizmu.
W latach PRL próbowano napisać od nowa historię Polski oraz historię społeczeństw ludzkich jako całości. Na tym tle na celowniku propagandy znalazły się ugrupowania nacjonalistyczne i antykomunistyczne, zwłaszcza Armia Krajowa i NSZ – uznawane za organizacje faszystowskie i określane wspólnym mianem zaplutego karła reakcji. W okresie stalinizmu propaganda atakowała tradycje niepodległościowe, m.in. historycy Stefan Arski i Tadeusz Rek pisali o Józefie Piłsudskim, iż „głęboko sięgały korzenie zdrady i zaprzaństwa” Piłsudskiego.
Stosunek do II Rzeczypospolitej.
Propaganda komunistyczna uznawała przedwojenne rządy sanacyjne za reżim faszystowski. Przykładowo w swoich publikacjach używała terminu „polskie obozy koncentracyjne” na określenie Berezy Kartuskiej wykazując w ten sposób antydemokratyczny i represyjny charakter kapitalistycznego systemu politycznego II Rzeczypospolitej, oraz dyktatorskie zapędy Józefa Piłsudskiego.
Kult wodza.
We wczesnym okresie, aż do roku 1956 propaganda PRL miała za zadanie zaszczepienie w Polsce kultu rewolucyjnych wodzów radzieckich Włodzimierza Lenina i Józefa Stalina. W 1947 roku utworzono Muzeum Lenina w Krakowie oraz jego oddział Muzeum Lenina w Poroninie, które miały upamiętniać dwa sezony letnie w latach (1913 i 1914), które Lenin spędził w Białym Dunajcu, będąc częstym gościem w karczmie Pawła Guta-Mostowego. 7 marca 1953 władze państwowe zmieniły urzędową nazwę Katowic na Stalinogród.
Przyjaźń z ZSRR.
Przez cały okres Polski Ludowej, jednak z różnym nasileniem, wyraźnie podkreślano przyjaźń ze Związkiem Socjalistycznych Republik Radzieckich – obchodzono rocznice rewolucji październikowej, Armii Czerwonej, urodzin i śmierci bohaterów komunizmu, miesiące przyjaźni polsko-radzieckiej, działało Towarzystwo Przyjaźni Polsko-Radzieckiej, zamiast Świętego Mikołaja na Boże Narodzenie wprowadzono w zakładach pracy Dziadka Mroza w Nowy Rok; nauka języka rosyjskiego stała się obowiązkowym przedmiotem nauczania w szkołach podstawowych i średnich itp. Nośnikami propagandy w PRL były zarówno plakaty, wiersze, piosenki czy filmy, których przesłaniem była wielka przyjaźń polsko-radziecka, np. serial pt. „Czterej pancerni i pies”, Polska Kronika Filmowa, wspólne dla wszystkich bratnich narodów festiwale piosenek (np. Festiwal Piosenki Radzieckiej w Zielonej Górze oraz Festiwal Piosenki Żołnierskiej w Kołobrzegu) czy wzajemne odwiedziny wielkich przywódców.
Komuniści starali się również przemilczać niewygodne dla nich wydarzenia z historii Polski, a szczególnie wojnę polsko-bolszewicką, która nie współgrała z linią propagandową partii eksponującą przyjaźń polsko-radziecką. Partia propagowała przez cały okres socjalizmu ogromną popularność wśród Polaków ruchu komunistycznego w międzywojennej Polsce. Konflikt polsko-bolszewicki stanowił więc w Polsce temat tabu, który nie był eksponowany w publikacjach historycznych, a kiedy go już przedstawiano, czyniono to bardzo wstrzemięźliwie. W przestrzeni publicznej usuwano niewygodne i niepoprawne politycznie określenia upamiętniające ten konflikt między Polską a ZSRR. Przykładem może być usunięcie w 1950 roku z nagrobka Aleksandra Napiórkowskiego części inskrypcji mówiącej o śmierci podczas szarży "w walce z najazdem bolszewickim"; odtworzona ona została w roku 2000 staraniem Towarzystwa Opieki nad Starym Cmentarzem w Łodzi.

</doc>
<doc id="1301139" url="https://pl.wikipedia.org/wiki?curid=1301139" title="W naszym domu">
W naszym domu

W naszym domu (tyt.oryg. Në shtepinë tonë) – albański film fabularny z roku 1979 w reżyserii Dhimitra Anagnostiego.
Opis fabuły.
Mały chłopiec Miri śledzi swoją siostrę Anę. Odkrywa, że Ana spotyka się potajemnie z zakochanym w niej chłopcem. Po odkryciu sekretu swojej siostry Miri ucieka z domu, a ojciec zaczyna go poszukiwać. Odnajduje syna, a ten wyjawia mu tajemnicę Any. Wprawdzie autorytet ojca został nadwerężony, ale miłość Any zwycięża.
W 1980 został wyróżniony specjalną nagrodą jury na festiwalu filmów dla dzieci i młodzieży w Salerno.

</doc>
<doc id="1301140" url="https://pl.wikipedia.org/wiki?curid=1301140" title="Propaganda w PRL-u">
Propaganda w PRL-u



</doc>
<doc id="1301141" url="https://pl.wikipedia.org/wiki?curid=1301141" title="Świrz">
Świrz

Świrz (, za II RP także Swirz) – wieś w rejonie przemyślańskim obwodu lwowskiego Ukrainy, nad rzeką Świrż.
Historia.
Miejscowość wzmiankowana po raz pierwszy w 1422 roku podczas rozgraniczenia wsi ze Stokami i Lubeszką. Wieś prawa wołoskiego, położona była w pierwszej połowie XV wieku w ziemi lwowskiej województwa ruskiego.
W 1428 r. Świrz odwiedził król Władysław II Jagiełło. W 1449 r. doszło do rozgraniczenia miasta i wsi o tych samych nazwach. W 1484 r. bracia Marcin i Świrscy ufundowali tu parafię i pierwszy drewniany kościół. Na jego miejscu w 1546 r. zbudowano w stylu renesansowym murowaną świątynię pw. Wniebowzięcia Najświętszej Maryi Panny.
Przez pewien czas podczas zaboru austriackiego jako miasteczko wchodził w skład obwodu, czyli cyrkułu brzeżańskiego.
W II Rzeczypospolitej miejscowość była siedzibą gminy wiejskiej Swirz w powiecie przemyślańskim województwa tarnopolskiego.
W latach 1943–1945 z rąk nacjonalistów ukraińskich UPA zginęło ok. 75 Polaków.
Położenie.
Na podstawie "Słownika geograficznego Królestwa Polskiego i innych krajów słowiańskich" Świrz albo Świerz ze Świrzykiem: "to miasteczko w pow. przemyślańskim, 10 km na zachód od sądu powiatowego w Przemyślanach, z urzędem pocztowym w miejscu. Na północ leży Kopań, na wschód Kimirz, na południe Niedziliska i Chlebowice Świrskie, na płd.-zach. Podhorodyszcze i Romanów".
Zamek w Świrzu.
Warownię wznieśli w XV wieku Świrscy herbu Szaława z Romanowa.
Po śmierci w bitwie pod Zborowem rotmistrza Pawła Świrskiego ostatniego z rodu, zamek przeszedł w ręce rodziny Cetnarów, wywodzącej się ze Śląska. W XVII wieku zamek został przebudowany przez kasztelana halickiego i chorążego podolskiego Aleksandra Cetnera. W pierwszej połowie istnienia II RP zamieszkiwał w nim gen. Robert Lamezan-Salins.

</doc>
<doc id="1301142" url="https://pl.wikipedia.org/wiki?curid=1301142" title="UO">
UO

Zobacz też

</doc>
<doc id="1301144" url="https://pl.wikipedia.org/wiki?curid=1301144" title="Bernard Witucki">
Bernard Witucki

Bernard Witucki (ur. 16 lipca 1918 w Jaroszewie k. Żnina, zm. 26 lipca 1993 w Miastku) – ksiądz katolicki, kapelan Wojska Polskiego w stopniu podpułkownika (?), wieloletni Delegat-Pełnomocnik Związku Uczestników Polskiego Ruchu Oporu we Francji (ZUPRO).
Życiorys.
Dzieciństwo i młodość.
Pochodził z wielodzietnej rodziny chłopskiej spod Żnina. Po ukończeniu szkoły podstawowej w Mamliczu (obecnie woj. kujawsko-pomorskie) rozpoczął naukę w bydgoskim gimnazjum, a następnie w 1937 wyjechał do Francji, gdzie wstąpił do Instytutu Misyjnego w Paryżu. Przyjął sutannę w zgromadzeniu Księży Assumpcjonistów. Studia teologiczne przerwał wybuch II wojny światowej.
II wojna światowa.
Biskup polowy Wojska Polskiego Józef Gawlina pozwolił Wituckiemu na wstąpienie do tworzącej się, po klęsce wrześniowej, we Francji Armii Polskiej. Miał ukończyć szkołę wojskową w Coëtquidan, a następnie z 4. plutonem 3. Kompanii 3. Batalionu Samodzielnej Brygady Strzelców Podhalańskich wziąć udział w norweskiej kampanii pod Narwikiem. 
Następnie - według oficjalnej wersji - po rozwiązaniu brygady podhalańskiej Witucki ukrywał się w klasztorach: Thymadeuc, Limoges, Lyon. Schwytany przez Niemców, został uwięziony w cytadeli De Laduchere w Lyonie, a stamtąd przewieziony do obozu w Surer, gdzie pracował jako drwal. Zajmował się także preparowaniem paliwa z węgla drzewnego. Przy pomocy przyjaciół, przedostał się z obozu do szpitala w Lyonie, a stamtąd uciekł do Montpellier. Prymas Polski August Hlond polecił, aby Bernard Witucki kontynuował studia teologiczne, które musiał przerwać ze względu na ścigające go Gestapo. Bp François-Louis Auvity skierował go do Saint-Flour, gdzie przyjął go bp Henri Marie Joseph Pinson, przyjaciel Polaków. Tam podjął studia pod zmienionym nazwiskiem – Coulouvrat. Gestapo wpadło na jego trop i musiał uciekać z seminarium. Schronił się w górskiej miejscowości Talizat, skąd miejscowy proboszcz zaprowadził go na folwark Giraltat, gdzie pracował jako pastuch. Przy okazji gromadził broń i materiały wybuchowe i rozpoczął akcje sabotażowe (wysadzanie linii kolejowych i tuneli w Talizat, Neussargues i Le Lioran). Walczył w bitwie pod Mont-Mouchet. 
Nie wiadomo, w których konkretnie oddziałach francuskiego ruchu oporu służył lub walczył Witucki, ani której organizacji politycznej one podlegały. 
Bernard Witucki święcenia kapłańskie przyjął 29 lipca 1945 w Saint-Flour z rąk bpa Henri Pinsona. W dniu 1 sierpnia 1945 bp Józef Gawlina mianował go "kapelanem Armii Polskiej we Francji", jednak autor oficjalnej biografii nie wyjaśnia, czy chodziło o jednostki Wojska Polskiego na Zachodzie, czy polskie oddziały partyzanckie działające w okresie okupacji na terenie Francji.
Przez swojego ordynariusza Witucki został zobowiązany do pięcioletniej pracy we Francji , tam był kapelanem Polaków w Masywie Centralnym trzech departamentów: Cantal, Corrèze i Gard. Pełnił także posługę kapłańską w Champagnac les Mines, Veyrières (Cantal), Aurillac i Madic par Saignes. Po ukończeniu studiów uzyskał tytuł magistra teologii. 
Polska Ludowa.
W marcu 1948 wrócił do Polski na prośbę wielu kapłanów – w tym także prymasa Hlonda. 
W latach 1948–1951 pracował w Słupsku jako prefekt szkół podstawowych, rektor kościoła pw. św. Ottona, kapelan sióstr klarysek od Wieczystej Adoracji. W 1948 został mianowany (nie wiadomo przez kogo) generalnym kapelanem dawnych kombatantów polskich we Francji i Federacji Alianckich Kombatantów w Europie oraz pełnomocnikiem do obrony praw polskich żołnierzy, którzy walczyli we Francji i po zakończeniu działań wojennych powrócili do Polski. 
W latach 1952–1969 pracował jako proboszcz w Dąbrówce Wielkopolskiej. Wyjeżdżał do Rzymu, Francji i innych państw Europy Zachodniej (1957, 1965). Komenda Wojewódzka Milicji Obywatelskiej w Zielonej Górze w sprawie ks. Wituckiego prowadziła postępowanie ewidencyjno-obserwacyjne o kryptonimie „Pasterz” (1955–1959). Pełnił funkcję proboszcza w Krajence (1969–1974).
W 1970 został mianowany delegatem-pełnomocnikiem Związku Uczestników Polskiego Ruchu Oporu we Francji (ZUPRO) na Polskę. Od czerwca do września 1971 podróżował po Europie Zachodniej, odwiedzając Paryż, siedzibę ZUPRO, grób generała de Gaulle’a, a także inne miasta Francji, Luksemburga, Belgii, Hiszpanii i Włoch. 27 czerwca 1973 Amerykańska Akademia Międzynarodowa Uniwersytetu Harvarda nadała ks. Wituckiemu honorowy stopień naukowy doktora teologii za rozprawę zatytułowaną „Problem ładu społecznego – Pokoju i Łaski w Sumie Teologicznej św. Tomasza z Akwinu” (nr 267 op.). W latach 1974–1975 pełnił funkcję proboszcza parafii pw. św. Mikołaja w Wałczu oraz dziekana miejscowego dekanatu. Przez następne cztery lata przebywał na urlopie zdrowotnym w Gnieźnie.
3 maja 1976 wraz z generałami Wojska Polskiego złożył na Jasnej Górze order Virtuti Militari. Poprzez przyjaciela z czasów wojny – Antoniego Zdrojewskiego – związał się z samozwańczym „prezydentem RP” Julianem Sokolnickim; od 18 czerwca 1989 do 22 grudnia 1990 Witucki pełnił funkcję „Ministra Stanu” w „powołanych” przez Juliusza Sokolnickiego emigracyjnych „rządach”. Jego liczne kontakty z pracownikami Ambasady Francuskiej w Warszawie, spowodowały, że Służba Bezpieczeństwa rozpoczęła sprawę pod kryptonimem „Kombatant” (1979–1980)). 
Przez sześć lat pracował jako proboszcz parafii pw. NMP Wspomożycielki Wiernych w Miastku (1979–1985). Od 1982 pełnił funkcję dekanalnego ojca duchownego. Był członkiem Koła Kombatantów NSZZ „Solidarność” w Gdańsku (1981). Pozostawał w ścisłych kontaktach z ks. Henrykiem Jankowskim i Lechem Wałęsą. W 1985 przeszedł na emeryturę i zamieszkał w Miastku, w swoim prywatnym domu przy ul. Słonecznej 18A (obecnie ul. ks. Generała Bernarda Wituckiego).
Kontrowersje związane ze stopniem oficerskim i rzekoma nominacja generalska.
Podczas kampanii norweskiej w 1940 Witucki miał otrzymać stopień oficerski kapitana. Jednakże dostępne źródła zawierające spis oficerów Samodzielnej Brygady Strzelców Podhalańskich (oraz kapelanów wojskowych w stopniach oficerskich) nie podają nazwiska Bernarda Wituckiego. 
Pod koniec grudnia 1944 Witucki, będąc we Francji, rzekomo miał otrzymać nominację generalską. Dowodem na to ma być - według oficjalnej biografii - dokument podpisany przez Antoniego Zdrojewskiego. Jednakże pułkownik A. Zdrojewski (generałem został dopiero w 1964) z racji wówczas sprawowanej funkcji szefa Delegatury MON nie posiadał uprawnienia do nadawania stopnia generalskiego, ani żadnego innego stopnia oficerskiego.
Inny dokument - przytoczony w oficjalnej biografii Wituckiego - zawiera informację, że w dniu 14 lipca 1945 otrzymał on nominację na "generała brygady alianckich sił ruchu oporu IMOS". Na dokumencie tym mają znajdować się podpisy dowódców wojsk alianckich, m.in. gen. Pattona. Jednakże IMOS (Inter-Allied Millitary Organization Sphinx) był tylko jedną z wielu grup ruchu oporu, który rozwinął się na okupowanych obszarach Francji i Belgii, a głównym dowódcą tej organizacji był Konrad (Conrad) Strzelczyk. IMOS nie był częścią Wojska Polskiego.
Po powrocie do Polski w 1948, na granicy polsko-czeskiej urzędnicy państwowi ponoć zabrali Wituckiemu legitymację generała brygady Wojska Polskiego (nie wiadomo przez kogo wystawioną), a także bagaż, który przewieziono do Warszawy. 
Od 1958 Witucki należał do działającej w PRL jedynej organizacji kombatanckiej ZBoWiD i był tam zarejestrowany jako kapitan. Będąc członkiem ZBoWiD zwrócił się do krajowych władz polskich o uznanie stopnia generalskiego. .
W kwietniu 1970 kierowany przez Antoniego Zdrojewskiego Związek Uczestników Polskiego Ruchu Oporu we Francji (ZUPRO) „ponowił nominację” ks. Wituckiego na „generała brygady Wojska Polskiego i Alianckich Sił Zbrojnych Europejskiego Frontu Wewnętrznego”, datując awans na grudzień 1948. Odtąd na wszystkich uroczystościach patriotyczno-religijnych ks. Witucki występował w mundurze generalskim. Również w prasie polskiej – krajowej i emigracyjnej – Witucki występował jako generał Wojska Polskiego. M.in. w latach 90. w mundurze generalskim otwierał wojewódzkie zjazdy „Solidarności” w Słupsku, gdzie miejscowe partie polityczne KPN i ZChN obrały go za swego opiekuna. 
W dniu 3 maja 1976 samozwańczy „Prezydent RP na Wychodźstwie” Juliusz Nowina-Sokolnicki mianował ks. Wituckiego "generałem dywizji Wojska Polskiego", a 11 listopada 1990 "generałem broni" (notabene tenże J. Nowina-Sokolnicki w 1979 mianował A. Zdrojewskiego na stopień "Marszałka Polski").
Apostoł Miłosierdzia Bożego.
Bernard Witucki w Polsce był propagatorem kultu Miłosierdzia Bożego. Znał osobiście spowiednika św. Faustyny, bł. ks. Michała Sopoćkę. Zabiegał, aby władze kościelne zatwierdziły oficjalnie głoszony przez niego kult i wprowadziły w Polsce Święto Miłosierdzia Bożego. Za namową ks. Sopoćki udał się w maju 1957 do Rzymu na spotkanie z kardynałem Alfredem Ottavianim z Watykańskiego Świętego Oficjum. Jego wizyta nie przyniosła oczekiwanych rezultatów. Pod koniec pontyfikatu papieża Pawła VI – 30 czerwca 1978 – Kongregacja Doktryny Wiary opublikowała Notyfikację, w której odwołała wcześniejszy dekret z 1958. Od tej chwili ks. Witucki jawnie prowadził swoją działalność misyjną zupełnie, doczekując beatyfikacji s. Faustyny 18 kwietnia 1993.

</doc>
<doc id="1301146" url="https://pl.wikipedia.org/wiki?curid=1301146" title="Janusz Majewski">
Janusz Majewski

 

</doc>
<doc id="1301147" url="https://pl.wikipedia.org/wiki?curid=1301147" title="TBP">
TBP



</doc>
<doc id="1301149" url="https://pl.wikipedia.org/wiki?curid=1301149" title="Za kamiennymi murami">
Za kamiennymi murami

Za kamiennymi murami (tyt.oryg. Përtej mureve të gurta) – albański film fabularny z roku 1979 w reżyserii Gëzima Erebary.
Opis fabuły.
Akcja filmu rozgrywa się w czasie II wojny światowej. Zgodnie z prawem zwyczajowym po ukończeniu 12 roku życia Asimeja zostaje zamknięta w domu rodzinnym, dopóki nie zjawi się chętny do jej poślubienia. Jej rodzina oczekuje, że w domu pojawi się odpowiedni kandydat na męża dla jej córki. W czasie wojny do domu trafia Vjollca - młoda kobieta-partyzant, ranna w czasie walki. Asimeja wraz z nią opuszcza dom rodzinny.

</doc>
<doc id="1301150" url="https://pl.wikipedia.org/wiki?curid=1301150" title="UZ">
UZ



</doc>
<doc id="1301151" url="https://pl.wikipedia.org/wiki?curid=1301151" title="6 Pułk Huzarów im. Hrabiego Goetzena (2 Śląski)">
6 Pułk Huzarów im. Hrabiego Goetzena (2 Śląski)

6 Pułk Huzarów im. Hrabiego Goetzena (2 Śląski) – (niem. "Husaren-Regiment Graf Goetzen (2. Schlesisches) Nr 6").
Powstał 21 listopada 1808 rozkazem generalnego gubernatora Śląska – hrabiego . Rozformowany w lipcu 1919 na mocy traktatu wersalskiego. Ze względu na barwę mundurów huzarów z tej jednostki nazywano „zielonymi” lub „szpinakowymi”.
W XIX w. nazwa pułku ulegała zmianie. Pułk został sformowany w 1808 jako "II Schlesisches Husaren-Regiment", następnie nosił nazwy:
W końcu XIX wieku 6 Pułk Huzarów był częścią 12. Brygady Kawalerii (dowództwo w Nysie), która wchodziła w skład 12. Dywizji. Natomiast 12. Dywizja była podporządkowana VI Korpusowi Armii (z dowództwem we Wrocławiu).
Miejsca stacjonowania.
1808–1812: Ząbkowice Śląskie, Strzegom, Ziębice, Niemcza, Lubin i Wąsosz.
1815–1819: okupacja Francji.
Po 1819: sztab pułku oraz 2., a następnie (od 1857 r.) także 4. szwadron stacjonował w Prudniku. W tym czasie 3. szwadron pozostawał w Głogówku. Pozostałe szwadrony 1. i z czasem utworzony 5. kilkukrotnie przerzucano, lokując je m.in. w Ziębicach, Głubczycach, Głuchołazach, Białej i Grodkowie. Dopiero w 1889 władze wojskowe zdecydowały się skoncentrować 1., 2., 4. i 5. szwadron w Głubczycach; jedynie 3. szwadron pozostał w Głogówku, by ostatecznie w 1894 trafić do Raciborza.
Udział w wojnach.
Bitwy: 1. i 2. szwadron w składzie kombinowanego pułk huzarów Nr 3 Ekawa na Łotwie, Ķekava, Tomoszna, Bauska, Ruhenthal, Gräfenthal, St. Olay i Friedrichstadt.
Bitwy: 1. i 2. szwadronu: Budziszyn, Drezno, Lipsk, Saint-Avold, Saint-Aubin, Brienne le Châteua, La Rothière, Montmirail, Neuilly, Laon.
3. i 4. szwadronu (w składzie kombinowanego pułk huzarów Nr 5): Gr. Goerschen, Gr. Beeren, pod Dippach, Hoogstraten, Loewen, Lille, Sweweghem, Harlebecke i Coutray
Bitwy: Belle Alliance (nieopodal Waterloo), Senlis.
Bitwy: pomiędzy Sadową a twierdzą Königgrätz (obecnie Hradec Králové), Josephstadt.
Bitwy: Beaumont, Sedan, oblężenie Paryża, Marolles, Artenay, Durcelles, Marchénoir, Coulmiers, Bazoches-les-Gallerandes, Orlean, Meung, le Bardon, Beaugency-Gravant, Bendome, Mans i Baiges.

</doc>
<doc id="1301152" url="https://pl.wikipedia.org/wiki?curid=1301152" title="Modrzejówka">
Modrzejówka

Osiedle Modrzejówka (Osiedle Towarzystwa Tanich Mieszkań dla Robotników Katolickich) – osiedle w Krakowie, znajduje się w czworokącie ograniczonym ulicami: al. A. Grottgera, ul. Gzymsików, ul. Mazowiecką i ul. H. Sienkiewicza. Teren ten od 1778 stanowił własność Szpitala św. Ducha (późniejszy Szpital św. Łazarza) i był użytkowany jako folwark. W 1884 teren ten nabyła Helena Modrzejewska i wybudowała tam dwór otoczony modrzewiowym parkiem. Posiadłość była nazywana przez Modrzejewską „Modrzejowem”. W 1897 nieruchomość odkupiło Towarzystwo Tanich Mieszkań dla robotników katolików i wybudowało kolonię 11 parterowych domów wielorodzinnych. Z przyczyn formalno-prawnych Towarzystwo straciło możliwość funkcjonowania i zostało rozwiązane 21 maja 1937, a cały jego majątek został przekazany krakowskiemu Arcybractwu Miłosierdzia i Banku Pobożnego.
W centrum (Mazowiecka 14b) postawiono mały zakład produkcyjny – zajmował się wytwarzaniem śrub, nakrętek, gwoździ i innych elementów łącznikowych. Przy ulicy Mazowieckiej powstały 2 budynki stajenne (12 i 14). Za nimi wybudowano kolejnych 4 (Mazowiecka 14a oraz Gzymsików 4, 6, 8). Przy obecnej ulicy Sienkiewicza powstały 2 kolejne budynki (dawniej Mazowiecka 16 i 16a, obecnie Sienkiewicza 30 i 32). W 1907 roku utworzono ochronkę pod opieką ss. Służebniczek Dębnickich. W tamtejszej kaplicy odprawiona została Msza Święta z okazji przyłączenia Modrzejówki do Arcybractwa Miłosierdzia w 1939 roku. Szafarzem był Książę Metropolita Krakowski Adam Stefan Sapieha. Pomiędzy Fabryką a dworkiem Modrzejewskiej utworzono boisko do koszykówki. Założono również klub sportowy o nazwie takiej samej, co osiedle. Wiadomo, że klub grał w koszykówkę (mecz z Olszą w 1925 roku) i w piłkę nożną (spotkanie z KS Cracovią przegrane 0:6 01.08.1943 r.).
Po II wojnie światowej Modrzejówka przeszła w ręce państwowe – po kasacji Arcybractwa w 1960 roku. Zlikwidowano boisko, a teren wokół zabudowano. Część osiedla po latach 70. pozostawała niezamieszkana. Dopiero po powtórnym przejęciu osiedla Przez Arcybractwo Miłosierdzia po upadku PRL-u, zaczął się jego nowy rozkwit. W latach 90. w dworku mieściło się przedszkole – filia przedszkola z ulicy Grottgera; w drugiej zaś jego części mieszkały zakonnice. Fabrykę ze środka osiedla sprzedano prywatnemu inwestorowi, który wybudował budynek przypominający oryginał – mieszczą się tam apartamenty Villa Nuova.
Do 2016 roku w budynku przy Gzymsików 8 mieścił się teatr KTO. Budynki najbliżej ul. Mazowieckiej zajmowane są przez zakład pogrzebowy, sklep i punkty naprawczo-usługowe. Pozostałe budynki są zamieszkane. W najlepszym stanie są domy przy Sienkiewicza 30 i 32, jednakże właściciel sukcesywnie stara się remontować pozostałe. 
Pod koniec 2006 roku w dworku Modrzejewskiej Andrzej Wajda kręcił sceny do filmu "Katyń". 
Na terenie osiedla znajduje się ponadto Figurka Matki Boskiej. Na Budynku przy ul. Sienkiewicza 32 jest obraz z Matką Boską i Dzieciątkiem Jezus z podpisem: "Pod Twoję Obronę Uciekamy Się". Dom przy ul. Mazowieckiej 14 jest nazwany domem im. Andrzeja Potockiego.

</doc>
<doc id="1301153" url="https://pl.wikipedia.org/wiki?curid=1301153" title="Ototoksyczność">
Ototoksyczność



</doc>
<doc id="1301155" url="https://pl.wikipedia.org/wiki?curid=1301155" title="Mistrzostwa Europy w Pływaniu 2000">
Mistrzostwa Europy w Pływaniu 2000

25. Mistrzostwa Europy w Pływaniu odbyły się w Helsinkach w Finlandii pod patronatem Europejskiej Federacji Pływackiej (LEN – "Ligue Européenne de Natation"). Trwały od 3 lipca do 9 lipca 2000. Oprócz zawodów pływackich na krytym basenie 50-metrowym, zawodnicy rywalizowali w skokach do wody i pływaniu synchronicznym.

</doc>
<doc id="1301159" url="https://pl.wikipedia.org/wiki?curid=1301159" title="Pertti Karppinen">
Pertti Karppinen

Pertti Karppinen (ur. 17 lutego 1953 w Vehmaa), fiński wioślarz. Trzykrotny złoty medalista olimpijski.
Pływał w jedynkach. Po raz pierwszy złoto zdobył w 1976 w Montrealu, tytuł obronił dwukrotnie, w 1980 i 1984. Wcześniej trzykrotnie na najwyższym stopniu podium w skiffie stanął jedynie Wiaczesław Iwanow. Przez wiele sezonów rywalizował o miano najlepszego z Peterem-Michaelem Kolbe. Wielokrotnie zdobywał medale mistrzostw świata, dwa razy zdobywał tytuły mistrzowskie (1979 oraz 1985).

</doc>
<doc id="1301160" url="https://pl.wikipedia.org/wiki?curid=1301160" title="Wauwaluk">
Wauwaluk

Wauwaluk (Wawilak) – u australijskiego plemienia Leagulawulmirree boginie płodności i córki Kunapipi.

</doc>
<doc id="1301161" url="https://pl.wikipedia.org/wiki?curid=1301161" title="Zespół uszno-skroniowy">
Zespół uszno-skroniowy



</doc>
<doc id="1301163" url="https://pl.wikipedia.org/wiki?curid=1301163" title="Xylometazolin">
Xylometazolin



</doc>
<doc id="1301164" url="https://pl.wikipedia.org/wiki?curid=1301164" title="Zrębki">
Zrębki

Zrębki — cząstki drewna o wymiarach mieszczących się w granicach od kilku milimetrów do kilkunastu centymetrów, powstające w wyniku rozdrabniania drewna za pomocą maszyn zrębkujących.
W zależności od gatunku drewna, wymiarów i jakości zrębki mogą stanowić surowiec do produkcji płyt wiórowych, pilśniowych, celulozy, do ekstrakcji żywicy i garbników, mogą być wykorzystywane przy produkcji żelazostopów. Zrębki obok pelletu przeznaczane są także na cele opałowe. Mają zastosowanie również w ogrodnictwie.
Zrębki opałowe.
Zrębki drzewne to ekologiczny, atrakcyjny ekonomicznie, opał biomasowy wytwarzany z odpadów drzewnych i upraw energetycznych. Surowcami do produkcji zrębków są przede wszystkim odpady z przemysłu tartacznego i leśnego. Ich jakość i wartość opałowa zależna jest od pochodzenia i sposobu składowania surowca.
Wymagania na zrębki pozyskiwane w Polsce w lesie określa Polska Norma PN-91/D-95009 - Zrębki leśne. Zgodnie z tą normą, zrębki leśne mogą być przeznaczane do produkcji płyt pilśniowych i wiórowych, wykorzystywane przy produkcji żelazostopów oraz jako opał. Zrębki opałowe można wyrabiać z drewna iglastego i liściastego wszystkich rodzajów. Wilgotności zrębków nie normalizuje się. Wymiary zrębków opałowych określa granica do 50 mm, przy czym zasadnicza frakcja (nie mniej niż 90%) nie powinna przekraczać 40 mm.
Zrębki w ogrodnictwie.
Zrębki można barwić, co wykorzystuje się do ozdabiania terenów zieleni, ogrodów, skwerów i rabat kwiatowych. Zabezpieczają przed chwastami. Zapobiegają przesuszaniu gleby i zapewniają jej właściwe napowietrzenie. Chronią glebę przed niską lub wysoką temperaturą i jej wahaniami. Posiadają neutralny odczyn pH.

</doc>
<doc id="1301165" url="https://pl.wikipedia.org/wiki?curid=1301165" title="Sidorów">
Sidorów

Sidorów (ukr. Сидорів) – wieś na Ukrainie, w rejonie czortkowskim obwodu tarnopolskiego, w hromadzie Husiatyn nad rzeką Zbrucz na Podolu.
Prywatne miasto szlacheckie lokowane w 1547 roku położone było w XVI wieku w województwie podolskim. W II Rzeczypospolitej miejscowość była siedzibą gminy wiejskiej Sidorów w powiecie kopyczynieckim województwa tarnopolskiego.
Historia.
W czasach I RP w województwie podolskim, w latach 1918-1945 w woj. tarnopolskim. Największy rozwój w XVII i 1 poł. XVIII wieku, gdy jej właścicielem był ród Kalinowskich herbu Kalinowa. Po 1790 roku utracił prawa miejskie. Ostatnimi właścicielami do 1939 roku była rodzina Pajgertów.
Do 2020 roku część rejonu husiatyńskiego, od 2020 – czortkowskiego.
Zamek w Sidorowie.
Zamek w Sidorowie powstał w XVII wieku na skalnym cyplu otoczonym z trzech stron rzeką Suchodół, nazywaną także "Dworzyska". Posiadał 8 wież i wymiary około 178 m na 30 m. W wojnie 1672 zdobyli go Turcy. Niedługo potem został odbity ale polska załoga uznała, że nie jest w stanie go utrzymać i w 1675 roku przeniosła się do Trembowli. Wtedy ponownie już opuszczoną warownię zajęli Turcy i poważnie zniszczyli. Zamek został odbudowany w 1718 roku przez Marcina Kalinowskiego, kasztelana kamienieckiego. Od połowy XIX wieku do 1939 r. właścicielami byli Pajgertowie. Po 17 wrześniu 1939 r. Rosjanie czy też Ukraińcy próbowali zamek zniszczyć jako symbol feudalizmu.

</doc>
<doc id="1301166" url="https://pl.wikipedia.org/wiki?curid=1301166" title="Parafia Matki Bożej Łaskawej w Zgorzelcu">
Parafia Matki Bożej Łaskawej w Zgorzelcu

Parafia Matki Bożej Łaskawej – parafia rzymskokatolicka należąca do dekanatu zgorzeleckiego diecezji legnickiej.
28 października 2004 roku biskup legnicki Tadeusz Rybak powołał w Zgorzelcu nową parafię, która powstała na skutek podziału dotychczasowej parafii św. Jana Chrzciciela w Zgorzelcu i nosi wezwanie Matki Bożej Łaskawej.

</doc>
<doc id="1301169" url="https://pl.wikipedia.org/wiki?curid=1301169" title="Stavoren">
Stavoren

Stavoren (fryz. "Starum") – miasto w Holandii, w prowincji Fryzja w gminie Súdwest Fryslân, na wschodnim wybrzeżu zbiornika Ĳsselmeer. Liczy około 1000 mieszkańców. Prawa miejskie otrzymało w XI wieku.

</doc>
<doc id="1301177" url="https://pl.wikipedia.org/wiki?curid=1301177" title="Zespół Antona-Babińskiego">
Zespół Antona-Babińskiego



</doc>
<doc id="1301178" url="https://pl.wikipedia.org/wiki?curid=1301178" title="Mikulińce">
Mikulińce

Mikulińce (ukr. Мику́линці / "Mykułynci") – osiedle typu miejskiego w rejonie trembowelskim obwodu tarnopolskiego, 18 km na południe od Tarnopola, nad rzeką Seret na Podolu na Ukrainie. Mikulińcom administracyjnie podlegają także: Wola (do 1939 r. Wola Mazowiecka), Konopkówka i Krzywki (odpowiednio ukr. "Воля, Конопківка, Кривки"). W okolicy znajduje się stacja kolejowa Mikulińce-Strusów, na linii z Tarnopola do Kopyczyniec.
Historia.
Gród Mikulin wymieniany był w źródłach już w 1084 roku. Po najazdach tatarskich w połowie XIII w. osada upadła, a na jej miejscu powstała wieś Mikulińce.
Właścicielem miasteczka był Krzysztof Strzemeski.
Aleksander Walewski, miecznik sieradzki, 1 maja 1723 sprzedał wielu posiadłości, m.in. klucz mikuliniecki, ks. Jerzemu Aleksandrowi Lubomirskiemu. Poprzednimi właścicielami Mikuliniec byli synowie Marianny z Koniecpolskich Walewskiej, wojewodzianki parnawskiej, oraz jej męża Zygmunta, kasztelana rozpirskiego, prawne sukcessorowie Jana Aleksandra Koniecpolskiego.
16 grudnia 1758 król August III potwierdził prawa miejskie, których później austriackie władze zaborcze nie podtrzymały. W 1840 roku hrabia Mieczysław Rey uruchomił browar. Na przełomie XIX i XX wieku około połowy - z 4 tysięcy mieszkańców - stanowili Żydzi, resztę Polacy i Ukraińcy. W listopadzie 1918 Mikulińce znalazły się na obszarze proklamowanej przez Ukraińców Zachodnioukraińskiej Republiki Ludowej. 27.11.1918 roku podczas wojny polsko-ukraińskiej doszło tu do przegranej przez polski oddział pułkownika Czesława Rybińskiego bitwy. W latach 1920-1939 miasto w powiecie tarnopolskim, województwo tarnopolskie. Liczba ludności spadła, miejscowość miała charakter letniskowy. W ramach reformy administracyjnej 1.08.1934 utworzono Gminę Mikulińce. Po agresji ZSRR na Polskę - obszar ten włączono do Ukraińskiej SRR. W roku 1942 Niemcy wywieźli miejscowych Żydów do obozów zagłady. Po zakończeniu wojny władze radzieckie wysiedliły większość ludności polskiej na Dolny Śląsk.
Podczas okupacji pozbawione praw miejskich i włączone do wiejskiej gminy Mikulińce.

</doc>
<doc id="1301179" url="https://pl.wikipedia.org/wiki?curid=1301179" title="Metlaoui">
Metlaoui



</doc>
<doc id="1301181" url="https://pl.wikipedia.org/wiki?curid=1301181" title="Métlaoui">
Métlaoui



</doc>
<doc id="1301182" url="https://pl.wikipedia.org/wiki?curid=1301182" title="Makedonsko dewojcze">
Makedonsko dewojcze

Makedonsko dewojcze (lub "Makedonsko devojče", macedoński Македонско девојче, polski Macedońskie dziewczę) – pieśń ludowa popularna w Macedonii napisana i skomponowana w roku 1964 przez piosenkarza ludowego Joncze Hristowskiego. Wykonywana przez zespoły ludowe, ale także np. przez amerykańską gitarzystkę Marthę Masters i przez chicagowski duet gitarzystów, chilijsko-pakistańskiego Fareeda Haque'a, profesora jazzu i gitary klasycznej Uniwersytetu Północnego Illinois i Serbo-Chorwato-Bośniaka Gorana Ivanovicia, nagraną jako jeden z utworów albumu "Macedonian Blues: Laments and Dances" (2001, 2003). Pieśń ta jest na tyle emblematyczna w Macedonii, że trafiła tamże do muzyki rozrywkowej, nie tylko w wykonaniu piosenkarki Karoliny Goczewej, ale także jako tytuł jej najnowszej płyty, wydanej w marcu 2008.

</doc>
<doc id="1301184" url="https://pl.wikipedia.org/wiki?curid=1301184" title="2. śląski pułk huzarów hr. Goetzena nr 6">
2. śląski pułk huzarów hr. Goetzena nr 6



</doc>
<doc id="1301191" url="https://pl.wikipedia.org/wiki?curid=1301191" title="Okanagan">
Okanagan



</doc>
<doc id="1301193" url="https://pl.wikipedia.org/wiki?curid=1301193" title="Bitwa pod Sardarapatem">
Bitwa pod Sardarapatem

Bitwa pod Sardarapatem rozegrana 21–24 maja 1918 r., była bitwą frontu kaukaskiego w czasie I wojny światowej między wojskami tureckimi Imperium osmańskiego, a ormiańskimi ochotnikami. Starcie wygrali Ormianie, co umożliwiło powstanie Demokratycznej Republiki Armenii.
Przebieg.
Po wycofaniu się z wojny bolszewickiej Rosji na mocy traktatu brzeskiego rząd osmański postanowił wcielić jego realizację w życie. W tym celu, w kierunku zachodniej Armenii wysłał trzecią armię, której zadaniem było opanowanie terenów zajmowanych przez połączone siły rosyjsko-ormiańskie. Dalsze posuwanie się tureckiej armii w głąb rosyjskiej Armenii z Erywaniem groziło kolejnymi pogromami ludności ormiańskiej. Turcy konsekwentnie od czasów rzezi Ormian na terenach przez siebie opanowanych prowadzili zaplanowaną czystkę etniczną skierowaną przeciwko Ormianom, którzy w rosyjskiej Armenii szukali schronienia. Zamierzali opanować całą Armenię i Zakaukazie. Sojusznik Turcji osmańskiej Niemcy byli przeciwni tej operacji i odmówili pomocy w jej przeprowadzeniu. Osmańska armia uderzyła w trzech miejscach, aby przedostać się do Armenii. Po zdobyciu Aleksandropola Turcy skierowali się do doliny Ararat - serca Armenii. Jednak pod Sardarapatem spotkali się ze zdecydowaną obroną Ormian dowodzonych przez Mowsesa Silikiana. W wyniku trzydniowej bitwy Turcy musieli się wycofać, co uratowało Erywań i duchową stolicę Armenii Wagharszapat przed zniszczeniem. Po tym zwycięstwie, 28 maja została proklamowana Demokratyczna Republika Armenii.
4 czerwca 1918 Armenia została zmuszona do podpisania traktatu z Batum, który wyznaczał linię frontu siedem kilometrów, od Erywania i dziesięć kilometrów od Eczmiadzynu.

</doc>
<doc id="1301198" url="https://pl.wikipedia.org/wiki?curid=1301198" title="Wiaczesław Iwanow (wioślarz)">
Wiaczesław Iwanow (wioślarz)

Wiaczesław Iwanow ("Вячеслав Николаевич Иванов", ur. 30 lipca 1938 w Moskwie) - radziecki wioślarz (Rosjanin). Trzykrotny złoty medalista olimpijski.
Pływał w jedynkach. Po raz pierwszy złoto zdobył w 1956 w Melbourne. Miał wówczas zaledwie 18 lat. Tytuł obronił dwukrotnie, w 1960 oraz 1964 i jako pierwszy skiffista zwyciężył na trzech olimpiadach. Jego rekord wyrównał jedynie Fin Pertti Karppinen. Jedenastokrotnie był mistrzem Związku Radzieckiego, zdobywał tytuły mistrza Europy, a w 1962 zwyciężył w premierowych mistrzostwach świata.

</doc>
<doc id="1301203" url="https://pl.wikipedia.org/wiki?curid=1301203" title="Take a Bow">
Take a Bow



</doc>
<doc id="1301205" url="https://pl.wikipedia.org/wiki?curid=1301205" title="Muzeum Techniki">
Muzeum Techniki



</doc>
<doc id="1301207" url="https://pl.wikipedia.org/wiki?curid=1301207" title="Live At Budokan z Bonez Tour">
Live At Budokan z Bonez Tour



</doc>
<doc id="1301208" url="https://pl.wikipedia.org/wiki?curid=1301208" title="Rock Band">
Rock Band

Rock Band – gra muzyczna konsolowa wyprodukowana przez Harmonix Music Systems. Gra została wydana w 2007 roku w Stanach Zjednoczonych w wersji na konsole Sony PlayStation 2, PlayStation Portable, Sony PlayStation 3 oraz Xbox 360. W 2008 roku ukazała się wersja na konsolę Wii.
Celem twórców było stworzenie symulatora gry w zespole rockowym. W grę może grać od jednej do czterech osób. W tym celu zaprojektowano specjalne kontrolery przypominające perkusję, gitarę elektryczną oraz gitarę basową. Do gry dołączony jest również mikrofon, który pozwala graczom odtworzyć ścieżkę wokalną.
Gra umożliwia symulowanie jednej z 58 piosenek zawartych na płycie z grą. W kwietniu 2008 roku dostępne było również około 80 dodatkowych utworów, które można zakupić dodatkowo przez internet.
Do stycznia 2008 gra sprzedała się w łącznej ilości około 1,5 miliona egzemplarzy.
Nadchodzące piosenki.
Zapowiedziano wydanie następujących piosenek:
"Rock Band: Track Pack Vol. 1".
Rock Band: Track Pack Vol. 1 – Jest to płyta zawierające dodatkowe piosenki (20 piosenek) które można ściągnąć na PS3 i X360. Płyta jest przeznaczona dla konsoli PlayStation 2 i Wii dlatego że nie ma opcji ściągania.
AC/DC Live: Rock Band Track Pack.
Edycja specjalna poświęcona dla AC/DC. Jest ona na wszystkie platformy (PS2, PS3, X360, Wii). Ukazała się 2 listopada 2009 roku.
Rock Band Track Pack Vol. 2.
The following songs are reportedly included:

</doc>
<doc id="1301209" url="https://pl.wikipedia.org/wiki?curid=1301209" title="Łukasz Gottwald">
Łukasz Gottwald



</doc>
<doc id="1301210" url="https://pl.wikipedia.org/wiki?curid=1301210" title="Marcantonio Bragadin (generał)">
Marcantonio Bragadin (generał)

Marcantonio Bragadin, lub Marco Antonio Bragadin (ur. 21 kwietnia 1523 w Wenecji, zm. 17 sierpnia 1571 w Famaguście) – wenecki prawnik i oficer. Wstąpił do "Fanti da Mar" (piechota morska) Republiki Weneckiej. W roku 1569 został mianowany kapitanem i dowódcą obrony Famagusty na Cyprze, gdzie został w okrutny sposób zamordowany w sierpniu 1571 po zdobyciu tego portowego miasta przez wojska tureckie, co oznaczało początek ponad dwustuletniego panowania tureckiego na wyspie.
Życiorys.
Po krótkiej praktyce prawniczej, w roku 1543 Bragadin wybrał karierę w marynarce wojennej i służył na weneckich galerach przez kilka lat. W roku 1560 i ponownie w 1566 wszedł w skład władz miejskich Wenecji jako zarządca floty.
W roku 1569 został mianowany kapitanem Cypru i wysłany do Famagusty, w owym czasie bogatego miasta portowego, gdzie objął praktycznie władzę nad całą wyspą zdając sobie doskonale sprawę z tego, że wkrótce nastąpi starcie z potęgą osmańską, dążącą do opanowania Cypru.
Bragadin natychmiast przystąpił do wzmocnienia fortyfikacji Famagusty, które musiały być przygotowane na odparcie ognia artylerii, będącej mocną stroną armii tureckiej. Przede wszystkim wzmocnił obronę portu, a zwłaszcza bastionu Martinengo – znakomitego przykładu nowoczesnego budownictwa obronnego.
Turcy wylądowali na Cyprze 3 lipca 1570 roku. Nikozja padła po dwóch miesiącach; jej garnizon został zmasakrowany. Wicekról ("locumtenens regni") Niccolò Dandolo napisał do Bragadina, by był gotów na uderzenie nieprzyjaciela.
Oblężenie Famagusty.
Turcy podeszli pod Famagustę we wrześniu; osmańska artyleria przez wiele miesięcy próbowała skruszyć mury miasta. Marco Antonio Bragadin dowodził, jego zastępcą był Lorenzo Tiepolo, a dowódcą obrony portu generał Astorre Baglioni.
Według weneckich kronikarzy (liczby przez nich podawane są raczej wątpliwe) około 6-tysięczny garnizon bronił miasta przeciwko 200 000 Turków z 1500 działami i 150 okrętami blokującymi port. W rzeczywistości siły tureckie nie przekraczały 70 000 z kilkudziesięcioma działami i kilkoma galerami.
Garnizon Famagusty bronił miasta przez jedenaście miesięcy wbrew wszelkim – nawet najbardziej optymistycznym założeniom – przeciwko przeważającym siłom nieprzyjaciół i bez nadziei pomocy ze strony Wenecji. W dodatku Turcy wprowadzili udoskonalenia w pracach oblężniczych – na całej długości murów miejskich usypali wał ziemny do wysokości blanków, skąd łatwiej było im prowadzić ostrzał wnętrza miasta. Jednocześnie kopali tunele pod fortyfikacjami w celu podminowania i zawalenia całych ich fragmentów. Oblężeni kopali z kolei kontrtunele i wycinali górników.
W lipcu 1571 Turkom udało się w końcu podminować i zburzyć fragment murów na wysokości cytadeli. Przez wyłom ich wojska runęły do wnętrza twierdzy, ale zostały odparte przy znacznych stratach z obu stron. Oblężenie zbliżało się jednak do końca. Wobec panujących w mieście głodu i chorób oraz niemal całkowitego wyczerpania amunicji, Bragadin zdecydował się 6 sierpnia na kapitulację.
Śmierć.
Famagusta miała kapitulować na honorowych warunkach. Wysłannikom Bragadina zapowiedziano, że pozostali przy życiu obrońcy oraz ci spośród mieszkańców, którzy wyrażą chęć, będą mogli udać się do Candii na Krecie. Turcy nie dotrzymali danego słowa. Gdy dowódcy weneccy przybyli do obozu tureckiego na rozmowy kapitulacyjne zostali rozbrojeni i uśmierceni. Generałowie Alvise Martinengo, Gianantonio Querini i kasztelan Andrea Bragadin zostali ścięci, a sam dowódca, po trwających dziesięć dni torturach, obcięciu uszu i nosa, został żywcem obdarty ze skóry. Poćwiartowane ciało Bragadina zostało rozdane – jako trofea – dowódcom poszczególnych oddziałów, a jego skóra – po wypchaniu trawą i włosiem i odzianiu w jego doczesną odzież – została wsadzona na osła i obwieziona w szyderczej procesji pustymi ulicami Famagusty, której obrońcy i mieszkańcy zostali wymordowani po zajęciu miasta. Makabryczne trofeum, wraz z obciętymi głowami generałów, zostało – na galerze dowódcy floty osmańskiej, Mustafa Paszy – dostarczone do Stambułu, jako dar dla sułtana Selima II.
Skóra Bragadina została jakiś czas później wykradziona z arsenału w Stambule i w roku 1580 odsprzedana młodemu weneckiemi żeglarzowi, Girolamo Polidoriemu, który przywiózł ją do Wenecji. Została ona złożona najpierw w kościele San Gregorio, a następnie w Santi Giovanni e Paolo, gdzie znajduje się do dziś.
Sławę Bragadina ugruntowała zarówno bohaterska obrona miasta przed wielokrotnie liczniejszymi siłami nieprzyjaciół, jak i jego straszna śmierć zadana mu przez tych, którym zawierzył poddając Famagustę.
Z militarnego punktu widzenia długotrwały opór oblężonego garnizonu zatrzymał na Cyprze znaczne siły lądowe i morskie, co pozwoliło Świętej Lidze w spokoju przygotować flotę do decydującej bitwy pod Lepanto. Z drugiej strony historycy do dzisiaj zastanawiają się, dlaczego Wenecja nie wsparła Bragadina ze swej bazy w Chanii na Krecie. Uważa się, że wśród Wenecjan przeważyła opinia, że wobec zbliżającego się wielkiego starcia z Turkami liczy się każdy żołnierz i że próba sforsowania tureckiej blokady Famagusty byłaby zbyt kosztowna.

</doc>
<doc id="1301211" url="https://pl.wikipedia.org/wiki?curid=1301211" title="Lukasz Gottwald">
Lukasz Gottwald



</doc>
<doc id="1301212" url="https://pl.wikipedia.org/wiki?curid=1301212" title="Doctor Luke">
Doctor Luke



</doc>
<doc id="1301215" url="https://pl.wikipedia.org/wiki?curid=1301215" title="Ōzu">
Ōzu

 – miasto w Japonii, na wyspie Sikoku, w prefekturze Ehime.
Miasto otrzymało prawa miejskie 1 września 1954 roku. 11 stycznia 2005 roku teren miasta powiększył się o miasteczka: Hijikawa, Nagahama i wieś Kawabe w powiecie Kita.
Na terenie miasta znajduje się zamek Ōzu, odbudowany w 2004 roku.
Położenie.
Miasto leży we wschodniej części prefektury nad Morzem Wewnętrznym Seto. Graniczy z:
Populacja.
Zmiany w populacji Ōzu w latach 1970–2015:

</doc>
<doc id="1301216" url="https://pl.wikipedia.org/wiki?curid=1301216" title="Albert Park">
Albert Park

Albert Park – dzielnica miasta Melbourne położona w Port Phillip. Nazwa dzielnicy pochodzi od księcia Alberta. Wartość nieruchomości w tym rejonie Melbourne szacuje się na AUD $955000.

</doc>
<doc id="1301218" url="https://pl.wikipedia.org/wiki?curid=1301218" title="Giulino">
Giulino

Giulino (lepiej znane jako Giulino di Mezzegra) – "frazione" gminy Mezzegra, w prowincji Como (Włochy), które przeszło do historii jako miejsce egzekucji Benito Mussoliniego oraz jego kochanki, Claretty Petacci.

</doc>
<doc id="1301220" url="https://pl.wikipedia.org/wiki?curid=1301220" title="Bet Keszet">
Bet Keszet

Bet Keszet (hebr. בית קשת; oficjalna pisownia w ang. Beit Keshet) - kibuc położony w Samorządzie Regionu Ha-Galil ha-Tachton, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na wschód od Jeziora Tyberiadzkiego w Dolnej Galilei.
Historia.
Kibuc został założony w 1944 przez członków oddziałów Palmach.
Gospodarka.
Gospodarka kibucu opiera się na intensywnym rolnictwie.

</doc>
<doc id="1301221" url="https://pl.wikipedia.org/wiki?curid=1301221" title="Emmanuel de Las Cases">
Emmanuel de Las Cases

Emmanuel-Augustin-Dieudonné-Joseph, hr. de Las Cases francuski arystokrata ur. 21 czerwca 1766, zm. 15 maja 1842, towarzysz Napoleona na wyspie św. Heleny.
Młodość.
Urodził się w zamku Las Cases w pobliżu Revel w Langwedocji. Kształcił się na oficera w szkołach w Vendôme i w Paryżu, po czym wstąpił do marynarki i brał udział w kilku akcjach zbrojnych w latach 1781-1782. Gdy wybuchła rewolucja w 1789 roku wyemigrował i spędził kilka lat w Niemczech i w Anglii, skąd wyruszył do Francji w ramach tragicznie zakończonej wyprawy rojalistów na Quiberon (1795). Jako jeden z niewielu tych, co przeżyli, wrócił do Londynu, gdzie wegetował w prawdziwej nędzy.
Odmiany losu.
W roku 1802, pod pseudonimem "A. Lesage", opublikował "Atlas historique, géographique et généalogique", co zdobyło mu ogromną popularność i zwróciło uwagę Napoleona.
Wrócił do Francji w okresie Konsulatu wraz z tymi spośród rojalistów, którzy opowiedzieli się za Napoleonem, któremu miał powiedzieć, że zauroczyła go jego wielkość. W roku 1810 ponownie zainteresował Napoleona, który uczynił go kanclerzem i hrabią Cesarstwa (uprzednio - za Burbonów - był markizem). Po pierwszej abdykacji cesarza 11 kwietnia 1814 roku Las Cases wyjechał do Anglii, ale wrócił, by stanąć u boku Napoleona w czasie jego Stu Dni.
Na Św. Helenie.
Druga abdykacja stała się dla Las Casesa początkiem jego najbardziej znanego okresu w życiu. Wraz ze zdetronizowanym cesarzem i garstką najwierniejszych przyjaciół udał się do Rochefort, gdzie przekonał Napoleona, by zdał się na łaskę Brytyjczyków. Las Cases nawiązał kontakt z kapitanem fregaty HMS Bellerophon, od którego otrzymał pewne gwarancje, których rzetelność później podważał, uważając, że cesarz został oszukany i bez sądu skazany.
Las Cases i jego syn towarzyszyli cesarzowi w drodze na wyspę Świętej Heleny, gdzie służyli mu jako nieformalni, ale bardzo oddani sekretarze, sporządzając wiele notatek z jego rozmów i uwag, co ostatecznie przybrało formę słynnego "Pamiętnika Świętej Heleny" (fr. "Le Mémorial de Sainte-Hélène"). 
"Pamiętnik" jest znacznie mniej wiarygodny od zapisków Gourgauda, a na dodatek wszystko wyglądało na to, że Las Cases szukał możliwości opuszczenia wyspy, gdy tylko zebrał wystarczającą ilość materiału do wydania książki. Jest jednak całkiem prawdopodobne, że naruszył któryś z punktów ostrego brytyjskiego regulaminu, co spowodowało usunięcie go z wyspy przez gubernatora Hudsona Lowe w listopadzie 1816 roku. Dowodem mogłoby być to, że z wyspy został najpierw wysłany do Kraju Przylądkowego i dopiero stamtąd do Europy, przy czym rząd Ludwika XVIII nie zezwolił mu na wjazd do Francji. 
Osiadł w Brukseli, a zezwolenie na powrót uzyskał dopiero po śmierci Napoleona. Zamieszkał w Paryżu, gdzie opublikował "Mémorial", który w krótkim czasie przyniósł mu znaczny majątek. W roku 1840, gdy wyruszała ekspedycja po zwłoki Napoleona na Św. Helenę, był ciężko chory, więc w drogę udał się jego syn, który również przebywał z cesarzem na wyspie. Las Cases zmarł w roku 1842 w Passy, pochowany na Cmentarzu Passy.

</doc>
<doc id="1301222" url="https://pl.wikipedia.org/wiki?curid=1301222" title="Bet Rimmon">
Bet Rimmon

Bet Rimmon (hebr.: בית רימון) - kibuc położony w samorządzie regionu Ha-Galil ha-Tachton, w Dystrykcie Północnym, w Izraelu.
Leży na wschód od Jeziora Tyberiadzkiego w Dolnej Galilei.
Członek Ruchu Religijnych Kibuców ("Ha-Kibbuc ha-Dati").
Historia.
Kibuc został założony w 1977.
Gospodarka.
Gospodarka kibucu opiera się na hodowli drobiu.

</doc>
<doc id="1301223" url="https://pl.wikipedia.org/wiki?curid=1301223" title="Lawi">
Lawi

Lawi (hebr.: לביא) – kibuc położony w samorządzie regionu Ha-Galil ha-Tachton, w Dystrykcie Północnym, w Izraelu.
Leży na wschód od Jeziora Tyberiadzkiego w Dolnej Galilei.
Członek Ruchu Religijnych Kibuców ("Ha-Kibbuc ha-Dati").
Rabinem kibucu był Jehuda Gilad
Historia.
Kibuc został założony w 1949 przez religijną organizację młodzieżową z Wielkiej Brytanii.
Gospodarka.
Gospodarka kibucu opiera się na intensywnym rolnictwie. Z przemysłu znajduje się tutaj zakład produkujący meble dla synagog i hoteli, głównie dla potrzeb społeczności ortodoksyjnej. Dodatkowym źródłem dochodu jest turystyka.

</doc>
<doc id="1301224" url="https://pl.wikipedia.org/wiki?curid=1301224" title="Arbel">
Arbel

Arbel (hebr.: ארבל) – moszaw położony w samorządzie regionu Ha-Galil ha-Tachton, w Dystrykcie Północnym, w Izraelu.
Leży na wschód od Jeziora Tyberiadzkiego w Dolnej Galilei.
Historia.
Moszaw został założony w 1949.
Gospodarka.
Gospodarka moszawu opiera się na intensywnym rolnictwie.

</doc>
<doc id="1301229" url="https://pl.wikipedia.org/wiki?curid=1301229" title="Yawatahama">
Yawatahama

 – miasto w Japonii, na wyspie Sikoku, w prefekturze Ehime.
Położenie.
Miasto leży we wschodniej części prefektury nad Morzem Wewnętrznym Seto. Graniczy z miastami Seiyo oraz Ōzu oraz miasteczkiem Ikata.
Historia.
Miasto otrzymało prawa miejskie 11 lutego 1935 roku. 28 marca 2005 roku teren miasta powiększył się o miasteczko Honai.
Populacja.
Zmiany w populacji Yawatahama w latach 1955–2015:

</doc>
<doc id="1301232" url="https://pl.wikipedia.org/wiki?curid=1301232" title="Bindusara">
Bindusara

Bindusara lub Bhadrasara (ok. 320-272 p.n.e.) – król indyjski z dynastii Maurjów od ok. 300 p.n.e. Syn założyciela dynastii Ćandragupty. Kontynuował politykę ojca. Jego następca został jego syn Aśoka.

</doc>
<doc id="1301238" url="https://pl.wikipedia.org/wiki?curid=1301238" title="Grand Prix Francji 1976">
Grand Prix Francji 1976

Grand Prix Francji 1976 (oryg. Grand Prix de France) – ósma runda Mistrzostw Świata Formuły 1 w sezonie 1976, która odbyła się 4 lipca 1976, po raz czwarty na torze Circuit Paul Ricard.
62. Grand Prix Francji, 26. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301242" url="https://pl.wikipedia.org/wiki?curid=1301242" title="Grand Prix Francji 1977">
Grand Prix Francji 1977

Grand Prix Francji 1977 (oryg. Grand Prix de France) – dziewiąta runda Mistrzostw Świata Formuły 1 w sezonie 1977, która odbyła się 3 lipca 1977, po raz drugi na torze Dijon-Prenois.
63. Grand Prix Francji, 27. zaliczane do Mistrzostw Świata Formuły 1.

</doc>
<doc id="1301244" url="https://pl.wikipedia.org/wiki?curid=1301244" title="Grand Prix Francji 1978">
Grand Prix Francji 1978

Grand Prix Francji 1978 (oryg. Grand Prix de France) – dziewiąta runda Mistrzostw Świata Formuły 1 w sezonie 1978, która odbyła się 2 lipca 1978, po raz piąty na torze Circuit Paul Ricard.
64. Grand Prix Francji, 28. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301245" url="https://pl.wikipedia.org/wiki?curid=1301245" title="Paraguarí (departament)">
Paraguarí (departament)

Paraguarí – jeden z departamentów Paragwaju. Stolicą jest miasto Paraguarí.
Graniczy z departamentami: Central, Cordillera, Caaguazú, Guairá, Caazapá, Misiones i Ñeembucú.
Dystrykty.
Departament ten dzieli się na 17 dystryktów:

</doc>
<doc id="1301247" url="https://pl.wikipedia.org/wiki?curid=1301247" title="Grand Prix Francji 1979">
Grand Prix Francji 1979

Grand Prix Francji 1979 (oryg. Grand Prix de France) – ósma runda Mistrzostw Świata Formuły 1 w sezonie 1979, która odbyła się 1 lipca 1979, po raz trzeci na torze Dijon-Prenois.
65. Grand Prix Francji, 29. zaliczane do Mistrzostw Świata Formuły 1.

</doc>
<doc id="1301248" url="https://pl.wikipedia.org/wiki?curid=1301248" title="Grand Prix Francji 1980">
Grand Prix Francji 1980

Grand Prix Francji 1980 (oryg. Grand Prix de France) – siódma runda Mistrzostw Świata Formuły 1 w sezonie 1980, która odbyła się 29 czerwca 1980, po raz szósty na torze Circuit Paul Ricard.
66. Grand Prix Francji, 30. zaliczane do Mistrzostw Świata Formuły 1.
Wyścig zakończył się zwycięstwem Alana Jonesa z Williams-Ford. Pozostałe miejsca na podium zajęli kierowcy zespołu Ligier-Ford – Didier Pironi dojechał na drugim miejscu, a startujący z pole position, Jacques Laffite dojechał do mety na trzecim miejscu. Najszybsze okrążenie wyścigu wykonał Jones.
Klasyfikacja.
Źródło: "F1Ultra"

</doc>
<doc id="1301249" url="https://pl.wikipedia.org/wiki?curid=1301249" title="Grand Prix Francji 1981">
Grand Prix Francji 1981

Grand Prix Francji 1981 (oryg. Grand Prix de France) – ósma runda Mistrzostw Świata Formuły 1 w sezonie 1981, która odbyła się 5 lipca 1981, po raz czwarty na torze Dijon-Prenois.
67. Grand Prix Francji, 31. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301250" url="https://pl.wikipedia.org/wiki?curid=1301250" title="Grand Prix Francji 1982">
Grand Prix Francji 1982

Grand Prix Francji 1982 (oryg. Grand Prix de France) – 11. runda Mistrzostw Świata Formuły 1 w sezonie 1982, która odbyła się 25 lipca 1982, po raz siódmy na torze Circuit Paul Ricard.
68. Grand Prix Francji, 32. zaliczane do Mistrzostw Świata Formuły 1.

</doc>
<doc id="1301252" url="https://pl.wikipedia.org/wiki?curid=1301252" title="Grand Prix Francji 1983">
Grand Prix Francji 1983

Grand Prix Francji 1983 (oryg. Grand Prix de France) – trzecia runda Mistrzostw Świata Formuły 1 w sezonie 1983, która odbyła się 17 kwietnia 1983, po raz ósmy na torze Circuit Paul Ricard.
69. Grand Prix Francji, 33. zaliczane do Mistrzostw Świata Formuły 1.

</doc>
<doc id="1301254" url="https://pl.wikipedia.org/wiki?curid=1301254" title="Walenty Dutkiewicz">
Walenty Dutkiewicz

Walenty Dutkiewicz (ur. 5 lutego 1798 w Iłkowie (powiat bocheński), zm. 21 kwietnia 1882 w Warszawie) – profesor prawa cywilnego, dziekan wydziału prawa i administaracyi w warszawskiej Szkole Głównej, członek Rady Stanu Królestwa Kongresowego.
Życiorys.
Był dziekanem wydziału prawa Szkoły Głównej Warszawskiej w latach 1863–1867 (po aresztowaniu przez władze carskie poprzedniego dziekana, prof. Jana Kantego Wołowskiego).
Publikacje.
Wydał "Prawo hipoteczne w Królestwie Polskim obowiązujące" (1850), "Prawa Cywilne jakie w Polsce obowiązywały od 1347 do wprowadzenia kodeksu Napoleona" (1866) i inne.
Jako komentator praw obowiązujących dał się poznać jako cywilista w rozprawach pochodzących z 1862 r.: "Zobowiązania podzielne i niepodzielne" oraz "O prawie wierzycieli do spadku po dłużniku pozostałego". Będąc na emeryturze, w 1874 ogłosił pracę źródłową "Zbiór praw sądowych ex-kanclerza Zamoyskiego ułożony i w r. 1778 drukiem ogłoszony, a teraz przedrukowany z domieszczeniem źródeł i uwag tak prawoznawczych jak prawodawczych przez Walentego Dutkiewicza". W dziele tym podkreślał, że prace Zamoyskiego z zespołem prawników nad kodeksem trwały zaledwie półtora roku wliczając w to czas druku, natomiast prace nad pruskim Landrechtem z 1794 – 48 lat, kodeksem austriackim z 1811 – 58 lat, wreszcie nad Kodeksem Napoleona – lat 13.
Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.

</doc>
<doc id="1301255" url="https://pl.wikipedia.org/wiki?curid=1301255" title="Grand Prix Francji 1984">
Grand Prix Francji 1984

Grand Prix Francji 1984 (oryg. Grand Prix de) – piąta runda Mistrzostw Świata Formuły 1 w sezonie 1984, która odbyła się 20 maja 1984, po raz piąty na torze Dijon-Prenois.
70. Grand Prix Francji, 34. zaliczane do Mistrzostw Świata Formuły 1.

</doc>
<doc id="1301256" url="https://pl.wikipedia.org/wiki?curid=1301256" title="Grand Prix Francji 1985">
Grand Prix Francji 1985

Grand Prix Francji 1985 (oryg. Grand Prix de France) – siódma runda Mistrzostw Świata Formuły 1 w sezonie 1985, która odbyła się 7 lipca 1985, po raz dziewiąty na torze Circuit Paul Ricard.
71. Grand Prix Francji, 35. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301259" url="https://pl.wikipedia.org/wiki?curid=1301259" title="Grand Prix Francji 1986">
Grand Prix Francji 1986

Grand Prix Francji 1986 (oryg. Grand Prix de France) – ósma runda Mistrzostw Świata Formuły 1 w sezonie 1986, która odbyła się 6 lipca 1986, po raz 10. na torze Circuit Paul Ricard.
72. Grand Prix Francji, 36. zaliczane do Mistrzostw Świata Formuły 1.

</doc>
<doc id="1301262" url="https://pl.wikipedia.org/wiki?curid=1301262" title="Grand Prix Francji 1987">
Grand Prix Francji 1987

Grand Prix Francji 1987 (oryg. Grand Prix de France) – szósta runda Mistrzostw Świata Formuły 1 w sezonie 1987, która odbyła się 5 lipca 1987, po raz 11. na torze Circuit Paul Ricard.
73. Grand Prix Francji, 37. zaliczane do Mistrzostw Świata Formuły 1.
Klasyfikacja.
Źródło: "F1Ultra"
Liczby w nawiasach oznaczają miejsce kierowcy walczącego o trofeum Jima Clarka (dla najlepszego kierowcy startującego bez zamontowanego turbo w bolidzie).

</doc>
<doc id="1301264" url="https://pl.wikipedia.org/wiki?curid=1301264" title="Paul Eugène Dutasta">
Paul Eugène Dutasta

Paul Eugène Dutasta (ur. 19 listopada 1873 w Tulonie, zm. 2 grudnia 1925 w Paryżu) – francuski dyplomata. Od 1911 roku konsul generalny w Warszawie, od 1918 poseł w Bernie, a od 1919 sekretarz generalny konferencji pokojowej w Wersalu.

</doc>
<doc id="1301265" url="https://pl.wikipedia.org/wiki?curid=1301265" title="Grand Prix Francji 1988">
Grand Prix Francji 1988

Grand Prix Francji 1988 (oryg. Rhone-Poulenc Grand Prix de France) – siódma runda Mistrzostw Świata Formuły 1 w sezonie 1988, która odbyła się 3 lipca 1988, po raz 12. na torze Circuit Paul Ricard.
74. Grand Prix Francji, 38. zaliczane do Mistrzostw Świata Formuły 1.
Klasyfikacja.
Źródło: "F1Ultra"

</doc>
<doc id="1301266" url="https://pl.wikipedia.org/wiki?curid=1301266" title="Grand Prix Francji 1989">
Grand Prix Francji 1989

Grand Prix Francji 1989 (oryg. Rhone-Poulenc Grand Prix de France) – siódma runda Mistrzostw Świata Formuły 1 w sezonie 1989, która odbyła się 9 lipca 1989, po raz 13. na torze Circuit Paul Ricard.
75. Grand Prix Francji, 39. zaliczane do Mistrzostw Świata Formuły 1.

</doc>
<doc id="1301267" url="https://pl.wikipedia.org/wiki?curid=1301267" title="Grand Prix Francji 1990">
Grand Prix Francji 1990

Grand Prix Francji 1990 (oryg. Rhone-Poulenc Grand Prix de France) – siódma runda Mistrzostw Świata Formuły 1 w sezonie 1990, która odbyła się 8 lipca 1990, po raz 14. na torze Circuit Paul Ricard.
76. Grand Prix Francji, 40. zaliczane do Mistrzostw Świata Formuły 1.

</doc>
<doc id="1301268" url="https://pl.wikipedia.org/wiki?curid=1301268" title="Duszoburcy">
Duszoburcy



</doc>
<doc id="1301269" url="https://pl.wikipedia.org/wiki?curid=1301269" title="Natd">
Natd

natd – daemon zajmujący się translacją adresów sieciowych, stanowi element systemu FreeBSD. Przy jego pomocy można wykonać przekierowanie portów. Ustawienia programu natd można podawać w linii komend, bądź zapisać w pliku konfiguracyjnym (najczęściej /etc/natd.conf). W systemie FreeBSD może być też konieczne umieszczenie odpowiednich ustawień w pliku rc.conf. Przykładowo:
natd_enable="YES"
natd_program="/sbin/natd"
natd_interface="xl0"
natd_flags=""

</doc>
<doc id="1301270" url="https://pl.wikipedia.org/wiki?curid=1301270" title="Grand Prix Francji 1991">
Grand Prix Francji 1991

Grand Prix Francji 1991 (oryg. Rhone-Poulenc Grand Prix de France) – siódma runda Mistrzostw Świata Formuły 1 w sezonie 1991, która odbyła się 7 lipca 1991, po raz pierwszy na torze Circuit de Nevers Magny-Cours.
77. Grand Prix Francji, 41. zaliczane do Mistrzostw Świata Formuły 1.

</doc>
<doc id="1301271" url="https://pl.wikipedia.org/wiki?curid=1301271" title="Grand Prix Francji 1992">
Grand Prix Francji 1992

Grand Prix Francji 1992 (oryg. Rhone-Poulenc Grand Prix de France) – ósma runda Mistrzostw Świata Formuły 1 w sezonie 1992, która odbyła się 5 lipca 1992, po raz drugi na torze Circuit de Nevers Magny-Cours.
78. Grand Prix Francji, 42. zaliczane do Mistrzostw Świata Formuły 1.

</doc>
<doc id="1301272" url="https://pl.wikipedia.org/wiki?curid=1301272" title="Pilkor">
Pilkor

PILKOR rozpoczął swoją działalność w 1974 roku jako Philips Electronics Korea. Wówczas był to ulokowany w Korei należący do Philipsa zakład produkcji kondensatorów foliowych metalizowanych (MKT / MPP / PP+MMKP) oraz cienkowarstwowych rezystorów metalizowanych. W 1994 firma Philips wycofała się z tego przedsięwzięcia i na miejscu pozostałej fabryki została powołana do życia firma PILKOR. Obecnie PILKOR jest największym producentem tego typu produktów w Korei. Roczne obroty firmy w 2002 roku wyniosły 45-50 mln US$.
W gronie największych klientów Pilkora znajdują między innymi takie firmy jak Philips TV, Samsung TV, LG TV, Sanyo TV, Toshiba TV, Osram, Delta, APC, TYCO, Philips Lighting, Schaffner, Panasonic, SMPS, SANKEN. Posiadając 12% udziału w rynku firma plasuje się pośród 4 największych producentów kondensatorów na świecie. Obok kondensatorów firma Pilkor posiada także osobny dział zajmujący się produkcją MCI, WCI, ASM, BTM. Oferowane przez firmę produkty są zgodne z dyrektywą ROHS Unii Europejskiej tj. przystosowane są do bezołowiowego lutowania.

</doc>
<doc id="1301273" url="https://pl.wikipedia.org/wiki?curid=1301273" title="Ołtarz w Blaubeuren">
Ołtarz w Blaubeuren

Ołtarz w Blaubeuren – ołtarz znajdujący się w kościele św. Jana Chrzciciela, będącym częścią dawnego opactwa o.o. Benedyktynów w Blaubeuren koło Ulm w południowych Niemczech (Badenia-Wirtembergia). Jest przykładem niemieckiej sztuki doby gotyku, dziełem rzeźbiarzy i malarzy związanych z tzw. szkołą ulmską. 
Wygląd.
Na mensie ołtarza głównego zostało postawione wysokie na 12 metrów retabulum w kształcie poliptyku. Ten szafiasty ołtarz ma dwie pary ruchomych skrzydeł. Skrzydła zewnętrzne, rewersy skrzydeł wewnętrznych, oraz skrzydła predelli ozdobiono malowanymi obrazami. Po otwarciu wszystkich skrzydeł (otwierano je jedynie w największe święta i uroczystości kościelne) ukazują się rzeźby, które tworzą szereg cykli figuralnych. Predella oraz bogato dekorowane ażurowe zwieńczenie posiadają także zespół pełnoplastycznych figur.
Ołtarz zamknięty.
Skrzydła zamknięte zawierają cztery większe i dwie mniejsze tablice malowane. Przedstawiają one wybrane sceny z Pasji cztery główne, w których ukazano mniejsze w kompozycji symultanicznej. 
Ponadto w górnej części znajdują się niewielkie dwie kwatery wieńczące z malowanymi wizerunkami proroków Izajasza i Jakuba.
Pierwsza odsłona.
Po pierwszym otwarciu widoczne są malowane kwatery przedstawiające cykl epizodów z życia patrona kościoła Jana Chrzciciela. Każda z kwater zawiera po dwa malowidła:
Zamknięte skrzydła predelli zawierają obrazy z wizerunkiem "Agnus Dei" w otoczeniu popiersi czterech Ewangelistów oraz świętych Benedykta i Jana Chrzciciela. Od strony wschodniej tj. po obejściu ołtarza na predelli znajdują się popiersia świętych biskupów oraz Weroniki i Scholastyki.
Druga odsłona.
Po odsłonięciu drugiej pary skrzydeł ukazuje się część rzeźbiona ołtarza. 
Na predelli zostały przedstawione popiersia Chrystusa i 12 Apostołów. Powyżej, w części głównej pięć naturalnej wielkości figur. Centralną część zajmuje Madonna z Dzieciątkiem, koronowana przez dwa unoszące się anioły. Marii asystują postaci świętych Jana Chrzciciela – patrona kościoła, Benedykta – założyciela zakonu (po prawicy), oraz Jana Ewangelisty i siostry św. Benedykta, założycielki zakonu Benedyktynek – Scholastyki (po lewicy). Powyżej, na zwieńczeniu w formie trzech ażurowych wież znajduje się pośrodku Chrystus w typie "Vir Dolorum", po bokach Maria i św. Jan Ewangelista oraz anioły trzymające "arma Christi" – narzędzia Męki Pańskiej. Ponadto umieszczono popiersia świętych Szczepana, Wawrzyńca, czterech doktorów Kościoła, oraz grafa z Tybingi i Rucka.
Na skrzydłach bocznych ołtarza otwartego znajdują się płaskorzeźbione sceny Bożego Narodzenia (lewe skrzydło) oraz Pokłonu Trzech Króli (prawe skrzydło). Powyżej znajdują się popiersia grafa Eberharta im Barte i biskupa Heinricha Fabri.
Analiza.
Ukończony ok. 1493/1494 poliptyk wiązany jest z biskupem Henrykiem III Fabrim, który będąc jeszcze opatem liczącego już ponad cztery wieki klasztoru w Blaubeuren (założonego w 1085 przez grafów z Tybingi, Anselma i Hugona) dokonał gruntownej rozbudowy opactwa. Za jego rządów wzniesiono w 1491 nowy późnogotycki kościół, ponadto rozbudowano klasztor i wzbogacono zbiory biblioteczne. Wcześniej, wraz z grafem Ebehardem "im Barte" Wirtemberskim przyczynił się do założenia uniwersytetu w Tybindze. Tenże również był związany z klasztorem w Blaubeuren, na prawym skrzydle otwartego retabulum widać jego popiersie, zaś po drugiej stronie widnieje postać biskupa. 
Ołtarz główny w Blaubeuren jest dziełem rzeźbiarzy i malarzy z Ulm. Rzeźby wykonał Michel Erhart, dekorację snycerską przypisuje się Jörgowi Syrlinowi Młodszemu. Cykle malowideł przypisuje się Bartholomäusowi Zeibtlomowi (obrazy ołtarza zamkniętego) i Bernhardowi Strigelowi. Reprezentowali oni powstały w ostatniej tercji nurt realistyczny (tzw. „styl łamany”), który powstał w Ulm i na terenie Szwabii. Wielu artystów jednocześnie tworzyło rzeźby i ołtarzowe malowidła. Hans Multscher, który uważany jest za jednego z pierwszych twórców nowej myśli realistyczno-naturalistycznej w sztuce gotyckiej jest tego przykładem. W przypadku Michela Erharta malarstwo ograniczyło się do pokrycia polichromią rzeźb. Pomimo nowego stylu, nie zapomniano o dworskości i reprezentacyjności, co widoczne jest w rzeźbach otwartego ołtarza.

</doc>
<doc id="1301276" url="https://pl.wikipedia.org/wiki?curid=1301276" title="Grand Prix Francji 1993">
Grand Prix Francji 1993

Grand Prix Francji 1993 (oryg. Rhone-Poulenc Grand Prix de France) – ósma runda Mistrzostw Świata Formuły 1 w sezonie 1993, która odbyła się 4 lipca 1993, po raz trzeci na torze Circuit de Nevers Magny-Cours.
79. Grand Prix Francji, 43. zaliczane do Mistrzostw Świata Formuły 1.

</doc>
<doc id="1301277" url="https://pl.wikipedia.org/wiki?curid=1301277" title="Grand Prix Francji 1994">
Grand Prix Francji 1994

Grand Prix Francji 1994 (oryg. Grand Prix de France) – siódma runda Mistrzostw Świata Formuły 1 w sezonie 1994, która odbyła się 3 lipca 1994, po raz czwarty na torze Circuit de Nevers Magny-Cours.
80. Grand Prix Francji, 44. zaliczane do Mistrzostw Świata Formuły 1.

</doc>
<doc id="1301278" url="https://pl.wikipedia.org/wiki?curid=1301278" title="Grand Prix Francji 1995">
Grand Prix Francji 1995

Grand Prix Francji 1995 (oryg. Grand Prix de France) – siódma runda Mistrzostw Świata Formuły 1 w sezonie 1995, która odbyła się 30 czerwca - 2 lipca 1995, po raz piąty na torze Circuit de Nevers Magny-Cours.
81. Grand Prix Francji, 45. zaliczane do Mistrzostw Świata Formuły 1.

</doc>
<doc id="1301279" url="https://pl.wikipedia.org/wiki?curid=1301279" title="Forsvarets Efterretningstjeneste">
Forsvarets Efterretningstjeneste

Forsvarets Efterretningstjeneste w skrócie FE (pol. "Wojskowa Służba Wywiadowcza") – duńska służba specjalna, podległa Ministerstwu Obrony Królestwa Danii. FE Jest jedną z dwóch służb specjalnych KD. Drugą służbą specjalną jest Politiets Efterretningstjeneste (pol. "Policyjna Służba Wywiadowcza") zajmująca się m.in. kontrwywiadem i bezpieczeństwem wewnętrznym.
FE została utworzona 1 października 1967 roku. Do jej zadań należy prowadzenie wywiadu w tym wywiadu wojskowego a w nim: gromadzenie informacji o charakterze wojskowym, politycznym, gospodarczym oraz analiza zgromadzonych materiałów wywiadowczych. Odpowiada także za zbieranie informacji o międzynarodowym terroryzmie, nielegalnym handlu bronią i rozprzestrzenianiu broni masowego rażenia.
Do jej zadań należy również ochrona bezpieczeństwa jednostek wojskowych i żołnierzy Duńskich Sił Zbrojnych w kraju oraz na operacjach wojskowych za granicą.
FE zbiera informacje wywiadowcze metodami m.in.: rozpoznania łączności, rozpoznania osobowego, rozpoznania źródeł jawnych. Korzysta również ze informacji przekazanych w ramach współpracy z innymi służbami specjalnymi.
Służbą od 2010 r. kieruje Thomas Ahrenkiel. W 2009 roku budżet instytucji wyniósł 566.1 mln DKK.

</doc>
<doc id="1301280" url="https://pl.wikipedia.org/wiki?curid=1301280" title="Grand Prix Francji 1996">
Grand Prix Francji 1996

Wyniki Grand Prix Francji na Magny-Cours 30 czerwca 1996.

</doc>
<doc id="1301281" url="https://pl.wikipedia.org/wiki?curid=1301281" title="Grand Prix Francji 1997">
Grand Prix Francji 1997

Grand Prix Francji, oficjalnie LXXXIII French Grand Prix – ósmy z siedemnastu wyścigów Mistrzostw Świata Formuły 1 w sezonie 1997 odbywający się na torze Circuit de Nevers Magny-Cours 29 czerwca 1997. Wyścig został wygrany przez Michaela Schumachera (Ferrari) startując z pole position. Drugie miejsce zajął Heinz-Harald Frentzen (Williams) po starcie z pole position, a Eddie Irvine (Ferrari) zajął trzecie miejsce. Zwycięstwo pozwoliło Schumacherowi uzyskać przewagę 14-punktową w klasyfikacji generalnej kierowców nad Jacquesem Villeneuve (Williams), który zajął czwarte miejsce.

</doc>
<doc id="1301284" url="https://pl.wikipedia.org/wiki?curid=1301284" title="Jean Duvet">
Jean Duvet

Jean Duvet (ur. 1485, zm. po 1562) – francuski złotnik, grawer i medalier.
Życiorys.
Miał pracownię w Langres i Dijon. Potem w Genewie, gdzie musiał uciekać z powodu poglądów religijnych. 
Duvet był nazywany "Mistrzem z jednorożcem" od serii "Historia jednorożca" przedstawiającej alegorycznie miłość Henryka II do Diany de Poitiers. Druga jego znana seria to 23 duże ryciny z Apokalipsy, które zostały wydane w Lyonie w 1561 roku. W pełnych fantazji sztychach Duveta odnaleźć można echo wpływów Michała Anioła, Marcantonia, Leonarda, Dürera i sztuki starożytnej.

</doc>
<doc id="1301285" url="https://pl.wikipedia.org/wiki?curid=1301285" title="Stanisław Sinkowski">
Stanisław Sinkowski

Stanisław Sinkowski (ur. 3 stycznia 1890 w Sanoczku, zm. 20 października 1942 w Perth) – polski duchowny rzymskokatolicki, dziekan Wojska Polskiego, kawaler Orderu Virtuti Militari.
Życiorys.
Urodził się 3 stycznia 1890 w Sanoczku, w rodzinie Jana, nauczyciela ludowego, i Agnieszki z Chowańców. W 1909 zdał egzamin dojrzałości w C. K. Gimnazjum Męskim w Sanoku (w jego klasie byli m.in. Karol Friser, Jakub Mikoś, Władysław Owoc, Jan Scherff, Zygmunt Wrześniowski, Karol Zaleski). W trakcie nauki szkolnej zamieszkiwał z matką przy ulicy Rylskich. Następnie studiował teologię w Seminarium Duchownym w Przemyślu. Będąc klerykiem wprowadził akcję niepodległościową w podprzemyskich wsiach będących pod wpływami ruskimi: Kuńkowce (przez trzy lata) i Ostrów, organizował koła amatorskie, przedstawienia, odczyty i naukę musztry. 29 czerwca 1913 przyjął święcenia kapłańskie w Przemyślu. Od 1913 do czerwca 1917 posługiwał jako wikariusz i zastępca katechety w różnych miejscowościach. Pod koniec 1913 został przeniesiony z Odrzykonia do parafii w Dębowcu, stamtąd w 1915 do Golcowej, następnie pod koniec 1916 do Jasienia.
Podczas I wojny światowej na wiosnę 1917 został mianowany kapelanem rezerwowym c. i k. armii pełniąc wówczas służbę w powiatowej komendzie uzupełniającej obrony krajowej w Sanoku. 1 lipca 1917 został powołany do wojskowej służby duszpasterskiej w c. i k. armii w charakterze kapelana polowego (niem. "feldsuperior") w Przemyślu do 30 sierpnia 1917. Od 1 września 1917 do 27 października 1918 służył w batalionie zapasowym 90 pułku piechoty w Jiczynie. Był kapelanem w szpitalach polowych (malarycznych) w okręgu Litomierzyce na terenie Czech. Od sierpnia 1918 działał w konspiracji polskiej w ramach 90 pułku będąc odpowiedzialnym za magazyn wojskowy. Według stanu ewidencji armii z 1918 przebywał wtedy w Jasieniu.
W październiku 1918 w Jarosławiu uczestniczył w przekształcaniu batalionu zapasowego 90 pułku piechoty w Jiczynie na oddział Wojska Polskiego, późniejszy 14 pułk piechoty. W szeregach tego pułku wyruszył na front polsko-ukraiński. Od 1 listopada 1918 pełnił funkcję kapelana grupy „Lubaczów”. W grudniu 1918 z 3 kompanią podczas walk pod Lubaczowem szedł w tyralierze z atakującymi żołnierzami, opatrywał i wynosił rannych, pomagał strzelającym, wygłaszał przemówienia zagrzewając żołnierzy do walki i służył jako kapłan. Jako kapelan 14 pp walczył na wojnie z bolszewikami. Wyróżnił się w walkach, w pierwszej linii nad Sanem. Koło stacji kolejowej Białokorowicze konno udał się do oddziału atakującego, aby żołnierzom dodać animuszu. Dwukrotnie był przedstawiany do odznaczenia Orderem Virtuti Militari (za walki w 1918 i w 1920 roku), który otrzymał w 1921 roku. Od 15 lipca 1921 roku był kapelanem Garnizonu Starogard, od września tego roku w stopniu starszego kapelana (major) ze starszeństwem z dniem 1 czerwca 1919, został mianowany proboszczem Syberyjskiej Dywizji Piechoty. 15 listopada 1923 objął stanowisko kierownika Rejonu Duszpasterstwa Toruń i proboszcza kościoła pw. św. Katarzyny, a z dniem 15 sierpnia 1924 – kierownika Rejonu Duszpasterstwa Katowice-Oświęcim i proboszcza parafii garnizonowej w Katowicach. Tam w latach 1930–1933 zbudował kościół garnizonowy św. Kazimierza Królewicza. 2 grudnia 1930 roku został mianowany na stopień proboszcza ze starszeństwem z dniem 1 stycznia 1931 i 4. lokatą w duchowieństwie wojskowym wyznania rzymskokatolickiego. W czerwcu 1934 został przeniesiony na stanowisko szefa duszpasterstwa Okręgu Korpusu Nr VIII w Toruniu. Na stopień dziekana został mianowany ze starszeństwem z dniem 19 marca 1939 i 2. lokatą w duchowieństwie wojskowym wyznania rzymskokatolickiego.
W czasie kampanii wrześniowej 1939 był delegatem biskupa polowego WP Józefa Gawliny w Kwaterze Głównej Naczelnego Wodza. Po kampanii wrześniowej został internowany w Rumunii, w obozie Babadag. Później w Polskich Siłach Zbrojnych w Anglii. Od lutego 1942 był szefem duszpasterstwa I Korpusu Polskiego. Zmarł 20 października 1942 w szkockim Perth w Wielkiej Brytanii i został pochowany na tamtejszym cmentarzu Wellshill.

</doc>
<doc id="1301296" url="https://pl.wikipedia.org/wiki?curid=1301296" title="Muhammed Ayaz İshaki">
Muhammed Ayaz İshaki

Muhammed Ayaz İshaki, ros. Гаяз Исхаки, tat. Ğayaz İsxaqıy (ur. 10 lutego 1878 w okolicach Kazania w Rosji, zm. 22 lipca 1954 w Stambule) – działacz i publicysta tatarskiego ruchu narodowego, klasyk literatury tatarskiej, minister spraw wewnętrznych w państwie Idel-Ural, działacz kolaboracyjnego Komitetu Tatarskiego w początkowym okresie II wojny światowej
Życiorys.
Pochodził z rodziny muzułmańskiego mułły. Uczył się w medresach w Czystopolu i Kazaniu. W 1899 r. rozpoczął naukę w rosyjsko-tatarskiej średniej szkole pedagogicznej w Kazaniu. W tym czasie zaczął rozwijać swoją karierę literacką, wydając jeszcze w 1896 r. opowiadanie "Радости познания". W następnych latach pisał też powieści i dramaty, jak "Девушка из шапочной мастерской", "Дочь нищего", "Сын богача", czy "Две любви". W 1903 r. opublikował powieść z gatunku fantastyki politycznej "Гибель через 200 лет", opisującą mającą nastąpić etniczną śmierć narodu tatarskiego. W okresie rewolucji 1905 r. aktywnie uczestniczył w nielegalnej działalności polityczno-społecznej wśród Tatarów. Założył tajną organizację studencką i zaczął wydawać pismo "Tang Yildizi" o charakterze rewolucyjnym. W następnych latach nastąpił rozkwit jego twórczości literackiej. Do 1917 r. napisał większość swoich utworów, tj. ok. 30 opowiadań, powieści i dramatów. Najbardziej znanymi stały się "Ад", "Жизнь ли это? ", "Мулла бабай", "Солдат", "Бредни", "Зулейха", "Учительница". Dramaty klasyczne "Зулейха" i "Учительница" były wystawiane na scenach teatrów tatarskich do 1923 r., kiedy władze sowieckie zakazały ich grania. Jego utwory opisywały życie i problemy narodu tatarskiego w Rosji i jego walkę z władzami carskimi o samostanowienie. 
Jednocześnie związał się z ruchem politycznym młodych radykałów tatarskich "Islah". Pracował też w redakcjach pism "Hurriyet" i "Taraqqi". Z tego powodu został tymczasowo aresztowany przez władze carskie. Po wyjściu na wolność współzakładał wiosną 1906 r. grupę polityczną "Tangchylar", zbliżoną do rosyjskich socjalistów rewolucjonistów (eserów). Do rewolucji lutowej 1917 r. był aresztowany jeszcze 7 razy i kilkakrotnie deportowany na Syberię. W międzyczasie pracował w redakcjach kilku pism w Petersburgu, Moskwie i Kazaniu: "IL", "Qazan Mukhbire", "Tang Mejmugasi" i "Tavysh". Wszystkie po pewnym czasie były zamykane przez policję carską. Od 1 maja 1917 r. w Moskwie M. A. İshaki brał aktywny udział w obradach Wszechrosyjskiego Zjazdu Muzułmanów. Z jego inicjatywy doszło do powstania Centralnej Rady Narodowej (Milli Shura), której miała realizować kulturowe, narodowe, religijne i polityczne zadania w stosunku do narodów turko-tatarskich b. Imperium Rosyjskiego. Od 21 do 31 lipca M. A. İshaki uczestniczył z kolei w Kazaniu w 3 kongresach: wojennej rady muzułmanów Rosji, duchowieństwa muzułmańskiego i II wszechmuzułmańskiego zjazdu. Doprowadziły one do proklamowania narodowo-kulturowej autonomii Tatarów Powołża i Uralu. Pod koniec listopada w Ufie A. İshaki przewodniczył komisji spraw wewnętrznych w ramach Zgromadzenia Narodowego Tatarów w celu ogłoszenia niezawisłości narodowej. W rezultacie doszło do ustanowienia państwa Idel-Ural. W rządzie tatarskim M. A. İshaki stał na czele ministerstwa spraw wewnętrznych. Po zajęciu w kwietniu 1918 r. terytorium Idel-Uralu przez wojska bolszewickie i rozpędzeniu narodowych przedstawicielstw tatarskich, M. A. İshaki ukrył na wsi. Latem oddziały Korpusu Czechosłowackiego wyrzuciły bolszewików z Powołża i Uralu, dzięki czemu Tatarskie Zgromadzenie Narodowe zostało reaktywowane. Współuczestniczył w tym M. A. İshaki. Jednakże stanowisko głównodowodzącego wojskami białych na Syberii admirała Aleksandra W. Kołczaka w stosunku do narodowej odrębności narodów tatarskich było negatywne. W rezultacie delegaci tatarscy zostali aresztowani. Po ponownym zajęciu ziem Tataro-Baszkirii przez wojska bolszewickie Zgromadzenie Narodowe pod przewodnictwem M. A. İshaki przeniosło się do Pietropawłowska na Syberii. Tam zaczął wydawać pismo "Mayak". 
W 1919 r. jako gorący wróg władzy bolszewickiej wyemigrował z Rosji. Na emigracji kontynuował działalność polityczną, ale też rozwijał karierę literacką. Najbardziej znanymi jego utworami z tego okresu są dramaty "Между двух огней" i "На волнах", powieści i opowiadania "По дороге домой", "Осень", "Великий праздник" oraz komedia "Жан Байвич". W 1933 r. w Paryżu wydał powieść "Idel-Ural", w której przedstawił przełomowe momenty w dziejach narodu tatarskiego. Od 1928 r. wydawał w Berlinie pismo "Millî Yol", które opisywało i analizowało sytuację na ziemiach tatarskich w składzie ZSRR. W 1931 r. brał udział w Jerozolimie w obradach III światowego kongresu muzułmańskiego. W latach 1934-1938 M. A. İshaki odbył liczne podróże do Mandżurii, Korei, Japonii, krajów Półwyspu Arabskiego i Finlandii, gdzie spotykał się z przedstawicielami tatarskiej emigracji narodowej. W Mukdenie zainicjował wydawanie tygodnika "Milli Bayrak". W tym czasie został wybrany przez Narodowy Kurułtaj przewodniczącym Tatarskiego Zgromadzenia Narodowego na uchodźstwie. W okresie bytności w Polsce uczestniczył w działalności warszawskiego Klubu "Prometeusz". Z powodu ataku wojsk niemieckich na Polskę 1 września 1939 r. M. A. İshaki zmuszony był opuścić Warszawę, zaś jego berlińskie pismo "Millî Yol" przestało wychodzić. Podczas II wojny światowej podjął kolaborację z Niemcami. Współuczestniczył w Berlinie w tworzeniu, a następnie działalności Komitetu Tatarskiego, istniejącego przy Ministerstwie ds. Okupowanych Terytoriów Wschodnich. 
Następnie poprzez Londyn wyjechał do Turcji, kontynuując swoją polityczną i literacką karierę. Zmarł w 1954 r., po czym został pochowany na cmentarzu w Stambule. Muhammed Ayaz İshaki był przykładem tatarskiego działacza narodowego, który swoje radykalne rewolucyjne poglądy z czasów młodości zamienił w postawę nacjonalistyczno-islamską.

</doc>
<doc id="1301298" url="https://pl.wikipedia.org/wiki?curid=1301298" title="Ray Wilkins">
Ray Wilkins

Raymond Colin Wilkins (ur. 14 września 1956 w Hillingdon, zm. 4 kwietnia 2018 w Londynie) – angielski piłkarz, reprezentant kraju, uczestnik mistrzostw Europy we Włoszech (1980), mistrzostw świata w Hiszpanii (1982) oraz mistrzostw świata w Meksyku (1986). Po zakończeniu kariery piłkarskiej trener.
Kariera reprezentacyjna.
W reprezentacji Anglii zadebiutował 28 maja 1976 roku w wygranym 3:2 meczu z Włochami. Pierwszego gola strzelił 13 czerwca 1979 w przegranym 3:4 spotkaniu z Austrią. W 1980 roku uczestniczył w mistrzostwach Europy we Włoszech – w turnieju tym był podstawowym zawodnikiem – zagrał w trzech meczach grupowych i zdobył bramkę w pojedynku z Belgią.
W 1982 roku był podstawowym zawodnikiem reprezentacji Anglii w mistrzostwach świata w Hiszpanii – wystąpił w pięciu meczach. Cztery lata później wziął udział w mistrzostwach świata w Meksyku. W turnieju tym zagrał w dwóch pojedynkach. 12 listopada 1986 roku w spotkaniu z Jugosławią po raz ostatni wystąpił w barwach narodowych.
Zmarł 4 kwietnia 2018 roku w Szpitalu św. Jerzego w Londynie. Przyczyną śmierci był atak serca.

</doc>
<doc id="1301299" url="https://pl.wikipedia.org/wiki?curid=1301299" title="Radiostacja (film)">
Radiostacja (film)

Radiostacja (tyt.oryg. Radiostacioni) – albański film fabularny z roku 1979 w reżyserii Rikarda Ljarji, na podstawie powieści "Nëntori i një kryeqyteti" Ismaila Kadare.
Opis fabuły.
Akcja filmu rozgrywa się w listopadzie 1944. Oddział partyzancki, w skład którego wchodzi Teuta otrzymują rozkaz zajęcia budynku Radia Tirana. Partyzantom udaje się dotrzeć do byłych pracowników radia i intelektualistów, którzy mają pomóc w przeprowadzeniu pierwszej transmisji z wyzwolonej stolicy.

</doc>
<doc id="1301300" url="https://pl.wikipedia.org/wiki?curid=1301300" title="Mychajło Dobrianski-Demkowycz">
Mychajło Dobrianski-Demkowycz

Mychajło Dobrianski-Demkowycz ukr. Михайло Демкович-Добрянський (ur. 7 listopada 1907 w Łahodowie, zm. 4 lutego 2003 w Londynie) – ukraiński dziennikarz, pisarz, członek Ukraińskiego Zjednoczenia Narodowo-Demokratycznego (UNDO), redaktor "Encyklopedii Ukrainoznawstwa".
W 1926 ukończył ukraińskie gimnazjum akademickie we Lwowie, następnie studiował filologię na Uniwersytecie Jana Kazimierza, prawo i nauki polityczne na uniwersytetach w Berlinie i Wiedniu. W latach 1933-1939 współwydawca miesięcznika "Dzwony" oraz tygodnika "Meta" i "Chrystos nasza syła" związanych z metropolitą Andrzejem Szeptyckim. W czasie II wojny światowej, w latach 1939-1944, członek prezydium Ukraińskiego Komitetu Krajowego i Ukraińskiego Komitetu Centralnego w Krakowie. W styczniu 1945 wobec ofensywy Armii Czerwonej wyjechał do Niemiec.
W Monachium wydawał w latach 1947–1948 czasopismo "Problemy", po emigracji do Anglii, w Londynie tygodnik "Ukrainśka dumka" (1949–1950). W latach 1956–1972 był, do przejścia na emeryturę, dyrektorem sekcji ukraińskiej Radia Swoboda w Monachium. Od 1972 współwydawca pism "Nasz hołos" oraz "Ukrainśki wisti".
Od 1954 do lat 70. XX w. reprezentował Ukraińskie Zjednoczenie Narodowo-Demokratyczne (UNDO) w Ukraińskiej Radzie Narodowej na emigracji, zasiadał w prezydium Rady. Od 1948 członek Towarzystwa Naukowego im. Szewczenki. Członek Towarzystwa Polsko-Ukraińskiego w Londynie.
Pochowany na Cmentarzu Gunnersbury.

</doc>
<doc id="1301303" url="https://pl.wikipedia.org/wiki?curid=1301303" title="Dorina">
Dorina

Dorina – albański film fabularny z roku 1979 w reżyserii Agima Qirjaqiego.
Opis fabuły.
Film telewizyjny. Małżeństwo Doriny i Viktora przeżywa kryzys. Viktor zarzuca swojej żonie, że ta zdradza go z dyrektorem zakładu, w którym pracuje. Zanim sprawa trafi na wokandę sądu rodzinnego Viktor ma okazję przekonać się, że jego podejrzenia były bezpodstawne.

</doc>
<doc id="1301307" url="https://pl.wikipedia.org/wiki?curid=1301307" title="MBxd1 341-358">
MBxd1 341-358

MBxd1 341–358 – polskie wąskotorowe wagony motorowe na tor o rozstawie 1000 mm, skonstruowane w roku 1937 w zakładach Lilpop, Rau i Loewenstein w Warszawie na zamówienie Zarządu Grójeckiej Kolei Dojazdowej. Po II wojnie światowej zaliczone na PKP do serii MBxd1 z numerami od 341 do 358.
Pierwsza seria wagonów została ukończona przed wybuchem wojny. Kolejne wagony posiadające to oznaczenie zostały wprowadzone do eksploatacji w roku 1953 i 1962 (dwie serie). Wagony z każdej serii różniły się szczegółami konstrukcyjnymi. Mimo tych różnic wyposażone były zawsze w silnik wysokoprężny i czterobiegową mechaniczną nawrotną skrzynkę przekładniową typu Mylius CV1 ze sterowaniem pneumatycznym. W trakcie eksploatacji wymieniano wielokrotnie zespoły napędowe i wprowadzono nowszą przekładnię Mylius CV2. Wszystkie te zmiany wykonywały warsztaty kolejowe w Piasecznie.
Konstrukcja.
Czteroosiowy wagon spalinowy napędzany silnikiem wysokoprężnym i wyposażony w przekładnię mechaniczną typu "Mylius CV1" (w późniejszym okresie "Mylius CV2"), z czterema przełożeniami do jazdy, sterowaną pneumatycznie. Wyposażony jest w silnik o mocy 140–150 KM. Hamulec zasadniczy systemu Westinghouse. Prędkość konstrukcyjna wagonu wynosiła 60 km/h. Prędkość eksploatacyjna zależna była od jakości toru na szlaku i zazwyczaj nie przekraczała 50 km/h. Wagon posiada przedział drugiej klasy (dawniej też klasy trzeciej). Napęd był przenoszony za pomocą wału Kardana na drugą oś każdego wózka (1A'A1').
Pierwsze wagony miały konstrukcję półsamonośną. Pudło wagonu posiadało 50 miejsc siedzących, ogrzewane było cieczą z układu
chłodzenia silnika. Cechą charakterystyczną w wyglądzie pierwszej serii wagonów było umieszczenie dwóch chłodnic do układu chłodzenia silnika na dachu, przy czołach wagonów. Wersja MBxd1 z roku 1953 miała konstrukcję ramową i chłodnice w środkowej części pudła wagonu, ostatnia konstrukcja z 1962 roku była także ramowa, miała chłodnice ukryte wewnątrz przedziału silnikowego. Oryginalne chłodnice miały żaluzje służące do regulacji intensywności chłodzenia. Na późniejsze chłodnice (z wykorzystaniem elementów chłodnicy ciągnika Ursus C-45) na okres zimowy zakładano pokrowce, aby nie przechładzać silników o tej porze roku. W ostatnim okresie użytkowania chłodnice stanowiły elementy (panele) zapożyczone z układu chłodnicy rumuńskiej lokomotywy Lxd2. Wagony miały początkowo dwa reflektory, w późniejszym okresie dodano trzeci nad kabiną maszynisty. W okresie zimowym szyba przed maszynistą miała zakładane ogrzewanie elektryczne (oporowe). Wyposażenie obejmowało zestaw manometrów: do układu hamulcowego, układu sterowania sprzęgłem, układu chłodzenia silnika.
Sterowanie i jazda.
Sterowanie odbywało się przy użyciu trzech korb nastawnika jazdy. Lewa korba służyła do sterowania układem sprzęgła, środkowa przełożeniem (biegiem), prawa mocą silnika. Po uzyskaniu rozkazu odjazdu maszynista ustawiał środkową korbę na poz. I biegu, wyłączał sprzęgło ruchem lewej korby w lewo i (po automatycznym załączeniu biegu) włączał sprzęgło ruchem korby w prawo dodając mocy (korbą w lewo). Wagon ruszał. W przypadku trakcji z wagonami doczepnymi Bxhpi ruszanie odbywało się z I biegu, przy ruszaniu solo – można było bez problemu ruszać z II biegu. Po nabraniu prędkości maszynista zmieniał bieg na wyższy korbą środkową o jedną pozycję w prawo, powtarzając procedurę. Przy dobrym stanie toru bieg miały spokojny, nawet powyżej 50 km/h. Późniejsze ograniczenia prędkości związane były ze złym stanem torowiska oraz zwalnianiem przed licznymi przejazdami kolejowo-drogowymi kategorii D. Z każdego biegu (przełożenia) można było uzyskać jazdę z wybiegu, po ustawieniu środkowej korby na poz. 0 i operację wyłączenia i włączenia sprzęgła (silnik pracujący na obrotach biegu jałowego). Hamulec zasadniczy systemu Westinghouse. Nie praktykowało się hamowania silnikiem na spadkach, chociaż teoretycznie była taka możliwość.
Wagon MBxd1 miał zdolność uciągu dwóch czteroosiowych wagonów doczepnych Bxhpi z własnym ogrzewaniem w porze zimowej.
Eksploatacja.
Wagony motorowe MBxd1 były używane zasadniczo na odcinkach:
W mniejszym stopniu na odcinku
Po likwidacji odcinków Warszawa Belweder – Iwiczna i Dworzec Południowy – Góra Kalwaria tabor przeniesiono na jedyny eksploatowany odcinek Piaseczno – Nowe Miasto nad Pilicą, likwidując trakcję parową w ruchu osobowym. W miarę ograniczania ilości kursów część taboru przekazano na inne koleje wąskotorowe.
Oznaczenia.
Oznaczenia wagonów zależne były od serii:
Oznaczenie MBxd1 miały też inne wąskotorowe wagony motorowe napędzane silnikiem wysokoprężnym i wyposażone w przekładnię mechaniczną.

</doc>
<doc id="1301308" url="https://pl.wikipedia.org/wiki?curid=1301308" title="Teorie uznania administracyjnego">
Teorie uznania administracyjnego

Teorie uznania administracyjnego – wypracowane w doktrynie prawa administracyjnego sposoby uregulowania (zawężająco bądź rozszerzająco) działań organu administracyjnego w zakresie tzw. swobodnego uznania.
Rys historyczny.
Rozwój sposobów funkcjonowania administracji publicznej na przestrzeni dziejów zmierzał (w niektórych państwach zmierza nadal) do najpierw wypracowania, potem ugruntowania standardów demokratycznego państwa prawa. Niezwykle znamienna w tym kontekście jest ewolucja pojęcia swobodnego uznania (dziś – uznania administracyjnego).
Początkowo pojęcie to oznaczało niczym nie kontrolowaną, pozaustawową działalność organów administracji publicznej (od poł. XIX w., do 1960-1970 r.). Pozaustawową w tym sensie, że nie istniała jeszcze żadna ustawa, regulująca daną kwestię. W efekcie ogromna część działań administracji publicznej funkcjonowała w oparciu o reguły, które administracja sama dla siebie wyznaczała(interna administracyjne). Sądy administracyjne mogą sprawować kontrolę aktów wydawanych przez administrację publiczną jedynie w oparciu o kryterium legalności – czyli zgodności z ustawą. Jako że ustaw regulujących działalność administracji publicznej było stosunkowo niewiele, sfera swobodnego uznania była wyłączona spod kontroli zewnętrznej.
Na tym gruncie powstały pierwsze teorie uznania administracyjnego, próbujące nieco zawęzić działalność administracji w zakresie swobodnego uznania. Posługując się pojęciem interesu publicznego ich autorzy (Otto Bähr, Edmund Bernatzik) ustanowili pewne ramy, wewnętrzne granice dowolności swobodnego uznania (stąd nazwa – teorie wewnętrznych granic swobodnego uznania). Ów interes publiczny miał być ogólną normą, wynikającą z samej istoty administracji publicznej, nakazującą organowi wydanie takiej a takiej decyzji (aktu) z tym interesem zgodnej. Kryterium interesu publicznego było zatem pewnym ograniczeniem dowolności działań organów administracji publicznej.
Z czasem koncepcja swobodnego uznania uległa przewartościowaniu. Rozwój władzy ustawodawczej u kresu XIX w. i w początkach wieku XX spowodował, że materiał ustawowy rozrastał się z roku na rok, coraz dokładniej ustalając działalność administracji, w szczególności w relacji między administracją a podmiotem usytuowanym na zewnątrz. W związku z tym niemalże wszystkie działania administracji były uregulowane ustawą. Zostawiano organom niewielkie pole manewru, zastrzegając, że niektóre sprawy pozostaną w polu uznania administracyjnego. Te „enklawy uznania” z czasem oczywiście stawały się coraz mniejsze.
W takim to kontekście powstały kolejne, zupełnie odmienne od poprzednich, dwie teorie uznania administracyjnego autorstwa Rudolfa von Launa i Waltera Jellinka, które pomogły administracji rozszerzyć pojęcie uznania administracyjnego poza owe sztywne ramy, jakie wyznaczyła mu ustawa.
Teoria interesu publicznego Rudolfa von Launa głosiła, że "tam, gdzie ustawa posługuje się pojęciem interesu publicznego, administracja może działać w ramach swobodnego uznania, gdyż sama może je poddawać interpretacji, według własnej woli", co wyraźnie poszerza zakres jej swobody. To samo więc, co wcześniej służyło do ograniczenia administracji wykorzystane zostało tutaj do rozszerzenia zakresu jej działań.
Walter Jellinek, tworząc teorię pojęć nieostrych, poszedł jeszcze dalej. Uznał on, że "pojęcia nieostre wprowadza ustawodawca właśnie po to, by umożliwić administracji pewną swobodę w działaniu" (z racji wieloznaczności pojęć nieostrych i wielości ich interpretacji). Teorie te rozwijały się w latach dwudziestych, trzydziestych ubiegłego wieku, szczególnie intensywnie w krajach totalitarnych, co trzeba zaznaczyć – wbrew intencjom autorów. Spowodowało to proces cofania się sądownictwa administracyjnego, a to dlatego, że pole, w którym kontrola sądowa administracji była możliwa, stawało się sukcesywnie węższe.
W opozycji do myśli Jellinka i von Launa rozwijała się w tym czasie jeszcze jedna, najważniejsza bodaj teoria autorstwa Friedricha Teznera, która do dnia dzisiejszego zachowała swoją doniosłość. Głosiła ona, że "nie można pojęć nieostrych kwalifikować jako pojęć rozszerzających pole swobodnego uznania". Każde z nich posiada pewną treść obiektywną, wobec której organ nie może pozostać obojętny. Poza tym, istnieją one po to, by organ poddał je odpowiedniej wykładni. A wykładnia nie ma już nic wspólnego z działaniem pozaustawowym. Sąd administracyjny mógł na bazie takich założeń kontrolować wykładnię dokonaną przez organ, nie pozostawiając obywatela bez ochrony.
Teoria F. Teznera przyczyniła się niezwykle do rozwoju uznania administracyjnego w dzisiejszym rozumieniu, a co za tym idzie, do budowania współczesnych nam standardów demokratycznego państwa prawa.

</doc>
<doc id="1301309" url="https://pl.wikipedia.org/wiki?curid=1301309" title="Narodowy rezerwat historyczno-architektoniczny Kamieniec">
Narodowy rezerwat historyczno-architektoniczny Kamieniec

Narodowy rezerwat historyczno-architektoniczny Kamieniec, ukr. "Національний історико-архітектурний заповідник «Кам'янець»" – rezerwat historyczno-architektoniczny, utworzony decyzją Rady Komisarzy Ludowych USRR z 13 marca 1928 w Kamieńcu Podolskim.
W skład rezerwatu wchodził początkowo tylko zamek w Kamieńcu Podolskim. Za decyzją z 1928 nie poszły dalsze działania, dlatego powstanie rezerwatu zostało potwierdzone 20 lutego 1967 przez Radę Ministrów USRR. 18 maja 1977 do rezerwatu dołączono kamienieckie Stare Miasto.

</doc>
<doc id="1301310" url="https://pl.wikipedia.org/wiki?curid=1301310" title="USS Kalamazoo (1863)">
USS Kalamazoo (1863)

USS Kalamazoo amerykański monitor dwuwieżowy, okręt główny typu "Kalamazoo". Zaprojektowany przez Benjamina F. Delano. Stępkę okrętu położono w New York Navy Yard w 1863. Prace nad jednostką wstrzymano 27 listopada 1865 z powodu zakończenia wojny secesyjnej. 15 czerwca 1869 zmieniono nazwę okrętu na „Colossus”. Budowany w stoczni US Navy, w której brakowało odpowiednich pomieszczeń magazynowych, został zbudowany ze źle przesezonowanego drewna, które było wystawione na działanie środowiska. Kadłub „Kalamazoo” zaczął gnić na pochylni i został rozebrany w 1884.

</doc>
<doc id="1301312" url="https://pl.wikipedia.org/wiki?curid=1301312" title="USS Colossus (1869)">
USS Colossus (1869)



</doc>
<doc id="1301315" url="https://pl.wikipedia.org/wiki?curid=1301315" title="Krzywcze">
Krzywcze

Krzywcze (ukr. Кривче, "Krywcze") – wieś na Podolu, w rejonie czortkowskim obwodu tarnopolskiego. W II Rzeczypospolitej miejscowość była siedzibą gminy wiejskiej Krzywcze Górne w powiecie borszczowskim województwa tarnopolskiego.
W pobliżu znajduje się Jaskinia Kryształowa o długości 22 km udostępniona do zwiedzania oraz źródła mineralne, które wykorzystywano w lecznictwie już od XVII w.

</doc>
<doc id="1301316" url="https://pl.wikipedia.org/wiki?curid=1301316" title="Wydawnictwo a5">
Wydawnictwo a5

Wydawnictwo a5 – autorskie wydawnictwo literackie założone w 1989 roku przez Krystynę i Ryszarda Krynickich.
Wydawnictwo publikuje przede wszystkim współczesną poezję, a także eseistykę i prozę polską. Wśród autorów Wydawnictwa a5 są Wisława Szymborska, Zbigniew Herbert, Hanna Krall, James Merrill, Stanisław Barańczak, Adam Zagajewski, Ewa Lipska i Marcin Świetlicki. W roku 1998 siedziba wydawnictwa przeniosła się z Poznania do Krakowa.
Najważniejszą serią wydawnictwa jest "Biblioteka poetycka" pod redakcją Ryszarda Krynickiego, w której dotychczas ukazało się 68 tomów. W serii tej, poza pojedynczymi tomami (np. "Dwukropek" Szymborskiej, "Anteny" Zagajewskiego), znajdują się również wybory wierszy i wiersze zebrane (np. Stanisław Barańczak "Wiersze zebrane", Zbigniew Herbert "89 wierszy") oraz przekłady poezji obcej (np. "Fioletowa krowa" wybór angielskiej poezji humorystycznej w przekładzie Barańczaka, pierwszy w Polsce wybór wierszy Nelly Sachs).
Książki, które ukazały się nakładem tego wydawnictwa, są często nagradzane lub nominowane. Do najważniejszych osiągnięć można zaliczyć uhonorowanie nagrodą Nike ("Chirurgiczna precyzja" Stanisława Barańczaka za rok 1999, "Dwukropek" Wisławy Szymborskiej - Nike Czytelników 2006) oraz Nagrodą Kościelskich ("Czarny kwadrat" Tadeusza Dąbrowskiego, nominowany do Nike 2010).
Linki zewnętrzne.
Internetowa strona wydawnictwa

</doc>
<doc id="1301320" url="https://pl.wikipedia.org/wiki?curid=1301320" title="Hadam Bohuchwał Šěrach">
Hadam Bohuchwał Šěrach

Hadam Bohuchwał Šěrach, Adam Gottlob Schirach (ur. 5 listopada 1724 w Nostitz, zm. 3 kwietnia 1773 w Kleinbautzen) – łużycki duchowny protestancki i pszczelarz o międzynarodowej renomie.
Życiorys.
Proboszcz we wsi Kleinbautzen (Budziszynek). Członek towarzystw naukowych, m.in. Cesarskiej Akademii Nauk Przyrodniczych i Rosyjskiego Towarzystwa Ekonomicznego w Petersburgu. Caryca Katarzyna II wysłała dwóch badaczy na naukę do księdza Šěracha. Proboszcz z Budziszynka był przeciwnikiem pietystów i polemizował z nimi. Šěrach był najwybitniejszym przedstawicielem Oświecenia wśród Serbów Łużyckich w 2. połowie XVIII w.

</doc>
<doc id="1301324" url="https://pl.wikipedia.org/wiki?curid=1301324" title="Kredyt odnawialny">
Kredyt odnawialny



</doc>
<doc id="1301325" url="https://pl.wikipedia.org/wiki?curid=1301325" title="Nina Żywaniewska">
Nina Żywaniewska

Nina Aleksandrowna Żywaniewska (ros. Нина Александровна Живаневская, hiszp. Nina Zhivanevskaya, ur. 24 czerwca 1977) rosyjska pływaczka specjalizująca się w stylu grzbietowym, reprezentująca od 1999 roku Hiszpanię.
Żywaniewska rozpoczęła karierę międzynarodową od startu na Igrzyskach Olimpijskich w Barcelonie w 1992.
Reprezentowała dotychczas barwy czterech reprezentacji:ZSRR, WNP, Rosji i Hiszpanii.
W 1996 roku Żywaniewska została złapana na stosowaniu środków dopingujących i została zdyskwalifikowana na 2 lata. Powróciła do startów międzynarodowych w 1999.

</doc>
<doc id="1301326" url="https://pl.wikipedia.org/wiki?curid=1301326" title="Joanna Kurnicka">
Joanna Kurnicka



</doc>
<doc id="1301349" url="https://pl.wikipedia.org/wiki?curid=1301349" title="Myszków Nowa Wieś">
Myszków Nowa Wieś

Myszków Nowa Wieś – przystanek kolejowy w dzielnicy Myszkowa Nowa Wieś w województwie śląskim, w Polsce. Znajdują się tu 2 perony.
W roku 2017 przystanek obsługiwał 50–99 pasażerów na dobę.

</doc>
<doc id="1301357" url="https://pl.wikipedia.org/wiki?curid=1301357" title="Narodowy rezerwat historyczno-architektoniczny „Kamianec”">
Narodowy rezerwat historyczno-architektoniczny „Kamianec”



</doc>
<doc id="1301361" url="https://pl.wikipedia.org/wiki?curid=1301361" title="Satanów">
Satanów

Satanów (ukr. Сатанів) – osiedle typu miejskiego na Ukrainie, w obwodzie chmielnickim, w rejonie gródeckim.
Historia.
Miejscowość wzmiankowana w 1404 r., gdy król Władysław Jagiełło nadał Satanów rodowi Odrowążów, którzy zobowiązani byli do wystawienia tutaj zamku w celu obrony Podola przed najazdami tatarskimi. W 1641 r. otrzymuje prawo magdeburskie. W połowie XVII w. Satanów został spustoszony przez oddziały powstańców Bohdana Chmielnickiego. Największe zniszczenia przyniosła inwazja osmańska w 1676 roku, podczas której miasta bronili wszyscy jego mieszkańcy – Rusini, Polacy i Żydzi, spośród których blisko 4 tys. zostało wymordowanych przez Turków. Ci, którzy przeżyli rzeź, zostali wzięci w jasyr. Satanów wrócił w granice I Rzeczypospolitej po pokoju karłowickim w 1699 roku. Na nowo zaczął odradzać się pod władaniem Adama Mikołaja Sieniawskiego, który odbudował zamek i miasto.
Upadek miasta rozpoczął się wraz z rozbiorami Polski, gdy na Zbruczu ustanowiono granicę między Imperium Rosyjskim i Monarchią Habsburgów, a Satanów znalazł się w 1793 r. po stronie rosyjskiej. Po pokoju ryskim w 1921 roku Satanów został poza granicami II Rzeczypospolitej (terytorium ZSRR). W połowie lat 30 XX w. bolszewicy wysadzili w powietrze zabytkowy kościół katolicki pw. Świętej Trójcy.
Od 1938 posiada status osiedla typu miejskiego.
W 1994 roku bp Jan Olszański – ordynariusz diecezji kamienieckiej, konsekrował nowy kościół katolicki przyznając mu tytuł Jasnogórskiej Matki Kościoła.
21 sierpnia 2011 roku odsłonięto tablicę pamiątkową poświęconą polskim, ukraińskim i żydowskim obrońcom rubieży dawnej Rzeczypospolitej przed najazdami tatarskimi i osmańskimi.

</doc>
<doc id="1301362" url="https://pl.wikipedia.org/wiki?curid=1301362" title="Thomas Lange">
Thomas Lange

Thomas Lange (ur. 27 lutego 1964 w Eisleben) – niemiecki wioślarz, trzykrotny medalista olimpijski.
Urodził się w NRD i do zjednoczenia Niemiec startował w barwach tego kraju. Na początku kariery pływał w dwójkach, później przesiadł się do jedynki. W dwójce dwukrotnie był mistrzem świata (1983 i 1985) i wspólnie z Uwe Heppnerem byli faworytami IO 84, jednak NRD - jak inne kraje bloku wschodniego - zbojkotowała igrzyska w Los Angeles. Cztery lata później startował już w skiffie i wywalczył pierwsze złoto. W Barcelonie obronił tytuł, a w Atlancie przypłynął na metę trzeci. W jedynkach trzy razy zostawał mistrzem świata (1987, 1989, 1991).

</doc>
<doc id="1301364" url="https://pl.wikipedia.org/wiki?curid=1301364" title="Port lotniczy Paramaribo-Zanderij">
Port lotniczy Paramaribo-Zanderij

Port lotniczy Paramaribo-Zanderij (hol. "Johan Adolf Pengel International Airpor," IATA: PBM, ICAO: SMJP) – międzynarodowy port lotniczy położony w Zanderij, 45 km na południe od Paramaribo. Jest największym portem lotniczym w Surinamie.
Historia.
Lotnisko w Zanderji już od początku lat 30 było wykorzystywane do lądowania samolotów na prowizorycznym pasie startowym. W latach 40 był to przystanek dla Pan American World Airways. Wojsko amerykańskie wykorzystało ten teren byłej kolonii holenderskiej głównie jako lotnisko pośrednie na trasie tranzytowej do Afryki Północnej i Europy.
Statystyki ruchu.
Statystyki ruchu z lat 2013-2018

</doc>
<doc id="1301369" url="https://pl.wikipedia.org/wiki?curid=1301369" title="Daniel Bem">
Daniel Bem

Daniel Józef Bem (ur. 28 sierpnia 1933 w Skierniewicach, zm. 21 października 2014) – naukowiec, inżynier telekomunikacji specjalizujący się w zakresie radiokomunikacji, sieci komputerowych i systemów telekomunikacyjnych, profesor, nauczyciel akademicki w Politechnice Wrocławskiej, były prorektor tej uczelni i dziekan Wydziału Elektroniki, dyrektor Wrocławskiego Centrum Sieciowo-Superkomputerowego, członek rzeczywisty Polskiej Akademii Nauk, wiceprezes oddziału wrocławskiego PAN.
Życiorys.
Był absolwentem Wydziału Łączności Politechniki Wrocławskiej (obecnie Wydział Elektroniki Politechniki Wrocławskiej). Z Politechniką Wrocławską związał również swoje życie zawodowe i zdobywał kolejne stopnie awansu naukowego. W 1965 otrzymał stopień doktora nauk technicznych w zakresie telekomunikacji, a w 1975 doktora habilitowanego. Od 1975 zatrudniony na stanowisku profesora nadzwyczajnego. W 1978 otrzymał tytuł profesora nauk technicznych. 
Był specjalistą w zakresie modelowania systemów radiokomunikacyjnych, projektowania anten długofalowych i przetwarzania danych satelitarnych. Projektował radomskie maszty telewizyjne oraz przewodniczył komisji ds. projektu i budowy Radiowego centrum nadawczego w Solcu Kujawskim. Zajmował się także sieciami komputerowymi. Uczestniczył w budowie akademickiej sieci komputerowej Politechniki Wrocławskiej oraz rozwoju i budowie WASK (Wrocławskiej Akademickiej Sieci Komputerowej). 
W Politechnice Wrocławskiej pełnił wiele funkcji naukowych i administracyjnych. Był kierownikiem Zakładu Radiokomunikacji w Instytucie Telekomunikacji i Akustyki PWr, następnie zastępcą dyrektora i dyrektorem tego instytutu. W latach 1981–1984 pełnił funkcję prorektora Politechniki Wrocławskiej ds. dydaktyki, a w latach 2002–2005 był dziekanem Wydziału Elektroniki.
Był członkiem Polskiej Akademii Nauk, od 1994 członkiem korespondentem, a od 2007 członkiem rzeczywistym, członkiem Komitetu Elektroniki i Telekomunikacji PAN, oraz członkiem prezydium oddziału wrocławskiego PAN, w którym pełnił między innymi funkcję prezesa w latach 2007–2011. Od 1988 był członkiem zagranicznym Rosyjskiej Akademii Nauk.
Zmarł we Wrocławiu dnia 21 X 2014 r. i został pochowany na cmentarzu parafialnym św. Rodziny przy ul. Smętnej na wrocławskim Sępolnie.
Dorobek naukowy.
Dorobek naukowy prof. Bema obejmuje liczne publikacje i książki oraz 17 wdrożonych patentów dotyczących przede wszystkim techniki radiowej. Wypromował kilkuset magistrów oraz ponad 30 doktorów nauk technicznych.
Wyróżnienia i odznaczenia.
Za swoją działalność został wyróżniony godnością doktora honoris causa dwóch uczelni technicznych, w 2003 Wojskowej Akademii Technicznej, a w 2008 Politechniki Wrocławskiej.
Odznaczony wieloma odznaczeniami państwowymi i resortowymi oraz licznymi nagrodami. Spośród odznaczeń państwowych otrzymał:

</doc>
<doc id="1301371" url="https://pl.wikipedia.org/wiki?curid=1301371" title="Daniel Józef Bem">
Daniel Józef Bem



</doc>
<doc id="1301378" url="https://pl.wikipedia.org/wiki?curid=1301378" title="Sol Dominicana Airlines">
Sol Dominicana Airlines

Sol Dominicana Airlines – dominikańskie linie lotnicze, z siedzibą w La Romana. Głównym węzłem był port lotniczy La Romana.

</doc>
<doc id="1301380" url="https://pl.wikipedia.org/wiki?curid=1301380" title="Viktoria-Luise-Platz (stacja metra)">
Viktoria-Luise-Platz (stacja metra)

Viktoria-Luise-Platz - stacja metra w Berlinie, w dzielnicy Schöneberg, w okręgu administracyjnym Tempelhof-Schöneberg na linii U4. Stacja została otwarta w 1910.

</doc>
<doc id="1301383" url="https://pl.wikipedia.org/wiki?curid=1301383" title="Rakowiec (rejon horodeński)">
Rakowiec (rejon horodeński)

Rakowiec (ukr. Раковець / "Rakoweć") – wieś na Ukrainie, w obwodzie iwanofrankiwskim, w rejonie horodeńskim, nad Dniestrem.

</doc>
<doc id="1301386" url="https://pl.wikipedia.org/wiki?curid=1301386" title="Chemodectoma">
Chemodectoma



</doc>
<doc id="1301387" url="https://pl.wikipedia.org/wiki?curid=1301387" title="Bayerischer Platz (stacja metra)">
Bayerischer Platz (stacja metra)

Bayerischer Platz – stacja metra w Berlinie, w dzielnicy Schöneberg, w okręgu administracyjnym Tempelhof-Schöneberg na linii U4 i U7. Stacja została otwarta w 1910 r.

</doc>
<doc id="1301391" url="https://pl.wikipedia.org/wiki?curid=1301391" title="Anna-Karin Kammerling">
Anna-Karin Kammerling

Anna-Karin Kammerling (ur. 19 października 1980 w Malmö) – szwedzka pływaczka, medalistka Igrzysk Olimpijskich, Mistrzostw Świata i Europy. 1 września 2008 roku ogłosiła zakończenie kariery.

</doc>
<doc id="1301393" url="https://pl.wikipedia.org/wiki?curid=1301393" title="Szatniarka">
Szatniarka



</doc>
<doc id="1301397" url="https://pl.wikipedia.org/wiki?curid=1301397" title="Seiyo">
Seiyo

 – miasto w Japonii, na wyspie Sikoku, w prefekturze Ehime.
Położenie.
Miasto leży w zachodniej części prefektury nad Morzem Wewnętrznym Seto. Graniczy z:
Historia.
Miasto otrzymało prawa miejskie 1 kwietnia 2004 roku przez połączenie miasteczek Akehama, Nomura, Shirokawa i Uwa (z powiatu Higashiuwa) oraz miasteczka Mikame (z powiatu Nishiuwa).
Populacja.
Zmiany w populacji Seiyo w latach 1970–2015:

</doc>
<doc id="1301398" url="https://pl.wikipedia.org/wiki?curid=1301398" title="Serifos">
Serifos

Serifos – grecka wyspa oraz gmina położona na Morzu Egejskim. Wyspa należy do archipelagu Cyklad i leży na południe od Kytonos i na północny wschód od Sifnos. Powierzchnia wyspy wynosi 75 km², a wyspę zamieszkuje 1414 osób, dane te pochodzą z cenzusu z 2001 roku. Wyspa jest oddalona od portu w Pireusie o 170 km. Najwyższym wzniesieniem wyspy jest Góra Tourlos która wznosi się na 585 m n.p.m.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Milos, w gminie Serifos.
W 1916 roku na wyspie odbył się największy w historii wyspy strajk górników.
Mitologia.
Według greckiej mitologii na Serifos rozegrała się część mitu o Perseuszu, który przyczynił się do śmierci mitycznego władcy wyspy, Polidektesa.

</doc>
<doc id="1301400" url="https://pl.wikipedia.org/wiki?curid=1301400" title="Elst">
Elst

Elst to nazwa kilku holenderskich miejscowości:
Osoby o nazwisku Elst:
Planetoidy nazwane na cześć Erica Elsta:
ELST jest skrótowcem używanym na określenie guza worka endolimfatycznego (ang. endolymphatic sac tumor).

</doc>
<doc id="1301401" url="https://pl.wikipedia.org/wiki?curid=1301401" title="Sangerhausen (stacja kolejowa)">
Sangerhausen (stacja kolejowa)

Sangerhausen – stacja kolejowa w Sangerhausen, w kraju związkowym Saksonia-Anhalt, w Niemczech. Znajdują się tu 3 perony.

</doc>
<doc id="1301402" url="https://pl.wikipedia.org/wiki?curid=1301402" title="Defensor Montevideo">
Defensor Montevideo



</doc>
<doc id="1301404" url="https://pl.wikipedia.org/wiki?curid=1301404" title="Ha-Zore’im">
Ha-Zore’im

Ha-Zore’im (hebr. הזורעים) – moszaw położony w Samorządzie Regionu Ha-Galil ha-Tachton, w Dystrykcie Północnym, w Izraelu.
Położenie.
Leży na wschód od Jeziora Tyberiadzkiego w Dolnej Galilei.
Historia.
Moszaw został założony w 1939 przez żydowskich emigrantów z Niemiec i Holandii.
Gospodarka.
Gospodarka moszawu opiera się na intensywnym rolnictwie.

</doc>
<doc id="1301405" url="https://pl.wikipedia.org/wiki?curid=1301405" title="Zbigniew Doda">
Zbigniew Doda



</doc>
<doc id="1301406" url="https://pl.wikipedia.org/wiki?curid=1301406" title="Gare de Seclin">
Gare de Seclin

Gare de Seclin – stacja kolejowa w Seclin, w regionie Hauts-de-France, we Francji. Znajdują się tu 2 perony.

</doc>
<doc id="1301407" url="https://pl.wikipedia.org/wiki?curid=1301407" title="Chris Holder">
Chris Holder

Chris Holder, właśc. Christopher Robert Holder (ur. 24 września 1987 w Sydney) – australijski żużlowiec.
Życie prywatne.
Brat Jamesa Holdera i Jacka Holdera, również żużlowców.
Z byłą partnerką, Sealy Middleton, ma syna Maxa (ur. 2012).
Kariera sportowa.
Indywidualny mistrz świata na żużlu w sezonie 2012 oraz dwukrotny indywidualny wicemistrz świata juniorów – 2007 i 2008. Indywidualny mistrz Australii w latach 2008, 2010, 2011, 2012 i 2014 oraz młodzieżowy indywidualny mistrz Australii w latach 2005, 2006, 2007, 2008.
Holder swoje żużlowe starty w Europie rozpoczynał od występów w angielskim Isle of Wight Islanders w 2006 roku. W Polsce zadebiutował w 2007 roku w barwach Atlasa Wrocław. W 2007 roku Szwecji związał się z drugoligowcem – Lejonen Gislaved, z którym już w pierwszym sezonie wygrał Allsvenskan i awansował do Elitserien. Również tam klub z Gislaved nie znalazł pogromcy, a Holder został drużynowym mistrzem Szwecji. W tym samym roku podpisał kontrakt z angielskim Poole Pirates, z którym również sięgnął po tytuł. Ten wyczyn powtórzył również z nowym klubem w Polsce, Unibaksem Toruń, w którego barwach był, dla niektórych, objawieniem sezonu. Sezon ów Holder mógł uznać za szczególnie udany, ponieważ prócz trzech tytułów zdobytych drużynowo na koncie miał wówczas także tytuły indywidualne: czwarty kolejny tytuł mistrza Australii juniorów, mistrza Australii (wygrał wszystkie pięć eliminacji zdobywając maksymalne 100 punktów), oraz wicemistrza świata juniorów.
18 września 2009 na torze w Coventry wywalczył awans do cyklu Grand Prix. Obok Emila Sajfutdinowa, był najmłodszym uczestnikiem tego cyklu w 2010 roku.
Starty w lidze.
Liga brytyjska
Liga szwedzka
Liga polska
Liga Polska.
Drużynowe Mistrzostwa Polski.
Podsumowanie:

</doc>
<doc id="1301409" url="https://pl.wikipedia.org/wiki?curid=1301409" title="Ilanijja">
Ilanijja

Ilanijja (hebr. אילניה) – moszaw położony w Samorządzie Regionu Ha-Galil ha-Tachton, w Dystrykcie Północnym, w Izraelu.
Położenie.
Moszaw jest położony na północno-wschodniej krawędzi masywu górskiego Hare Nacerat w Dolnej Galilei. Leży w odległości około 12 kilometrów na południowy zachód od miasta Tyberiada, oraz 40 kilometrów na wschód od Hajfy i wybrzeża Morza Śródziemnego. W jego otoczeniu znajdują się arabskie miasteczka Ein Mahil, Kefar Kanna i Turan, moszaw Sede Ilan, kibuc Bet Keszet, wioska komunalna Giwat Awni, oraz baza wojskowa Chawat Ha-Szomer.
Demografia.
Liczba mieszkańców Ilanijji:
Historia.
Początki osadnictwa żydowskiego na tym obszarze sięgają 1899 roku. W pobliżu arabskiej wioski Asz-Szadżara powstała wówczas żydowska eksperymentalna stacja rolnicza, którą nazwano Szadżara. Rozwój stacji rolniczej wspierał finansowo żydowski filantrop baron Edmond James de Rothschild. W dniu 11 kwietnia 1900 roku kierownikiem stacji został mianowany Chaim Kalwarijski-Margalijot, który użył stacji do dalszej ekspansji żydowskich osadników w Ha-Galil ha-Tachton. W październiku 1902 roku do stacji przyjechało dziesięciu nowych imigrantów z Rosji. Zostały im przydzielone działki rolnicze o powierzchni 25 hektarów. Równocześnie dokonała się transformacja stacji rolniczej w moszaw, który bardzo szybko rozrósł się do wielkości 28 gospodarstw rolniczych. Jednak rozwój moszawu był hamowany przez niedostatek wody. W 1907 roku do moszawu przysłano na szkolenie pierwszych członków żydowskiej organizacji samoobrony Bar Giora, która w 1909 roku przekształciła się w Ha-Szomer. Jednak już w dniu powstania tej organizacji, Arabowie zaatakowali jej członków w pobliżu wioski Kefar Tawor i zabili dwóch mieszkańców Ilanijji. We wrześniu 1912 roku doszło do arabskiego ataku na moszaw Ilanijja. Podczas wojny domowej w Mandacie Palestyny w 1948 roku w sąsiedniej wiosce Asz-Szadżara stacjonowały duże siły Arabskiej Armii Wyzwoleńczej, które paraliżowały żydowską komunikację w całym obszarze. Celem licznych ataków był pobliski moszaw Ilanijja. Aby przeciwdziałać temu zagrożeniu, w dniu 6 maja 1948 roku siły żydowskiej organizacji Hagana zdobyły wioskę Asz-Szadżara. Wszyscy jej mieszkańcy uciekli. Na początku I wojny izraelsko-arabskiej w maju 1948 roku do zniszczonej wioski Asz-Szadżara powróciły siły Arabskiej Armii Wyzwoleńczej. Wykorzystywały one wioskę do przeprowadzenie dwóch bitew o moszaw Ilanijję (9-18 lipca). W trakcie operacji „"Dekel"” wojska izraelskie zdobyły 16 lipca pobliskie miasto Nazaret. W wyniku tego arabskie milicje wycofały się do Górnej Galilei, a moszaw Ilanijja został odblokowany.
Nazwa.
Współczesna nazwa moszawu „Ilanijja” jest hebrajskim tłumaczeniem arabskiej nazwy zniszczonej podczas wojny wioski „Asz-Szadżara” i oznacza na język polski "drzewo".
Kultura i sport.
W moszawie znajduje się ośrodek kultury z biblioteką. W tutejszym muzeum prezentowana jest historia powstania i obrony osady Ilanijja. Z obiektów sportowych jest sala sportowa, boisko oraz korty tenisowe.
Edukacja.
Moszaw utrzymuje przedszkole. Starsze dzieci są dowożone do świeckiej szkoły podstawowej w pobliskiej wiosce komunalnej Giwat Awni, lub szkoły religijnej w kibucu Lawi. Szkoły średnie znajdują się w mieście Tyberiada.
Turystyka.
Miejscowość jest znana jako pomnik narodowy. Z zabytków można tu zobaczyć pozostałości synagogi z okresu bizantyjskiego, mykwę wybudowano na początku istnienia moszawu w starożytnym basenie na wodę, dom rodziny Naftaliho będącej właścicielami fabryki (obecnie centrum kultury) oraz budynek szkoły pochodzący z 1922 roku.
Gospodarka.
Lokalna gospodarka opiera się na intensywnym rolnictwie. Uprawiane są tutaj warzywa i kwiaty. Hodowane jest także bydło mleczne i owce. Niektórzy mieszkańcy moszawu znajdują także zatrudnienie przy obsłudze ruchu turystycznego i w Centrum Szkoleń Ben-Guriona. Wraz z upływem lat coraz więcej mieszkańców pracuje poza moszawem, znajdując zatrudnienie w pobliskich strefach przemysłowych.
Komunikacja.
Z moszawu wyjeżdża się na wschód na drogę ekspresową nr 65, którą jadąc na południe dojeżdża się do kibucu Bet Keszet, lub jadąc na północ dojeżdża się do bazy wojskowej "Havat ha-Szomer" i dalej do skrzyżowania z drogą ekspresową nr 77. Można także przejechać skrzyżowanie z drogą ekspresową nr 65 i jadąc dalej na wschód dojechać do sąsiedniego moszawu Sede Ilan.

</doc>
<doc id="1301410" url="https://pl.wikipedia.org/wiki?curid=1301410" title="Maiac">
Maiac

Maiac (ros. i ukr. Маяк, "Majak") – miasto w Mołdawii, w Naddniestrzu, w rejonie Grigoriopol. Liczy około 10 tys. mieszkańców. W mieście znajduje się Centrum Radiowo-Telewizyjne Naddniestrza.
W XVI wieku nazywane Janyk Hisar i Majak Geczit.

</doc>
<doc id="1301411" url="https://pl.wikipedia.org/wiki?curid=1301411" title="We're Going to Hell For This - Over A Decade Of Perversions">
We're Going to Hell For This - Over A Decade Of Perversions



</doc>
