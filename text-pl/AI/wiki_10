<doc id="1303754" url="https://pl.wikipedia.org/wiki?curid=1303754" title="Strajk chłopski (1937)">
Strajk chłopski (1937)

Strajk chłopski 1937 (inaczej Wielki Strajk Chłopski) – masowa, kierowana przez Stronnictwo Ludowe polityczna manifestacja rolników, która miała miejsce w dniach 16–25 sierpnia 1937 r., zorganizowana pod hasłem przywrócenia chłopom w Polsce praw do życia, a krajowi ładu, porządku i bezpieczeństwa (m.in. rezygnacji z władzy obozu piłsudczykowskiego, przywrócenia konstytucji marcowej z 1921, demokratycznych wyborów do parlamentu, wzmocnienia obronności kraju). Akcja polegała na blokowaniu dróg do miast i wstrzymaniu dowozu żywności. W strajku wzięło udział kilka milionów osób, głównie polskich chłopów, ale również Białorusinów i Ukraińców. W czasie interwencji policji państwowej, zginęło 44 chłopów, 5 tysięcy osób aresztowano, a 617 uwięziono na mocy wyroków sądowych. Była to największa chłopska akcja strajkowa w okresie międzywojennym, jednak nie wywarła większego wpływu na politykę rządu.
Przyczyny.
Wydarzenia zostały poprzedzone tzw. krwawą wiosną 1936 r. do której doszło we Lwowie (zob. zamieszki we Lwowie) i w Krakowie. Ponadto podczas pierwszego Święta Czynu Chłopskiego 15 sierpnia 1936 r. policja zabiła 19 rolników. Łącznie aresztowano ponad 800 ludowców, ich domy zniszczono, a majątek skonfiskowano. Oddziały wojska i policji spacyfikowały także w tym czasie 27 wsi na Zamojszczyźnie, zabijając pięć osób. Niekonsekwentnie przeprowadzona reforma rolna z lat 20. sprawiła, że wielki kryzys z początku następnej dekady najdotkliwiej uderzył w chłopów. Skutki kryzysu z lat 1929–1935 były długo odczuwane przez rolników. Na skutek spadku cen żywności, wzrosła zamożność ludności miejskiej, kosztem spadku opłacalność produkcji rolnej na wsi. W mieście kupowano tylko sól i zapałki, a narzędzia rolnicze, których nie dało się naprawić, zastępowano prymitywnymi urządzeniami własnej roboty. Nad biedniejszymi gospodarstwami zawisło ryzyko głodu. Wszystko to miało pośredni wpływ na dalsze wydarzenia.
Organizacja i termin.
Obradujący w Warszawie 17 stycznia 1937 r., Nadzwyczajny Kongres Stronnictwa Ludowego opracował nową taktykę w walce z sanacją, uchwalając wniosek Franciszka Książka z powiatu bocheńskiego o przeprowadzenie strajku. Kongres podjął też decyzję o zorganizowaniu marszu chłopów na Warszawę. Kwestie organizacyjne i terminy oddał w ręce Naczelnego Komitetu Wykonawczego partii. Upoważnił także to ciało, w razie niespełnienia istotnych postulatów ludowców, do zorganizowania powszechnego strajku rolnego o charakterze politycznym. Kongres zakończył się bojowym akcentem – nowym władzom przekazano sztandar, na którego drzewcu zatknięte było ostrze kosy. Odczytano także list od Wincentego Witosa: „Kongres ma zaprotestować przeciwko trwającej hańbie Berezy. (...) Ma się upomnieć o krew niewinnie przelewaną, o gwałty i bezprawia na ludzie dokonywane, o ucisk, katowanie, więzienia walczących o prawo, o wszelkie udręki przez lud polski bez jego winy ponoszone”.
Uchwały Kongresu SL zostały poparte przez Witosa, który po kilku dniach podyktował Stanisławowi Mikołajczykowi plan prac przygotowawczych. Przewidywał on zwiększenie częstotliwości zebrań zarządów, zakładanie kół ludowych, organizowanie kursów wojewódzkich i powiatowych dla kierowników planowanej akcji oraz pomoc dla ludowców kieleckich dla zorganizowania manifestacji w Racławicach w rocznicę bitwy z Moskalami. Miała być ona sprawdzianem gotowości chłopów do ogólnopolskiego wystąpienia. Zadania te zostały powtórzone przez Witosa w kolejnym liście do Brunona Gruszki (prezes SL na Małopolskę i Śląsk) z 28 lutego.
Jeszcze w styczniu zorganizowano w Krakowie kurs okręgowy dla działaczy powiatowych, na którym wykłady prowadzili Stanisław Kot i Stanisław Mikołajczyk. Z uczestnikami prowadzono też poufne rozmowy indywidualne na temat sposobów organizowania akcji. Władysław Witek z Tarnowskiego zaangażował się w przygotowanie manifestacji w Racławicach, inni działacze, jak na przykład Emil Kozioł z Dąbrowskiego, organizowali w powiatach województwa kieleckiego zebrania i zakładali koła ludowe.
Już w marcu rozpoczęto przygotowania do kolejnych obchodów święta „Czynu Chłopskiego”. Sekretariat Naczelny SL wystosował pismo do zarządów wojewódzkich, powiatowych i zarządów kół. W czwartym punkcie napisano: „trzeba już obecnie rozpocząć przygotowania, by jego obchód i w obecnym roku wypadł jak najokazalej – tak pod względem liczebności uczestników, jak sprawności i porządku. By obchody nasze miały zapewnioną należytą ochronę przed wszelkimi próbami zakłócenia ich porządku przez wciskających się do szeregów prowokatorów lub obce czynniki, winny być już z góry przygotowane, odpowiednio liczebne i wyćwiczone, oddziały Chłopskiej Straży Porządkowej”. Pismo podpisał prezes Maciej Rataj.
Manifestacja w Racławicach nie odbyła się z powodu odwołania jej przez władze administracyjne (w efekcie wprowadzenia na krótko przed 18 kwietnia 1937 r. zarządzenia ministra spraw wewnętrznych gen. Składkowskiego o zakazie urządzania obchodów), lecz było za późno na odwołanie wydarzenia. 5000 chłopów zebrało się pod Kopcem Kościuszki. Doszło do starć z policją. Policjanci zastrzelili dwóch chłopów (niektóre źródła mówią o trzech zabitych). 60 chłopów zostało aresztowanych.
Przykładem „»próby generalnej« wymiany stanowisk między policją a manifestującymi coraz bardziej energicznie swe niezadowolenie z rządów chłopami” może być wydarzenie do którego doszło w jednej z polskich wsi w oktawę Bożego Ciała 1937 r. Według informacji B. Niemczyka „z okazji święta strzelano z moździerza, co wywołało niezadowolenie komendanta posterunku Policji Państwowej, który rozkazał odebrać księdzu proch. Dwóch policjantów wysłanych na plebanię zostało jednak zabitych przez chłopów, którzy stanęli w obronie księdza i tradycji. Chłopi ci następnie oblegli posterunek policji. Do stłumienia buntu użyto znacznych sił policyjnych z kilku powiatów. W starciach z policją zginęło kilkanaście osób, a kolejnych kilkadziesiąt aresztowano”.
W połowie czerwca do Warszawy udali się dwaj prezesi powiatowi – Władysław Witek z Tamowa i Franciszek Syrek z Myślenic – i dwaj byli więźniowie Berezy Kartuskiej – Stanisław Nita oraz Władysław Karcz z Brzeskiego. Pod ich naciskiem Rataj zwołał posiedzenie Nadzwyczajnego Kongresu Wykonawczego, w czasie którego postanowiono dopiero zorganizować ponownie obchody rocznicy Czynu Chłopskiego w dniu 15 sierpnia i tam ogłosić 10-dniowy strajk, od 16 do 25 sierpnia.
W lipcu Sekretariat Naczelny SL wystosował do zarządów wojewódzkich i powiatowych SL kolejne pismo, w którym informował o przesłaniu afiszów i ulotek o święcie „Czynu Chłopskiego” oraz projektu okolicznościowego przemówienia, gdzie zapisano m.in. „(...) Nie chcemy Polski sanacyjnej, której wspomnienie ciążyć będzie na nas i na przyszłych pokoleniach. Bo»Polska sanacyjna« oznacza wielką przepaść między państwem z jednej i narodem z drugiej strony. A my chcemy, aby państwo i naród to była jedna nierozerwalna całość. Nie dopuścimy do Polski »endeckiej«, bo nie chcemy, ażeby wykładnikiem jej woli i prawa był dyktatorski bat. Nie pozwolimy, ażeby przyszła Polska była »komunistyczna« bo dla nas wszelka dyktatura biała, czarna, czy czerwona jest jednako wstrętna i szkodliwa. Wołamy wielkim głosem o wolną Polskę ludu pracy, o demokratyczną Polskę Ludową!”. W tym samym miesiącu Sekretariat wydał zarządzenie, w którym nakazywano odbycie uroczystych capstrzyków przy ogniskach, przy których miały być odczytane nazwiska poległych za Ojczyznę oraz uczczona ich pamięć w przeddzień święta „Czynu Chłopskiego”. Wydano także rozporządzenia dotyczące bezpieczeństwa, w których informowano o zachowaniu i utrzymaniu porządku przez manifestujących.
Władze starały się spacyfikować Stronnictwo za pomocą akcji prowadzonej przez starostów, którzy w województwie warszawskim skłaniali uczestników kongresu do podpisywania w obecności świadków oświadczenia, że przyjmują do wiadomości ostrzeżenie o czekającej ich karze za rozpowszechnianie jego uchwał. Reakcja działaczy SL nie była jednolita. Ludowcy z radzymińskiego, płockiego, łowickiego i ciechanowskiego oświadczenie podpisali, z warszawskiego, gostynińskiego, przasnyskiego, grójeckiego, mińskiego, kutnowskiego, makowskiego, sierpeckiego i nieszawskiego kategorycznie odmówili złożenia podpisów.
Termin strajku został wybrany nieprzypadkowo – rocznica cudu nad Wisłą tradycyjnie obchodzona była przez ludowców jako Dzień Czynu Chłopskiego. Data miała znaczenie nie tylko symboliczne. W połowie sierpnia w miastach kończyły się zapasy żywności z poprzednich zbiorów, a nowe zboże nie zostało jeszcze zwiezione do magazynów. Zdaniem jednego z działaczy SL z Bochni, „tylko nieliczne zaufane jednostki wiedziały, że 15 sierpnia zostanie ogłoszony [strajk]. (...) Przyjeżdżali z Krakowa członkowie Zarządu Okręgowego SL i »Wici« [Związku Młodzieży Wiejskiej]. (...) Informowano, co robić i jak postępować, gdy zajdzie potrzeba. Dzień 14 sierpnia przeznaczono na palenie zniczy [ognisk]. Wszystkie koła SL miały je palić jako znak, że zbliża się wielki zjazd chłopów”.
W nocy z 14 na 15 sierpnia padał deszcz, co utrudniało dostarczenie odezw i ulotek informacyjnych o terminie rozpoczęcia strajku do wszystkich kół i działaczy SL. W dodatku w tym dniu organizowane były rządowe obchody „Święta Żołnierza” i cudu nad Wisłą, które wpłynęły na udział chłopów w obchodach.
W samym SL istniały rozbieżności w kwestii organizacji strajku, które wzrosły po pacyfikacjach wsi południowej Lubelszczyzny. Za organizacją ogólnopolskiej akcji opowiadali się czołowi działacze emigracyjni: przywódca SL, Witos, W. Kiernik i K. Bagiński oraz większość działaczy z Małopolski, przeciwny jej był prezes SL Rataj, kierujący w kraju pracami stronnictwa i Brunon Gruszka. Strajkiem w całym kraju z ramienia SL kierował Stanisław Mikołajczyk. Najsilniejszego poparcia ruchowi udzielili chłopi w Małopolsce. Z powodu sprzeciwu niektórych działaczy siła strajku uległa pewnemu osłabieniu (byli to m.in.: Józef Putek, Wacław Krzeptowski, Edward Polak, Jan Madejczyk czy Franciszek Stachnik).
Odezwa proklamująca strajk.
W proklamującej strajk odezwie SL żądano m.in.:
Podkreślono, że „Strajk ten nie jest wymierzony przeciw jakiejkolwiek innej warstwie społecznej, nie ma na celu wygłodzenia miast, ale jest manifestem za koniecznością likwidacji systemu sanacyjnego w Polsce i przywróceniem obywatelowi praw mu przynależnych i do życia koniecznych”: „Obóz sanacyjny, choć rozbity i skłócony i nie zdolny dać należytego oparcia państwu, trwa jednak zaślepiony przy swym przywileju wyłącznego decydowania o jego sprawach”. Strajkujący zwrócili uwagę, że „Uchwały, rezolucje, telegramy, doręczone nawet p. Prezydentowi, jak i gen. Rydzowi Śmigłemu w Nowosielcach, nie tylko nie zostały wykonane, ale nawet odpowiedzi na takowe nie uzyskaliśmy”. Ich zdaniem ten strajk miał być: „początkiem do przywrócenia chłopu w Polsce praw do życia, współgospodarza, a krajowi ładu, porządku i bezpieczeństwa”.
Treść tej rezolucji podały dzienniki zagraniczne, m.in.: „Prager Presse”.
Przebieg.
Strajk został proklamowany na wiecu w Jarosławiu 15 sierpnia 1937 r. z udziałem Macieja Rataja. Polegał na wstrzymaniu wzajemnych relacji wieś-miasto, a więc blokadzie dróg i wstrzymaniu dowozu żywności do miast oraz na rezygnacji z zakupów przez 10 dni. Wydano także polecenie do przerwania pracy w folwarkach. W ten sposób sparaliżowane zostało nawet 12 województw (krakowskie, lwowskie, tarnopolskie oraz częściowo warszawskie, kieleckie, lubelskie, łódzkie i poznańskie, białostockie, stanisławowskie, nowogródzkie i pomorskie). Strajkujący żądali m.in. przywrócenia Konstytucji marcowej, demokratycznych wyborów do parlamentu, wzmocnienia obronności kraju, rezygnacji obozu piłsudczykowskiego z władzy, amnestii dla skazanych w procesie brzeskim.
Strajk nie był zwrócony przeciw jakiejkolwiek warstwie społecznej. Wynika to zarówno z odezwy odczytanej w dniu 15 sierpnia, ulotek strajkowych, jak i biuletynów Stronnictwa. Zupełnie inaczej o przyczynach i celach strajku wypowiadała się prorządowa „Gazeta Polska”, której redaktor w artykule "Niech zamrą miasta wraz ze wsią!" napisał: „Wiemy bowiem, że w planie ich leżało rozciągnięcie na cały kraj swej bezprzykładnej prowokacji; przygotowywali ją przez szereg tygodni, organizowali w sposób, który musiał – jako rezultat nieunikniony – przynieść rozlew krwi. Organizatorzy i sprawcy zajść, nadając im charakter gwałtu, prowadząc do niszczenia środków łączności i komunikacji, organizując czynny opór władzom bezpieczeństwa publicznego – wiedzieli dokładnie, że władza państwowa musi odpowiedzieć na to użyciem siły”.
Działacz SL z Bochni w swoim opisie z dnia rozpoczęcia strajku stwierdza, że „na [krakowski] plac Jabłonowskich (...) zeszło się parę tysięcy chłopów ze sztandarami, z orkiestrami, ze śpiewem na ustach”. Chłopi mieli śpiewać „O, cześć wam, panowie magnaci”. Jakub Pszczoła z Bieńczyc, komendant gminnej straży, w imieniu ruchu ludowego ogłosił, że od poniedziałku zaczyna się – na znak protestu przeciwko wyzyskowi i krzywdzie – protestacyjny dziesięciodniowy strajk chłopski. Wtedy rozrzucono ulotki i informacje o celach i przebiegu strajku. Chłopi zaczęli śpiewać „Gdy naród do boju”.
Według „Zielonego Sztandaru” z 22 sierpnia w dniu rozpoczęcia protestu (15 sierpnia) „w Jarosławiu [...] pod licznymi sztandarami zgromadziło się około 40 tys. uczestników. Na uroczystość w pow. przeworskim przybyło około 20 tys.; w Tarnobrzegu – 18 do 20 tys.; w Łańcucie 15 tys.; w Dębicy – 10 tys.; w Kolbuszowej – 6 tys.; w Mielcu 8 tys.”.
Do strajkujących przyłączyli się robotnicy folwarczni z drobnych zakładów przetwórstwa i budowlanych. Z chwilą proklamowania przez kierownictwo SL 15 sierpnia 10-dniowego strajku chłopskiego organizacje socjalistyczne w wielu miejscowościach Małopolski i na terenie centralnej Polski zorganizowały robotnicze strajki solidarnościowe.
Według informacji wojewody krakowskiego dla Ministerstwa Spraw Wewnętrznych „PPS zajęła początkowo wobec strajku stanowisko obserwacyjne i dopiero pod naciskiem elementów jednolitofrontowych zdecydowała się za zgodą CKW na ogłoszenie 24-godzinnych strajków solidarnościowych. Strajki te miały miejsce dwukrotnie w Bochni (23 i 25 sierpnia), 24 sierpnia w Tarnowie i 25 sierpnia w Krakowie. W ośrodkach tych strajk był prawie że zupełny, obejmując zatrudnionych na robotach publicznych, wszystkie zakłady prywatne (w Tarnowie częściowo i służbę folwarczną), jak również i zakłady użyteczności publicznej, w których utrzymany był tzw. ruch świąteczny”.
Policja odnotowała 188 zgromadzeń „terrorystycznych” z czego aż 131 zdarzyło się w Małopolsce. Liczba manifestujących wahała się od kilkuset do kilkudziesięciu tysięcy w poszczególnych powiatach. Największe zgromadzenia miały miejsce w Jarosławiu, Grębowie (pow. tarnobrzeski), Przeworsku, Bochni, Dębicy i Ciężkowicach.
Robotnicy z Krakowa zorganizowali potężną manifestację solidarnościową, na której z ramienia Polskiej Partii Socjalistycznej przemawiał Józef Cyrankiewicz, a w imieniu Stronnictwa Ludowego – Stanisław Mierzwa.
Początkowo strajk został przez władze zbagatelizowany. Władze szczebla wojewódzkiego, niemające odgórnych dyspozycji z MSW, wyrażały zgodę na odbycie zaplanowanych na 15 sierpnia zgromadzeń, informując, iż zareagują tylko w przypadku aktów terroru strajkowego (i tak w dniu 17 sierpnia w Urzędzie Wojewódzkim w Krakowie wezwani tam Stanisław Mierzwa i Eugeniusz Bielenin usłyszeli, że „władze nie myślą strajkowi przeszkadzać, możecie sobie nawet agitować za strajkiem w obrębie wsi”. Urzędnik zapowiedział tylko, że ze zdecydowanym przeciwdziałaniem spotkają się wszelkie przejawy terroru strajkowego).
Z relacji komendanta policji w powiecie brzeskim wynika, że trasa Tarnów-Kraków została całkowicie zablokowana: „Na drogach lub w ukryciu czatują gromady po kilkudziesięciu chłopów uzbrojonych w grube kije, noże, a może i broń palną, wobec których nasz posterunek jest bezsilny. Dziś przed południem, o godz. 10 wyruszył z Wielkiej Wsi pochód w sile około 500 ludzi, mobilizując dalej szeregi chłopów z gromad w południowej części gminy. (...) Manifestanci groźbą i wyrządzaniem szkód sparaliżowali zupełnie w tym rejonie życie gospodarcze. Prosimy o pomoc, czekamy na rozkazy”.
Do pierwszych starć z policją doszło w powiecie jarosławskim, którego starosta już 17 sierpnia informował o konsekwencjach terroru strajkowego. Bojówki chłopskie, które weszły w bezpośredni kontakt z policją radykalizowały się coraz bardziej w wyniku brutalnych interwencji oddziałów policyjnych. Bojówki odbijały aresztowanych i oblegały posterunki policji, dochodziło do manifestacyjnych przemarszów z udziałem niejednokrotnie kilku tysięcy osób. Pojawiły się pogłoski o przygotowaniach do „marszów” na siedziby władz administracyjnych. 17 sierpnia w Grębowie w powiecie tarnobrzeskim padła pierwsza ofiara. W czasie wiecu pojawił się oddział policji. Przy próbie rozporządzenia manifestantów doszło do starć, zginął Józef Szewc, pięć osób zostało rannych.
Tragiczne wydarzenia 20 sierpnia 1937 w okolicach Morawska i Muniny opisuje protokół z zebrania Stronnictwa Ludowego w Morawsku zamieszczony w monografii Adama Serdecznego:
W sytuacji pierwszych ofiar śmiertelnych Zarząd Okręgowy SL w Krakowie wydał w dniu 20 sierpnia okólnik skierowany do zarządów powiatowych, w którym wezwano do zaprzestania terroru, unikania starć z siłami policyjnymi, a jednocześnie zapowiedziano zakończenie strajku na dzień 25 sierpnia. Okólnik nie wpłynął jednak na zmianę metod stosowanych przez strajkujących i policję. Tę sytuację inaczej widział poseł Wojciechowski, który podczas posiedzenia komisji budżetowej sejmu w dniu 24 stycznia 1938 roku stwierdził: „Mimo jednak tych pięknych słów nie zarządzono ściągnięcia z dróg ustawionych tam bojówek, toteż bojówki czy »straże porządkowe« czy też »komisje lotne« działały dalej wbrew prawu, aż przyszła reakcja policji. Za te zaburzenia odpowiedzialni są przede wszystkim działacze Stronnictwa Ludowego. Strajk ten miał charakter wybitnie polityczny. Błędem było, że w tej akcji, której nie doceniono, nie starano się przeciwdziałać od początku. Tak jak sprawy stanęły, trzeba tę akcję uważać za sukces Stronnictwa Ludowego, a porażkę obozu rządzącego”.
Nasilenie akcji pacyfikacyjnej przypadło na ostatni dzień strajku; władze chciały zamanifestować wobec społeczeństwa swą zdecydowaną i do końca konsekwentną postawę. Uspokojeniu nastrojów i poprawieniu wizerunku władzy wśród społeczeństwa służyć miały lustracje podejmowane przez wojewodów: krakowskiego Michała Gnoińskiego i lwowskiego Alfreda Biłyka podległych im powiatów, podczas których dochodziło do spotkań z przedstawicielami miejscowych społeczności, którzy „wyrażali swe niezadowolenie” z obecnej sytuacji.
W swoim raporcie Ministerstwo Spraw Wewnętrznych wspomniało sytuację z dnia 20 sierpnia, kiedy to w godzinach wieczornych komenda powiatowa policji w Jarosławiu „uzyskała informację z kilku źródeł konfidencjonalnych, że ludowcy uzbrojeni w karabiny, kosy, widły, cepy itp. narzędzia gromadzą się dookoła Jarosławia, gdzie zebrało się około 6 tys. osób”. Celem tego zebrania miało być żądanie chłopów wypuszczenia na wolność aresztowanego dra Jedlińskiego, prezesa powiatowego zarządu SL. „Zebrani chłopi twierdzą, że o ile Jedliński nie zostanie zwolniony, to wkroczą do Jarosławia i »pohulają«” – odnotowano w raporcie.
Z kolei komendant lwowskiej policji zapisał w swoim raporcie, że puszczono pogłoskę według której rządzący mieli do dnia 25 sierpnia uwzględnić ich postulaty. W przeciwnym razie „wszyscy ludowcy ruszą na Warszawę, a po drodze będą niszczyć inteligencję i rżnąć panów”.
Najtragiczniejsze wydarzenia miały miejsce 26 sierpnia w Majdanie Sieniawskim, w ostatnim dniu strajku. Policja aresztowała tam sześciu strajkowych przywódców. Pod presją chłopów zwolniono ich. Do Jarosławia został jednak wysłany raport o rozbiciu w Majdanie posterunku policji. Około 17:00 do wsi wkroczyła kompania policji ściągnięta z garnizonu w Mostach Wielkich. Jak wspominali później świadkowie, na kopcu upamiętniającym bitwę grunwaldzką ustawiony został karabin maszynowy, policja otoczyła zgromadzonych chłopów, w pewnej chwili padły salwy. Zginęło 15 osób, w tym 6-letnie dziecko, które pojawiło się z babką (także ofiarą akcji policyjnej).
Przebieg strajku był różny, zależał od stopnia zaangażowania miejscowej ludności. W Krakowskiem na ogół był powszechny poza powiatami nowotarskim, wadowickim i żywieckim. Nie zorganizowano go także w gminach przygranicznych i zamieszkanych przez ludność łemkowską. W województwie lwowskim strajkowali powszechnie chłopi w powiatach leżących na zachód od Sanu, a po jego wschodniej stronie tylko w trzech powiatach. Także w trzech powiatach w województwie tarnopolskim, na Lubelszczyźnie, gdzie administracja państwowa zakazała nawet obchodów Święta Czynu Chłopskiego oraz w województwach białostockim i poznańskim. W woj. kieleckim, w powiatach sąsiadujących z krakowskim oraz w rejonie Kielc. W warszawskim w kilkunastu powiatach, aczkolwiek nie miał masowego charakteru; w łódzkim w czterech powiatach; w stanisławowskim w dwóch: na Pomorzu i woj. nowogródzkim po jednym powiecie. W tych 12 województwach mieszkało ponad 8 mln ludzi. Strajk najlepiej był przygotowany i powszechny w Małopolsce, w powiatach leżących między Wisłą i Sołą na zachodzie a Sanem na wschodzie. Najostrzejszy był w powiecie jarosławskim, brzozowskim, przemyskim i tarnobrzeskim.
Ludowcy chcieli uniknąć chaosu w województwach leżących w strategicznych dla Polski rejonach woj. pomorskie, poznańskie czy Kresy Wschodnie. Marek Sioma napisał: „Akcja zapowiedziana przez nich jako spokojny protest, raczej zamanifestowanie swoich postulatów przerodziła się jednak w poważny konflikt wewnętrzny odbierany często zagranicą (dzięki przesadzonym informacjom) jako »wojna wewnętrzna«”.
Skutki.
Strajk chłopski 1937 r. był największą manifestacją polityczną okresu międzywojennego, ale nie wywarł większego wpływu na politykę rządu. Mimo tego oraz mimo braku formalnego współdziałania PPS, strajk poważnie zaniepokoił władze państwowe. Za natężeniem walki strajkowej agitowała zdelegalizowana i skompromitowana agenturalną działalnością na rzecz ZSRR Komunistyczna Partia Polski. Przeciwko wypowiedziało się Stronnictwo Narodowe. Wśród aresztowanych byli działacze SL (m.in. Jan Schram). Niezależne środowiska inteligenckie stanęły w obronie aresztowanych chłopów. Zrozumienia dla postulatów chłopskich i walki strajkowej wykazała część prawicowej prasy: „Kurjer Warszawski”, „Polonia” i „Zwrot”. „Polonia” była organem Chrześcijańskiej Demokracji, a „Zwrot” organem Frontu Morges. Przychylne stanowisko w stosunku do chłopów walczących o swoje prawa przyjęła również większość prasy katolickiej. Najbardziej krytyczna w ocenie była prasa rządowa („Kurier Poranny”) i prorządowa („Gazeta Polska”), a także prawicowy „Warszawski Dziennik Narodowy”. Najmniej krytyczna była prasa ludowa: „Piast” i „Zielony Sztandar”. Niebagatelną rolę w kształtowaniu obrazu wypadków odegrała również prasa socjalistyczna reprezentowana przez „Robotnika”, który wyraźnie dystansował się od oceny podawanej przez komunistyczny „Czerwony Sztandar”.
W strajku wzięło udział kilka milionów osób, głównie polskich chłopów. Doszło do zamieszek, policja otworzyła ogień. Według danych oficjalnych zginęło 44 chłopów (a 66 było rannych), 5 tysięcy aresztowano, 617 uwięziono, spacyfikowano 700 gospodarstw. rannych. Komunikat Informacyjny nr 12 z 8 września 1937 r. podawał z kolei liczbę 67 zabitych i kilkuset rannych. Po stronie policji obrażenia i poważniejsze kontuzje odniosło 108 funkcjonariuszy. Pogrzeby zabitych chłopów przeradzały się w olbrzymie manifestacje polityczne. Na pogrzebie Wincentego Piechnika i Stanisława Święcha, którzy zginęli w Kurowie koło Wiśnicza uczestniczyło 10 tys. osób. W poszczególnych dniach bilans ofiar śmiertelnych wyglądał następująco:
W Przemyślu, 16 grudnia 1937 roku, rozpoczął się proces działaczy ruchu ludowego, uczestników sierpniowego strajku chłopskiego. Sensacje wzbudził fakt, że jednym z głównych oskarżonych był sympatyzujący z ludowcami hrabia Jan Drohojowski. Sądy pierwszej instancji skazały około tysiąca osób na kary więzienia od 2 miesięcy do 5 lat (według innych źródeł od 8 miesięcy do 3,5 lat). Głośny był też proces, w którym sądzono znanego działacza ludowego Bruna Gruszkę. Ostatecznie odsiedział on 7 miesięcy. Procesy o strajk chłopski, z powodów wnoszonych apelacji, ciągnęły się do wybuchu II wojny światowej. Liczbę aresztowanych SL szacowało na 4 tys. osób, z czego 1500 w Małopolsce. 24 sierpnia prokurator Sądu Apelacyjnego w Krakowie wystosował do podległych mu prokuratur okręgowych pismo zalecające szybkie przystąpienie do represji karnych wobec wszystkich zamieszanych w organizację strajku i akty terroru. W piśmie tym stwierdzał: „przede wszystkim należy zwrócić uwagę na konieczność pociągnięcia do odpowiedzialności karnej kierowników, organizatorów i podżegaczy ruchu strajkowego, a więc w pierwszej mierze członków zarządu Stronnictwa Ludowego i innych, którzy chociaż nie wchodzili w skład zarządu, to jednak w akcji strajkowej odegrali tego rodzaju rolę”. Rozprawy odbywały się w sądach grodzkich lub okręgowych. Represje, którymi objęto 4–5 tys. osób były stopniowo łagodzone, aż do wypuszczenia wszystkich przetrzymywanych w więzieniach na mocy amnestii w roku 1938.
Władze administracyjne zawiesiły wydawanie „Piasta” i „Zielonego Sztandaru”, nie ukazało się kilka numerów „Gazety Grudziądzkiej”, a w lokalu redakcji „Piasta” komisarz Olearczyk przeprowadził rewizję i konfiskaty, opieczętowując następnie pomieszczenie.
W „Gazecie Polskiej” opublikowano również informację, z której wynika, iż w dniu 28 sierpnia wojewoda lwowski przyjął delegację z powiatu jarosławskiego, która przedstawiła dane świadczące o tym, że większa część ludności powiatu nie popierała akcji SL. Tak masowy udział w strajku tłumaczono terrorem agitatorów. Delegacja zwróciła się o ochronę do władz państwowych, bojąc się reakcji awanturników. Wojewoda w raporcie zapisał opis działań prowodyrów strajku: „(...) Wypędzili dosłownie pałką ludzi skądinąd rozważnych na drogi, tamowali normalny ruch, występowali przeciw organom policji, chowając się w ostatniej chwili za plecy bałamuconych”. Wojewoda obiecał zapewnienie ochrony ludności powiatu jarosławskiego.
W grudniu 1937 r. ks. Józef Lubelski, poruszony brutalnością w postępowaniu policji, złożył w Sejmie interpelację w sprawie metod likwidowania strajku chłopskiego. Nadmienił, że w Kasince Małej zabito 9 osób, w Majdanie Sieniawskim 15, w Jabłonce 4, a w Muninie 7. W interpelacji pominął miejscowości, w których zabito jednego lub dwóch chłopów.
Przedsięwzięcia o charakterze represyjno-ostrzegawczym.
Zakładano w nich szerokie stosowanie instrumentów policyjnych, sądowych i administracyjnych, by zaprezentować stanowczość i konsekwencję władz. Służyć temu miały demonstracyjne przejazdy policji i KOP, naciski władz administracyjnych na poszczególnych działaczy, zakazy urządzania obchodów racławickich, Święta Ludowego, konfiskata przemówień na obchody Czynu Chłopskiego, konfiskata klepsydr z nazwiskami chłopów poległych w roku 1937. Jednoznaczny wydźwięk miały też zalecenia w sprawie traktowania działaczy terenowych SL. Przewidywały one:
Obok aresztowań przeprowadzono pacyfikacje wybranych chłopów. W opisie z Archiwum Akt Nowych można przeczytać, że przed wieś, w której jeden czy kilku mieszkańców miał być pacyfikowany zajeżdżała samochodami ekspedycja karna, złożona z kilku samochodów, wiozących policjantów. Część samochodów zatrzymywała się przed wsią, inne do niej wjeżdżały i udając się pod dom skazanego na pacyfikację. Policjanci wbiegali do domu, usuwali domowników i „rozpoczynają dzieło zniszczenia”. Miano niszczyć dach (wybijać otwory w dachu pokrytym dachówką lub zrywać poszycie słomianego). Jednocześnie niszczono umeblowanie, rozbijano meble i wszelkie sprzęty, tłuczono szyby, naczynia oraz butelki, zrzucano ze ścian obrazy oraz deptano je razem z innymi przedmiotami. Następnie przystępowano do niszczenia zapasów żywności. Mąka była wysypywana i mieszana razem z piaskiem i popiołem. Młócone ziarno wdeptywane w błoto lub rozrzucane po drodze i na podwórzu. „Były wypadki, że koniom i bydłu łamano nogi uderzeniami kolb i drągów. Gdy dzieło zupełnego zniszczenia zostało już dokonane, ekspedycja karna udaje się do innego domu lub na inną wieś. Wrażenie takiej pacyfikacji jest wprost niesłychane. Do zniszczonego domu powracają domownicy, za nimi przychodzą sąsiedzi. Widzą oni obraz, który zawsze pozostanie w ich pamięci”. Opisana pacyfikacja została wykonana na rozkaz wojewody lwowskiego, który nie przyznał się do jego wydania. Zdarzało się, że pacyfikacji dokonywali policjanci z tej lub sąsiedniej wsi, najczęściej jednak pacyfikacji dokonywali policjanci spoza powiatu.
W 1938 roku wytypowano szereg ogniw SL, w których należało przeprowadzić rewizje. Liczba ogniw SL wytypowanych do rewizji w poszczególnych województwach wynosiła: krakowskie 17, lwowskie 16, kieleckie 8, warszawskie 9, poznańskie 9, tarnopolskie 5, stanisławowskie 4, pomorskie 2, śląskie 2, nowogródzkie 2, wileńskie 2, lubelskie 11, białostockie 7, łódzkie 6; razem: 103. W dokumentach Ministerstwa Spraw Wewnętrznych zarządy te były nazywane bojówkami.
Wytypowana została również grupa 23 działaczy szczególnie aktywnych „i bojowych przygotowujących psychicznie masy chłopskie do przyszłego strajku”. Znaleźli się na niej: Stanisław Mikołajczyk, prof. Stanisław Kot (którzy przygotowywali akcję poza władzami SL), gen. Bolesław Roja, ks. Józef Panaś, ks. Ziaja, Jan Wiktor, Andrzej Czapski (warszawskie), Franciszek Torończyk (Buczacz), Tadeusz Cieśla (Będzin), Jan Moskal (Kałusz), Czesław Poniecki (Kielce), Jan Gajoch (Kraków), Wojciech Gil (Chabówka), Stanisław Sikoń (Brzesko), Józef Maślanka (Stopnica), Jan Tepper (Łańcut), Józef Włodarczyk (warszawskie), Wojciech Fudała (Kutno), Feliks Peda (Sierpc), Goska (Racławice), Wierzbiński, Franciszek Słowik (Szare, pow. Żywiec). Ponadto do grupy tej zaliczonych zostało 121 delegatów na krakowski Kongres SL.
Przypadki brutalnych pobić były tak powszechne, że odbiły się echem w prasie europejskiej i spotkały się z protestami nawet w szeregach sanacji.
Pomimo represji i ofiar Kongres SL w 1938 r. podjął uchwałę o ponownym przeprowadzeniu strajku. W dniach 11 i 21 września 1937 roku odbyły się w Krakowie zebrania Zarządu Okręgowego SL, po których przyspieszono prace nad odbudowaniem i wzmocnieniem SL na tym terenie. Dnia 14 października 1937 r. NKW SL podjął decyzję o zwołaniu kongresu, do którego doszło w dniach 27–28 lutego 1938 roku w Krakowie, a na którym podtrzymano stanowisko o organizacji strajku powszechnego. Do jego realizacji jednakże nie doszło. Nad Polską zawisła groźba najazdu niemieckiego i działania SL oraz jego przywódców skupiły się wokół spraw obrony kraju.
Rząd zareagował prawie natychmiast po kongresie SL w lutym 1938 roku. Dnia 1 kwietnia minister spraw wewnętrznych (a zarazem premier) gen. Składkowski wydał zarządzenie polecające: „odbycie demonstracyjnego marszu przez najbardziej zagrożone powiaty województwa krakowskiego i lwowskiego oddziałów KOP i policji w okresie od 10 do 20 kwietnia celem wykazania, że rząd gotów jest do zdecydowanego przeciwstawienia się i zdławienia siłą wszystkich wystąpień”.
W uchwałach Naczelnego Komitetu Wykonawczego SL obradującego 14 października 1937 r. m.in. złożono hołd pamięci poległym chłopom, przesłano słowa otuchy chłopom znajdującym się w więzieniach, rodzinom i rannym wyrazy współczucia, a także stwierdzono, że wskutek użycia przez rząd środków dla stłumienia ruchu chłopskiego pogłębiły „przepaść między wsią i państwem”.
W latach 30. XX wieku zginęło ponad 170 chłopów w starciach z policją. Publicysta Bohdan Piętka twierdzi, że w latach 1932–1937 wskutek siłowego tłumienia przez policję strajków i manifestacji zabitych zostało łącznie 818 osób. Liczba ta wynika ze zsumowania liczb wszystkich ofiar zabójstw ogółem w kolejnych latach wymienianych przez Składkowskiego w wystąpieniu sejmowym 24 stycznia 1938 r. (łącznie z ofiarami wypadków kryminalnych). Nie jest więc to rzeczywista liczba ofiar tłumienia rozruchów przez policję.
Informacje o strajku w mediach.
„Gazeta Polska” (ówczesna prorządowa tuba) określiła wydarzenia jako „niesłychany cynizm sprawców, warcholskiego tumultu” oraz nazwała bluźnierstwem „haniebny pomysł walki między polską wsią a polskim miastem w rocznicę historycznego zwycięstwa narodu polskiego nad obcym najazdem”. O strajku napisano: „Komunikaty urzędowe wskazują na Stronnictwo Ludowe, jako na sprawcę i organizatora tej potwornie bezmyślnej akcji; wiemy, że władze tego stronnictwa zostały w swej akcji odosobnione, że pomimo propozycji i nalegań żadne inne stronnictwo polskie nie zgodziło się im sekundować. Ale zgłasza się o swój udział w krwawym laurze, zgłasza się krzykliwie i otwarcie kompan, którego się spodziewać należało. Jest nim Komunistyczna Partia Polski”.
Informacje o strajku cenzurowano. Dopiero 27 sierpnia „Gazeta Polska” opublikowała za agencją PAT informację w sprawie zajść. Była to jedyna w tym czasie informacja o Strajku w tym medium. Kolejna publikacja (31 sierpnia) była przedrukiem oficjalnego oświadczenia premiera Składkowskiego z dnia 30 sierpnia podanego za PAT. „Charakterystyczny jest przy tym fakt, iż w „Gazecie Polskiej” komunikat ukazał się na stronie pierwszej bez słowa komentarza, podczas gdy np. w „Robotniku” na stronie drugiej, z zapowiedzią redakcji możliwie szybkiego naświetlenia całego zagadnienia w przyszłości” – napisał Marek Sioła. Dopiero 1 września ukazał się wspomniany wyżej tekst "Niech zamrą miasta wraz ze wsią!".
Zabroniono gazetom publikowania tekstów chłopskich rezolucji. Praktycznie dozwolone było tylko publikowanie oficjalnych informacji przedstawiających rządowy punkt widzenia. Organ Polskiej Partii Socjalistycznej „Robotnik” pisał: „O przebiegu akcji politycznej Stronnictwa Ludowego na terenie części województw Rzeczypospolitej, w szczególności na terenie województw Małopolski mogliśmy podać tylko dane zawarte w komunikacie Polskiej Agencji Telegraficznej”.
W listopadzie angielska gazeta „The Manchester Guardian” zamieściła artykuł wstępny o sytuacji wewnętrznej w Polsce. Dziennik zastanawiając się nad sytuacją wsi polskiej, dotkniętej powszechnym kryzysem gospodarczym i głodem ziemi „(...) kategorycznie stwierdza, że nie należy dawać wiary w fałszywe wiadomości, rozszerzane ostatnio na temat sytuacji wewnętrznej w Polsce. Donosząc, że Polska jest jednym z fundamentów pokoju europejskiego, „The Manchester Guardian” wyraża opinię, że silna, skonsolidowana i niezależna Polska leży w interesie ogólnym”.
Zupełnie inaczej pisał francuski „Le Populaire”, w którym artykuł "La greve revolutionnaire. Des paysans en Pologne" zamieścił H. Lieberman, umieszczając w nim studium stosunków wewnętrznych w Polsce, z uwzględnieniem metod policji wobec chłopów, ale także nastrojów społeczeństwa. Autor podkreślił, iż stłumienie strajku nie złamało SL, które w dalszym ciągu zapowiadało prowadzenie walki o demokratyzację Polski zgodnie z wezwaniem: „La lutte pour vos droits les plus sacres, pour une Pologne democratique et populaire continue, le peuple doit la mener jusqu’au bout s’il ne veut pas perir”.
Stanowisko władz Polski.
Przebywającego wówczas na dwutygodniowym urlopie we Francji premiera Felicjana Sławoja Składkowskiego zastępował wicepremier Kwiatkowski. Po kilku miesiącach premier przyznał, że myślał, że strajk przejdzie „spokojnie”, jak informowały odezwy SL. Pomimo zastępstwa pełną odpowiedzialność za konsekwencje wydarzeń w Małopolsce ponosił premier, a zarazem minister spraw wewnętrznych. Przebywając we Francji z jej terytorium zmuszony był koordynować telefonicznie całą akcją pacyfikacyjną, co przyniosło nieobliczalne skutki. O przyczynach swej decyzji nieodwołania wizyty szczegółowo poinformował posłów podczas posiedzenia sejmu w grudniu 1937 r. Po powrocie do Polski i spotkaniu z prezydentem spotkała go ostra krytyka. Prezydent zwrócił się doń w następujących słowach: „Pan tam jeździ, a my tu znów mieliśmy strzelaninę policji”. W Polsce całą akcją kierował wiceminister spraw wewnętrznych Paciorkowski, który nakazał prasie zachowanie całkowitego milczenia o strajku, potęgując przez to zaniepokojenie w kraju i ugruntowując w nim przekonanie o toczącej się rewolucji, podobnie zresztą, jak i zagranicą, gdzie brak informacji okazał się gorszy niż najczarniejszy scenariusz wydarzeń. Prasa zachodnia, szczególnie francuska, donosiła o „rewolucji w Polsce”.
Rząd poddany fali krytyki wymienił 3 wojewodów (krakowskiego, białostockiego i lubelskiego) i 18 starostów (m.in.: limanowskiego, gorlickiego, krośnieńskiego, śniatyńskiego czy jasielskiego).
Reakcja rządu na wydarzenia sierpniowe ograniczyła się do oświadczenia premiera, który podkreślił w nim, że winę za to, co się stało, ponoszą głównie ci, którzy do tego dopuścili. W oświadczeniu można przeczytać, że: „Przelana krew chłopska zaciąży na tych, którzy w imię własnych interesów politycznych, oszukańczo pchnęli nieodpowiedzialne jednostki do aktów gwałtu i terroru, nie licząc się z ofiarami, jakie musiało to za sobą pociągnąć. Obrażając uczucia Polaków nad użycie rocznicy zwycięstwa oręża polskiego dla proklamowania strajku rolnego i doprowadzenie nieodpowiedzialnych grup chłopskich do ataków gwałtu i terroru, nie może minąć bez echa i pociągnie nieuniknione konsekwencje, przede wszystkim w stosunku do przywódców”. „Strajk ten miał doprowadzić do zdezorganizowania życia gospodarczego w państwie przez uniemożliwienie dowozu żywności do miast – przy tym chciano go przeprowadzić za pomocą terroru specjalnie zorganizowanych i uzbrojonych bojówek. […] Ta oszukańcza i zbrodnicza akcja spowodowała, iż w czasie zajść zostało zabitych 41 osób, zaś 34 odniosły rany. Cyfra rannych nie może być uważana za ostateczną, ponieważ szereg napastników, którzy odnieśli obrażenia ukrywa się w obawie przed odpowiedzialnością w lasach i odludnych chatach chłopskich”;.
Premier Składkowski wygłosił przemówienie podczas posiedzenia komisji budżetowej Sejmu w dniu 24 stycznia 1938 r.:
Inną opinię w tej sprawie miał na przykład były premier Walery Sławek, który próbował interweniować u prezydenta w tej sprawie, jednak bezskutecznie.
Odmowa przyjęcia premiera Sławka była niezgodna z ustawą, która umożliwiała uzyskanie widzenia u prezydenta premierowi oraz byłym premierom w każdym dowolnym czasie.
Żeby zapobiec kolejnym ofiarom śmiertelnym, Felicjan Sławoj Składkowski, utworzył specjalne oddziały odwodowe Policji, które wyspecjalizowały się w rozpraszaniu zgromadzeń bez użycia broni palnej, za pomocą tylko broni białej. Rozlokowano je na terenie Szkoły Policyjnej w warszawskim Golędzinowie.
Upamiętnienie.
Polskie Stronnictwo Ludowe chciało upamiętnienia wydarzeń strajku w 80. rocznicę. Uchwała została odrzucona z powodu „czynienia aluzji i podtekstów”. Z okazji 80. rocznicy strajków, Partia Razem wydała biuletyn zawierający artykuły, statystyki i teksty historyczne dotyczące tych wydarzeń.
4 sierpnia 2022 r. Senat RP z inicjatywy senatorów klubu PSL Ryszarda Bobera (wnioskodawca) i Kazimierza Michała Ujazdowskiego (sprawozdawca) podjął uchwałę w sprawie uczczenia 85. rocznicy Wielkiego Strajku Chłopskiego.

</doc>
<doc id="1303756" url="https://pl.wikipedia.org/wiki?curid=1303756" title="Ernest Koliqi">
Ernest Koliqi

Ernest Koliqi (ur. 20 maja 1903 w Szkodrze, zm. 15 stycznia 1975 w Rzymie) – albański pisarz, tłumacz i polityk, brat Mikela Koliqiego. Pisał także pod pseudonimami: Hilushi, Hilush Vilza i Borizani.
Życiorys.
Syn Shana Koliqiego i Agi z d. Simoni. Kształcił się w szkole jezuickiej we włoskiej Brescii, gdzie zetknął się po raz pierwszy z literaturą włoską, ale także sam zaczął pisać wiersze i opowiadania w języku włoskim. Kolejnym miejscem jego edukacji było Bergamo, gdzie wraz z innymi uczniami zakładał pismo "Noi, giovanni" (My, młodzi), publikujące wiersze młodych poetów.
Po utworzeniu w 1920 przez Sulejmana Delvinę pierwszego samodzielnego rządu albańskiego, młody Ernest powrócił do rodzinnej Szkodry, aby poświęcić się pracy pedagogicznej. Razem z Antonem Harapim i Nushem Topallim w 1923 założył w Szkodrze jedno z najbardziej poczytnych pism społeczno-politycznych "Ora e maleve" (Duch gór). Po objęciu władzy przez Ahmeda Zogu w 1924 r., Koliqi uciekł do Królestwa SHS i został internowany w bośniackiej Tuzli. Znalazł się tam w towarzystwie kilku przywódców plemiennych z północnej Albanii, którzy podobnie jak on opuścili Albanię. Od nich uczył się zarówno zasad prawa zwyczajowego, jak też tradycyjnych pieśni epickich, śpiewanych w ich rodzinnych stronach. W 1928 wyjechał z Tuzli i zamieszkał w Bari. Wrócił do kraju w 1930 i rozpoczął pracę w szkole handlowej we Wlorze, a następnie w liceum w Szkodrze. W tym czasie poświęcił się tłumaczeniom literatury włoskiej na język albański. Największym jego osiągnięciem w tej dziedzinie była dwutomowa antologia "Poetët e mëdhej t’Italis" (Wielcy włoscy poeci), wydana w Tiranie, w latach 1932–1936.
W roku 1933 Koliqi rozpoczął studia na uniwersytecie w Padwie. Ukończył studia w 1937, pisząc pracę poświęconą albańskiej epice ludowej, pod kierunkiem prof. Carlo Tagliaviniego. Nie utracił w tym czasie kontaktu z ojczyzną, pisząc dla tygodnika kulturalnego "Illyria", wydawanego w Tiranie od 1934. We Włoszech Koliqi zyskał w latach trzydziestych sławę jednego z najwybitniejszych specjalistów od kultury albańskiej. W 1939 r. otrzymał nominację na kierownika katedry języka i literatury albańskiej, na uniwersytecie w Rzymie.
Fascynacja Koliqiego kulturą włoską sprawiła, że akceptował politykę włoską w okresie rządów Mussoliniego, w tym także włoską okupację Albanii. 
16 kwietnia 1939 był członkiem delegacji albańskiej, która udała się do Rzymu, aby prosić króla Włoch Wiktora Emanuela III o przyjęcie korony albańskiej. Z rąk włoskich przyjął nominację na stanowisko ministra edukacji i pełnił je do 1941 r. W tym samym czasie przygotował dwutomową antologię dzieł pisarzy albańskich – "Shkrimtarët shqiptarë", wydaną w Tiranie w 1941 r. Od 1940 r. kierował wydawanym w Tiranie pismem "Shkëndija". Największą zasługą Koliqiego, jako ministra edukacji było powołanie do życia w zjednoczonym z Albanią Kosowie sieci szkół albańskojęzycznych i zapewnienie stypendiów dla Albańczyków, umożliwiających studia we Włoszech i w Austrii.
W 1942 r. Koliqi stanął na czele Instytutu Studiów Albańskich (alb.: Instituti i Studimevet Shqiptare), poprzednika Akademii Nauk Albanii. W 1943 r., już w okresie okupacji niemieckiej stanął na czele Faszystowskiej Wielkiej Rady, którą to funkcję pełnił formalnie do 1944. Po klęsce Niemiec Koliqi wyjechał do Włoch, gdzie pozostał do swojej śmierci. W Rzymie redagował w latach 1957–1973 jeden z najciekawszych albańskich magazynów literackich, wydawanych na emigracji – pismo "Shejzat" (Plejady). W samej Albanii był regularnie obiektem ataków, zaś jego dzieła traktowano jako przykład literatury faszystowskiej.
Bogaty dorobek literacki Koliqiego z okresu emigracji skupiał się na problemie konfrontacji tradycyjnych wartości kultury albańskiej i prawa zwyczajowego z kulturą Zachodu. Jego twórczość niedostępna w Albanii, w okresie rządów Envera Hodży została odkryta dopiero w latach 90. XX wieku, już po śmierci Autora.
Imię Koliqiego nosi szkoła francusko-albańska w Tiranie, a także ulice w Tiranie, Szkodrze i w Shirokë.

</doc>
<doc id="1303757" url="https://pl.wikipedia.org/wiki?curid=1303757" title="Herb gminy Konopnica (powiat lubelski)">
Herb gminy Konopnica (powiat lubelski)

Herb Gminy Konopnica przedstawia białego pół-kozła z podniesionymi przednimi nogami, na niebieskim tle. Wywodzi się od pieczęci, którą wójt posługiwał się jeszcze przed 1342 r., kiedy Konopnica była wsią królewską i należała do wójtostwa lubelskiego. Herb prawdopodobnie zawdzięcza swój wygląd bliskiemu sąsiedztwu z miastem Lublin, którego herb także zawiera wizerunek kozła.

</doc>
<doc id="1303758" url="https://pl.wikipedia.org/wiki?curid=1303758" title="Okręg wyborczy Halifax">
Okręg wyborczy Halifax

Okręg wyborczy Halifax powstał w 1832 r. i wysyłał do brytyjskiej Izby Gmin dwóch deputowanych. Okręg obejmował miasto Halifax w zachodnim Yorkshire. Od 1918 r. jest okręgiem jednomandatowym.

</doc>
<doc id="1303759" url="https://pl.wikipedia.org/wiki?curid=1303759" title="New, Live &amp; Rare Vol. 1–3">
New, Live &amp; Rare Vol. 1–3

New, Live &amp; Rare – zbiór utworów studyjnych i koncertowych zespołu Deep Purple nagrywanych w latach 1969-1975 i wydanych na 3 płytach EP w latach 1977, 1978 i 1980.
New, Live &amp; Rare (1977).
Pozycja 31 na liście UK Charts
New, Live &amp; Rare Volume 2 (1978).
Pozycja 45 na liście UK Charts
New, Live &amp; Rare Volume 3 (1980).
Pozycja 48 na liście UK Charts

</doc>
<doc id="1303760" url="https://pl.wikipedia.org/wiki?curid=1303760" title="System nawadniający Ukrainy">
System nawadniający Ukrainy

System nawadniający Ukrainy.
Ponieważ w południowych i wschodnich częściach Ukrainy odnotowuje się deficyt wody, związany zarówno z suchym klimatem, jak i niefrasobliwą, rozrzutną gospodarką, stworzono wielkie systemy nawadniające, dostarczające wodę do nawadniania użytków rolnych oraz dla potrzeb miast i przemysłu.
Składają się one ze stacji poboru wody, rurociągów, kanałów nawadniających, stacji pomp, stacji rozdzielczych i sieci urządzeń zraszających.
Do największych takich systemów należą:

</doc>
<doc id="1303761" url="https://pl.wikipedia.org/wiki?curid=1303761" title="Wąż walutowy">
Wąż walutowy



</doc>
<doc id="1303762" url="https://pl.wikipedia.org/wiki?curid=1303762" title="Salvatore Licitra">
Salvatore Licitra

Salvatore Licitra (ur. 10 sierpnia 1968 w Bernie, zm. 5 września 2011 w Katanii) – włoski śpiewak operowy, tenor.
Życiorys.
Urodzony w Szwajcarii Licitra wychowywał się w Mediolanie. Początkowo pracował jako grafik, dopiero od wieku 19 lat podejmując regularne lekcje śpiewu. Studiował w Akademii Muzycznej w Parmie, a następnie w Akademii Carlo Bergonziego w Busseto. Na zakończenie nauki w akademii wystąpił w roli Ryszarda w "Balu maskowym" Verdiego. Zauważony przez publiczność, śpiewał następnie w "Rigolettcie" i "Aidzie" tego samego kompozytowa, a następnie został zatrudniony przez Riccardo Mutiego w La Scali w roli Don Alvara w "Mocy przeznaczenia". 
Występ Licitry w "Mocy przeznaczenia" stał się dla niego drogą do sławy. Wkrótce po swoim występie w roli Don Alvara w 1999 r. podpisał kontrakt z Sony Classical, prezentował się w tej roli w Madrycie, Tokio i Weronie. Stworzył również wysoko ocenione kreacje Cavaradossiego w "Tosce" i Pinkertona w "Madame Butterfly" Giacomo Pucciniego. Otrzymał honorowe obywatelstwo Mediolanu. 
W 2000 r. zaśpiewał rolę Manrico w "Trubadurze" Verdiego, a następnie powrócił do roli Ryszarda w "Balu maskowym", tworząc kolejną legendarną kreację. Kolejno śpiewał w operach w Lizbonie, Turynie i Wiedniu w swoich najsłynniejszych rolach. Grał również Cania w "Pajacach", Turiddu w "Rycerskości wieśniaczej" i tytułową rolę w operze "Andrea Chénier". 
W 2002 r. nieoczekiwanie zadebiutował w Metropolitan Opera, w ostatniej chwili zastępując Luciano Pavarottiego w roli Cavaradossiego w Tosce. Jego występ przyniósł mu ogromną sławę i miano "Nowego Pavarottiego", kontynuatora włoskiej tradycji śpiewaczej. 
W dniu 27 sierpnia 2011 r. w mieście Ragusa doznał śmiertelnych obrażeń głowy i klatki piersiowej podczas wypadku do którego doszło gdy jechał na swoim skuterze. Zmarł w szpitalu w Katanii po ośmiu dniach nie odzyskując przytomności.

</doc>
<doc id="1303763" url="https://pl.wikipedia.org/wiki?curid=1303763" title="Mechanizm kursów walutowych">
Mechanizm kursów walutowych

Mechanizm kursów walutowych (ang. ("European") "Exchange Rate Mechanism" – "ERM") – mechanizm wzajemnej stabilizacji walut krajów członkowskich Europejskiej Wspólnoty Gospodarczej.
Został on wprowadzony 13 marca 1979 roku, w ramach europejskiego systemu walutowego, za pomocą którego jego członkowie zgodzili się utrzymywać kursy swoich walut wewnątrz wąskiego przedziału. Waluty znajdowały się w „wężu walutowym”, dzięki utrzymaniu kursu każdej z walut wyrażonego w ECU w przedziale +/−2,25% ustalonego kursu parytetowego.
Celem mechanizmu było ograniczanie zmienności kursu walutowego i stabilizacja walut europejskich w celu ułatwienia procesu tworzenia unii gospodarczej i walutowej oraz wprowadzenia wspólnej waluty, euro (co miało miejsce w dniu 1 stycznia 1999). Udział w ERM był dobrowolny. Niektóre kraje rezygnowały z uczestnictwa (np. wycofano funta szterlinga) lub zawieszały uczestnictwo (np. zawieszono lira włoskiego). System ten istniał do 1999, gdyż 31 grudnia 1998 kursy walutowe strefy euro zostały zamrożone wobec ECU. Euro zastąpiło ECU przy zachowaniu parytetu 1 EUR = 1 ECU.
ERM II.
System ERM II rozpoczął funkcjonowanie 1 stycznia 1999 z chwilą rozpoczęcia III etapu unii gospodarczej i walutowej, kiedy w 11 państwach zaczęto wykorzystywać euro w transakcjach bezgotówkowych (w gotówkowych nastąpiło to trzy lata później). Jest to system łączący euro z walutami państw Unii spoza strefy euro. Celem ERM II jest umożliwienie sprawnego działania rynku wewnętrznego poprzez utrzymanie stabilności kursów państw członkowskich, gdyż duże wahania kursów doprowadzałyby do tego, że produkty jednego z państw stawałyby się bardziej konkurencyjne wyłącznie z powodu zmian kursu.
Wraz z rozszerzeniem Unii Europejskiej 1 maja 2004 i 1 stycznia 2007 banki centralne nowych 12 krajów członkowskich zostały zobowiązane do przystąpienia do ERM II (konieczne jest także spełnienie pozostałych czterech kryteriów konwergencji). Waluty poszczególnych państw znajdą się w systemie w różnym czasie na podstawie umów bilateralnych. ERM II ma ponadto wspierać państwa spoza strefy euro w ich dążeniach do wejścia do niej dzięki wzmacnianiu integracji gospodarczej. Zgodnie z wymogami traktatowymi przed wprowadzeniem euro waluta państwa objęta derogacją ma uczestniczyć w ERM II co najmniej przez dwa lata zachowując stabilny kurs, a przede wszystkim unikając deprecjacji. Włączenie waluty do systemu polega na ustaleniu jej kursu centralnego wobec euro i zakresu dopuszczalnych wahań wokół wyznaczonego kursu. Standardowy przedział wahań wynosi +/−15%, ale może być zmieniony na wniosek państwa członkowskiego.
Od 1 stycznia 1999 r. w systemie ERM II znajduje się korona duńska. W dniu 10 lipca 2020 r. do systemu ERM II wszedł bułgarski lew
Polska w ERM II.
Przystąpienie do Unii Europejskiej, wraz z przyjęciem całego "acquis communautaire", zobowiązuje Polskę do wprowadzenia wspólnej waluty europejskiej. Pierwotnie zakładano, że złoty stanie się częścią systemu ERM II w 2007 roku, aby w styczniu 2009 roku można było wprowadzić euro.
Plan ten, ze względu na deficyt sektora rządowego i samorządowego, nie został zrealizowany. Termin zastąpienia złotego przez euro został przesunięty na 2012 rok. 28 października 2008 rząd przyjął program przystąpienia do strefy euro. Potwierdzony został w nim termin przyjęcia euro w roku 2012. W 2015 przyjmowano, że przystąpienie do ERM II i wprowadzenie euro możliwe jest najwcześniej około 2020 roku.

</doc>
<doc id="1303764" url="https://pl.wikipedia.org/wiki?curid=1303764" title="Okręg wyborczy Farnham">
Okręg wyborczy Farnham

Okręg wyborczy Farnham – powstał w 1918 r. i wysyłał do brytyjskiej Izby Gmin jednego deputowanego. Okręg obejmował miasto Farnham w hrabstwie Surrey. Został zlikwidowany w 1983 r.

</doc>
<doc id="1303765" url="https://pl.wikipedia.org/wiki?curid=1303765" title="Białowieska Stacja Geobotaniczna">
Białowieska Stacja Geobotaniczna

Białowieska Stacja Geobotaniczna " (Białowieża Geobotanical Station)" – jednostka organizacyjna funkcjonująca na prawach zakładu naukowego w strukturach Instytutu Botaniki Wydziału Biologii Uniwersytetu Warszawskiego. 
Opis.
Została utworzona w 1952 roku przez prof. Władysława Matuszkiewicza. Do 2004 roku kierownikiem stacji był prof. Janusz Bogdan Faliński obecnie (2010-08) funkcję kierownika pełni dr inż. Bogdan Jaroszewicz. Zaplecze dydaktyczne stanowią trzy sale wykładowe oraz liczne laboratoria. W skład BSG wchodzą pracownie: analityczna, hodowlana, zielnik, biblioteka, archiwum naukowe, ogród eksperymentalny. Ponadto placówka posiada pokoje gościnne (9 dwuosobowych, 1 trzyosobowy), bursę studencką (22 miejsca). Stacja jest czynna przez cały rok.
Problematyka badań jaką zajmuje się Stacja obejmuje: dynamikę roślinności; biologię populacji roślinnych; różnorodność biologiczną; strukturę i dynamikę zespołów owadów Puszczy Białowieskiej. Głównymi obiektami badań są: Puszcza Białowieska i inne obiekty przyrodnicze w Polsce. Stacja posiada również do swojej dyspozycji system stałych powierzchni do długoterminowych badań ekologicznych. 

</doc>
<doc id="1303766" url="https://pl.wikipedia.org/wiki?curid=1303766" title="English Electric Canberra">
English Electric Canberra

English Electric Canberra – brytyjski odrzutowy bombowiec, oblatany 13 maja 1949, wprowadzony do służby w maju 1951 (łączna światowa produkcja wyniosła 1352 egzemplarzy).
Historia.
Geneza.
Nowatorski silnik odrzutowy, jaki pojawił się w Wielkiej Brytanii wraz z pracami inżyniera Franka Whittleya nie od razu wzbudził zainteresowanie decydentów lotniczych. Dopiero lot samolotu Gloster E.28/39 udowodnił w praktyce iż możliwe jest wykorzystanie tego typu napędu. Dodatkowo, teoretyczne wyliczenia wskazywały, iż niewielki samolot myśliwski z silnikiem odrzutowym, uzyska znaczącą przewagę w prędkości lotu nad klasycznymi maszynami z napędem tłokowym. Było to tym bardziej istotne w czasie toczącej się w owym okresie wojny. Pozyskanie odrzutowego samolotu dla Royal Air Force dało by Brytyjczykom ogromną przewagę w powietrzu, z drugiej strony, pozwoliłoby przeciwstawić się potencjalnym odrzutowym myśliwcom Luftwaffe. Zaprojektowanie i budowa samolotów myśliwskich z napędem odrzutowym otrzymała priorytetowe znaczenie. Inaczej przedstawiała się sytuacja z samolotami bombowymi. Ciężkie bombowce dalekiego zasięgu używane do rajdów nad III Rzeszę, musiały charakteryzować się dużym zasięgiem i ładownością. Pierwsze silniki odrzutowe zupełnie nie nadawały się dla tego typu bombowców. Duże zużycie paliwa pionierskich jednostek odrzutowych nie dawało szans na długotrwały lot, a niewielki ciąg uniemożliwiał wytworzenie odpowiedniej siły nośnej dla załadowanych bombami samolotów. Był to dodatkowy argument przemawiający za skupieniem wysiłków na produkcji odrzutowych samolotów myśliwskich.
Inaczej przedstawiała się sytuacja w obszarze bombowców lekkich, maszyn typu de Havilland Mosquito. Z racji realizowanych przez nie zadań, wymagano od nich dużej zwrotności i prędkości lotu. Tu swoją szansę dostrzegła firma English Electric, która w trakcie wojny produkowała licencyjne bombowce Handley Page Halifax i Handley Page Hampden. W 1944 roku firma rozpoczęła przygotowania do rozpoczęcia produkcji myśliwskich samolotów odrzutowych De Havilland Vampire. Widzą jednak, że wojna ma się ku końcowi i dalsze zamówienia na wojenną produkcje mogę wraz z jej zakończeniem ulec zmniejszeniu lub zostać całkowicie anulowane, wytwórnia postanowiła poszukać szansy na zachowanie produkcji lotniczej, na obszarze bombowców z napędem odrzutowym.
Projekt.
Pierwszym krokiem jaki podjęła English Electric na drodze do celu, jakim było zaprojektowanie i zbudowanie nowej maszyny, było zatrudnienie na stanowisku głównego inżyniera Williama Edwarda Willoughby’ego „Teddy” Pettera, byłego dyrektora technicznego i głównego inżyniera wytwórni Westland Aircraft. Petter przyszedł do nowej firmy z gotowym, wstępnym projektem samolotu myśliwsko-bombowego z napędem odrzutowym, mającym zastąpić w linii de Havilland Mosquito, maszyną oznaczoną jako Westland P.1056/1061. Petter zorganizował zespół konstruktorów, przed którym wytwórnia postawiła zadanie zaprojektowania szybkiego samolotu bombowego z napędem odrzutowym. Prace były o tyle utrudnione, iż pomimo zaangażowania w projekt i prowadzenia konsultacji, już na wstępnym etapie z brytyjskim Ministerstwem Lotnictwa (Air Ministry), nikt nie wiedział jakimi dokładnie cechami powinna charakteryzować się nowa konstrukcja.
Petter swoje prace rozpoczął od modyfikacji swojego projektu Westland P.1056/1061. Usunięto uzbrojenie strzeleckie, układ dolnopłata zamieniono na średniopłat. Powiększono konstrukcje zwiększając długość i rozpiętość samolotu. Zastosowano ciśnieniową kabinę załogi. Rozważano użycie dwóch lub nawet trzech silników odrzutowych, wpisanych tak jak w pierwotnym projekcie w obrys kadłuba. Jednak z racji, iż taka ich liczba, z racji umiejscowienia silników zwiększyłaby przekrój poprzeczny samolotu oraz jego masę, zainteresowano się silnikiem Rolls-Royce RB.43. Wadą była duża średnica wynosząca 168 cm, jednak duży ciąg jednostki rzędu 55,6 kN, wystarczający do uzyskania pożądanych osiągów, umożliwiał zastosowanie pojedynczego silnika. Wloty powietrza do silnika usunięto z dziobu i przeniesiono na krawędź natarcia skrzydła, tuż przy kadłubie po obu jego stronach. Wygospodarowane w ten sposób miejsce na dziobie samolotu przeznaczono na radar i inne urządzenia elektroniczne. Za kabiną pilota umieszczona została komora bombowa a za nią pojedynczy silnik. Kadłub miał przekrój kołowy na całej swojej długości. Zastosowano chowane podwozie z przednim podparciem. Goleń przednia chowała się do kadłuba pod kabiną pilota a podwozie główne do wnęk w skrzydłach. W maju 1945 roku projekt wstępny nowej konstrukcji został ukończony.
Dostrzegając dynamiczny rozwój lotnictwa bojowego, w oparciu o napęd odrzutowy, również Ministerstwo Lotnictwa uznało, że nowe powojenne bombowce z napędem tłokowym Avro Lincoln i nadal pozostające w służbie Avro Lancaster będą bezbronne w starciu z nowymi myśliwcami. Efektem było opracowanie wstępnych wymagań jakimi powinien charakteryzować się nowy bombowiec, również napędzany silnikami odrzutowymi. Sztab Lotniczy (Air Staff) uznał, iż nowa konstrukcja powinna charakteryzować się dużą szybkością i zwrotnością, pozwalającą na ucieczkę przed wrogimi maszynami myśliwskimi, tym samym zrezygnowano z obronnego uzbrojenia strzeleckiego. Jak również zdolnością do bombardowania celów bez ich widoczności, z dużej wysokości. Opierając się na owych wstępnych wymaganiach, Ministerstwo Zaopatrzenia (Ministry of Supply) wydało eksperymentalną specyfikację E.3/45. Specyfikacja określała parametry odrzutowego bombowca pozbawionego strzeleckiego uzbrojenia obronnego, zdolnego do osiągania wysokiego pułapu i dużej prędkości lotu, z dwuosobową załogą, pilota i nawigatora, pełniącego również rolę bombardiera i radiooperatora. Wartości jakie miały być osiągane to prędkość przelotowa 805 km/h na wysokości pomiędzy 10 668 ma 13 716 m, zasięg 2574 km. Nowa konstrukcja miała być zdolna do przenoszenia 2722 kg bomb. Maksymalna masa startowa samolotu miała wynosić 18 144 kg. Dysponując wstępną specyfikacją, 13 czerwca 1945 roku, English Electric otrzymał kontrakt na kontynuowanie swoich prac nad nowym bombowcem.
Równolegle projekt Pettera był cały czas modyfikowany. Rolls-Royce opracował nowy silnik AJ.65. Dysponował on ciągiem 28,9 kN, mniejszym niż RB.43, ale był od niego mniejszy i lżejszy. Zrezygnowano zatem z RB.43, zastępując go dwoma AJ.65, które umieszczono w dwóch gondolach silnikowych umieszczonych pod skrzydłami. Wymagało to wzmocnienia konstrukcji skrzydeł i zwiększenia ich grubości w miejscu montażu gondoli. Dzięki zmianom udało się skrócić kadłub. Pomimo tego, dzięki usunięciu silników z wnętrza kadłuba, wygospodarowano miejsce na dłuższą komorę bombową, zdolną do przenoszenia 3629 kg bomb. Nowe jednostki miały również mniejsze zużycie paliwa, co pozwoliło na zmniejszenie pojemności zbiorników paliwa. Nowy, dwusilnikowy projekt był lżejszy od poprzedniego o około dwie tony. Jedną z rozważanych wersji samolotu, przewidywano zastosowanie skrzydeł o skosie rzędu 30° w 25% cięciwy. Pozwoliłoby to na zwiększenie prędkości przelotowej o 56 km/h. Brak doświadczenia z płatem o tego typu konstrukcji był powodem porzucenia pomysłu. Kolejna znacząca zmiana polegała na przeniesieniu silników z gondoli podskrzydłowych do gondoli wbudowanych w skrzydła. Podobne rozwiązanie zastosowano w samolotach Gloster Meteor. Kolejne wzmocnienie struktury skrzydła, które opierało się na pojedynczym dźwigarze i licznym ożebrowaniu wewnętrznym. W takiej postaci, w części od kadłuba do gondoli silnikowych skrzydła miały prostokątny obrys i wznios wynoszący 2°, od silników w kierunku swojego końca skrzydła miały trapezowy obrys zw wzniosem wynoszącym 4°21′. Zmniejszono ich rozpiętość, na krawędzi spływu umieszczono dwusegmentowe klapy krokodylowe i lotki. Wydłużono kadłub, masa samolotu wzrosła do ponad 20 ton.
Prototyp.
Pod koniec 1945 roku prace uściślające wymagania stawiane nowej konstrukcji nabrały tempa. We wrześniu Sztab Lotniczy wydał wstępne wymagania operacyjne AST.199 (Air Staff Target). 10 grudnia 1945 roku Ministerstwo Zaopatrzenia ukończyło kontrakt przeznaczony dla English Electric. Zakładał on budowę czterech samolotów prototypowych oznaczonych jako E.A.1, gdzie litera E oznaczała wytwórnie, litera A oznaczała pierwszy typ samolotu a cyfra 1 pierwszą wersję. Kontrakt został podpisany przez English Electric i Ministerstwo 7 stycznia 1946 roku. Maszynom nadano numery ewidencyjne RAF VN799, VN813, VN828 i VN850. Również w styczniu 1946 roku Sztab Lotniczy opublikował końcowe wymagania operacyjne względem samolotu, znane jako OR.199 (Operational Requirement). 11 marca 1946 roku opublikowano zmodyfikowaną specyfikacje E.3/45, której kolejna, ostateczna wersja trafiła do wytwórni 11 lipca 1946 roku. Według dokumentu, nowa konstrukcja miała charakteryzować się prędkością przelotową co najmniej 815 km/h na wysokości 12 192 m, pułapem praktycznym nie mniejszym niż 15 240 m. Przenosząc na pokładzie ładunek 2722 kg bomb, maszyna miała dysponować zasięgiem co najmniej 2593 km. Samolot miał być napędzany silnikami Rolls-Royce AJ.65, które otrzymały oznaczenie producenta Rolls-Royce Avon. Dwuosobowa załoga miała dysponować wyrzucanymi fotelami typu Martin-Baker Mk 1C. Ładunek bombowy przenoszony przez samolot miał mieć masę 4536 kg. W skład wyposażenia miał wchodzić radar nawigacyjno bombowy H2S Mk IX (początkowo Mk II) wraz z przelicznikiem NBC (Navigation and Bomb Computer) Mk II. Radiowysokościomierz, radiostacje dalekiego zasięgu i VHF, radar ostrzegawczy Orange Putter, system nawigacji radiowej Rebecca Mk IV, system identyfikacji swój-obcy, wyrzutnik dipoli zakłócających promieniowanie radarowe przeciwnika oraz możliwość montażu aparatu fotograficznego przeznaczonego do robienia pionowych zdjęć.
W 1947 roku wybudowano pełnowymiarową drewnianą makietę bombowca. Budowa prototypu wstrzymywana była przez problemy z silnikiem Rolls-Royce Avon, nie osiągały one zakładanego przez producenta ciągu. W styczniu 1948 roku Rolls-Royce opracował wersję RA.2 dysponującą ciągiem 26,7 kN, mniejszym niż wymagał projekt bombowca. Pomimo tego, w styczniu 1949 roku zapadła decyzja o zastosowaniu jednostek Avon w wersji RA.2. Pierwsze dwa silniki Avon trafiły do English Electric w marcu 1949 roku. Latem tego samego roku, prezes zarządu wytwórni English Electric, George Horatio Nelson, zaproponował aby nowy samolot otrzymał nazwę Canberra, upamiętniającą australijską stolicę. Propozycja została zaakceptowana i 19 stycznia 1951 roku, w obecności premiera Australii, Roberta Menziesa, w bazie RAF Biggin Hill odbyła się oficjalna uroczystość nadania nazwy Canberra.
29 kwietnia 1949 roku po raz pierwszy uruchomiono silniki na pierwszej ukończonej maszynie prototypowej (VN799). Kilka dni później, 8 maja rozpoczęto próby kołowania samolotu, za sterami maszyny siedział pilot doświadczalny Roland Prosper „Bee” Beamont. W trakcie szybkich kołowań, Canberra kilkakrotnie odrywała się od płyty wykonując krótkotrwałe skoki. 13 maja tego samego roku, dokonano oblotu samolotu. Lot trwał 27 minut, za sterami maszyny siedział Beamont. Lot ujawnił przekompensowanie steru kierunku, poradzono sobie z tym ścinając jego wierzchołek. Kolejny lot odbył się 18 maja, tym razem wystąpiły drgania sterów wysokości, zmieniając ich wyważenie i kształt, wyeliminowano problem. Zmodyfikowano miejsce styku kroplowej osłony kabiny z kadłubem, w jej tylnej części gdzie tworzyły się turbulencje, osłaniając je metalowym kołnierzem.
W początkowym okresie służby Canberra wyróżniała się dużą prędkością maksymalną i pułapem praktycznym. Możliwości maszyny wykazano, bijąc szereg rekordów w dziedzinie wysokości lotu i czasu przelotu ‘po trasie’. 26 sierpnia 1952 roku Canberra numer VX185, jako pierwszy samolot w historii, przeleciała przez Ocean Atlantycki z Europy do Ameryki i z powrotem w jeden dzień, a 28 sierpnia 1957 roku, wspierana dodatkowymi silnikami rakietowymi, wzniosła się na 21 340 metrów.
Ostatnie brytyjskie egzemplarze (służące jako samoloty rozpoznawcze) zostały wycofane z RAF-u w 2006 roku. Siły powietrzne Indii używały tego modelu samolotu do 2007 roku. Były one używane bojowo między innymi podczas wojny indyjsko-pakistańskiej w 1965 roku, podczas której Pakistan używał amerykańskiej wersji tego samolotu – B-57. Stany Zjednoczone wyprodukowały na licencji 406 egzemplarzy pod oznaczeniem Martin B-57 Canberra – dwa z nich do dziś służą w NASA jako samoloty rozpoznania meteorologicznego (kilka byłych brytyjskich egzemplarzy odgrywa podobną rolę). Australijskie Canberry Mk 20 z No. 2 Squadron RAAF brały udział w wojnie wietnamskiej od 1967 do 1971 roku. W turach liczących po osiem samolotów wylatały łącznie 11 963 lotów, zrzucając 76 389 bomb. Dwa z nich stracono; samoloty były przypisane do 35. Skrzydła USAF-u.

</doc>
<doc id="1303767" url="https://pl.wikipedia.org/wiki?curid=1303767" title="TDP">
TDP



</doc>
<doc id="1303770" url="https://pl.wikipedia.org/wiki?curid=1303770" title="Grammy Award">
Grammy Award



</doc>
<doc id="1303776" url="https://pl.wikipedia.org/wiki?curid=1303776" title="Marek Piechowiak">
Marek Piechowiak

Marek Piechowiak (ur. 4 sierpnia 1962 w Poznaniu) – polski filozof, profesor nauk prawnych, w 2000 rzecznik praw dziecka.
Życiorys.
Ukończył studia na Wydziale Filozofii Katolickiego Uniwersytetu Lubelskiego. Na tej uczelni uzyskiwał stopnie doktora (1991) i doktora habilitowanego (2000) nauk humanistycznych. W 2016 otrzymał tytuł profesora nauk prawnych.
Odbywał staże m.in. w Międzynarodowym Instytucie Praw Człowieka w Strasburgu oraz w Dyrektoriacie Praw Człowieka Rady Europy. Specjalizuje się w zakresie filozofii prawa i ochronie praw człowieka.
W latach 1991–1996 pracował jako adiunkt w poznańskim Centrum Praw Człowieka w Instytucie Nauk Prawnych Polskiej Akademii Nauk. Pełnił jednocześnie funkcję kierownika Centrum Naukowej Informacji i Dokumentacji Praw Człowieka. Od 1993 prowadzi wykłady na międzynarodowym kursie International Protection of Human Rights. W latach 1994–1996 był zastępcą przewodniczącego komitetu redakcyjnego Materiałów Poznańskiego Centrum Komitetu Praw Człowieka.
8 czerwca 2000 został wybrany na pierwszego rzecznika praw dziecka z rekomendacji Akcji Wyborczej Solidarność. Do wykonywania obowiązków przystąpił po złożeniu ślubowania przed Sejmem 30 czerwca 2000, zakończył pełnienie tej funkcji 12 października 2000. Został odwołany z urzędu na skutek rezygnacji, którą uzasadniał m.in. brakiem środków w budżecie na funkcjonowanie urzędu.
Zajmował stanowiska profesora na Uniwersytecie Zielonogórskim i Uniwersytetu im. Adama Mickiewicza w Poznaniu, gdzie kierował Zakładem Prawa Kanonicznego. Od 2010 związany ze Szkołą Wyższą Psychologii Społecznej (przekształconą później w SWPS Uniwersytet Humanistycznospołeczny), gdzie objął stanowisko kierownika Katedry Teorii, Filozofii i Historii Prawa w Instytucie Prawa Wydziału Zamiejscowego w Poznaniu.
Członek Komisji Dyscyplinarnej przy Radzie Głównej Nauki i Szkolnictwa Wyższego w kadencji 2021–2024.

</doc>
<doc id="1303777" url="https://pl.wikipedia.org/wiki?curid=1303777" title="Władysław Strumski">
Władysław Strumski

Władysław Strumski (ur. 23 czerwca 1922 w Przybyszówce, zm. 1 października 1990 w Rzeszowie) – żołnierz AK, działacz NIE, DSZ, WiN, pisarz, publicysta.
Życiorys.
W 1939 r. zorganizował konspiracyjną drużynę złożoną z kolegów szkolnych do przyszłej walki z Niemcami. W 1940 r. został zaprzysiężony do ZWZ-AK. Jego pseudonim wojenny to „Brutus”. W 1943 r. przybył do Dębicy, gdzie pełnił funkcję dowódcy bojówki dyspozycyjnej. Był jednym z wielu działaczy w tym regionie. Brał udział w wielu akcjach, z których największa to Akcja „Burza” na polanie Kałużówka w poddębickim lesie, w której partyzanci odparli atak potężnych sił niemieckich. W 1946 r. ożenił się z Zofią Pytel, miał trzech synów: Andrzeja, Józefa i Ryszarda. Po wojnie został aresztowany w wyniku prowokacji. Z więzienia wyszedł po 7 latach w 1955 r. Inwigilowany przez bezpiekę aż do 1989 r.
Napisał kilkanaście książek, m.in. „Dziesiątka w akcji” czy „Wojenne losy uczniów”. Działał w Towarzystwie Przyjaciół Ziemi Dębickiej. Dwukrotnie odznaczony Krzyżem Walecznych, Krzyżem Kawalerskim Orderu Odrodzenia Polski, Krzyżem Partyzanckim, Krzyżem Armii Krajowej i pięciokrotnie Medalem Wojska Polskiego. Zmarł 1 października 1990 r.
Jest patronem jednej z ulic w Dębicy. Począwszy od roku 1998 rzeszowski oddział Związku Literatów Polskich wraz ze „Złotymi Piórami” przyznaje Nagrody za Najlepszy Debiut Podkarpacia im. Władysława „Brutusa” i Andrzeja Strumskich.

</doc>
<doc id="1303779" url="https://pl.wikipedia.org/wiki?curid=1303779" title="Panihati">
Panihati

Panihati (beng. পানিহাটি) – miasto w Indiach, w stanie Bengal Zachodni, nad rzeką Hugli. W 2001 r. miasto to zamieszkiwało 348 379 osób.
W mieście rozwinęło się rzemiosło tkackie, a także przemysł bawełniany, cementowy oraz szklarski.

</doc>
<doc id="1303784" url="https://pl.wikipedia.org/wiki?curid=1303784" title="Grzebień pojedynczy">
Grzebień pojedynczy

Grzebień pojedynczy, grzebień stojący – najczęstszy typ grzebienia u drobiu. Posiada go np. kura rasy leghorn.
Opis.
Grzebień pojedynczy jest stojący, u kogutów zwykle bardziej wcięty. Druga nazwa "grzebień stojący" nie odwołuje się do rzeczywistości. U ras takich jak andaluzyjska, grzebień jest tak duży, że opada na bok. Dwie rasy bojowców też mają tego rodzaju grzebień.
Rasy posiadające grzebień pojedynczy.
Grzebień pojedynczy posiada wiele ras kur, głównie kury ogólnoużytkowe i śpiewające.

</doc>
<doc id="1303786" url="https://pl.wikipedia.org/wiki?curid=1303786" title="David Hennessy (baron)">
David Hennessy (baron)

David James George Hennessy, "3. baron Windlesham" (ur. 28 stycznia 1932, zm. 21 grudnia 2010) – brytyjski arystokrata i polityk, członek Partii Konserwatywnej, minister w rządzie Edwarda Heatha.
Wykształcenie odebrał w Ampleforth College oraz w Trinity College na Uniwersytecie Oksfordzkim, gdzie studiował prawo. W 1958 r. został członkiem rady miasta Westminster. Po śmierci ojca w 1968 r. odziedziczył tytuł 3. barona Windlesham i zasiadł w Izbie Lordów. W 1970 r. został ministrem stanu w Home Office. W 1973 r. został Lordem Tajnej Pieczęci i przewodniczącym Izby Lordów. Pozostał na tych stanowiskach do wyborczej porażki konserwatystów w 1974 r.
Lord Windlesham pracował również dla kilku czasopism, m.in. dla "Observera". Napisał również kilka książek. Następnie powrócił na uczelnię, gdzie został w końcu dyrektorem Brasenose College. W 1999 r. został kreowany parem dożywotnim jako "baron Hennesy", dzięki czemu pozostał w Izbie Lordów po jej reformie. Odznaczony Królewskim Orderem Wiktoriańskim. 

</doc>
<doc id="1303787" url="https://pl.wikipedia.org/wiki?curid=1303787" title="Panipat">
Panipat

Panipat (hindi: पानीपत) – miasto w Indiach, w stanie Hariana. W 2001 miasto to zamieszkiwało 261 665 osób.
W mieście rozwinęło się rzemiosło, a także przemysł włókienniczy oraz spożywczy.

</doc>
<doc id="1303792" url="https://pl.wikipedia.org/wiki?curid=1303792" title="Friedrich Johann von Alvensleben">
Friedrich Johann von Alvensleben

Friedrich Johann, hrabia von Alvensleben (ur. 1836, zm. 1913) ze znanego rodu Alvensleben, niemiecki dyplomata.
Studiował prawo na uniwersytetach w Bonn i Berlinie i w roku 1861 został referendarzem w ambasadzie Królestwa Prus w Brukseli. W roku 1863 zdał egzaminy na dyplomatę. Był sekretarzem misji dyplomatycznych Prus w Stuttgarcie, Monachium, Dreźnie, Petersburgu i Waszyngtonie. W roku 1871 Otto von Bismarck powołał go do pracy w biurze Kanclerza Rzeszy. W roku 1872 Alvensleben był radcą prawnym w ambasadzie w Petersburgu, od 1876 generalnym konsulem w Bukareszcie.
Od 1879 rezydent ("Ministerresident") w Darmstadt. W 1882 poseł w Hadze, w 1884 w Waszyngtonie, w 1888 w Brukseli, a w latach 1900-1905 ambasador w Petersburgu. Ostatnie lata życia poświęcił zarządzaniu swych dóbr rodowych w Erxleben i Eimersleben, które mu przypadły w wyniku losowania między braćmi-spadkobiercami majątku.
W roku 1890 został sekretarzem spraw zagranicznych. Jego poprzednikiem na tym stanowisku był Herbert von Bismarck, syn Ottona von Bismarcka.

</doc>
<doc id="1303794" url="https://pl.wikipedia.org/wiki?curid=1303794" title="Sztandary wojsk krzyżackich z Prus">
Sztandary wojsk krzyżackich z Prus



</doc>
<doc id="1303796" url="https://pl.wikipedia.org/wiki?curid=1303796" title="Baron Windlesham">
Baron Windlesham

Baronowie Windlesham 1. kreacji (parostwo Zjednoczonego Królestwa)

</doc>
<doc id="1303797" url="https://pl.wikipedia.org/wiki?curid=1303797" title="Space Vol 1 &amp; 2">
Space Vol 1 &amp; 2

Space Vol 1 &amp; 2 – album koncertowy brytyjskiego zespołu hardrockowego Deep Purple. Koncert zarejestrowany w Niemczech 11 lipca 1970 na Hauptstadion Aachen w Akwizgranie. Nagranie pierwotnie wydane jako bootleg w roku 1970, następnie wznowione i oficjalnie wydane w 2001 roku w wersji CD.
Lista utworów.
Lista według Discogs:

</doc>
<doc id="1303798" url="https://pl.wikipedia.org/wiki?curid=1303798" title="Banderia Prutenorum">
Banderia Prutenorum

Banderia Prutenorum – rękopis w języku łacińskim pochodzący z 1448 roku, autorstwa Jana Długosza, zawierający ilustracje i opisy 56 chorągwi krzyżackich. "Banderia Prutenorum" była pierwszym i jedynym wykonanym w średniowieczu, bez mała kompletnym zestawieniem chorągwi całej armii, a zarazem pierwszym dziełem historycznym Jana Długosza. Dzieło składa się z 48 pergaminowych arkuszy o wymiarach 18,6 × 29,3 cm, ilustrowanych przez krakowskiego malarza Stanisława Durinka.
Losy dzieła Długosza i chorągwi krzyżackich.
Chorągwie krzyżackie opisane w dziele Długosza zostały zdobyte przez Polaków i Litwinów w bitwach z Krzyżakami w latach 1410-1431. Część chorągwi, zwłaszcza zdobytych pod Grunwaldem trafiła zapewne za pośrednictwem wielkiego księcia litewskiego Witolda do katedry w Wilnie. Tam niestety, prawdopodobnie spłonęła w 1530 bez śladu. Długosz opisuje tylko te chorągwie, które trafiły do Krakowa. 51 z nich zdobyto pod Grunwaldem, jedną w bitwie pod Koronowem i 4 sztuki, niedaleko Nakła, pod Dąbkami 13 września 1431. Wszystkie chorągwie zostały umieszczone jako wota w katedrze wawelskiej, w kaplicy św. Stanisława, patrona Królestwa Polskiego.
W 1447 z okazji koronacji króla Kazimierza przybyło liczne poselstwo państwa krzyżackiego. Jan Długosz, korzystając z wiedzy i pomocy przybyłych posłów, sporządził kompletny opis zdobytych chorągwi. Do opracowania Długosz zamówił kolorowe podobizny chorągwi. Wykonał je krakowski malarz Stanisław Durink. Była to pierwsza dokumentacja historyczna, jaka powstała w Polsce. Powstała z pełną świadomością, Długosz napisał bowiem, iż gdy oryginalne chorągwie z biegiem lat spłowieją i ulegną zniszczeniu, na podstawie rycin można będzie sporządzić ich kopie. Zapewne kierowany tą samą myślą, wkrótce po napisaniu "Banderia Prutenorum" Długosz zajął się polskimi chorągwiami tworząc dzieło "„Insignia seu clenodia Regis et Regni Poloniae”", będące pierwszym polskim herbarzem. Tym samym Jan Długosz, oprócz miana pierwszego polskiego historyka, może być uważany za twórcę polskiej heraldyki.
W połowie XVI wieku chorągwie oglądał heraldyk Bartosz Paprocki, który umieścił ich opisy w swoim herbarzu. Pod koniec XVI wieku Joachim Bielski zanotował, że chorągwie wprawdzie wiszą w katedrze, lecz są pokryte kurzem, spod którego niewiele już widać. Później wymienia je jeszcze przewodnik po kościołach krakowskich z 1603. Dalsze szczegółowe losy chorągwi trudne są już do ustalenia. Można np. spotkać się z poglądem, iż kres ich istnieniu, a przynajmniej większości z nich, położył najazd szwedzki. Istnieje też wzmianka z końca XVIII wieku, z której wynika, iż kilka chorągwi miał odnaleźć rewizor skarbca katedralnego Tadeusz Czacki i wystawić na zamku wawelskim w roku 1789 wraz z klejnotami i insygniami koronnymi, przechowywanymi w Skarbcu Koronnym. Prawdopodobnie to te właśnie chorągwie („jakieś chorągwie krzyżackie”) miały zostać przewiezione w 1797 do Muzeum Wojskowego w Wiedniu.
Chorągwie krzyżackie znajdowały się w katedrze do 1797 po czym zostały wywiezione przez Austriaków do Wiednia i ślad po nich zaginął. W 1900 przy okazji zbiórki na odnowę Wawelu wykonano 50 chorągwi. W okresie międzywojennym, w latach 1937-1939 wykonano dalsze kopie chorągwi krzyżackich (32) i zawieszono je na Wawelu. 18 maja 1940 władze Generalnego Gubernatorstwa z pełnymi honorami wojskowymi przekazały kopie do Malborka wraz z oryginałem rękopisu Długosza. Część z nich zaginęła podczas wojny, niektóre przetrwały. Ambasada Polska w Londynie zakupiła rękopis "Banderii" który znalazł się w londyńskim antykwariacie i przekazała do stolicy. Obecnie "Banderia Prutenorum" przechowywana jest w bibliotece Uniwersytetu Jagiellońskiego w Krakowie. W 1962 odtworzono 7 kolejnych sztandarów. Pozostałe 36 chorągwi zostały zrekonstruowane w ostatnich latach w Pracowni Konserwacji Tkanin Zamku Królewskiego na Wawelu. Prace nad ich odtworzeniem zostały ukończone w październiku 2009.

</doc>
<doc id="1303799" url="https://pl.wikipedia.org/wiki?curid=1303799" title="Soczi (stacja kolejowa)">
Soczi (stacja kolejowa)

Soczi – stacja kolejowa w Soczi, w Kraju Krasnodarskim, w Rosji. Znajdują się tu 3 perony.

</doc>
<doc id="1303801" url="https://pl.wikipedia.org/wiki?curid=1303801" title="Ewa Machut-Mendecka">
Ewa Machut-Mendecka

Ewa Krystyna Machut-Mendecka (ur. 9 kwietnia 1946 w Warszawie, zm. 4 grudnia 2021 tamże) – polska arabistka i islamistka, literaturoznawczyni, pracowała w Katedrze Arabistyki i Islamistyki Uniwersytetu Warszawskiego.
W 1964–1969 studiowała arabistykę na Uniwersytecie Warszawskim. Była uczennicą Józefa Bielawskiego. W 1971 przebywała na Uniwersytecie Kairskim, a w 1975–1976 w Instytucie Sztuk Teatralnych w Kairze. W 1979 otrzymała stopień doktora na podstawie pracy "Obraz przemian społeczno-politycznych w dramaturgii egipskiej lat 1871–1975". 31 maja 1993 habilitowała się na Wydziale Neofilologii Uniwersytetu Warszawskiego na podstawie rozprawy "Główne kierunki rozwojowe dramaturgii arabskiej". Tytuł profesora otrzymała 8 czerwca 2006.
Była badaczką literatury współczesnej krajów arabskich ze szczególnym uwzględnieniem dramatu arabskiego. Do jej zainteresowań należały także sytuacja kobiet w islamie oraz szeroko pojęta etnografia krajów arabskich. Prowadziła zajęcia z zakresu gramatyki dialektu kairskiego języka arabskiego, seminaria magisterskie, wykłady ze współczesnej literatury arabskiej oraz zajęcia z zakresu islamu.
Córka Edwarda i Jadwigi. Pochowana na cmentarzu ewangelicko-augsburskim w Warszawie.

</doc>
<doc id="1303804" url="https://pl.wikipedia.org/wiki?curid=1303804" title="Wojna w Ogadenie">
Wojna w Ogadenie

Wojna w Ogadenie – konwencjonalny konflikt zbrojny stoczony pomiędzy wojskami Somalii i Etiopii w latach 1977–1978 o etiopską prowincję Ogaden. Walki wybuchły, gdy Somalia – pragnąc wykorzystać chwilowe zachwianie równowagi sił w regionie – postanowiła zająć Ogaden, twierdząc, że jest to część historycznej „Wielkiej Somalii”. Wojna ta stanowi doskonałą ilustrację kruchych sojuszów okresu zimnej wojny: Związek Radziecki przestał dostarczać pomoc Somalii i poparł Etiopię, która poprzednio była bliskim sojusznikiem Stanów Zjednoczonych, co spowodowało, że USA zaczęły wspierać Somalię. Wojna dobiegła kresu wraz z wycofaniem się wojsk somalijskich z Ogadenu i zawarciem zawieszenia broni.
Tło konfliktu.
Walki somalijsko-etiopskie.
Ogaden jest sporną prowincją Etiopii zamieszkiwaną w większości przez Somalów (Somalisów). Kwestia przynależności regionu budziła kontrowersje już od uzyskania niepodległości przez Somalię w 1960 roku. Do szeregu starć granicznych w Ogadenie doszło już na początku 1964 roku. 7 lutego oddziały somalijskie przekroczyły granicę i wkroczyły do prowincji. Postęp somalijskich oddziałów zakończyła mediacja podjęta przez Organizację Jedności Afrykańskiej. Mediacja zakończyła się przywróceniem terytorialnego status quo). Problem przynależności tych ziem powrócił po wojskowym zamachu stanu w Etiopii z 1974 roku. Nowy rząd zmuszony był do walki z coraz silniejszymi separatyzmami które nie ominęły Ogadenu. W 1975 roku rozpoczęła się rebelia Frontu Wyzwolenia Zachodniej Somalii (WSLF).
Do 1977 roku rebelianci z WSLF nie przejawiali większej aktywności, a ich działania ograniczały się do ataków na etiopskie posterunki. Od 1976 roku finansowanie i zaopatrywanie buntu rozpoczął somalijski rząd Mohammeda Siad Barre.
Sytuacja geopolityczna.
Wraz z narastaniem konfliktu o prowincję doszło do zmian na geopolitycznej mapie regionu. Somalia będąca dotychczasowym sojusznikiem ZSRR zerwała wcześniejsze umowy z tym mocarstwem i zwróciła się o pomoc do Stanów Zjednoczonych. Spowodowane to było ożywionymi relacjami etiopsko-radzieckimi. Decydujący wpływ na zbliżenie się Somalii do USA miało zaproponowanie przez Związek Radziecki utworzenia federacji Etiopii, Somalii i Dżibuti. Radziecka propozycja była w Somalii skrajnie niepopularna. Federacja stała w sprzeczności z silnie nacjonalistycznym nastawieniem Somalijczyków (ideologia Wielkiej Somalii).
Wraz z wyrzuceniem przez rząd Somalii doradców radzieckich, Waszyngton zainstalował w Somalii misję pod nazwą Amerykańska Agencja na rzecz Rozwoju Międzynarodowego, utworzono także bazę wojskową w Berberze.
Etiopia w zbliżającym się konflikcie mogła liczyć na pomoc nie tylko ZSRR (który od 1976 roku wysyłał do tego kraju doradców i sprzęt), ale również Kuby, Korei Północnej i NRD. Napływ radzieckiego sprzętu zwiększył się gdy rządzący dyktator Mengystu Hajle Marjam zdecydował się w kwietniu 1977 roku zamknąć działającą w kraju amerykańską misję wojskową i jej centrum łączności.
Przebieg działań.
Wojska somalijskie wkroczyły do Ogadenu o 3.00 nad ranem 13 lipca 1977 roku (według niektórych dokumentów etiopskich miało to miejsce 23 lipca). Jeśli wierzyć etiopskim danym, liczyła ona 70 tys. żołnierzy, 40 samolotów, 250 czołgów, 350 transporterów opancerzonych i 600 dział, czyli praktycznie tyle, ile liczyła cała armia somalijska. Do końca miesiąca 60% terytorium Ogadenu znalazło się w rękach połączonych sił somalijskiej armii i rebeliantów, w tym miejscowość i lotnisko Godie nad rzeką Uebi Szebelie. Nie obeszło się przy tym bez ofiar; etiopscy obrońcy miast Dire Dawa i Dżidżiga zadali nacierającym poważne straty. Również lotnictwo etiopskie (EAF), po początkowym okresie przewagi somalijskich MiG-ów, zaczęło odzyskiwać przewagę w powietrzu przy użyciu znacznie lepszych amerykańskich F-5. Wojna w Ogadenie była debiutem bojowym śmigłowców Mi-24 (pierwotnie do Etiopii dostarczono 6, a potem kolejne 10 sztuk Mi-24A).
Związek Radziecki podjął się mediacji. Gdy te zakończyły się fiaskiem, ZSRR wysłał do Etiopii ogromne transporty uzbrojenia. Sowiecka pomoc militarna ustępowała wielkością jedynie dostawom dla Syrii w październiku 1973 roku podczas wojny Jom Kipur. Obok broni, amunicji i sprzętu do kraju napływali radzieccy doradcy wojskowi (personel radziecki liczył 800–1000 ludzi), a za nimi około 15 000 regularnych wojsk kubańskich (11 tysięcy w oddziałach i pododdziałach przewidzianych do bezpośredniego udziału w walce oraz 6000 instruktorów czy techników). Inne kraje socjalistyczne również pospieszyły z pomocą: Jemen Południowy zaoferował wsparcie zbrojne, Korea Północna pomagała w szkoleniu „Milicji Ludowej”; Niemcy Wschodnie również zaproponowały szkolenie, pomoc logistyczną i materiałową. Kiedy w listopadzie ujawniona została skala komunistycznej pomocy, władze w Mogadiszu natychmiast zerwały stosunki dyplomatyczne z ZSRR i wydaliły z kraju wszystkich obywateli tego kraju. Somalia zwróciła się ponadto w stronę Zachodu oraz bardziej prozachodnich państw islamskich regionu (Egipt i Iran wraz z USA uczestniczyły w dozbrajaniu Somalii).
Nie wszystkie socjalistyczne kraje stanęły po stronie Etiopii. W efekcie napiętych stosunków chińsko-sowieckich, Chiny wsparły Somalię na polu dyplomacji, udzielając jednocześnie niewielkiej pomocy wojskowej. Rumuński dyktator Nicolae Ceauşescu, który miał zwyczaj odstępować od linii politycznej Kremla, utrzymywał z Siadem Barre dobre stosunki.
Największe zwycięstwo sił SNA-WSLF w tej wojnie miało miejsce w połowie września, podczas drugiego natarcia na Dżidżigę, wskutek którego zdemoralizowane wojska etiopskie musiały opuścić miasto i wycofać się poza strategicznie ważną pozycję obronną na przełęczy Marda, w połowie drogi między Dżidżigą a Harar. Pod koniec września Etiopia musiała przyznać, że kontroluje nie więcej niż 10% obszaru Ogadenu, a na niektórych odcinkach frontu jej wojska zostały wyparte z terytoriów etnicznie somalijskich w regiony Harerge, Bale i Sidamo. Z drugiej jednak strony Somalijczycy nie byli w stanie postępować naprzód ze względu na wyczerpanie wojska, szczególnie w batalionach czołgów, ciągłe ataki powietrzne Etiopczyków na ich linie zaopatrzeniowe i niedogodności sezonu deszczowego, który uczynił drogi całkowicie nieprzejezdnymi. Tymczasem rządowi etiopskiemu udało się powołać pod broń ponad 100-tysięczne siły milicji, a następnie włączyć je w szeregi regularnej armii. Jednocześnie następowało szybkie przezbrajanie na modłę armii Układu Warszawskiego.
Od października 1977 do stycznia 1978 siły SNA-WSLF próbowały zdobyć Harar, gdzie zgrupowane zostały siły 40 tys. Etiopczyków wspieranych ogniem dział radzieckiej produkcji, jak również 11 tys. kubańskich żołnierzy, nad poczynaniami których czuwało 1500 doradców z ZSRR, na czele których stał generał Wasilij Pietrow. I choć wojskom somalijskim udało się w listopadzie dotrzeć do przedmieść Hararu, były zbyt wyczerpane, by zająć miasto i w końcu zostały odparte w tył, gdzie czekał je etiopski kontratak.
Etiopsko-kubańskie uderzenie nastąpiło z początkiem lutego. Towarzyszył mu drugi atak, którego Somalijczycy się nie spodziewali. Kolumna etiopskich i kubańskich wojsk pomaszerowała przez góry pomiędzy Dżidżigą a granicą somalijską, okrążając siły SNA-WSLF, broniące przełęczy Marda. Teraz nastąpił atak „cęgowy” z dwóch stron, co doprowadziło do odebrania w ciągu dwóch dni Dżidżigi i zabicia 3 tys. obrońców przełęczy. Somalijski front załamał się, wszystkie ważniejsze miasta wpadły w ręce Etiopczyków w ciągu dwóch tygodni. Zdając sobie sprawę z beznadziejnej sytuacji, Siad Barre 9 marca 1978 roku rozkazał armii wycofać się w granice Somalii. Ostatni większy somalijski oddział opuścił Etiopię 15 marca i tym samym wojna została zakończona. Wraz z somalijskim wojskiem do Somalii wycofało się 1,5 miliona mieszkańców Ogadenu obawiających się zemsty ze strony Etiopczyków.
Rezultaty wojny w Ogadenie.
Po wycofaniu się armii somalijskiej partyzanci z WSLF nadal prowadzili swe działania. W maju 1980 roku udało im się, przy niewielkim udziale żołnierzy somalijskich, opanować znaczną połać Ogadenu, jednak do roku 1981 partyzanci zostali rozbici.
Wojna o Ogaden bardzo osłabiła somalijskie siły zbrojne. Niemal jedna trzecia żołnierzy somalijskich, jedna czwarta sił pancernych i połowa lotnictwa została stracona. Rząd Barre’a musiał porzucić marzenia o Wielkiej Somalii. Przegrana wojna rozpoczęła stopniowy upadek rządów Barre’a; pierwsza zorganizowana grupa opozycyjna, Demokratyczny Front Wyzwolenia Somalii (SSDF), został utworzony przez wojskowych w roku 1979.
Separatyzm w Ogadenie odżył po 1984 roku kiedy to utworzony został Narodowy Front Wyzwolenia Ogadenu (ONFL). W 1995 ugrupowanie podjęło rebelię w Ogadenie. Zintensyfikowane działania w konflikcie przypadły na lata 2007–2008. Ostateczne porozumienie pokojowe między rządem a ONFL miało miejsce 29 lipca 2010.

</doc>
<doc id="1303805" url="https://pl.wikipedia.org/wiki?curid=1303805" title="R@port">
R@port

R@port – Festiwal Polskich Sztuk Współczesnych – festiwal teatralnych sztuk współczesnych odbywający się co roku w Gdyni. Pierwsza edycja odbyła się w dniach 17-21 maja 2006 roku.
Nagrodzeni w 2006.
I edycja, która odbyła się w dniach 17-21 maja, wyłoniła następujących laureatów:
Nagrodzeni w 2007.
II edycja, która odbyła się w dniach 16-20 maja, wyłoniła następujących laureatów:
Przyznano też dwie równorzędne nagrody po 5 000 zł dla: 
Nagrodzeni w 2008.
III edycja, która odbyła się w dniach 20-25 maja, wyłoniła następujących laureatów:
Przyznano również dwie równorzędne nagrody po 10 000 zł dla:
Nagrodzeni w 2009.
Nagrodę Główną Festiwalu otrzymał spektakl WSZYSTKIE RODZAJE ŚMIERCI Artura Pałygi na podstawie SIDDHARTY Hermana Hessego w reżyserii i opracowaniu muzycznym Pawła Passiniego z Teatru Łaźnia Nowa w Krakowie. Zaś dwa równorzędne wyróżnienia: przedstawienie WALIZKA Małgorzaty Sikorskiej-Miszczuk w reżyserii Piotra Kruszczyńskiego z Teatru Polskiego w Poznaniu oraz FOTOGRAFIE na podstawie opowiadań Janusza Andermana w reżyserii Pawła Kamzy z Teatru im. Modrzejewskiej w Legnicy. Dodatkową nagrodę otrzymali twórcy przedstawienia SZAJBA Małgorzaty Sikorskiej-Miszczuk w reżyserii i opracowaniu muzycznym Jana Klaty z Teatru Polskiego we Wrocławiu.
Decyzje Jury i podział nagrody wzbudziły wiele kontrowersji i spowodowały ostateczny zapis o niepodzielności nagrody
Nagrodzeni w 2010.
Po raz pierwszy zwyciężył duet teatralny Paweł Demirski, Monika Strzępka. Główną Nagrodę otrzymało ich przedstawienie pt. NIECH ŻYJE WOJNA!!! z Teatru im. Jerzego Szaniawskiego w Wałbrzychu.
Nagrodzeni w 2011.
Jury postanowiło przyznać Główną Nagrodę Teatrowi IMKA z Warszawy za spektakl GENERAŁ Jarosława Jakubowskiego w reżyserii Aleksandry Popławskiej i Marka Kality.
Nagrodzeni w 2012.
Po raz drugi w historii R@Portu nagrodę główną otrzymują Paweł Demirski i Monika Strzępka za spektakl W IMIĘ JAKUBA S. zrealizowany w Teatrze Dramatycznym miasta stołecznego Warszawy im. Gustawa Holoubka i Teatrze Łaźnia Nowa w Krakowie.
Nagrodzeni w 2013.
Zwycięża DWOJE BIEDNYCH RUMUNÓW, MÓWIĄCYCH PO POLSKU Doroty Masłowskiej w reżyserii Agnieszki Glińskiej z Teatru Studio im. Stanisława Ignacego Witkiewicza w Warszawie.
Nagrodzeni w 2014.
Jury przyznaje Główną Nagrodę twórcom spektaklu CARYCA KATARZYNA w reżyserii Wiktora Rubina z Teatru im. Stefana Żeromskiego w Kielcach.
Przy czym jeden z jurorów, Tomasz Mościcki, zgłasza votum separatum w sprawie przedstawienia CARYCA KATARZYNA motywując: "Nawet najbardziej ekstrawagancki światopogląd nie zwalnia twórcy z nadania mu scenicznej formy, a z pewnością wyklucza zadawanie gwałtu odbiorcy."
Nagrodzeni w 2015.
Jury w składzie: Anna Augustynowicz – przewodnicząca, Zbigniew Majchrowski, Mateusz Pakuła jednogłośnie przyznaje Nagrodę Główną Festiwalu twórcom przedstawienia "nie-boska komedia. WSZYSTKO POWIEM BOGU!" w reżyserii Moniki Strzępki z Narodowego Starego Teatru w Krakowie, uznając, że poprzez doskonałe współbrzmienie tekstu, reżyserii, scenografii, muzyki oraz gry aktorskiej tworzy ono dojmujący obraz współczesności. Jury docenia również przemyślany dobór repertuaru festiwalu, który trafnie oddaje współistnienie różnorodnych światów teatralnych.
Nagrodzeni w 2016.
Jury 11. Festiwalu Polskich Sztuk Współczesnych R@Port w składzie: Piotr Kruszczyński, Zbigniew Majchrowski – przewodniczący, Artur Pałyga jednogłośnie postanowiło przyznać Nagrodę Główną Festiwalu w wysokości 50.000 zł przedstawieniu Agaty Dudy-Gracz „Kumernis, czyli o tym jak świętej panience broda rosła” z Teatru Muzycznego im. Danuty Baduszkowej w Gdyni.
Nagrodzeni w 2017.
Jury 12. Festiwalu Polskich Sztuk Współczesnych R@Port w składzie: Dorota Masłowska – przewodnicząca, Remigiusz Brzyk, Zbigniew Majchrowski postanowiło przyznać Nagrodę Główną Festiwalu, w wysokości 50 tysięcy złotych, przedstawieniu „Żony stanu, dziwki rewolucji, a może i uczone białogłowy” Jolanty Janiczak w reżyserii Wiktora Rubina z Teatru Polskiego w Bydgoszczy.
Nagrodzeni w 2018.
Jury 13. Festiwalu Polskich Sztuk Współczesnych R@Port w składzie: Iwona Kempa – przewodnicząca, Zbigniew Majchrowski, Radosław Paczocha postanowiło przyznać Nagrodę Główną Festiwalu, w wysokości 50 tysięcy złotych, przedstawieniu „Puppenhaus” Magdy Fertacz w reżyserii Jędrzeja Piaskowskiego z TR Warszawa.

</doc>
<doc id="1303807" url="https://pl.wikipedia.org/wiki?curid=1303807" title="KFMR Krukowiak">
KFMR Krukowiak

Kujawska Fabryka Maszyn Rolniczych „KrukowiaK” – polski producent maszyn rolniczych i sadowniczych. Pierwszą siedzibą było gospodarstwo rolne założyciela w Redczu Krukowym, gdzie obecnie funkcjonuje założone przez Janusza Borkowskiego prywatne Muzeum Techniki Rolniczej i Gospodarstwa Wiejskiego. Obecnie siedziba firmy znajduje się w budynkach po dawnym POM w Brześciu Kujawskim. Firma założona przez Janusza Borkowskiego, długoletniego prezesa i właściciela firmy. Krukowiak jest jednym z największych producentów opryskiwaczy w kraju, a jego produkty obecne są także na wielu rynkach zagranicznych, m.in. niemieckim, węgierskim, czeskim, słowackim, duńskim, belgijskim, litewskim, ukraińskim, a także rosyjskim, białoruskim.
Sztandarowymi produktami firmy są opryskiwacze zarówno ciągnikowe (zawieszane, przyczepiane i sadownicze) jak i samojezdne.
Oprócz tego przedsiębiorstwo oferuje:
Firma jest członkiem Polskiej Izby Gospodarczej Maszyn i Urządzeń Rolniczych, Stowarzyszenia Eksporterów Polskich oraz kilku organizacji branżowych.
W roku 2013 nastąpiła zmiana w strukturze własnościowej firmy, w związku z którą nastąpiła zmiana na stanowisku prezesa. Obecnie jest nim syn założyciela firmy Seweryn Borkowski.
W 2016 roku został przejęty POM Ltd Brodnica – producent maszyn uprawowych i siewnych. Od tej pory KFMR Krukowiak i POM Brodnica tworzą nieformalną Grupę Krukowiak.

</doc>
<doc id="1303810" url="https://pl.wikipedia.org/wiki?curid=1303810" title="Rejon ałdański">
Rejon ałdański

Rejon ałdański (ros. "Алданский район", jakuc. "Алдан улууһа") – rejon (jednostka podziału administracyjnego w Rosji) w południowej części położonej na Syberii autonomicznej rosyjskiej republiki Jakucji.
Rejon został utworzony 5 maja 1930. Centrum administracyjnym jest miasto Ałdan. Teren ułusu o powierzchni 156 800 km². W 2002 był zamieszkany przez 49 346 osób skupionych w 22 miejscowościach.
Część rejonu zajmuje Park Narodowy „Słupy Leńskie”.

</doc>
<doc id="1303812" url="https://pl.wikipedia.org/wiki?curid=1303812" title="Pantometr">
Pantometr

Pantometr – rodzaj przyrządu pomiarowego, który służy do geodezyjnych pomiarów kątów na określonym obszarze Ziemi.
Pantometr składa się z dwóch walców, na których znajduje się podziałka oraz przeziernik. Te walce są do siebie styczne oraz mogą one się obracać wokół wspólnej osi obrotu.
Pantometr jest jednym ze starszych rozwiązań konstrukcyjnych teodolitu.

</doc>
<doc id="1303813" url="https://pl.wikipedia.org/wiki?curid=1303813" title="Alvensleben">
Alvensleben

Alvensleben - dolnoniemiecki ród arystokratyczny. Pierwszym znanym ze źródeł przedstawicielem rodu był wymieniony w źródle z 1163 roku rycerz Wichard de Alvensleve.

</doc>
<doc id="1303818" url="https://pl.wikipedia.org/wiki?curid=1303818" title="Marcantonio Bragadino">
Marcantonio Bragadino



</doc>
<doc id="1303819" url="https://pl.wikipedia.org/wiki?curid=1303819" title="Bogdan Jaroszewicz">
Bogdan Jaroszewicz

Bogdan Jaroszewicz (ur. 14 maja 1967) – profesor biologii, kierownik Białowieskiej Stacji Geobotanicznej Uniwersytetu Warszawskiego, wieloletni wicedyrektor Białowieskiego Parku Narodowego. Zajmuje się ekologią lasu naturalnego. Autor wielu publikacji i rozpraw naukowych. Swoją działalnością naukowo-dydaktyczną popularyzuje wartości naukowe i przyrodnicze Puszczy Białowieskiej. 
Ważniejsze nagrody.
Nagroda Ministra Środowiska „Za szczególne osiągnięcia naukowo-badawcze w zakresie ochrony, kształtowania i użytkowania środowiska i jego zasobów”, za pracę: Katalog fauny Puszczy Białowieskiej (Red.: Gutowski J. M., Jaroszewicz B.), Warszawa, 5 lipca 2002.

</doc>
<doc id="1303824" url="https://pl.wikipedia.org/wiki?curid=1303824" title="Melospiza melodia">
Melospiza melodia



</doc>
<doc id="1303825" url="https://pl.wikipedia.org/wiki?curid=1303825" title="Passerculus sandwichensis">
Passerculus sandwichensis



</doc>
<doc id="1303826" url="https://pl.wikipedia.org/wiki?curid=1303826" title="Kristo Floqi">
Kristo Floqi

Kristo Floqi (ur. 24 października 1873 w Korczy, zm. 1951 w Tiranie) – albański działacz narodowy, pisarz, tłumacz i dramaturg.
Życiorys.
Działacz albańskiego Odrodzenia Narodowego, na przełomie XIX/XX w. W Atenach ukończył szkołę średnią, a w 1899 studia prawnicze zakończone obroną pracy doktorskiej. Z Aten powrócił do Korczy, gdzie pracował jako prawnik. Po wyjeździe do Stanów Zjednoczonych, w 1911 wydawał czasopismo "Dielli" (Słońce). Współpracował z Fanem Nolim przy tworzeniu organizacji Vatra, skupiającej albańskich działaczy narodowych, mieszkających w USA. Po ogłoszeniu Deklaracji Niepodległości w 1912 r. przyjechał do Vlory i zaangażował się w organizowanie sądownictwa. Oficjalnie sprawował funkcję sekretarza generalnego w ministerstwie sprawiedliwości.
W latach 1919-1920 był redaktorem naczelnym wydawanego w Korczy pisma "Agimi". W 1921 pełnił funkcję ministra edukacji.
Kristo Floqi był głównie autorem tragedii historycznych i patriotycznych, jak: "Wiara i narodowość" (Fe e kombësi, 1912), "Pirro Neoptolemi" (1923), "Karlo Topja" (1926) i "Skanderbeg w Italii" (1928). Pisał też komedie polityczne, jak "Kołowrotek polityczny" (1924) i obyczajowe "Dziewica, czyli nieszczęśliwa" (1928) oraz jednoaktowe skecze dla sceny rozrywkowej. Był autorem słów do hymnu Albanii, obowiązującego w okresie międzywojennym.
Aresztowany w 1944 r. przez władze komunistyczne, spędził siedem lat w więzieniu. Zmarł kilka miesięcy po wyjściu na wolność.
Współcześnie jest jednym z najchętniej wystawianych dramaturgów albańskich. Oprócz tomików poezji i 17 dramatów pozostawił po sobie także przekłady Sofoklesa, Eurypidesa i Moliera, jak również teksty o tematyce polityczno-prawnej.
Był żonaty (żona Urani Poçi), miał troje dzieci. Imię Kristo Floqiego nosi jedna z ulic w tirańskiej dzielnicy Paskuqan.

</doc>
<doc id="1303827" url="https://pl.wikipedia.org/wiki?curid=1303827" title="Robert Piotrkowicz">
Robert Piotrkowicz

Robert Piotrkowicz (ur. 17 stycznia 1974 w Warszawie) – polski kulturysta, trener i szkoleniowiec. Wielokrotny mistrz Polski, Europy oraz trzykrotny mistrz świata w kulturystyce, były akademicki mistrz Polski w trójboju siłowym.
Życiorys.
Z wykształcenia inżynier, absolwent wydziału elektrycznego Politechniki Warszawskiej. Najbardziej utytułowany polski kulturysta w historii. Posiada kartę zawodowca najbardziej prestiżowej federacji kulturystycznej – NPC IFBB Pro League (kartę PRO otrzymał 15 lipca 2009 roku) oraz kartę kulturysty zawodowego federacji IFBB Elite Pro. Jest też jedynym Polakiem w historii, który czterokrotnie (2010, 2011, 2013, 2015) wziął udział w Mistrzostwach Świata kulturystów zawodowych – konkursie Mr. Olympia IFBB PRO w Las Vegas w USA. Właściciel znajdującego się w Ząbkach klubu fitness „Body Fan”, który prowadzi wraz ze swoją żoną oraz firmy edukacyjnej i promującej sporty sylwetkowe w Polsce – Akademii Sportów Sylwetkowych. Pisze też artykuły dla wielu branżowych pism między innymi dla: Iron Man Spain, Kulturystyka i Fitness KiF, Sport dla Wszystkich i Muscular Development. Szkoleniowiec na konferencjach, targach, seminariach i kursach trenerskich poświęconych dietetyce, suplementacji i treningowi siłowemu. 
Żonaty – żona Joanna, ma córkę Aleksandrę. 
Najważniejsze sukcesy.
Jako kulturysta amator.
60 występów jako kulturysta amator, 3 krotny Mistrz Świata IFBB
Jako zawodowy kulturysta IFBB PRO League.
W sumie 96 startów w kulturystyce ekstremalnej. 
60 występów jako kulturysta w lidze amatorskiej IFBB oraz 36 startów jako kulturysta zawodowy w lidze IFBB Professional League. 

</doc>
<doc id="1303828" url="https://pl.wikipedia.org/wiki?curid=1303828" title="Zatoka Marsylska widziana z Estaque">
Zatoka Marsylska widziana z Estaque

Zatoka Marsylska widziana z Estaque () – obraz Paula Cézanne’a z lat 1883–1885. Obraz przedstawia zatokę Marsylską widzianą z L'Estaque.
W płótnie szczególnie wyraźne jest porzucenie perspektywy i spłaszczenie form. Zamiast przyciemniać najbardziej oddalone partie morza, Cézanne zadowolił się jednolitą, błękitną płaszczyzną. Jednak by namalować skały nałożył grube warstwy farby.

</doc>
<doc id="1303835" url="https://pl.wikipedia.org/wiki?curid=1303835" title="Juana Barraza Samperio">
Juana Barraza Samperio

Juana Barraza Samperio (ur. 1957) – meksykańska seryjna morderczyni zwana Mataviejitas (morderczyni staruszek). Od końca lat 90. w stolicy Meksyku do czasu ujęcia przez policję w 2006 roku zamordowała co najmniej 16 kobiet w podeszłym wieku. Policja podejrzewa, że ofiar mogło być nawet 70.
Urodziła i wychowywała się w slumsach otaczających Hidalgo. Wychowywała ją matka alkoholiczka, która sprzedała 12-letnią córkę sąsiadowi, podobno za trzy piwa. Juana była więziona i gwałcona przez nowego „właściciela” i jego znajomych. W wieku 14 lat urodziła syna. W sumie miała czworo dzieci. Została zapaśniczką występującą w lucha libre – meksykańskiej odmianie wrestlingu.
Ofiarami Juany padały kobiety w wieku 60-90 lat, zdobywała zaufanie starszych pań oferując pomoc w domu lub podając się za pracownika pomocy społecznej. Gdy udało się jej wejść do środka, wpadała w szał i zaczynała katować staruszki, następnie je dusiła, niekiedy gdy były już martwe. Po dokonanym zabójstwie Barraza zabierała z mieszkań ofiar obrazy i figurki Matki Boskiej, które traktowała jak swoiste trofea i trzymała w specjalnym pokoju swojego mieszkania.
Początkowo jej schwytanie było bardzo trudne, jej rysy twarzy, aparycja i sposób ubierania sprawiały, że naoczni świadkowie identyfikowali ją jako mężczyznę lub transseksualistkę. Policja koncentrowała się z tego względu właśnie na tych dwóch grupach. Jednocześnie organy ścigania były mocno krytykowane za zbyt niskie zaangażowanie w tak poważną sprawę. Dziennikarki o feministycznych poglądach zaczęły wytykać panujący w policyjnych szeregach i całym Meksyku seksizm. Brak postępu w śledztwie tłumaczyły meksykańską kulturą i panującym w niej kultowi „macho”, w której ich zdaniem kobieta jest potrzebna, dopóki może ugotować mężczyźnie obiad lub odbyć z nim stosunek seksualny. Twierdziły, że staruszki są dla policjantów „żywymi trupami”, ich zdaniem te kobiety już dawno powinny nie żyć, dlatego policjanci nie przejmowali się, że ktoś je zabija. Ta presja spowodowała zwiększenie nacisku na złapanie sprawcy.
Barraza została ujęta dopiero w styczniu 2006 roku, gdy opuszczała dom 82-letniej staruszki, którą kilka minut wcześniej udusiła stetoskopem. Podczas zatrzymania miała przy sobie ów stetoskop oraz formularze emerytalne i kartę identyfikacyjną, taką samą jaką posiadali pracownicy socjalni. W trakcie przesłuchania powiedziała, że zabijała, aby zemścić się na matce, która zniszczyła jej życie. Twierdziła, że gdy staruszki konały, czuła, że naprawia swoją przeszłość. Psychiatrzy uznali jednak, że jest w pełni poczytalna. Wyznała również, że matka śni się jej każdej nocy. Juana przyznała się jedynie do czterech morderstw. W marcu 2008 sąd uznał Juanę Barrazę winną 16 morderstw i skazał na 759 lat więzienia. Zgodnie z meksykańskim prawem, będzie mogła się starać o warunkowe zwolnienie po odbyciu 50 lat kary.

</doc>
<doc id="1303837" url="https://pl.wikipedia.org/wiki?curid=1303837" title="Bogdan Słomiński">
Bogdan Słomiński

Bogdan Słomiński (ur. 26 września 1952 w Gościnie) – polski aktor teatralny, filmowy i telewizyjny.
Życiorys.
W 1978 został absolwentem Wydziału Aktorskiego PWSFTviT im. Leona Schillera w Łodzi. Tematem pracy dyplomowej były "Polskie inscenizacje dramatu ‘Nadobnisie i Koczkodany’ Stanisława Ignacego Witkiewicza".
Rok przed ukończeniem studiów debiutował w jeleniogórskim Teatrze im. Cypriana Kamila Norwida rolą Kapitana w sztuce "Androkles i lew" G.B. Shaw’a w reżyserii Henryka Tomaszewskiego. Grał w Jeleniej Górze nieprzerwanie do 1980 roku.
Teatr im. Jana Kochanowskiego to kolejny etap jego pracy artystycznej (1.09.1980 – 31.08.1981). Grał m.in. w przedstawieniach reżyserowanych przez Mikołaja Grabowskiego, w których stworzył kreacje Hrabiego ("Wesele Figara" autorstwa P. Beaumarchais) i Porucznika ("Damy i huzary" Aleksandra Fredry). Kolejny sezon (1.09.1981 – 31.08.1982) zdobywał doświadczenie na deskach poznańskiego Teatru Polskiego, gdzie również współpracował z Mikołajem Grabowskim.
W 1982 roku został aktorem Teatru im. Juliusza Słowackiego w Krakowie, gdzie spędził 22 lata. Miał okazję współpracować z wieloma wybitnymi twórcami polskiej sztuki teatralnej (J. Goliński, T. Nowakowski, A. Strzelecki, A. Pawłowski, T. Piasecki, B. Sass i inni).
Od 2003 roku współpracuje z krakowską sceną offową (Teatr Dialog, Towarzystwo Teatralne Miszung, Teatr Atelier i STEN – Stowarzyszenie Teatrów Nieinstytucjonalnych). W tym okresie swej pracy artystycznej grał m.in. w "Antygonie" Sofoklesa (rola Terezjasza), "Dżumie" Alberta Camus (Rambert), "Józefie K" na podstawie "Procesu" Franza Kafki (ZZ) i "Kartotece" Tadeusza Różewicza (Bohater).
Od 2010 roku w stałym zespole Starego Teatru im. Heleny Modrzejewskiej w Krakowie.
Ponadto, grał w filmach – takich, jak choćby w "Vabank II, czyli Riposta" (1984), "Samo niebo" (2001) i "Szanse finanse" (2005). Jest też znany z roli Dandysa w serialu telewizyjnym "Klinika pod Wyrwigroszem" (2000–2001) i udziału w "Kryminalnych" (2004–2008).
Jego dotychczasowy dorobek artystyczny to około 70 ról teatralnych, udział w ponad 30 produkcjach filmowych i telewizyjnych, w tym w wielu spektaklach Teatru Telewizji oraz 11 kampaniach reklamowych.
Członek władz Związku Artystów Scen Polskich.

</doc>
<doc id="1303838" url="https://pl.wikipedia.org/wiki?curid=1303838" title="Škoda Tudor">
Škoda Tudor

Škoda Tudor – samochód koncepcyjny klasy średniej zbudowany przez niemiecki koncern motoryzacyjny Volkswagen AG pod czeską marką Škoda Auto w 2002 roku.
Historia i opis.
Pojazd został po raz pierwszy oficjalnie zaprezentowany podczas targów motoryzacyjnych w Genewie na początku 2002 roku. Auto oparto na produkowanym od 2001 roku modelu Superb, który z kolei bazuje na Volkswagenie Passacie B5. W stosunku do pierwowzoru zmienione zostało nadwozie z sedana na coupé, a także obniżony został prześwit nadwozia. Pojazd zaprojektowany został w rodzimym studiu stylistycznym Škoda Design kierowanym przez Thomasa Ingenlatha.
Pod maską pojazdu umieszczono benzynową jednostkę V6 o pojemności 2.8 l i mocy 193 KM, dysponującą 280 Nm maksymalnego momentu obrotowego. Silnik ten pozwalał przyśpieszać pojazdem do setki w 7,9 s, a prędkość maksymalna pojazdu wynosiła 237 km/h.
Wnętrze pojazdu także bazowało na sztandarowym modelu Superb. Zastosowana została jednak inna kierownica oraz lekko przemodelowana deska rozdzielcza.
Samochód wyposażony został m.in. w system ESP, skórzaną tapicerkę oraz aluminiowe dodatki wykończenia wnętrza.
Samochód nie wszedł do produkcji ponieważ mógłby być poważnym konkurentem dla sportowych aut grupy VAG.

</doc>
<doc id="1303839" url="https://pl.wikipedia.org/wiki?curid=1303839" title="Wielki las">
Wielki las

Wielki las – powieść obyczajowa Zbigniewa Nienackiego wydana po raz pierwszy w roku 1987.
Opis fabuły.
Akcja dzieje się w czasach PRL, prawdopodobnie w warmińskich lub mazurskich lasach, w fikcyjnej wsi Mordęgi oraz na terenie Europy Zachodniej, przede wszystkim w Amsterdamie.
Głównymi bohaterami są: 
Kristopherowi wydaje się, że został spalony jako agent i w panice wraca do kraju. Po okresie przesłuchań u swoich prawdziwych mocodawców, jako Józef Maryn zostaje skierowany tymczasowo do pracy na etacie strażnika łowieckiego na prowincję. Tam poznaje Horsta Sobotę oraz Weronikę, która pewnego razu zostaje na jego oczach zgwałcona przez męża. Jego powrót do pracy w charakterze informatora służb kończy się jednak prawdziwą wpadką. Tymczasem Horst umiera i pozostawia mu w spadku swoją posiadłość. Józef powraca do wsi i w końcu pozostaje, wiążąc się z Weroniką.

</doc>
<doc id="1303844" url="https://pl.wikipedia.org/wiki?curid=1303844" title="Blatec">
Blatec

Blatec – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 653 mieszkańców.

</doc>
<doc id="1303848" url="https://pl.wikipedia.org/wiki?curid=1303848" title="MIM-72 Chaparral">
MIM-72 Chaparral

MIM-72/M48 Chaparral – amerykański system obrony przeciwlotniczej, złożony z samobieżnych wyrzutni kierowanych pocisków rakietowych ziemia-powietrze, bazujący na systemie pocisków rakietowych powietrze-powietrze AIM-9 Sidewinder. Wyrzutnie zbudowane są na bazie pojazdów M113 i weszły do użytku w US Army w 1969 roku. System zaczęto wycofywać w roku 1990, a w 1998 ostatecznie zakończono go wykorzystywać. System MIM-72 miał być uzupełnieniem dla systemu artyleryjskiego M163 Vulcan Air Defense System.

</doc>
<doc id="1303849" url="https://pl.wikipedia.org/wiki?curid=1303849" title="M48 Chaparral">
M48 Chaparral



</doc>
<doc id="1303865" url="https://pl.wikipedia.org/wiki?curid=1303865" title="Canberra (ujednoznacznienie)">
Canberra (ujednoznacznienie)



</doc>
<doc id="1303868" url="https://pl.wikipedia.org/wiki?curid=1303868" title="Chłopiec w czerwonej kamizelce">
Chłopiec w czerwonej kamizelce

Chłopiec w czerwonej kamizelce () – obraz Paula Cézanne’a z około 1890 roku. Płótno przedstawia chłopca w jaskrawoczerwonej kamizelce.
Historia.
Cézanne rzadko wynajmował zawodowych modeli. Jednak około 1890 roku wykonał serię portretów młodego włoskiego wieśniaka, któremu płacił za pozowanie.
Dzieło zostało skradzione w 2008 roku z muzeum, w 2012 zostało odzyskane.

</doc>
<doc id="1303869" url="https://pl.wikipedia.org/wiki?curid=1303869" title="Wilhelm Bendz">
Wilhelm Bendz

Wilhelm Bendz (ur. 20 marca 1804 w Odense, zm. 15 listopada 1832) – duński portrecista, reprezentant malarstwa duńskiego okresu Złotego Wieku.
Studiował w latach 1820–1825 w Królewskiej Duńskiej Akademii Sztuki ("Kunstakademi Danske Kongelige Det") w Kopenhadze u Christoffera Wilhelma Eckersberga. Oprócz portretów malował sceny rodzajowe i sporadycznie pejzaże.
W 1830 wyjechał do Monachium, zmarł niespodziewanie podczas podróży do Włoch w Vicenzy.

</doc>
<doc id="1303870" url="https://pl.wikipedia.org/wiki?curid=1303870" title="Perla Haney-Jardine">
Perla Haney-Jardine

Perla Haney-Jardine (ur. 17 lipca 1997 w Rio de Janeiro) − amerykańska aktorka dziecięca.

</doc>
<doc id="1303872" url="https://pl.wikipedia.org/wiki?curid=1303872" title="Gökhan Zan">
Gökhan Zan

Gökhan Zan (ur. 7 września 1981 w Antiochii) – turecki piłkarz występujący na pozycji obrońcy. Mierzy 192 cm wzrostu i waży 85 kg.

</doc>
<doc id="1303883" url="https://pl.wikipedia.org/wiki?curid=1303883" title="Edi Shukriu">
Edi Shukriu

Edi Shukriu (ur. 22 października 1950 w Prizrenie) – albańska pisarka i publicystka, polityk kosowski.
Życiorys.
Po ukończeniu szkoły średniej w Prizrenie studiowała archeologię na Uniwersytecie w Belgradzie. Studia ukończyła w 1979, zaś stopień doktorski z zakresu historii uzyskała na uniwersytecie w Prisztinie w roku 1990. Obecnie prowadzi wykłady na Wydziale Filozoficznym uniwersytetu w Prisztinie. Od grudnia 2012 jest członkiem korespondentem Kosowskiej Akademii Nauk i Sztuk.
Od 2004 członkini PEN Clubu w Kosowie, od 1973 należy do Stowarzyszenia Pisarzy Kosowa. Dwukrotnie wybierana do parlamentu Kosowa (1992-1998 i 2002-2004). W latach 2000-2001 kierowała Wydziałem Kultury przy UNMIK. W parlamencie kosowskim stanęła na czele komisji kultury, młodzieży i sportu. Od 1990 związana z Demokratyczną Ligą Kosowa (LDK). Założycielka Forum Kobiet, działającego przy LDK.
Debiut literacki E. Shukriu przypadł na początek lat 70. XX w. Uczestniczyła w 2005 r. w "International Writing Program" na amerykańskim uniwersytecie Iowa. Pisze utwory poetyckie i dramaty.

</doc>
<doc id="1303911" url="https://pl.wikipedia.org/wiki?curid=1303911" title="Hallescher FC">
Hallescher FC

Hallescher Fußball Club – niemiecki klub piłkarski, mający swoją siedzibę w mieście Halle leżącym w Saksonii-Anhalt w środku kraju.
Historia.
Chronologia nazw:
Piłkarski klub SC Chemie Halle-Leuna został założony w Halle 18 września 1954 roku. Zgodnie z reformą strukturalną klubów sportowych przez kierownictwo sportu NRD do klubu dołączono wiele sekcji piłkarskich z miejscowych klubów, m.in. z Turbine Halle. W 1956 klub zdobył Puchar NRD. Sukces ten udało się powtórzyć w 1962 roku. Zgodnie z „tradycją”, jaka panowała w NRD, klub często zmieniał nazwę. Już od 1957 nowa nazwa klubu brzmiała "SC Chemie Halle". W 1958 do klubu dołączył HSG Wissenschaft Halle.
W 1965 roku rozpoczęła się nowa fala restrukturyzacji klubów sportowych NRD, fuzje klubów sportowych rozpadały się i ponownie zostały założone nowe kluby piłkarskie. W ten sposób, 26 stycznia 1966 została założona FC Chemie Halle. Klub grał regularnie w pierwszej lidze NRD, plasując się przeważnie w okolicach środka tabeli. Zdarzały się także spadki do drugiej ligi. Najlepszym ligowym osiągnięciem było 3 miejsce w sezonie 1970/71, co pozwoliło na występ w Pucharze UEFA.
Po zjednoczeniu Niemiec w 1990, oraz po połączeniu ligi zachodnioniemieckiej z ligą NRD, klub przystąpił do rozgrywek II ligi niemieckiej ("2. Fußball-Bundesliga") pod obecną nazwą – Hallescher FC. Późniejsza słabsza postawa sprawiła, że klub spadł do V ligi ("Verbandsliga Sachsen-Anhalt"). Później grał w IV lidze niemieckiej ("NOFV-Oberliga Süd").
W sezonie 2013/2014 klub rozpoczął rozgrywki w 3 lidze niemieckiej.
Stadion.
Klub rozgrywa swoje mecze domowe na stadionie Erdgas Sportpark w Halle, który może pomieścić 15057 widzów.

</doc>
<doc id="1303912" url="https://pl.wikipedia.org/wiki?curid=1303912" title="Kamila Porczyk">
Kamila Porczyk

Kamila Porczyk (ur. 6 lipca 1977 w Pionkach) – polska trzykrotna Mistrzyni Świata Fitness, fotomodelka na stałe mieszkająca w Niemczech, zawodniczka MMA wagi muszej. Była zawodniczka GMC, KSW czy FEN.
Życiorys.
Absolwentka AWF-u w Katowicach, zawodniczka krakowskiego klubu „REAN”. W latach 2000–2001 brała udział w zawodach Międzynarodowej Federacji Kulturystyki i Fitnessu (IFBB), podczas których dwukrotnie była mistrzynią świata (2000 i 2001), raz mistrzynią (2001) i wicemistrzynią Europy (2000). Od 2002 startuje w zawodach IFF (International Fitness Federation), na których w 2003 została mistrzynią świata. W 2003 została wicemiss fitness world, a w 2005 występowała na zawodach Miss Universe Fitness 2006. W 2006 zdobyła dwa złote medale 23. mistrzostw świata Federacji NABBA (National Amateur Body-Builders Association). W 2010 zdobyła tytuł Miss Universe w fitnessie organizacji WWF..
W 2008 zwyciężyła w pierwszej edycji telewizyjnego programu "Gwiezdny Cyrk".
Znalazła się na okładkach magazynów: "Gentteman", "Fitnes", "FLEX". Zawodniczka klubu fitness "McFit" w Hanau.

</doc>
<doc id="1303916" url="https://pl.wikipedia.org/wiki?curid=1303916" title="Wrzosiec darlejski">
Wrzosiec darlejski

Wrzosiec darlejski ("Erica ×darleyensis" Bean) – międzygatunkowy mieszaniec roślin z rodziny wrzosowatych ("Ericaceae"). Otrzymany został w 1905 r. w wyniku skrzyżowania "Erica carnea" i "Erica erigena."
Zastosowanie.
Jest dość pospolicie uprawiany jako roślina ozdobna. Jego walorami są: ładny pokrój, intensywne kwitnienie i długi okres kwitnienia. Jest również doskonałą rośliną okrywową. Rozrasta się szybko. Najlepiej rośnie w sąsiedztwie innych roślin wrzosowatych lub iglaków.
Uprawa.
Nie jest w pełni mrozoodporny (strefy mrozoodporności 6-9), dlatego też na zimę należy go okryć. Uprawiany jest z gotowych sadzonek. W miejscu sadzenia należy wybrać w ziemi dołek i wypełnić go dobrą, próchniczną ziemią zmieszaną z kwaśnym torfem i żwirem. W czasie suszy należy podlewać. Po przekwitnieniu wskazane jest przycięcie pędów.

</doc>
<doc id="1303917" url="https://pl.wikipedia.org/wiki?curid=1303917" title="Prowincja Antananarywa">
Prowincja Antananarywa

Antananarywa – prowincja leżąca w środkowym Madagaskarze, graniczy od północy z prowincją Mahajanga, od wschodu z prowincją Toamasina, od południa z prowincją Fianarantsoa a od zachodu z prowincją Toliara. Jedyna prowincja Madagaskaru, która nie ma dostępu do Oceanu Indyjskiego. Stolicą prowincji, i zarazem całego kraju, jest Antananarywa. Według danych z 2001 roku prowincja liczy 4 580 788 mieszkańców i stanowi najliczniej zaludnioną prowincją w kraju. Prowincja ma powierzchnię 58 283 km² – przedostatnią w kraju (jest większa tylko od prowincji Antsiranana).
Podział administracyjny.
W prowincji Antananarywa są 4 regiony i 19 gmin

</doc>
<doc id="1303918" url="https://pl.wikipedia.org/wiki?curid=1303918" title="Mordy Miasto">
Mordy Miasto

Mordy Miasto – przystanek kolejowy w Mordach, w województwie mazowieckim, w Polsce.
W roku 2017 przystanek obsługiwał 10–19 pasażerów na dobę.
Połączenia.
Stacje końcowe połączeń bezpośrednich:

</doc>
<doc id="1303919" url="https://pl.wikipedia.org/wiki?curid=1303919" title="Erica × darleyana">
Erica × darleyana



</doc>
<doc id="1303920" url="https://pl.wikipedia.org/wiki?curid=1303920" title="Erica darleyana">
Erica darleyana



</doc>
<doc id="1303922" url="https://pl.wikipedia.org/wiki?curid=1303922" title="Hallescher Fußball Club">
Hallescher Fußball Club



</doc>
<doc id="1303925" url="https://pl.wikipedia.org/wiki?curid=1303925" title="Michał Opaliński (muzyk)">
Michał Opaliński (muzyk)

Michał Opaliński (ur. 6 lipca 1974) – polski muzyk, perkusista zespołu Feel.
Od 2005 roku związany z polskim zespołem pop-rockowym Feel, założonym przez Piotra Kupichę, wokalistę i lidera zespołu. Studiował w Akademii Muzycznej w Krakowie. Został zatrudniony w Państwowej Szkole Muzycznej I stopnia im. Grażyny Bacewicz w Jaworznie jako nauczyciel muzyki.

</doc>
<doc id="1303926" url="https://pl.wikipedia.org/wiki?curid=1303926" title="HFC Halle">
HFC Halle



</doc>
<doc id="1303927" url="https://pl.wikipedia.org/wiki?curid=1303927" title="Chemie Halle">
Chemie Halle



</doc>
<doc id="1303931" url="https://pl.wikipedia.org/wiki?curid=1303931" title="Jacek Płachta">
Jacek Płachta

Jacek Płachta (ur. 18 maja 1969 w Chorzowie) – polski hokeista, wielokrotny reprezentant kraju, trener.
Kariera klubowa.
Jacek Płachta karierę rozpoczął w 1986 roku GKS Katowice, w którym występował do 1990 roku. Następnie wyjechał do Niemiec, gdzie z sukcesami występował w klubach rozgrywek Deutsche Eishockey Liga (DEL): EHC Freiburg (1990-1993), Landshut Cannibals (1993-1998) - wicemistrzostwo Niemiec (1995), Revierlöwen Oberhausen (1998-2000), Schwenninger Wild Wings (2000-2001), Nürnberg Ice Tigers (2001-2002), Hamburg Freezers (2002-2007) - brązowy medal mistrzostw Niemiec (2004) oraz w Kassel Huskies, gdzie w sezonie 2007/2008 zdobył mistrzostwo 2. Bundesligi, a po sezonie 2008/2009 w wieku 40 lat zakończył karierę. Na początku swoich występów w Niemczech u zarania lat 90. przyjął niemieckie obywatelstwo.
Kariera reprezentacyjna.
Jacek Płachta w reprezentacji Polski zadebiutował dnia 7 kwietnia 1990 roku w Megève, w zremisowanym 3:3 meczu przeciwko reprezentacji Francji w ramach mistrzostw świata 1990 Grupy B (sam zawodnik wskazywał swój debiut na przełomie 1988/1988). Jedno z najlepszych spotkań w reprezentacji Polski Płachta rozegrał dnia 19 kwietnia 2007 w Qiqihar podczas mistrzostw świata 2007 I Dywizji, kiedy to reprezentacja Polski odniosła pierwsze w historii zwycięstwo z reprezentacją Kazachstanu wygrywając 5:2, a Płachta strzelił 3 gole. Po raz ostatni Jacek Płachta w reprezentacji Polski wystąpił dnia 21 kwietnia 2007 roku w Qiqihar na tym samym turnieju w wygranym po dogrywce 4:3 z reprezentacją Estonii. W marcu 2008 roku został przez selekcjonera reprezentacji Polski Rudolfa Rohaczka powołany do szerokiej kadry, przygotowującej się do mistrzostw świata 2008 I Dywizji w Innsbrucku, jednak ostatecznie na ten turniej nie pojechał.
Łącznie w latach 1988-1990 Jacek Płachta w reprezentacji Polski U-18 i reprezentacji Polski U-20 rozegrał 21 meczów i zdobył 16 punktów (13 bramek, 3 asysty) oraz spędził 16 minut na ławce kar, natomiast w seniorskiej reprezentacji Polski rozegrał 62 mecze, w których zdobył 68 punktów (28 bramek, 40 asyst) oraz spędził 103 minuty na ławce kar. Brał udział w dziesięciu turniejach o mistrzostwo świata: (1990, 1994, 1997, 1998, 2000, 2001 - awans do Elity, 2002 - spadek z Elity, 2003, 2005, 2007) oraz brał również udział w turniejach kwalifikacyjnych do igrzysk olimpijskich 2006: w Nowym Targu rozegranego w dniach 11-14 kwietnia 2004 roku oraz wygranego przez reprezentację Polski oraz w finałowym turnieju w Rydze rozegranego w dniach 10-13 lutego 2005 roku, na którym reprezentacja Polski zajęła 4. miejsce i nie awansowała do turnieju olimpijskiego 2006 w Turynie.
Pełnił funkcję kapitana reprezentacji Polski. W kadrze występował początkowo z numerem 10 na koszulce meczowej, a potem przez wiele lat z numerem 20.
Kariera trenerska.
Od sierpnia 2010 roku do kwietnia 2011 roku był trenerem I-ligowego GKS Katowice. Od maja 2011 roku do stycznia 2012 roku pełnił funkcję szkoleniowca GKS Tychy, grającego w PLH. Dnia 13 marca 2012 roku, tuż po zakończeniu sezonu 2011/2012 i awansie GKS-u Katowice do Polskiej Ligi Hokejowej został ponownie mianowany trenerem drużyny tego klubu. Ponadto, dnia 9 lipca 2012 roku mianowany przez PZHL asystentem selekcjonera reprezentacji Polski. Trenerem GKS Katowice był do zakończenia sezonu 2012/2013. Do końca listopada 2013 roku był trenerem KTH Krynica. Dnia 5 sierpnia 2014 roku został selekcjonerem reprezentacji Polski. W lipcu 2016 równolegle z funkcją selekcjonera reprezentacji Polski podjął funkcję trenera GKS-u Katowice. Po sezonie 2016/2017 odszedł z tego stanowiska. Również w połowie 2017 opuścił posadę selekcjonera kadry Polski. Łącznie prowadził reprezentację narodową w turniejach mistrzostw świata 2015, 2016, 2017. W październiku 2017 został asystentem trenera niemieckiej drużyny Eispiraten Crimmitschau w lidze DEL2. W maju 2018 został ogłoszony głównym trenerem zespołu Crocodiles Hamburg, w lidze Oberliga Nord (3. poziom). Na początku maja 2021 został ogłoszony głównym trenerem GKS Katowice (po raz czwarty w karierze).
Życie prywatne.
Podczas występów w Niemczech na stałe zamieszkał w Villingen-Schwenningen. Jego syn Matthias (ur. 1991) został również hokeistą.

</doc>
<doc id="1303934" url="https://pl.wikipedia.org/wiki?curid=1303934" title="Lev Skrbensky z Hriste">
Lev Skrbensky z Hriste



</doc>
<doc id="1303941" url="https://pl.wikipedia.org/wiki?curid=1303941" title="Semper invicta">
Semper invicta

Semper invicta (łac. "Zawsze niezwyciężona") – dewiza miasta stołecznego Warszawy, która decyzją naczelnego wodza gen. Władysława Sikorskiego 9 listopada 1939 została wraz z orderem Virtuti Militari dodana do herbu Warszawy „w uznaniu bohaterskiego, wytrwałego męstwa dowiedzionego przez ludność stołecznego miasta Warszawy w obronie przeciw najazdowi niemieckiemu”.

</doc>
<doc id="1303944" url="https://pl.wikipedia.org/wiki?curid=1303944" title="Witold Rubczyński">
Witold Rubczyński

Witold Rubczyński herbu Prawdzic (ur. 28 maja 1864 we Lwowie, zm. 18 maja 1938 w Inowrocławiu) – polski filozof i historyk filozofii.
Życiorys.
Ukończył gimnazjum w Nowym Sączu, potem studiował historię na Wydziale Filozofii UJ (do 1883). W latach 1883–1886 prowadził badania archiwalne we Włoszech. W latach 1886–1887 studiował w Rzymie i w Lipsku (pod kierunkiem Wilhelma Wundta), filozofię na UJ (1887–1891) i prawo w Wiedniu i na UJ (1891–1895). W roku 1887 został doktorem filozofii, ten sam tytuł uzyskał także na Wydziale Prawa UJ (1895). W latach 1895–1910 pracował jako urzędnik, równolegle prowadząc zajęcia jako tzw. docent prywatny historii filozofii na Uniwersytecie Lwowskim (1902–1909). Od 1909 zatrudniony był jako prof. nadzwyczajny, od 1910 jako prof. zwyczajny UJ, gdzie kierował Katedrą Etyki (do 1933). Wykładał historię polityczną Polski oraz historię powszechną. Przez wiele lat pełnił funkcję przewodniczącego Komisji do Badania Dziejów Filozofii w Polsce i był jednym z pierwszych uczonych, którzy podjęli systematyczne studia nad historią polskiej myśli filozoficznej wieków średnich. W latach 1911–1918 był członkiem komitetu redakcyjnego „Ruchu Filozoficznego”, a od 1910 Towarzystwa Filozoficznego w Krakowie. W roku 1917 przyczynił się do powstania Towarzystwa Naukowego im. Benedykta XV, a w 1922 – Towarzystwa Etycznego w Krakowie. W 1918 wstąpił do Wojska Polskiego i do 1919 służył w nim jako sierżant w referacie prasowym, pisząc w czasopiśmie „Reluton” patriotyczne artykuły. W 1921 podczas akcji plebiscytowej na Górnym Śląsku wygłaszał do tamtejszych Polaków odczyty okolicznościowe podtrzymujące ducha patriotyzmu i umacniające wiarę w zwycięstwo nad niemieckim zaborcą. W 1923 został kuratorem koła krakowskiego Akademickiego Związku Polskiej Młodzieży Chrześcijańskiej i działał w nim aż do końca działalności tej organizacji w 1931. Był kuratorem korporacji „Jagiellonia” (1929–1933). W 1930 protestował przeciw uwięzieniu w Brześciu nad Bugiem polityków wrogich obozowi sanacyjnemu. Był członkiem korespondentem Akademii Umiejętności.
Zmarł 18 maja 1938 podczas przejazdu przez Inowrocław na zawał serca. Został pochowany na Cmentarzu Rakowickim w Krakowie (kwatera XVI-płd-12,13).
Poglądy.
Rubczyński był zwolennikiem realistycznej koncepcji poznania. Za główne zadanie filozofii uznawał jej funkcję „pocieszycielską”, która polega na unaocznianiu człowiekowi wyższego ładu panującego w świecie. Racjonalność i porządek, które są następstwem odwiecznych praw rządzących rzeczywistością, mają przewagę nad chaosem w świecie, w którym żyje człowiek, a świadczy o tym np. fakt uprawiania przez człowieka nauki. Rozwój wiedzy naukowej ukazuje ład panujący w różnych wymiarach życia człowieka (technicznym, artystycznym, społecznym itd.), wobec czego słuszne jest jego wspieranie. Nauka potwierdza też, że ostatecznym źródłem ładu w świecie jest Istota Najwyższa – Bóg. Uprawianie naukowej działalności może zbliżać człowieka do Absolutu.

</doc>
<doc id="1303945" url="https://pl.wikipedia.org/wiki?curid=1303945" title="Tętnienie">
Tętnienie



</doc>
<doc id="1303946" url="https://pl.wikipedia.org/wiki?curid=1303946" title="Spare Parts">
Spare Parts

Spare Parts – drugi album angielskiego zespołu Status Quo.

</doc>
<doc id="1303947" url="https://pl.wikipedia.org/wiki?curid=1303947" title="Madonna z Lukki">
Madonna z Lukki

Madonna z Lukki () – obraz olejny niderlandzkiego malarza Jana van Eycka. Pierwotnie znajdował się w kolekcji Karola II Parmeńskiego, księcia Lukki (stąd taki tytuł). Obecnie znajduje się w zbiorach Städelsches Kunstinstitut we Frankfurcie nad Menem. Obraz został namalowany między 1435 a 1437.
Wygląd.
Jest to olej na desce dębowej o wymiarach 65,5 × 49,5 cm. Przedstawia Maryję karmiącą Dzieciątko, siedzącą w na tronie umieszczonym na wprost widza wewnątrz kameralnej komnaty. Maryja ma pogodny wyraz twarzy, kieruje wzrok ku nagiemu Dzieciątku siedzącym na kolanach Marii profilem do widza.
Ubrana jest w pełne splendoru długie czerwone szaty zakrywające granatową suknię. Strój zdobiony jest złoconymi wstęgami, koronkami oraz kamieniami szlachetnymi.
Światło pada z lewej strony, przez arkadowe okno z dekoracją gomółkową, na parapecie leżą dwie pomarańcze. We wnęce po prawej stronie na półce widoczne są przedmioty codziennego użytku, misa, wazon i świecznik.
Pokój zdobi tron z baldachimem oraz drogocenny wówczas dywan wschodni, kontrastujące z surowymi ścianami gotyckiego wnętrza. Oprócz bogatej tapiserii z dekoracją ornamentalną zdobiącą oparcie i baldachim tron ozdobiony jest małymi statuetkami lwów, co symbolizuje Tron Salomona. Uwagę zwraca dokładne studium perspektywy zbieżnej. Wraz z kilkoma detalami jak motyw podestu tronu, płytki podłogi tworzy integralną całość w celu pogłębienia przestrzeni, co było wówczas powszechne w sztuce włoskiego renesansu.
Temat Madonny z Dzieciątkiem był często poruszany przez van Eycka, niemniej każda wersja tego tematu charakteryzuje się indywidualizmem i specyficzną atmosferą. Ważną rolę odgrywał nastrój, w przypadku tego dzieła, Madonna z Dzieciątkiem została wpisana w atmosferę życia codziennego mieszczan.
Ince Hall Madonna.
W zbiorach National Gallery of Victoria w Melbourne zachował się namalowany w 1433 roku obraz Madonny z Dzieciątkiem (zwana Ince Hall Madonna). Obraz ten zawiera liczne podobieństwa do "Madonny Lucca" przede wszystkim w zakresie ujęcia kompozycji, wyposażenia kameralnego mieszczańskiego wnętrza i wytworności jaka emanuje w Marii, która została przedstawiona w bardziej dynamicznym ujęciu. Odmienny jest też typ ikonograficzny Marii, ona nie jest tronująca, lecz siedzi na niewidocznym niskim taborecie lub po prostu na podłodze. Jest to nawiązanie do Madonny Pokornej – typu ikonograficznego ukazującego Marię z Dzieciątkiem siedzącą na ziemi. Dzieciątko wertuje wielostronicową księgę, co więcej na jego twarzy widać zafascynowanie tym przedmiotem. Czyni to Chrystusa człowiekiem wyjątkowym, bowiem zajmuje się czynnością godną dorosłego uczonego, co ma prorokować naukową posługę Pana Świata. Pomimo licznych podobieństw, do Madonny z Lukki sprawa autorstwa obrazu w Melbourne jest dyskusyjna. Niemniej dzieło jest parafrazą współczesną obrazowi mistrza z Brugii.

</doc>
<doc id="1303951" url="https://pl.wikipedia.org/wiki?curid=1303951" title="Fiorenza Cossotto">
Fiorenza Cossotto

Fiorenza Cossotto (ur. 22 kwietnia 1935 w Crescentino) – włoska śpiewaczka operowa (mezzosopran).
Kariera.
Fiorenza Cossotto ukończyła z wyróżnieniem Turyńską Akademię Muzyczną. W 1957 r. zadebiutowała w operze "Dialogi karmelitanek" Francisa Poulenca jako Siostra Matylda. W 1958 r. zwróciła na siebie uwagę międzynarodowego środowiska muzycznego grając Jane Seymour w "Annie Boleyn" Gaetana Donizettiego. Od 1959 r. występowała na deskach najbardziej znanych światowych oper: jako Neris w "Medei" Luigiego Cherubiniego (w londyńskiej The Royal Opera, u boku Marii Callas), w tytułowej roli w "Faworycie" Gaetano Donizettiego (w La Scali w Mediolanie) oraz jako Amneris w "Aidzie" Giuseppe Verdiego (w nowojorskiej Metropolitan Opera). W tej ostatniej roli występowała następnie przez dwadzieścia lat - od 1968 r. do 1988 r. W wieku lat siedemdziesięciu pożegnała się ze sceną.
Fiorenza Cossotto wykonywała nie tylko partie typowo mezzosopranowe. Z powodzeniem grała również niektóre role przeznaczone dla niskich sopranów (Santuzzy w "Rycerskości wieśniaczej" Pietra Mascagniego, Adalgizy w "Normie" Vincenza Belliniego, itp.). Nagrała też płytę z sopranowymi ariami z oper Verdiego.
Życie prywatne.
Przez czterdzieści lat mężem artystki był włoski bas Ivo Vinco; miała z nim syna, Roberta. Związek ten zakończył się rozwodem.

</doc>
<doc id="1303952" url="https://pl.wikipedia.org/wiki?curid=1303952" title="Cerro Porteno">
Cerro Porteno



</doc>
<doc id="1303954" url="https://pl.wikipedia.org/wiki?curid=1303954" title="Abilena Lizaniasza">
Abilena Lizaniasza

Abilena Lizaniasza albo Abilena – starożytny region wokół miasta–stolicy, starożytnej Abilii, w Celesyrii nad rzeką Abana. W miejscu miasta znajduje się Suk Wadi Barada (nazywane "Abil-es-Suk" przez wczesnych arabskich geografów), ok. 20 km na północny wschód od Damaszku, w Syrii. Dookreślenie „Lizaniasza” pochodzi od gubernatora tego regionu.
Miejsce to zawiera ruiny świątyń, wodociągów i innych pozostałości oraz inskrypcje na brzegach rzeki. Chociaż imiona Abel i Abila różnią się pochodzeniem i znaczeniem, ich podobieństwo sprawiło, że według tradycji jest to miejsce pochówku Abla. Miasto jest wspomniane w Nowym Testamencie (Łuk 3:1). Miasto zachowało tytularne biskupstwo Kościoła rzymskokatolickiego, "Abilenus Lysaniae". Od 1995 roku biskupem jest Georges Kahhalé Zouhaïraty.

</doc>
<doc id="1303957" url="https://pl.wikipedia.org/wiki?curid=1303957" title="Belgian Open">
Belgian Open

Belgian Open – profesjonalny kobiecy turniej tenisowy, rozgrywany z przerwami w latach 1987–2002 w różnych miastach Belgii. Pierwsza edycja w 1987 roku odbyła się w Knokke Le Zoute, następne dwie w Brukseli. Po wznowieniu turnieju w 1992 roku odbył się on raz w Waregem, a w 1993 roku w Liège. Do 1993 turniej nosił nazwę Belgian Ladies Open. Gdy turniej wznowiono po raz drugi, w 1999 roku, zmieniono nazwę na Sanex Trophy, a odbywał się przez trzy lata w Knokke-Heist. Ostatnią odsłonę w 2002 roku znowu przeniesiono do Brukseli. Nawierzchnią kortów była mączka. Przez większość sezonów zawody posiadały piątą kategorię WTA Tour, ostatecznie uzyskały czwartą (IVa lub IVb), by w 2002 powrócić do piątej.
Najbardziej znaną tenisistką, która odniosła w tym turnieju zwycięstwo była niespełna siedemnastoletnia Hiszpanka Arantxa Sánchez Vicario, która w 1988 roku odniosła w Belgian Ladies Open swój pierwszy triumf na kortach WTA. Sánchez Vicario powróciła do rywalizacji w Brukseli po 14 latach, ale w ostatniej edycji turnieju w finale musiała uznać wyższość Szwajcarki Myriam Casanova.

</doc>
<doc id="1303961" url="https://pl.wikipedia.org/wiki?curid=1303961" title="Prowincja Antsiranana">
Prowincja Antsiranana

Antsiranana – prowincja leżąca w północnym Madagaskarze, nad Oceanem Indyjskim. Graniczy od południa z prowincjami Toamasina i Mahajanga. Stolicą prowincji jest Antsiranana. Według danych z 2001 roku prowincja liczy 1 188 425 mieszkańców, co czyni ją najmniej zaludnioną prowincją w kraju. Powierzchnia prowincji wynosi 43 406 km², i jest najmniejszą prowincją pod względem wielkości w kraju.
Podział administracyjny.
Prowincja Antsiranana jest podzielona na 2 regiony i 9 dystryktów.

</doc>
<doc id="1303969" url="https://pl.wikipedia.org/wiki?curid=1303969" title="Betty Barclay Cup">
Betty Barclay Cup

Betty Barclay Cup – profesjonalny kobiecy turniej tenisowy, rozgrywany w latach 1982 – 1983 w niemieckim Hittfeld, a ponownie w latach 1987 – 2002 w Hamburgu. Przez wiele lat najważniejsza niemiecka impreza tenisowa. Od 1987 do 1992 zdominowana przez zawodniczkę gospodarzy, Steffi Graf. W dwóch kolejnych sezonach tenisistka ta przegrywała w finałach. Posiadał drugą kategorię turniejową WTA, co sprawiło, że cieszył się uznaniem wśród najjaśniejszych gwiazd kobiecych rozgrywek. Triumfowały tutaj: Arantxa Sánchez Vicario, Martina Hingis, Venus Williams, Kim Clijsters (jako ostatnia w 2002) oraz Iva Majoli. Rozgrywany na nawierzchni ziemnej. Przez wiele lat nosił nazwę Citizen Cup. 30 kwietnia 1993 roku podczas meczu turniejowego doszło do ataku na zawodniczkę jugosłowiańską, Monicę Seles, która po tym incydencie przerwała swoją karierę tenisową.

</doc>
<doc id="1303971" url="https://pl.wikipedia.org/wiki?curid=1303971" title="Prowincja Fianarantsoa">
Prowincja Fianarantsoa

Fianarantsoa – prowincja leżąca w południowo-wschodnim Madagaskarze, nad Oceanem Indyjskim. Graniczy od północy z prowincjami Toamasina i Antananarywa, a od zachodu i południa z prowincją Toliara. Stolicą prowincji jest Fianarantsoa. Według danych z 2001 roku prowincja liczy 3 366 291 mieszkańców, co czyni ją 2. najbardziej zaludnioną prowincją w kraju. Powierzchnia prowincji wynosi 103 272 km², i jest 3. prowincją pod względem wielkości w kraju.
Podział administracyjny.
Prowincja Fianarantsoa podzielona jest na 5 regionów i 24 dystryktów:

</doc>
<doc id="1303974" url="https://pl.wikipedia.org/wiki?curid=1303974" title="Rădăuţi">
Rădăuţi



</doc>
<doc id="1303980" url="https://pl.wikipedia.org/wiki?curid=1303980" title="Brighton International">
Brighton International

Brighton International – kobiecy oraz męski turniej tenisowy wchodzący w skład rozgrywek WTA Tour oraz ATP World Tour, rozgrywany w angielskim Brighton.
Panie rywalizowały w latach 1978–1995 na nawierzchni dywanowej w hali. Panowie natomiast grali od 1996 do 2000 roku, najpierw na kortach ziemnych w Bournemouth, a podczas ostatniej edycji w Brighton, na nawierzchni twardej w hali.

</doc>
<doc id="1303982" url="https://pl.wikipedia.org/wiki?curid=1303982" title="Dewiza Warszawy">
Dewiza Warszawy



</doc>
<doc id="1303984" url="https://pl.wikipedia.org/wiki?curid=1303984" title="Zawsze niezwyciężona">
Zawsze niezwyciężona



</doc>
<doc id="1303985" url="https://pl.wikipedia.org/wiki?curid=1303985" title="Piątek, trzynastego (film 2009)">
Piątek, trzynastego (film 2009)

Piątek, trzynastego (ang. "Friday the 13th", 2009) – amerykański horror filmowy, którego światowa premiera miała miejsce w piątek, 13 lutego 2009 roku. W polskich kinach film pojawił się dnia 22 maja 2009 roku.
Reżyserem jest kreator remake'a "Teksańskiej masakry piłą mechaniczną" Marcus Nispel, a za scenariusz odpowiedzialni są Damian Shannon i Mark Swift, twórcy skryptu do "Freddy’ego kontra Jasona" (2003). Film jest rebootem klasycznego "Piątku, trzynastego" (1980), a zarazem dwunastą częścią slasherów z serii, której bohaterem jest Jason Voorhees. Zgodnie z zapowiedziami twórców, zawiera w sobie elementy pierwszych czterech części serii. Jednym z producentów wykonawczych jest twórca pierwowzoru, Sean S. Cunningham.
Fabuła.
Akcja filmu rozpoczyna się 13 czerwca 1980 roku. Młody Jason Voorhees (Caleb Guss) jest świadkiem, jak jego matka Pamela (Nana Visitor) zostaje stracona przez dekapitację. Zbrodni dopuszcza się opiekunka na obozie kolonijnym (Stephanie Rhodes), która została zaatakowana przez niezrównoważoną psychicznie kobietę. Około trzydzieści lat później w tereny Camp Crystal Lake przybywa grupa przyjaciół – Wade (Jonathan Sadowski), Mike (Nick Mennell), Amanda (America Olivo), Richie (Ben Feldman) i Whitney (Amanda Righetti). Podczas wakacyjnej podróży znajdują leśne plantacje konopi siewnych. Podczas gdy Whitney i Mike natrafiają na opuszczony obóz kempingowy nad jeziorem Crystal, psychopatyczny, dorosły już Jason (Derek Mears) morduje pozostałych wczasowiczów – jednego po drugim. Zabija także Mike’a i przymierza się do odebrania życia Whitney, lecz decyduje się ją porwać, ponieważ przypomina mu ona matkę za młodu.
Sześć tygodni później, student Trent (Travis Van Winkle) wraz ze swoją dziewczyną Jenną (Danielle Panabaker) i przyjaciółmi – Chelsea (Willa Ford), Nolanem (Ryan Hansen), Bree (Julianna Guill), Chewiem (Aaron Yoo) i Lawrence'em (Arlen Escarpeta) – niepomni wydarzeń sprzed kilkunastu dni, przybywają do domku nad jeziorem należącego do rodziny Trenta, który umiejscowiony jest właśnie w Crystal Lake. Na prowincji zjawia się również Clay Miller (Jared Padalecki), który poszukuje swojej zaginionej siostry Whitney. Gdy młody mężczyzna puka do drzwi domku Trenta, Jenna postanawia pomóc mu w poszukiwaniach; w tym celu para wybiera się na drugą stronę jeziora. W trakcie ich poszukiwań poszlak zaginięcia Whitney, Nolan i Chelsea zostają zamordowani nad jeziorem przez Jasona. Jenna i Clay penetrują tereny obozowiska Camp Crystal Lake, gdzie są świadkami popełnionego przestępstwa – widzą Jasona Voorheesa, który wnosi ludzkie zwłoki do jednej ze starych kabin mieszkalnych.
Para w pośpiechu powraca do domku Trenta, by ostrzec pozostałych przed zagrożeniem. Jason podąża tuż za nimi i pozbawia młodych dostępu do prądu. Poza domem zabija Chewie'go i Lawrence’a, a następnie morduje i Bree. Pozostali przy życiu uciekają z domku, lecz Trent ginie wkrótce po odnalezieniu pobliskiej głównej drogi samochodowej. Clay i Jenna ponownie trafiają do Camp Crystal Lake, gdzie chłopak odkrywa obskurną miejscówkę zamieszkaną przez Voorheesa, a także swoją siostrę, przykutą do ściany. Clay uwalnia Whitney i cała trójka opuszcza tereny Jasona. Po trafieniu do tuneli, którymi przemieszcza się Jason, młodym udaje się znaleźć wyjście, jednak Jenna zostaje zabita. Millerowie wykorzystują następnie pamięć Jasona o matce, by go rozproszyć i dźgają go jego własną maczetą w klatkę piersiową. Clay wrzuca domniemanie martwe ciało psychopaty do jeziora, lecz zanim udaje mu się odejść z Crystal Lake, Voorhees wyskakuje z wody i chwyta Whitney.
Produkcja.
Preprodukcja.
Prezes i dyrektor do spraw operacyjnych wytwórni New Line Cinema, producent wykonawczy i scenarzysta Toby Emmerich, zaproponował Michaelowi Bay, Bradowi Fullerowi i Andrew Formowi, twórcom spółki produkcyjnej Platinum Dunes, realizację nowej wersji klasycznego "Piątku, trzynastego". Emmerich chciał, by Platinum Dunes stworzyło ewentualny film w stylu zbliżonym do powstałej w 2003 roku "Teksańskiej masakry piłą mechaniczną". Trio zgodziło się na współpracę, a nim ekipa przystąpiła do urzeczywistniania własnej wizji, jej członkowie spędzili blisko rok na wykupywaniu praw do filmu, które uzyskali ostatecznie od wymienionej New Line Cinema, a także wytwórni pierwszych filmów z serii – Paramount Pictures, oraz Crystal Lake Entertainment Seana S. Cunninghama.
Początkowo, w związku z prawami wytwórni Paramount do oryginału, siedmiu jego sequeli oraz samego tytułu – "Friday the 13th", ekipa Platinum Dunes nie mogła wykorzystać żadnych elementów z grupy pierwszych ośmiu filmów cyklu. Ostatecznie kampania Platinum Dunes otrzymała licencję na realizację swojego projektu, ponieważ uczyniła Paramount Pictures dystrybutorem filmu w poszczególnych regionach. Filmu nie zrealizowano w konwencji bezwzględnego remake'a, a z pierwowzoru Cunninghama wykorzystano przede wszystkim tytuł. W zamysłach twórców "Piątek, trzynastego" jawił się jako reboot – film wprowadzający widza w fabułę tematycznie zbliżoną poprzedniej części lub poprzednim częściom z serii, niebędący jednocześnie ich kontynuacją. Spójnikiem dawnej serii i wznowionego projektu został znak firmowy "Piątku, trzynastego" – Jason Voorhees. Dzięki uzyskanej licencji, Andrew Form i Brad Fuller pokusili się jednak o uwzględnienie w fabule elementów z trzech pierwszych filmów z serii (filmy tworzone po premierze "Piątku, trzynastego III" nie znalazły uznania wśród wielu fanów cyklu). Fuller wyznał: "„Myślę, że są szczegóły, które chcemy poznać, na przykład, jak została zdobyta maska hokejowa Jasona. Wygląda to inaczej w naszym filmie, a inaczej w części trzeciej. Skąd jest Jason? Dlaczego te morderstwa mają miejsce? Czym jest Crystal Lake?”". Początkowo do fabuły zamierzano również wprowadzić postać Tommy’ego Jarvisa – bohatera ', ' i segmentu "". Ostatecznie Fuller i Form wyznali, iż ich film będzie kompletował w sobie elementy z pierwszych trzech części serii oraz – w zminimalizowanym stopniu – z czwartego z filmów, "Ostatniego rozdziału", a także, że film zostanie osadzony w czasach teraźniejszych.
W lutym roku 2006 Jonathan Liebesman, twórca horroru "", był w trakcie negocjowania stanowiska reżyserskiego w filmie. Ostatecznie posadę reżysera objął Marcus Nispel, kreator "Teksańskiej masakry piłą mechaniczną" z 2003 roku.
Tworzenie scenariusza.
Na scenarzystów wytypowano Damiana Shannona i Marka Swifta, odpowiedzialnych za skrypt do crossovera Ronny'ego Yu "Freddy kontra Jason" (2003). W trakcie tworzenia scenariusza, Shannon i Swift postawili przed sobą kilka reguł, których następnie przestrzegali, by nie powtórzyć błędów, których dopuścili się przy okazji realizacji "Freddy’ego kontra Jasona". Przede wszystkim chcieli, by nastoletni bohaterowie ich filmu „brzmieli normalnie”. Para nie dopuściła, by żaden z bohaterów – z wyjątkiem Whitney Miller – słyszał o istnieniu złoczyńcy, Jasona Voorheesa. Bohaterowie przelicznych horrorów, takich jak "Krzyk" czy "Mroczne opowieści", igrają z losem i celowo narażają się na niebezpieczeństwo, co sprawia wrażenie nienaturalności – tego scenarzyści chcieli uniknąć. Idąc tropem naturalności, Shannon i Swift odebrali Voorheesowi cechy nadprzyrodzone, wprowadzone do serii na dobre w segmencie szóstym – "", a kontynuowane przez siebie także w filmie Yu. Powrócono do korzeni serii, a więc do części drugiej, w której Jason był człowiekiem o ograniczonych możliwościach fizycznych, a nie zombie czy robotem, którymi stawał się przy okazji realizacji kolejnych sequeli. Para nie rozwinęła również nadto wątku dziecięcych doświadczeń czarnego charakteru, sądząc, iż mógłby on odciągnąć uwagę widza od posępności bohatera.
Istotne dla filmu miały być sceny zgonów poszczególnych bohaterów. Jedna z bohaterek ginie w wodach Crystal Lake. Pierwotnie, Shannon i Swift chcieli, by postać utonęła na skutek długiego czasu spędzonego w jeziorze i spowodowanego nim przemęczenia. Scenarzyści jednoznacznie stwierdzili, iż scena nosiłaby znamiona nowatorstwa w podgatunku horroru, jakim jest slasher. Sceny morderstw stały się jednym z problemów twórców skryptu. Chcieli oni zarówno pokazać widzom oryginalne metody uśmiercania bohaterów, a jednocześnie nawiązać do tych sekwencji śmierci, które wykorzystano w poprzednich filmach z serii "Piątek, trzynastego". Jednym ze swoistych nawiązań został wózek inwalidzki, który znajduje się w tunelach Jasona – kreowany przez Toma McBride bohater "Piątku, trzynastego II", Tom, był inwalidą; zginął on również w charakterystyczny sposób. Na hołd złożony oryginalnej serii wytypowano również występujący w filmie sweter, który Pamela Voorhees nosiła w pierwowzorze.
Casting.
Jako pierwszy w gronie obsady znalazł się statysta Derek Mears, któremu powierzono kluczową rolę Jasona Voorheesa. Główną rolę męską otrzymał następnie Jared Padalecki, podczas gdy do pierwszoplanowej roli kobiecej zatrudniono Amandę Righetti. Gdy początkowo aktorce zaoferowano rolę, nie przeczytała ona skryptu do filmu. Rightetti stwierdziła, że dołączy do obsady i zostanie częścią filmowej serii dopiero po przeczytaniu scenariusza. Do członków zespołu aktorskiego dołączyli później: Danielle Panabaker, Jonathan Sadowski, Travis Van Winkle, Aaron Yoo, Julianna Guill, a także Nana Visitor jako Pamela Voorhees, matka głównego bohatera negatywnego, oraz Caleb Guss w roli młodego Jasona Voorheesa.
Do castingu przymierzano się dwukrotnie.
Plan zdjęciowy.
Film kręcono od 21 kwietnia do 13 czerwca 2008 roku w miejscowościach Austin, Bastrop i La Grange w stanie Teksas.
Premiera i zyski z wyświetlania.
Stany Zjednoczone.
13 lutego 2009 roku, w dniu swojej premiery w Ameryce Północnej, film został wyświetlony w 3105. kinach. Jeszcze tego samego dnia zainkasował 19 350 000 dolarów, jednocześnie pokrywając łącznie zarobki w amerykańskich kinach kolejnych segmentów z serii "Piątek, trzynastego": ' (1989), ' (1993) oraz "Jason X" (2001). 14 lutego film zarobił 14 310 000 dolarów, zdobywając przy okazji status drugiego najbardziej opłacalnego pod względem zarobkowym filmu z serii. W ciągu kolejnych dwóch dni film zainkasował niewiele ponad dziesięć milionów dolarów. Znalazł się także na pozycji piętnastej najlepiej debiutujących filmów o restrykcji R w Północnej Ameryce.
Europa.
Film znalazł się na liście pięćdziesięciu najbardziej wyczekiwanych premier kinowych 2009 roku według wysokonakładowego brytyjskiego czasopisma "The Times". Już 11 lutego, a więc dwa dni przed oficjalną premierą w Los Angeles, "Piątek, trzynastego" zadebiutował na ekranach belgijskich i francuskich kin. Następnego dnia odnotował swoją premierę również w Rosji, Wielkiej Brytanii, Holandii i Portugalii. W pierwszy weekend wyświetlania filmu, zarobił on blisko dziewięć i pół miliona dolarów amerykańskich. Największe zarobki odniósł w Wielkiej Brytanii i Rosji, gdzie w obydwu państwach zainkasował po 1,7 mln $, w Hiszpanii – 1,1 mln $, oraz we Włoszech i w Niemczech – w obu krajach około milion dolarów. Według Paramount Pictures, były to najwyższe zyski, poza granicami Ameryki Północnej, dla filmu z serii "Piątek, trzynastego" w premierowy weekend.
Premierę filmu w Polsce pierwotnie zaplanowano na 27 marca 2009 roku przy dystrybucji UIP-u. Ku dezaprobacie fanów serii, następnie przeniesiono ją 22 maja.
Odbiór filmu.
Film został negatywnie odebrany przez krytyków, co zaowocowało wynikiem 25% na stronie Rotten Tomatoes.
Sequel.
Wkrótce po światowej premierze filmu, członek spółki produkcyjnej Platinum Dunes, Brad Fuller, zakomunikował chęć realizacji sequela "Piątku, trzynastego". Pierwsze oficjalne informacje, rozpowszechnione za pośrednictwem serwisu internetowego Bloody Disgusting, wskazywały, że film miałby ukazać się w roku 2010, a rolę Jasona Voorheesa powtórzyłby Derek Mears. Według informacji serwisu, dystrybutorem filmu miał być Warner Bros.. Premiera filmu została zaplanowana na rok 2011. 27 listopada 2013 do informacji publicznej podano, że kolejny film z serii "Piątek, trzynastego" trafi do kin w marcu 2015.

</doc>
<doc id="1303989" url="https://pl.wikipedia.org/wiki?curid=1303989" title="Kimolos">
Kimolos

Kimolos jest grecką wyspą na Morzu Egejskim należącą do archipelagu Cyklad. Kimolos leży niedaleko większej wyspy, Milos. Obecnie wyspę zamieszkuje 769 osób, głównie ludzi pochodzących z klasy średniej i emerytów.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Milos, w gminie Kimolos. 
Historia.
Kimolos jest wyspą o bogatej i długiej historii. Wyspa odziedziczyła nazwę po Kimolosie pierwszym mieszkańcu wyspy. W starożytności wyspa nazywała się Echindia (pol. żmija), prawdopodobnie ze względu na występujące do dnia dzisiejszego węże. W czasach starożytnych wyspa była w posiadaniu Ateńczyków, którzy walczyli ze Spartanami władającymi wyspą Milos. Później podobnie jak reszta Grecji wyspa znalazła się pod okupacją turecką, która trwała do 1829 roku, kiedy wyspa wraz z całym archipelagiem Cyklad została zaanektowana przez Greków.
Mieszkańcy.
Podobnie jak większość regionów Grecji tak przez 150 lat Kimolos była biedną rolniczą wyspą. Sytuacja ta się zmieniła na początku lat 90, kiedy wyspę zaczęli odwiedzać pierwsi turyści, podnosząc tym samym standard życia mieszkańców. Obecnie większość mieszkańców pracuje w usługach (hotelarstwo oraz obsługa sklepów i restauracji). W miesiącach zimowych zauważalna jest zmiana struktury zatrudnienia z usług i turystyki na rolnictwo.
Transport.
Wewnętrzny.
W trakcie sezonu wakacyjnego największym problemem na wyspie jest brak miejsc parkingowych w najbardziej zaludnionych rejonach wyspy takich jak Horio Kimolou oraz Psathi. Na wyspie istnieje rozbudowany transport publiczny m.in. autobusy oraz taksówki.
Zewnętrzny.
Kimolos znajduje się zachodniej części Cyklad dzięki czemu wyspa posiada dobre połączenia z lokalnymi wyspami oraz portem w Pireusie. Transport promowy odbywa się cały rok. Podróż katamaranem jest natomiast możliwa tylko w trakcie sezonu letniego.
Linki zewnętrzne.
Strona poświęcona wyspie Kimolos

</doc>
<doc id="1303991" url="https://pl.wikipedia.org/wiki?curid=1303991" title="Biełosielski-Biełozierski">
Biełosielski-Biełozierski

Biełosielski-Biełozierski – rosyjski herb książęcy zatwierdzony indygenatem w Rzeczypospolitej.
Opis herbu.
Opis zgodnie z klasycznymi regułami blazonowania:
W polu błękitnym dwie ryby ukośnie skrzyżowane, srebrne wyskakują z wody, nad nimi w złotym półksiężycu takiż krzyż kawalerski. 
Tarcza umieszczona na płaszczu książęcym czerwonym podbitym gronostajami, nad którym mitra. 
Najwcześniejsze wzmianki.
Indygenat z 1780 roku. Podobieństwo do herbu Księstwa Biełoozierskiego, oraz zbieżność nazwisk każe przypuszczać, że indygenowano potomka książąt Biełoozierskich z Rosji.
Herbowni.
Biełosielski – Biełozierski.

</doc>
<doc id="1303994" url="https://pl.wikipedia.org/wiki?curid=1303994" title="Bogumiła Krassowska">
Bogumiła Krassowska

Bogumiła Krassowska (ur. 1 marca 1930 w Turku, zm. 2 marca 1998 w Warszawie) – bibliotekarka polska, bibliograf.
Życiorys.
Była córką Jana, księgowego starostwa Turek, i Zofii z Reppelów. Miała troje rodzeństwa: siostry Janinę i Zdzisławę oraz brata Stanisława. W okresie okupacji, po aresztowaniu ojca (został niebawem wywieziony do obozu hitlerowskiego, gdzie zmarł) i wysiedleniu z Wielkopolski, mieszkała wraz z matką i rodzeństwem w Warszawie. Po wojnie rodzina powróciła do Turku. W rodzinnym mieście uzyskała w 1948 maturę w Liceum Ogólnokształcącym im. Tadeusza Kościuszki, by niebawem przenieść się w okolice Warszawy (Wesoła Groszówka) i podjąć pracę zawodową. Pracowała kolejno w Głównym Urzędzie Statystycznym, Polskim Czerwonym Krzyżu i Powszechnej Kasie Oszczędności.
W 1952 związała się z zawodem bibliotekarza; została wówczas kierowniczką Biblioteki Związkowej w Fabryce Samochodów Osobowych. W latach 1953–1954 była słuchaczką Państwowego Zaocznego Kursu Bibliotekarskiego przy Ministerstwie Kultury i Sztuki, po którym w grudniu 1954 zdała zawodowy egzamin państwowy. We wrześniu 1955 zatrudniła się w Bibliotece Publicznej miasta stołecznego Warszawy. Przez pierwsze kilkanaście lat pracy w warszawskiej Bibliotece Publicznej kierowała kolejno dwiema osiedlowymi bibliotekami dla dzieci i młodzieży (przy ulicy Okrąg, następnie przy ulicy Wilczej). W ramach propagowania wśród młodych czytelników dobrej literatury utrzymywała kontakt z pisarzami, m.in. Haliną Rudnicką. Od 1970 pracowała w Bibliotece Publicznej m. st. Warszawy – Bibliotece Głównej przy ulicy Koszykowej: początkowo w Dziale Bibliologii, od 1972 jako kierownik Oddziału Uzupełniania Księgozbiorów Bibliotek dla Dzieci w Dziale Obsługi Sieci, od 1975 w Dziale Instrukcyjno-Metodycznym, gdzie zajmowała się przeglądem nowości wydawniczych pod kątem ewentualnych zakupów oraz nadzorem nad czytelniami naukowymi, a od 1982 nad bibliotekami zakładowymi i szpitalnymi. Jednocześnie stale podnosiła swoje kwalifikacje zawodowe, w 1961 kończąc studia magisterskie na Wydziale Filologii Polskiej Uniwersytetu Warszawskiego, w 1963 odbywając kurs dla bibliotekarzy dziecięcych w Jarocinie, wreszcie w 1975 składając egzamin na bibliotekarza dyplomowanego w Bibliotece Głównej Uniwersytetu Mikołaja Kopernika w Toruniu.
Bogumiła Krassowska przeszła na emeryturę wraz z końcem 1988, by już w kwietniu 1989 powrócić do pracy w bibliotece w wymiarze połowy etatu. Przez kolejne dwa lata zajmowała się stworzeniem Izby Pamięci Marii Kownackiej w żoliborskim mieszkaniu pisarki. Zmarła w 1982 Maria Kownacka zapisała Bibliotece Publicznej miasta stołecznego Warszawy mieszkanie i księgozbiór; mieszkanie stało się niebawem częścią działu Muzeum Książki Dziecięcej. Krassowska zajęła się uporządkowaniem i inwentaryzacją księgozbioru, opracowała katalog alfabetyczny, przeprowadziła również prace porządkowe wśród rękopisów, listów i fotografii. Nadzorowała też prace remontowe w celu zachowania wystroju zgodnego z wolą zmarłej pisarki. Po przygotowaniu Izby Pamięci do udostępniania przyjmowała wycieczki szkolne, przygotowując dla nich model lekcji bibliotecznej. W pracach tych Krassowska utrzymywała kontakt z rodziną Marii Kownackiej. Założyła Kółko Przyjaciół Izby Pamięci Marii Kownackiej, a w działającym przy Izbie Kole Towarzystwa Przyjaciół Dzieci pełniła funkcję sekretarza. 
W 1991 zakończyła pracę w Muzeum Książki Dziecięcej; pozostałe cztery lata aktywności zawodowej poświęciła na prace bibliograficzne. Wraz z Aliną Grefkowicz kontynuowała opracowanie bibliografii polskiej literatury dziecięcej za okres międzywojenny, zapoczątkowane przez Marię Gutry, Felicję Neubert i Alinę Łasiewicką. Rezultatem kilkuletniej pracy stała się publikacja "Bibliografia literatury dla dzieci i młodzieży 1918–1939: literatura polska i przekłady", wydana nakładem Biblioteki Publicznej miasta stołecznego Warszawy w 1995. Bogumiła Krassowska, ze względu na ciężką chorobę, odeszła już wówczas ostatecznie na emeryturę (w maju 1995).
Bogumiła Krassowska uczestniczyła w licznych seminariach i konferencjach bibliotekarskich; jej referaty zostały opublikowane w „Poradniku Bibliotekarza” ("Książki indiańskie w bibliotekach dla dzieci i młodzieży", 1960, nr 5/6; "Udział młodzieży i dzieci w II wojnie światowej w literaturze radzieckiej tłumaczonej na język polski", 1966, nr 11/12). Współpracowała ponadto z redakcją pisma „Bibliotekarz”. Była aktywną działaczką społeczną, przewodniczyła Radzie Zakładowej Związku Pracowników Kultury i Sztuki w warszawskiej Bibliotece Publicznej, działała w Stowarzyszeniu Bibliotekarzy Polskich (m.in. w Sekcji Czytelnictwa Chorych i Niepełnosprawnych Zarządu Głównego); w 1975 była delegatką na VII Zjazd Stowarzyszenia Bibliotekarzy Polskich w Zielonej Górze. Należała do Polskiego Czerwonego Krzyża, Towarzystwa Przyjaźni Polsko-Radzieckiej, Polskiej Zjednoczonej Partii Robotniczej. 
Zmarła 2 marca 1998 po długiej chorobie, pochowana została na cmentarzu Bródnowskim w Warszawie (kwatera 55 C 5-2). 

</doc>
<doc id="1303995" url="https://pl.wikipedia.org/wiki?curid=1303995" title="Prowincja Mahajanga">
Prowincja Mahajanga

Mahajanga – prowincja leżąca w północno-zachodnim Madagaskarze, nad Oceanem Indyjskim. Graniczy od północnego wschodu z prowincją Antsiranana, od wschodu z prowincją Toamasina, a od południa z prowincjami Antananarywa i Toliara. Stolicą prowincji jest Mahajanga. Według danych z 2001 roku prowincja liczy 1 733 917 mieszkańców, co czyni ją piątą najbardziej zaludnioną prowincją w kraju. Powierzchnia prowincji wynosi 150 023 km² i jest drugą prowincją pod względem wielkości w kraju, po prowincji Toliara.
Podział administracyjny.
Prowincja Mahajanga podzielona jest na 4 regiony i 21 dystryktów:

</doc>
<doc id="1304001" url="https://pl.wikipedia.org/wiki?curid=1304001" title="Rugby 7">
Rugby 7

Rugby siedmioosobowe (też "rugby 7", "siódemki", "7's") – wywodzący się ze Szkocji wariant rugby union grany przez siedmiu zawodników zamiast standardowych piętnastu. Najważniejsze zawody – Sevens World Series i Puchar Świata – są organizowane przez IRB. W rugby siedmioosobowym rozgrywki odbywają się w formie turniejów trwających od jednego do trzech dni w zależności od liczby uczestniczących drużyn. Od 2016 r. jest rozgrywany turniej olimpijski w tej odmianie sportu.
Historia.
Rugby siedmioosobowe narodziło się w południowej Szkocji najprawdopodobniej w 1883 r. za sprawą Neda Haiga i Davida Sandersona z Melrose szukających sposobu na wsparcie finansowe lokalnej drużyny rugby. Do okresu międzywojennego odmiana sportu zyskała na popularności na pograniczu szkocko-angielskim, jednak nie była znana gdzie indziej. Dopiero po I wojnie światowej rozegrano pierwsze turnieje w pozostałych częściach Szkocji i Anglii, w ramach zbiórki funduszy na cele charytatywne. 
Po II wojnie światowej rugby siedmioosobowe dotarło do innych państw i stopniowo zyskało na popularności. W 1973 r. rozegrano pierwszy międzynarodowy turniej siódemek na stadione Murrayfield w ramach obchodów stulecia szkockiej federacji rugby. W 1976 r. zainicjowano turniej Hong Kong Sevens, często uznawany za najpopularniejszy w tej odmianie sportu na świecie. Sukces turnieju w Hongkongu zwrócił uwagę IRB, które doceniło potencjał tej odmiany rugby. W 1993 r. rozegrano pierwszy Puchar Świata, a w 2016 r. rugby siedmioosobowe zadebiutowało na Igrzyskach olimpijskich (odbyły się zarówno turnieje mężczyzn i kobiet), a dyscyplina po 92 latach wróciła na największą imprezę sportową świata (wcześniej jednak grano w odmianę piętnastoosobową).
Popularność i rozgrywki.
Rugby siedmioosobowe jest dyscypliną względnie popularną w wielu krajach świata. Jest też uważane za sposób na jej promowanie, jak np. w Hongkongu, Kenii, Stanach Zjednoczonych czy Polsce. W rugby siedmioosobowym coraz chętniej rywalizują kobiety.
Najważniejszymi światowymi rozgrywkami są World Rugby Sevens Series, Puchar Świata oraz turniej olimpijski – wszystkie w wydaniu zarówno męskim, jak i żeńskim. Ponadto istnieją turnieje kontynentalne, regionalne oraz klubowe. Reprezentacja Polski bierze udział w zmaganiach organizowanych przez Rugby Europe; ponadto w Polsce rozgrywane są mistrzostwa kraju mężczyzn i kobiet, w których bierze udział kilkadziesiąt klubów z całego kraju.
Rugby union a rugby 7.
Rugby siedmioosobowe i piętnastoosobowe są w większości reguł bardzo podobne, a zmiany wprowadzono w celu dostosowania gry do zmniejszonej liczby zawodników na boisku. Podstawowe różnice:

</doc>
<doc id="1304004" url="https://pl.wikipedia.org/wiki?curid=1304004" title="Kuskusiec">
Kuskusiec

Kuskusiec ("Ailurops") – rodzaj ssaka z podrodziny kuskuśców (Ailuropinae) w rodzinie pałankowatych (Phalangeridae).
Zasięg występowania.
Rodzaj obejmuje gatunki występujące na wyspach należących do Indonezji (Salibabu, Wyspy Talaud, Celebes, Peleng, Muna, Buton, Wyspy Togian).
Morfologia.
Długość ciała 45–57 cm, długość ogona 35,5–58 cm; masa ciała 5–8 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="1304007" url="https://pl.wikipedia.org/wiki?curid=1304007" title="Prowincja Toamasina">
Prowincja Toamasina

Toamasina – prowincja leżąca w północno-wschodnim Madagaskarze, nad Oceanem Indyjskim. Graniczy od północnego wschodu z prowincją Antsiranana, od północy i zachodu z prowincją Mahajanga, od zachodu z prowincją Antananarywa a od południa z prowincją Fianarantsoa. Stolicą prowincji jest Toamasina. Według danych z 2001 roku prowincja liczy 2 593 063 mieszkańców, co czyni ją 3. najbardziej zaludnioną prowincją w kraju. Powierzchnia prowincji wynosi 71 911 km² i jest 4. prowincją pod względem wielkości w kraju.
Podział administracyjny.
Prowincja Toamasina podzielona jest na 3 regiony i 18 dystryktów:

</doc>
<doc id="1304008" url="https://pl.wikipedia.org/wiki?curid=1304008" title="Tomasz Augustynowicz (aktor)">
Tomasz Augustynowicz (aktor)

Tomasz Augustynowicz (ur. 22 stycznia 1977 w Krakowie) – polski aktor teatralny, filmowy i telewizyjny.
Absolwent krakowskiej PWST. Popularność przyniosła mu rola Andrzeja Wasia kolegi z pracy i przyjaciela Agnieszki Lubicz w serialu "Klan" emitowanym w Telewizji Polskiej oraz rola doktora Roberta Szewczyka w serialu "Szpital". Dużą rolę (Podinspektora) zagrał też w filmie "Ogród Luizy" w reżyserii Macieja Wojtyszki.

</doc>
<doc id="1304014" url="https://pl.wikipedia.org/wiki?curid=1304014" title="Ronde van Vlaanderen 2008">
Ronde van Vlaanderen 2008

92. edycja wyścigu Ronde van Vlaanderen odbyła się 6 kwietnia 2008 roku. Wyścig wygrał Belg, Stijn Devolder z grupy Quick Step.
Devolder, jadący w trójkolorowej koszulce mistrza Belgii, zaatakował na 25 kilometrów przed metą, na wzgórzu Eikenmolen. Hiszpan Juan Antonio Flecha (Rabobank) zainicjował pogoń uciekając grupie faworytów z Tomem Boonenem i Alessandro Ballanem, jednak mimo zmniejszenia straty do 9 sekund nie udało mu się dogonić zwycięzcy. Na ostatnich 3 kilometrach do Flechy dołączył jeszcze Nick Nuyens i ta dwójka dotarła razem do linii mety.
Trasa.
Trasa liczyła 264 km. Start wyścigu miał miejsce w Brugii, meta znajdowała się w Ninove, na zachód od Brukseli. Pierwsza część trasy była relatywnie płaska, a od 125 km do mety zaczęły się słynne flandryjskie pagórki, z których część pokryta była brukiem.

</doc>
<doc id="1304017" url="https://pl.wikipedia.org/wiki?curid=1304017" title="Dan Bryan">
Dan Bryan

Dan Bryan (ur. 1900 w Gowran, zm. 1985) – pułkownik irlandzkiej armii i dowódca G2 (irlandzkiego wywiadu wojskowego) uczestnik II wojny światowej.
Daniel Bryan (również znany jako Dan) studiował medycynę od 1916 przez dwa lata na Uniwersytecie Narodowym w Irlandii. W 1917 przyłączył się on do paramilitarnej organizacji Irish Volunteers (Irlandzcy Ochotnicy) by walczyć przeciwko Brytyjczykom.
Wolne Państwo Irlandzkie zostało utworzone w 1922. Bryan brał udział w irlandzkiej wojnie domowej (1922-1923). W 1923 został kapitanem. Do 1955 był w czynnej służbie.
W 1942 zastąpił na miejscu dyrektora G2 Liama Archera. Dyrektorem pozostał do końca wojny. Bryan blisko współpracował z Richardem Hayesem, dyrektorem Irlandzkiej Biblioteki Narodowej w łamaniu niemieckich szyfrów.
W 1952 był powołany na komendanta Irlandzkiego Wojskowego College'u.
W 1983 został nakręcony film odcinkowy ("Caught in a Free State") o niemieckich szpiegach w Irlandii podczas II wojny światowej. Bohater był blisko oparty na Danielu Bryanie granym przez Johna Kavanagha.

</doc>
<doc id="1304018" url="https://pl.wikipedia.org/wiki?curid=1304018" title="Prowincja Toliara">
Prowincja Toliara

Toliara – prowincja leżąca w południowo-zachodnim Madagaskarze, nad Oceanem Indyjskim. Graniczy od wschodu z prowincją Fianarantsoa, od północnego wschodu z prowincją Antananarywa a od północy z prowincją Mahajanga. Stolicą prowincji jest Toliara. Według danych z 2001 roku prowincja liczy 2 229 550 mieszkańców, co czyni ją 4. najbardziej zaludnioną prowincją w kraju. Powierzchnia prowincji wynosi 161 405 km² i jest największą prowincją w kraju.
Podział administracyjny.
Prowincja Toliara podzielona jest na 4 regiony i 21 dystryktów:

</doc>
<doc id="1304019" url="https://pl.wikipedia.org/wiki?curid=1304019" title="Biskupi ołomunieccy">
Biskupi ołomunieccy

Biskupi ołomunieccy – biskupi diecezjalni i biskupi pomocniczy diecezji, a od 1777 archidiecezji ołomunieckiej.

</doc>
<doc id="1304021" url="https://pl.wikipedia.org/wiki?curid=1304021" title="The Clear Word">
The Clear Word

The Clear Word (pl. "Jasne Słowo") – współczesny przekład Biblii Starego i Nowego Testamentu na język angielski. Pod względem typu tłumaczenia jest to parafraza we współczesnej angielszczyźnie. Przekładu dokonał dr Jack Blanco – teolog-biblista Kościoła Adwentystów Dnia Siódmego. Pierwotnie tłumaczenie zostało opublikowane przez Southern Adventist University pod tytułem "Clear Word Bible". Obecnie przekład wydawany jest przez oficjalne wydawnictwo Kościoła Adwentystów Dnia Siódmego – Review and Herald Publishing Association. Tekst podzielony jest na dwie szpalty i utrzymany w tradycyjnym układzie rozdział-werset. 
Historia.
Pierwotnym zamierzeniem dra Blanco w opracowaniu "The Clear Word" było wykorzystywanie go do osobistego studium Biblii i pracy. Nie zamierzał go publikować. Jednak po odkryciu dzieła przez jego przyjaciół i rodzinę i pod wpływem nacisków z ich strony postanowił opublikować swoje tłumaczenie. Początkowo wydano Nowy Testament, który spotkał się z szerokim zainteresowaniem i przyjęciem. W 1994 r. ukazała się cała Biblia.
Stosunek Kościoła do przekładu.
"The Clear Word" jest indywidualną inicjatywą dra Blanco i nie posiada oficjalnej autoryzacji ze strony Generalnej Konferencji Kościoła Adwentystów Dnia Siódmego. Nie można go zatem traktować jako aprobowanego przez Kościół. "The Clear Word" spotkał się jednak z pozytywnym odbiorem wśród części wyznawców i pastorów tego wyznania. Obecnie wielu anglojęzycznych adwentystów korzysta z przekładu dra Blanco i go popularyzuje. W wielu kręgach adwentystycznych cieszy się on dużym uznaniem.
Podzielone opinie.
Wśród wyznawców, duchownych i teologów Kościoła Adwentystów Dnia Siódmego istnieją podzielone opinie co do przekładu. W pewnych kręgach adwentystycznych zyskał on dużą popularność. W obronie przekładu stanął np. były Przewodniczący Generalnej Konferencji Kościoła Adwentystów Dnia Siódmego – pastor Robert Folkenberg. W popularyzację dzieła angażowany był również wielokrotnie oficjalny tygodnik Kościoła – "Adventist Review".
Wielu duchownych i teologów Kościoła Adwentystów Dnia Siódmego, szczególnie pracownicy naukowi adwentystycznych uniwersytetów, odnoszą się krytycznie do przekładu. Przykładem takiego stanowiska jest poniższe oświadczenie Dywizji Południowopacyficznej Kościoła:
Porównanie z innymi przekładami.
Porównanie przekładu "The Clear Word" z tradycyjnymi tłumaczeniami, na przykładzie Biblii warszawskiej:

</doc>
<doc id="1304022" url="https://pl.wikipedia.org/wiki?curid=1304022" title="Hello!">
Hello!



</doc>
<doc id="1304024" url="https://pl.wikipedia.org/wiki?curid=1304024" title="Bakczysaraj">
Bakczysaraj

Bakczysaraj (, "Bachczysaraj"; , "Bachczisaraj"; ) – miasto na Krymie, położone w Górach Krymskich. W 2018 roku liczyło ok. 26,9 tys. mieszkańców.
Znajduje się tu stacja kolejowa Bakczysaraj.
Zabytki.
W przeszłości Bakczysaraj był stolicą Chanatu Krymskiego. Do dziś zachował się jeden z trzech muzułmańskich kompleksów pałacowych w Europie – pałac chanów krymskich, w którym znajduje się najważniejszy na Krymie meczet – Wielki Meczet Chan-Dżami. W okolicy znajdują się inne cenne zabytki: całkowicie wydrążony w skale Monastyr Uspieński oraz skalne miasta (m.in. Czufut-Kale, Bakła, Eski-Kermen, Mangup).
Miasto w literaturze.
Dawna stolica chanów i pałac inspirował wielu wybitnych twórców. Adam Mickiewicz poświęcił miastu szereg Sonetów krymskich: "Bakczysaraj, Bakczysaraj w nocy, Grób Potockiej, Mogiły haremu". Również Aleksander Puszkin napisał wiersz "Fontanna Bakczysaraju".

</doc>
<doc id="1304025" url="https://pl.wikipedia.org/wiki?curid=1304025" title="Waterboys">
Waterboys



</doc>
<doc id="1304026" url="https://pl.wikipedia.org/wiki?curid=1304026" title="Rodrigo Fresán">
Rodrigo Fresán

Rodrigo Fresán (ur. 1963 w Buenos Aires) – argentyński pisarz i publicysta.
Od 1984 współpracuje z różnymi mediami, w roli m.in. krytyka literackiego i filmowego. W prozie debiutował w 1991 eksperymentalnym tomem "Historia argentina". Następnie wydał kilka powieści ("Esperanto" 1995, "Mantra" 2001) i zbiorów opowiadań. Prawdziwym przełomem okazała się jednak dopiero powieść "Jardines de Kensington" z 2003. Książka została przetłumaczona na wiele języków, w tym polski.
"Ogrody Kensington" nawiązują do biografii J.M. Barriego, twórcy "Piotrusia Pan", jednak akcja książki rozgrywa się nie tylko w epoce wiktoriańskiej. Obok rekonstrukcji długoletniej znajomości Barriego z rodziną Llewelyn Davies (która stała się inspiracją do napisania "Piotrusia Pana"), na niemal równych prawach w powieści występują opisy "swingującego Londynu" lat 60. oraz wydarzenia XXI wieku. Narratorem utworu jest na wpół szalony autor powieści dla dzieci ukrywający się pod pseudonimem Peter Hook.
Fresán od 1999 mieszka w Barcelonie. Jego teksty publikuje m.in. dziennik "El Pais".

</doc>
<doc id="1304027" url="https://pl.wikipedia.org/wiki?curid=1304027" title="Rodrigo Fresan">
Rodrigo Fresan



</doc>
<doc id="1304030" url="https://pl.wikipedia.org/wiki?curid=1304030" title="Pałanka (torbacz)">
Pałanka (torbacz)

Pałanka ("Phalanger") – rodzaj ssaka z podrodziny pałanek (Phalangerinae) w obrębie rodziny pałankowatych (Phalangeridae).
Zasięg występowania.
Rodzaje obejmuje gatunki występujące na wyspach należących do Indonezji (Halmahera, Bacan, Morotai, Gebe i Wyspy Obi), Australii i na Nowej Gwinei.
Morfologia.
Długość ciała 31–54 cm, długość ogona 27,5–42,5 cm; masa ciała 1,1–5 kg. 
Systematyka.
Podział systematyczny.
Do rodzaju należą następujące gatunki:

</doc>
<doc id="1304034" url="https://pl.wikipedia.org/wiki?curid=1304034" title="Michał Garbocz">
Michał Garbocz

Michał Garbocz (ur. 13 lutego 1973 w Katowicach) – polski hokeista, reprezentant Polski.
Jego brat Dariusz (ur. 1971), także został hokeistą.
Kariera.
Wychowanek GKS Tychy. Przez kilka sezonów grał także w oświęcimskiej Unii. Od 2001 do 2007 grał we Francji w zespole Anglet. Od maja 2011 ponownie występował w tym klubie, po czym w 2013 zakończył karierę.
Reprezentował Polskę na mistrzostwach świata w latach 1993, 1995, 1996, 1997, 1998, 1999, 2000, 2001, 2002, 2003, 2004, 2005, 2006.

</doc>
<doc id="1304039" url="https://pl.wikipedia.org/wiki?curid=1304039" title="Radama I">
Radama I

Radama I (ur. w 1793, zm. w 1828) – władca Imeriny na wyspie Madagaskar od 1810 do 1828.
Syn Andrianampoinimeriny, małżonek Ranavalony I Okrutnej. Współpracując z Anglikami powiększył znacznie terytorium państwa, zajmując prawie cały Madagaskar. Zawarł sojusz w 1816 r. z Wielką Brytanią, który zapewnił regularne dostawy broni palnej jego armii oraz pomoc brytyjskich instruktorów i misjonarzy z London Missionary Society. W zakładanych przez nich szkołach kształciła się elita wykorzystywana przez Radamę I w administracji.
Ceną za chrystianizację i europeizację kraju była likwidacja handlu niewolnikami oraz wzrastające obciążenie chłopów powinnościami wobec państwa, głównie służbą wojskową. Wywołało to silny opór społeczny, który w 1822 r. przyjął formę otwartej rebelii. Król znany też jako "Madagaskarski Napoleon" zmarł w sile wieku z powodu nieznanej choroby.

</doc>
<doc id="1304040" url="https://pl.wikipedia.org/wiki?curid=1304040" title="Kuskus (torbacz)">
Kuskus (torbacz)

Kuskus ("Spilocuscus") – rodzaj ssaka z podrodziny pałanek (Phalangerinae) w obrębie rodziny pałankowatych (Phalangeridae).
Zasięg występowania.
Rodzaj obejmuje gatunki występujące na Nowej Gwinei i okolicznych wyspach oraz w Australii.
Morfologia.
Długość ciała 31–74 cm, długość ogona 25–70,7 cm; masa ciała 1,2–6,6 kg. 
Systematyka.
Etymologia.
"Spilocuscus": gr. σπιλος "spilos" „plama”; rodzaj "Cuscus" (pałanka).
Podział systematyczny.
Do rodzaju należą następujące gatunki:

</doc>
<doc id="1304045" url="https://pl.wikipedia.org/wiki?curid=1304045" title="Wykonywanie poza kolejnością">
Wykonywanie poza kolejnością

Wykonywanie poza kolejnością () – w mikroprocesorach superskalarnych zdolność do zmiany wykonywania kolejności instrukcji, tak, aby jak najefektywniej wykorzystać dostępne jednostki wykonawcze (moc obliczeniową procesora) – by równolegle wykonywać jak najwięcej instrukcji maszynowych, minimalizując tym samym czas wykonywania programów. Współczesne mikroprocesory posiadają 2 lub więcej jednostek wykonawczych, np. w Pentium II jest ich pięć, a w Pentium 4 już ponad 10.
Ta cecha powoduje jednak, że mikroprocesor musi pamiętać rzeczywistą kolejność instrukcji (zwykle posiada wiele kopii rejestrów niewidocznych dla programisty) i uaktualniać stan w rzeczywistym porządku, a także anulować (wycofywać) zmiany w przypadku, gdy wystąpił jakiś błąd podczas wykonywania wcześniejszej instrukcji.
Ilustracja dla hipotetycznego mikroprocesora z dwiema jednostkami wykonawczymi:
 1) a = b + 5
 2) c = a + 10
 3) d = e + 5
 4) f = d + 10
Instrukcja nr 2 nie może wykonać się przed pierwszą, bowiem jej argument zależy od wyniku instrukcji 1., podobnie instrukcja 4. zależy od 3. Bez zmiany kolejności procesor wykonałby szeregowo 4 instrukcje w założonym porządku, wykorzystując jednak tylko jedną jednostkę wykonawczą:
 czas . . . . . .
 1
 2
 3
 4
Jednak można wykonać równolegle, niezależne od siebie, instrukcje 1. i 3., następnie również równolegle instrukcje 2. i 4. – w ten sposób wykorzystane zostaną obie jednostki wykonawcze, toteż czas wykonywania instrukcji będzie 2 razy krótszy:
 czas . . . .
 1
 3
 2
 4 

</doc>
<doc id="1304046" url="https://pl.wikipedia.org/wiki?curid=1304046" title="Rejon dankowski">
Rejon dankowski

Rejon dankowski (ros. Данковский район) – jednostka administracyjna w Rosji, w północnej części obwodu lipieckiego.
Centrum administracyjnym rejonu jest miasto Dankow.
Geografia.
Powierzchnia rejonu wynosi 1894,85 km².
Graniczy z obwodem tulskim i obwodem riazańskim, oraz rejonami lebiediańskim i czapłygińskim obwodu lipieckiego.
Główne rzeki rejonu: Don, Wiazowka.
Demografia.
W 2006 roku rejon liczył 38 300 mieszkańców, z czego 22 000 mieszkało w warunkach miejskich. Ogółem w rejonie znajduje się 147 miejscowości.
Podział administracyjny.
W skład rejonu wchodzą 23 osiedla, w tym 1 miejskie (Dankow) i 22 wiejskie. Są to osiedla:
Miejscowości.
Bierozowka, Polibino, Dubki, Katarajewo, Chitrowo, Streszniewo, Osinowskie Prudki, Aleksandrowka.

</doc>
<doc id="1304047" url="https://pl.wikipedia.org/wiki?curid=1304047" title="Nimliczby">
Nimliczby

Nimliczby – liczby porządkowe ze specjalnie zdefiniowanymi działaniami wprowadzone dla określenia wielkości stosów w grze nim, ale zastosowane do szerszej klasy gier dzięki twierdzeniu Sprague’a-Grundy’ego.
Rekurencyjna definicja dodawania nimliczb wygląda następująco:
zaś mnożenia:
gdzie mex oznacza najmniejszą liczbę porządkową nieobecną w danym zbiorze.
Nimliczby spełniają warunki z definicji ciała algebraicznie domkniętego, poza tym, że nie są zbiorem. Zbiory nimliczb skończonych mniejszych od formula_5 są ciałami skończonymi.
Ujęcie intuicyjne.
Nimliczby można oznaczać kolorem czerwonym. Dodawanie i mnożenie nimliczb, tak jak zwykłych liczb, są łączne i przemienne, mnożenie jest rozdzielne względem dodawania.
Reguły dodawania:
Dodawanie nimliczb odpowiada operacji XOR na cyfrach ich rozwinięcia dwójkowego.
Reguły mnożenia:
Na przykład:
Potęgowanie odbywa się według zwykłych zasad, a wykładnik jest zwykłą liczbą.
Okazuje się, że
Można też mówić o nieskończonych nimliczbach, np.
W innym ujęciu:
Można je też przedstawić jako neutralną grę Hackenbusha, co pozwala na rozgałęzianie.
Tabliczka dodawania i mnożenia.
Poniższe tabele przedstawiają dodawanie i mnożenie pierwszych 16 nimliczb. (Ten podzbiór jest podciałem, gdyż 16 jest postaci formula_5).

</doc>
<doc id="1304048" url="https://pl.wikipedia.org/wiki?curid=1304048" title="Kuskusek">
Kuskusek

Kuskusek ("Strigocuscus") – rodzaj ssaka z podrodziny kuskuśców w obrębie rodziny pałankowatych (Phalangeridae).
Zasięg występowania.
Rodzaj obejmuje gatunki występujące na wyspach należących do Indonezji (Celebes, Peleng, Sangir i Wyspy Sula).
Morfologia.
Długość ciała 30–39 cm, długość ogona 31–39 cm; masa ciała 0,5–1 kg.
Systematyka.
Etymologia.
"Strigocuscus": „bruzda, rowek”; rodzaj "Cuscus" (pałanka).
Podział systematyczny.
Do rodzaju należą następujące gatunki:

</doc>
<doc id="1304049" url="https://pl.wikipedia.org/wiki?curid=1304049" title="Wyższa Szkoła Biznesu w Pile">
Wyższa Szkoła Biznesu w Pile

Wyższa Szkoła Biznesu w Pile – niepaństwowa uczelnia z siedzibą w Pile, utworzona 8 lutego 1996 na podstawie decyzji Ministra Edukacji Narodowej z dnia 22 grudnia 1995 roku i wpisana do rejestru uczelni niepublicznych pod numerem 80. Na przestrzeni 15 lat funkcjonowania, szkołę ukończyło ponad 6000 absolwentów studiów licencjackich i studiów podyplomowych.
Uczelnia daje możliwość podjęcia studiów licencjackich na pięciu kierunkach:
oraz studiów podyplomowych.

</doc>
<doc id="1304051" url="https://pl.wikipedia.org/wiki?curid=1304051" title="Parafia Niepokalanego Serca Najświętszej Maryi Panny w Rowniu">
Parafia Niepokalanego Serca Najświętszej Maryi Panny w Rowniu

Parafia Niepokalanego Serca Najświętszej Maryi Panny w Rowniu – parafia rzymskokatolicka w Żorach w dekanacie Żory w archidiecezji katowickiej.
Historia.
Pierwsze wzmianki historyczne o Rowniu odnaleźć można w "Liber fundationis episcopatus vratislaviensis", sporządzonym w 1305 roku. Rowień, podobnie jak okoliczne wsie: nieistniejące już Nietysławice i Bobrowniki oraz Boguszowice, Rogoźna, Kłokocin, Rój, Jankowice i Gortatowice, uiszczały dziesięcinę według prawa polskiego. Spisy świętopietrza z XIV wieku podają, że Rowień przynależał do parafii św. Wawrzyńca w Boguszowicach. Administracyjnie była to parafia diecezji wrocławskiej. Wraz z 9 okolicznymi parafiami tworzyła od 1335 roku archiprezbiterat żorski, podległy pod archidiakonat opolski. Patronat nad tą parafią do 1810 roku sprawowali cystersi w Rudach. 
Początki parafii w Rowniu związane są z II poł. XX w. Do kościoła parafialnego w Boguszowicach miejscowa ludność miała do pokonania około 4 km. Sporadycznie w latach 50. zaczęto w Rowniu odprawiać msze święte w przydrożnej kaplicy pw. Wniebowzięcia NMP. Liczba ludności szybko wzrastała, toteż ks. Edward Tobola, proboszcz boguszowicki, postanowił wybudować drewnianą kaplicę pw. Niepokalanego Serca N.M.P. Poświęcił ją 8 grudnia 1957 roku. 1 września 1964 roku stałe duszpasterstwo powierzono ks. Antoniemu Masarczykowi, dotychczasowemu wikaremu z Boguszowic. 3 września 1968 roku bp H. Bednorz ustanowił ks. Masarczyka rektorem w Rowniu. Rok później zaczęto prowadzić księgi metrykalne. W wyniku podziału dotychczasowego dekanatu żorskiego w 1979 roku stacja duszpasterska w Rowniu, podległa parafii w Boguszowicach, weszła w skład dekanatu boguszowickiego. 
Dekretem z 6 marca 1981 roku z parafii św. Filipa i Jakuba w Żorach oraz z parafii Najświętszego Serca Pana Jezusa w Boguszowicach utworzono samodzielną parafię Niepokalanego Serca Najświętszej Maryi Panny. Swym zasięgiem objęła Rowień i Folwarki. Należała do dekanatu boguszowickiego. Jej proboszczem został dotychczasowy Rektor, ks. A. Masarczyk, który jeszcze przed ogłoszeniem dekretu, złożył wniosek w kurii o budowę nowego kościoła. Ks. biskup Damian Zimoń wydał pozwolenie w 1986 roku. W międzyczasie rozpoczęto budowę probostwa oraz salek katechetycznych, a w 1983 roku papież Jan Paweł II poświęcił kamień węgielny pod budowę kościoła i probostwa. W 1989 roku zatwierdzono decyzję o budowie kościoła projektu inżynierów Antoniego Pietrasa i Piotra Mireckiego. Miejscem jego budowy była parcela, gdzie stał tymczasowy kościół. Pierwsze prace budowlane zaczęły się 13 marca 1989 roku. W 1998 roku parafię przeniesiono do dekanatu żorskiego. Pod koniec tego roku zaczęto odprawiać msze święte w nowym kościele. Jego konsekracja nastąpiła 19 czerwca 1999 roku. W sierpniu 1999 roku proboszczem parafii został ks. Jan Waliczek, który podjął się trudu dokończenia budowy i wyposażenia kościoła.

</doc>
<doc id="1304054" url="https://pl.wikipedia.org/wiki?curid=1304054" title="Kasjan z Nantes">
Kasjan z Nantes

Kasjan z Nantes (ur. 14 stycznia 1607 we Francji, zm. 5 sierpnia 1638 w Gonder) – misjonarz, zakonnik Braci Mniejszych Kapucynów, męczennik, błogosławiony Kościoła katolickiego.
Kasjan był synem Portugalczyków: Jana Lopeza-Netto i Guyonne d’Almeras. Pracował z ludźmi cierpiącymi, szczególnie dotkniętymi chorobami. 
Wraz z bł. Agataniołem z Vendôme został ukamienowany w Abisynii, w mieście Gonder. 
Kościół katolicki dołączył ich do grona swoich błogosławionych 27 kwietnia 1905. Został beatyfikowany przez Piusa X.
Wspomnienie liturgiczne bł. Kasjana w Kościele katolickim obchodzone jest 7 sierpnia.

</doc>
<doc id="1304056" url="https://pl.wikipedia.org/wiki?curid=1304056" title="Milan Gurović">
Milan Gurović

Milan Gurović (cyr. Милан Гуровић; ur. 17 czerwca 1976 w Nowym Sadzie) – serbski zawodowy koszykarz, mistrz świata (2002) oraz Europy (2001), trener koszykarski.
Był najlepszym strzelcem i graczem Pucharu ULEB podczas sezonów 2005-2006 i 2006-2007, kiedy grał dla Crvenej Zvezdy. Zdobył złoty medal w 2001 na mistrzostwach Europy i w 2002 na mistrzostwach świata jako zawodnik reprezentacji Jugosławii. Był zawodnikiem Prokomu Trefla Sopot, z którym zdobył Mistrzostwo Polski w sezonie 2007/2008. Podczas finału play-off, za wzięcie udziału w bójce otrzymał karę dyskwalifikacji – odsunięcie od jednego spotkania oraz finansową – 20 tysięcy złotych.
W listopadzie 2004 dostał zakaz wjazdu na mecz swojego zespołu w Chorwacji i Bośni (rozgrywki Ligi Adriatyckiej skupiają kraje byłej Jugosławii) z powodu tatuażu nad lewym łokciem z podobizną Dragoljuba Mihailovicia, serbskiego generała, przywódcy czetników w czasie II wojny światowej.
W sezonie 2007/2008, podczas wygranego 76-70 spotkania z PGE Turowem Zgorzelec, ustanowił nadal aktualny rekord finałów PLK (odkąd wprowadzono oficjalne statystyki w sezonie 1998/99), notując 36 punktów. W trakcie tej samej serii finałowej zanotował w jednym ze spotkań 34 punkty, co jest drugim najwyższym wynikiem w historii.
30 września 2009 roku oficjalnie ogłosił zakończenie kariery.

</doc>
<doc id="1304057" url="https://pl.wikipedia.org/wiki?curid=1304057" title="Kitanka">
Kitanka

Kitanka ("Trichosurus") – rodzaj ssaka z podrodziny kitanek (Trichosurinae) w obrębie rodziny pałankowatych (Phalangeridae).
Zasięg występowania.
Rodzaj obejmuje gatunki występujące w Australii (włącznie z Tasmanią).
Morfologia.
Długość ciała 35–55 cm, długość ogona 25–42 cm; masa ciała 1,2–4,5 kg.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1304058" url="https://pl.wikipedia.org/wiki?curid=1304058" title="Smikros">
Smikros

Smikros (ok. 500 p.n.e.) – attycki malarz waz czerwonofigurowych naśladujący Eufroniosa.

</doc>
<doc id="1304060" url="https://pl.wikipedia.org/wiki?curid=1304060" title="Materva">
Materva

Materva - kubański napój gazowany na bazie yerba mate. Jest on produkowany w Miami na bazie ziół importowanych z Południowej Ameryki. Pierwotnie napój wytwarzany był na Kubie, od 1920 roku do kubańskiej rewolucji.

</doc>
<doc id="1304063" url="https://pl.wikipedia.org/wiki?curid=1304063" title="Bordeaux-Paryż">
Bordeaux-Paryż

Bordeaux–Paryż – jeden z najdłuższych wyścigów klasycznych w historii kolarstwa. Podczas swojej ostatniej odsłony w roku 1988 długość trasy wynosiła 600 km. Dłuższym wyścigiem jednodniowym był tylko Paryż–Brest–Paryż z ponad 1200 km długości.
Wyścig ten, z trasą bezpośrednią z Bordeaux do Paryża, zwany również "Derby", został zorganizowany po raz pierwszy w roku 1891, co oznacza, że jest to najstarszy wyścig w historii, który był kontynuowany w latach późniejszych. Pierwszy zwycięzca, Brytyjczyk George Pilkington Mills, przejechał całą trasę bez dłuższych przerw i potrzebował na to nieco ponad 24 godzin. W przeciwieństwie do wszystkich nowoczesnych klasyków, takich jak Paryż-Roubaix czy Mediolan-San Remo, podczas tego wyścigu kolarze jechali za motocyklem (lub motorowerem), który nadawał tempo (przynajmniej na niektórych odcinkach trasy) i dawał osłonę przed wiatrem. Dzięki temu kolarze mogli uzyskiwać wyższe prędkości.
Od lat 60. popularność tego anachronicznego wyścigu systematycznie spadała. Znaczna długość trasy, nieprzystająca do nowoczesnego kolarstwa, wymagała od zawodników specjalnego przygotowania, coraz więcej kolarzy rezygnowało z udziału w tej imprezie. Zawodowcy ostatni raz ścigali się na tej trasie w roku 1988 i od tego czasu jest to wyścig tylko dla amatorów.
Rekordzistą "Derby" jest Belg Herman Van Springel, który wygrywał 7 razy w latach 1970–1981.

</doc>
<doc id="1304065" url="https://pl.wikipedia.org/wiki?curid=1304065" title="Eufronios">
Eufronios

Eufronios (VI/V wiek p.n.e.) – attycki malarz i garncarz, działający w okresie 520–505 p.n.e. Uważany za najstarszego z grupy pionierów stylu czerwonofigurowego (520–500 p.n.e.).
Najprawdopodobniej był niewolnikiem pracującym początkowo w warsztacie Kachryliona, następnie we własnym. Na początku V wieku p.n.e. porzucił malarstwo i zajął się garncarstwem (toczeniem naczyń), choć nadal miał wpływ na malarzy dekorujących wytwarzane przez niego wazy (np. na Malarza Pistoksenosa). Współdziałał z Onesimosem, współzawodniczył z Eutymidesem; świadectwem tej rywalizacji jest monachijska amfora Eutymidesa z napisem „jak nigdy Eufronios [tak nie namalował]”. Za jego uczniów uważani są m.in. Brygos, Hieron i Duris.
Wśród znanych prac 6 sygnował jako malarz (m.in. krater kielichowy z pracowni Euksiteosa oraz krater wolutowy z Arezzo, nie licząc kyliksów Kachryliona), a 10 jako garncarz ("poietes"), przy czym pierwsze zaliczane są do starszych, co potwierdzałoby tezę o późniejszym założeniu własnej pracowni. Poza sygnowanymi za wyroby warsztatu Eufroniosa uznano też naczynia zdobione przez Onesimosa i innych malarzy tzw. stylu surowego. 
Dekorowane przez niego wazy charakteryzują się swobodą postaci oraz zwartością kompozycji (zręcznie włączonych w ściany kraterów lub w medaliony dna kyliksów), umiejętnym stosowaniem skrótów perspektywicznych, precyzją rysunku (zwłaszcza anatomii), drobiazgowością w oddawaniu fałdów draperii, ukazywaniem ekspresyjnych twarzy w ujęciu "en face". Był mistrzem aktu modelowanego kreskami o różnych natężeniach barwy i gęstości pokostu. Posługiwał się często rozcieńczonym pokostem dla wykonania delikatnych linii rysunku wewnętrznego. Tematykę przedstawień czerpał głównie z mitologii oraz życia codziennego (np. czyny Heraklesa, sceny z gimnazjonu).

</doc>
<doc id="1304066" url="https://pl.wikipedia.org/wiki?curid=1304066" title="Carlos Germano">
Carlos Germano

Carlos Germano, właśc. Carlos Germano Schwambach Neto (ur. 14 sierpnia 1970 w Domingos Martins) – brazylijski piłkarz grający na pozycji bramkarza.
Kariera klubowa.
Carlos Germano pochodzi ze stanu Espírito Santo, a jego ojciec pochodzi z Niemiec. Karierę piłkarską rozpoczął w rodzinnym mieście Domingos Martins. W 1985 jego talent odkryli poszukiwacze talentów z klubu CR Vasco da Gama i młodemu Carlosowi zaproponowano staż w zespole młodzieżowym. Jeszcze w tym samym roku młody golkiper stał się podstawowym zawodnikiem młodej drużyny Vasco da Gama, a w 1990 roku przesunięto go do kadry pierwszego zespołu. W lidze brazylijskiej zadebiutował jednak dopiero rok później, ale w pierwszych latach swojej kariery był rezerwowym, m.in. dla reprezentanta kraju, Acacio. Swoje pierwsze sukcesy z Vasco osiągnął w 1992 roku, gdy wywalczył mistrzostwo stanu Rio de Janeiro, a także sięgnął po mniej znaczące trofeum, Taça Guanabara. W 1993 roku częściej grywał między słupkami drużyny z Rio de Janeiro i sięgnął po swoje drugie w karierze mistrzostwo stanowe. W 1994 roku powtórzył ten sukces, a także drugi raz wygrał Taça Guanabara. W 1997 roku pierwszy i jedyny raz w karierze został mistrzem Brazylii. W 1998 roku Vasco da Gama z Carlosem Germano w bramce dotarło do finału Copa Libertadores, a tam okazało się lepsze od ekwadorskiej Barcelony (2:0, 2:1). W tym samym roku Carlos został także mistrzem swojego stanu i zdobył Taça Guanabara. Wystąpił też w przegranym 1:2 Pucharu Interkontynentalnego z Realem Madryt. W Vasco da Gama Germano grał jeszcze w 1999 roku, a łącznie dla tego klubu rozegrał 119 meczów w lidze brazylijskiej.
Na początku 2000 roku Carlos Germano odszedł z Vasco po kłótni z prezesem klubu. Został bramkarzem Santosu FC, ale rozegrał tam tylko jeden sezon i wystawiono go na listę transferową (klub nie był w stanie wypłacić należności finansowych). W 2001 roku odszedł na zasadzie wolnego transferu do Portuguesy São Paulo i tam, podobnie jak w Santosie, spędził jeden sezon. W 2002 roku wrócił do Rio i grał w Botafogo. W 2003 roku był bramkarzem Paysandu SC Sport Club, w 2004 – América Rio de Janeiro, a w 2005 – Madureira Esporte Clube. Latem tamtego roku wyjechał do portugalskiego FC Penafiel, z którym spadł z pierwszej ligi, a w 2006 roku zakończył karierę.
Kariera reprezentacyjna.
W reprezentacji Brazylii Carlos Germano zadebiutował 11 października 1995 roku w wygranym 2:0 towarzyskim spotkaniu z Urugwajem. W 1997 roku jako rezerwowy zdobył z „Canarinhos” złoty medal Copa América 1997. W 1998 roku został powołany przez Mário Zagallo do kadry na Mistrzostwa Świata we Francji. Z drużyną wywalczył tam wicemistrzostwo świata, ale nie rozegrał żadnego spotkania. Po tym turnieju zakończył reprezentacyjną karierę, a w drużynie narodowej wystąpił 9 razy.

</doc>
<doc id="1304068" url="https://pl.wikipedia.org/wiki?curid=1304068" title="Historia rekordu świata na 50 m stylem dowolnym">
Historia rekordu świata na 50 m stylem dowolnym

Pierwszy pływacki rekord świata na 50 metrów stylem dowolnym na długim basenie (50-metrowym) został odnotowany przez Światową Federację Pływacką (FINA) w 1976 roku. Na basenie krótkim (25-metrowym) rekordy notowane są od 3 marca 1991 roku.

</doc>
<doc id="1304070" url="https://pl.wikipedia.org/wiki?curid=1304070" title="Skalne Wrota (Tatry)">
Skalne Wrota (Tatry)

Skalne Wrota, dawniej Żelazne Wrota, Żelazna Brama (, , ) – położona na wysokości 1620 m przełęcz w grani głównej Tatr Bielskich na Słowacji.
Skalne Wrota mają charakterystyczny, prostokątny kształt, ograniczony dwoma skałami: Pomurnikową Ścianą we wschodniej grani Bujaczego Wierchu oraz Dziurawą Ścianą w Kozim Grzbiecie. Na przełęcz skały te opadają pionowymi ścianami o wysokości około 20 m, odległość między skałami wynosi 10 m. Na północny wschód do Doliny Suchej ze Skalnych Wrót opada trawiasta i płytko wcięta depresja. Brak w niej jakiejkolwiek ścieżki. Na północny wschód do Doliny do Siedmiu Źródeł opada trawiaste zbocze, około 100 m niżej poderwane pasem urwistych ścian zwanym Ścianą Kaltsteina. Poniżej tych ścian opada trawiasty Lawinowy Żleb.
Nazwa przełęczy wiąże się ze skalistą rzeźbą otoczenia. Często dawniej używaną nazwę "Żelazne Wrota" wycofał Stanisław Eljasz-Radzikowski w 1893 r. W 1894 r. Węgierskie Towarzystwo Karpackie wybudowało tutaj schron dla turystów. Przez Skalne Wrota przebiega ścieżka, którą do 1978 r. prowadził szlak Magistrali Tatrzańskiej. Fragment znajdujący się w Tatrach Bielskich został jednak zamknięty, a na terenie grzbietu utworzono rezerwat ścisły. W rejonie Skalnych Wrót znajduje się główna w Tatrach Bielskich ostoja rzadkiego gatunku ptaka pomurnika.
U stóp grani przebiega zielony szlak z Tatrzańskiej Kotliny do Doliny Białych Stawów. Niedaleko przełęczy znajduje się Schronisko pod Szarotką ("chata Plesnivec"), z którego kiedyś prowadził na nią niebieski szlak łącznikowy. Dziś teren wokół Skalnych Wrót jest zamknięty dla ruchu turystycznego.

</doc>
<doc id="1304074" url="https://pl.wikipedia.org/wiki?curid=1304074" title="Just Might Take Your Life">
Just Might Take Your Life



</doc>
<doc id="1304075" url="https://pl.wikipedia.org/wiki?curid=1304075" title="Medal Honorowy im. Remingtona">
Medal Honorowy im. Remingtona

Medal Honorowy imienia Remingtona (The Remington Honor Medal) – nagroda przyznawana co roku od 1918 w Stanach Zjednoczonych dla najbardziej wyróżniającego się farmaceuty w Ameryce. 
Odznaczenie jest przyznawane za osiągnięcia lub za działalność podczas danego roku. Nazwane na cześć farmaceuty i wytwórcy Josepha P. Remingtona (1847-1918). Medal ten jest najwyższym odznaczeniem w dziedzinie farmaceutyki.

</doc>
<doc id="1304076" url="https://pl.wikipedia.org/wiki?curid=1304076" title="Zgromadzenie Konstytucyjne (Nepal)">
Zgromadzenie Konstytucyjne (Nepal)

Zgromadzenie Narodowe – jednoizbowy parlament Nepalu, w którym zasiada 601 członków. Powstał po wyborach przeprowadzonych 10 kwietnia 2008 i zastąpił tymczasowy parlament Nepalu, funkcjonujący od 15 stycznia 2007, w którym zasiadało 330 członków.
575 członków Zgromadzenia wybieranych jest bezpośrednio, a 26 wyznaczanych przez Radę Ministrów.
Do najważniejszych celów parlamentu wyłonionego w wyborach 10 kwietnia 2008 należy opracowanie nowej konstytucji Nepalu oraz przekształcenie monarchii konstytucyjnej w Federacyjną Demokratyczną Republikę Nepalu.

</doc>
<doc id="1304077" url="https://pl.wikipedia.org/wiki?curid=1304077" title="Juniliusz">
Juniliusz

Juniliusz (VI wiek) - wczesnochrześcijański pisarz łaciński. Był kwestorem w Konstantynopolu za czasów cesarza Justyniana (ok. 542 roku). Jest autorem przekładu na język łaciński greckiego dzieła Pawła z Nisibis "Zasady prawa Bożego" ("Instituta regularia divinae legis"), które było wprowadzeniem do studium Biblii w duchu Teodora z Mopsuestii.

</doc>
<doc id="1304080" url="https://pl.wikipedia.org/wiki?curid=1304080" title="Zgromadzenie Narodowe w Nepalu">
Zgromadzenie Narodowe w Nepalu



</doc>
<doc id="1304084" url="https://pl.wikipedia.org/wiki?curid=1304084" title="Towarzyszka ze wsi">
Towarzyszka ze wsi

Towarzyszka ze wsi (tyt. oryg. Shoqja nga fshati) – albański film fabularny z roku 1981 w reżyserii Piro Milkaniego.
Opis fabuły.
Komedia, będąca kontynuacją filmu Pani z miasta. Ollga, która już przyzwyczaiła się do życia na wsi przygotowuje się do wyjazdu na konferencję kobiecych aktywistek, które będą referować o swoich doświadczeniach w walce z konserwatywnymi poglądami i uprzedzeniami. W czasie gorącej atmosfery konferencji Ollga zaczyna śpiewać kołysanki, które kiedyś śpiewała swojemu synowi, przekonując zebrane działaczki, że z tym kojarzy jej się rola kobiety.
Film realizowano w Pogradcu i we wsi Tushemisht.

</doc>
<doc id="1304091" url="https://pl.wikipedia.org/wiki?curid=1304091" title="Demerdżi">
Demerdżi

Demerdżi albo Demirdżi (ukr. "Демерджі́-Яйла", "Демірджі́-Яйла"; krm. "Demirci Yayla"; ros. "Демерджи-Яйла, Демирджи-Яйла") — masyw górski (jajła) w głównym paśmie Gór Krymskich.
Masyw posiada dwa szczyty: Północna Demerdżi (1 356 m n.p.m.) і Południowa Demerdżi (1 239 m n.p.m.). U podnóża masywu leży wieś Łuczyste (do 1945 Demerdżi).

</doc>
<doc id="1304092" url="https://pl.wikipedia.org/wiki?curid=1304092" title="Spółdzielnia mieszkaniowa">
Spółdzielnia mieszkaniowa

Spółdzielnia mieszkaniowa (SM) – podmiot działający na podstawie:
Podstawowym zadaniem spółdzielni mieszkaniowych jest zaspokajanie potrzeb mieszkaniowych i innych potrzeb członków oraz ich rodzin poprzez dostarczanie członkom samodzielnych lokali mieszkalnych lub domów jednorodzinnych, a także lokali o innym przeznaczeniu.
Przedmiotem działalności spółdzielni może być:
1) budowanie lub nabywanie budynków w celu ustanowienia na rzecz członków spółdzielczych lokatorskich praw do znajdujących się w tych budynkach lokali mieszkalnych;
2) budowanie lub nabywanie budynków w celu ustanowienia na rzecz członków odrębnej własności znajdujących się w tych budynkach lokali mieszkalnych lub lokali o innym przeznaczeniu, a także ułamkowego udziału we współwłasności w garażach wielostanowiskowych;
3) budowanie lub nabywanie domów jednorodzinnych w celu przeniesienia na rzecz członków własności tych domów;
4) udzielanie pomocy członkom w budowie przez nich budynków mieszkalnych lub domów jednorodzinnych;
5) budowanie lub nabywanie budynków w celu wynajmowania lub sprzedaży znajdujących się w tych budynkach lokali mieszkalnych lub lokali o innym przeznaczeniu.
Ustawa z 14 czerwca 2007 o zmianie ustawy o spółdzielniach mieszkaniowych oraz o zmianie niektórych innych ustaw () zniosła możliwość ustanawiania spółdzielczego własnościowego prawa do lokalu.

</doc>
<doc id="1304093" url="https://pl.wikipedia.org/wiki?curid=1304093" title="Oswald Achenbach">
Oswald Achenbach

Oswald Achenbach (ur. 2 lutego 1827 w Düsseldorfie, zm. 1 lutego 1905 tamże) – niemiecki malarz pejzażysta, brat Andreasa Achenbacha. Uznany kolorysta, twórca düsseldorfskiej szkoły pejzażu.
Uczył się w Akademii w Düsseldorfie i w pracowni brata. Od 1850 r. często wyjeżdżał do Włoch, malował romantyczne pejzaże okolic Neapolu i Rzymu, bawarskie góry i krajobrazy Szwajcarii. Na jego prace miała wpływ twórczość Carla Blechena. Styl Adenbacha nawiązuje jednocześnie do romantyzmu i realizmu.

</doc>
<doc id="1304094" url="https://pl.wikipedia.org/wiki?curid=1304094" title="Wysoki przedstawiciel do spraw wspólnej polityki zagranicznej i bezpieczeństwa">
Wysoki przedstawiciel do spraw wspólnej polityki zagranicznej i bezpieczeństwa



</doc>
<doc id="1304099" url="https://pl.wikipedia.org/wiki?curid=1304099" title="Aleksandros Zaimis">
Aleksandros Zaimis

Aleksandros Zaimis (; ur. 9 listopada 1855 w Atenach, zm. 15 września 1936 w Wiedniu) – polityk, wielokrotny premier i prezydent Grecji.
Aleksandros był synem Thrasyvoulosa Zaimisa, który także był premierem Grecji w latach 1869–1872.
Zaimis karierę polityczną rozpoczął w bardzo młodym wieku. Już jako trzydziestolatek został członkiem greckiego parlamentu, a w roku 1897 po raz pierwszy został premierem.
W latach 1906–1913 sprawował funkcję wysokiego komisarza Republiki Krety i doprowadził do przyłączenia jej do Grecji.
Od września do października 1915, następnie czerwca do września 1916 i od kwietnia do czerwca 1917, w czasie schizmy narodowej, był premierem południowej części kraju – północna rządzona była przez Eleftheriosa Wenizelosa, który przy pomocy państw Ententy w czerwcu przejął kontrolę nad całym krajem. W roku 1926 Zaimis wrócił na fotel premiera. W okresie sprawowania urzędu prowadził z Wielką Brytanią negocjacje w sprawie rozłożenia na raty greckiego długu wynoszącego 21 mln funtów. Zaimis zdołał doprowadzić do rozłożenia spłaty długu na 50 lat, uzyskał również kredyty, które pozwoliły ustabilizować budżet i walutę grecką. W 1928 jego rząd został obalony przez Wenizelosa. Rok później w roku 1929 Aleksandros Zaimis został prezydentem Grecji. W 1932, po zwycięstwie wyborczym wenizelistów, z jego inspiracji powstał rząd złożony z przedstawicieli szerokiej koalicji partii. Urząd prezydenta pełnił do restauracji monarchii w roku 1935. Zmarł 15 września 1936 w Wiedniu.

</doc>
<doc id="1304101" url="https://pl.wikipedia.org/wiki?curid=1304101" title="Duško Ivanović">
Duško Ivanović

Duško Ivanović (cyr. Душко Ивановић, ur. 1 września 1957 w Bijelim Polju) – czarnogórski koszykarz występujący na pozycjach rzucającego obrońcy lub niskiego skrzydłowego, po zakończeniu kariery zawodniczej – trener koszykarski.
Karierę zawodnika zaczął w KK Jedinstvo – Bijelo Polje. W późniejszych latach grał w KK Budućnost, KK Jugoplastika, Valvi Girona, CSP Limoges i we Fryburgu. Z Jugoplastiką dwukrotnie wygrał Euroligę (w 1989 i 1990).
Karierę trenerską zaczął w Sisley Fribourg w sezonie 1993/94. Był wtedy graczem i zarazem drugim trenerem. W latach 1994/95 był drugim trenerem Valvi Girona. Później trenował Fribourg Olympic (1995/99), Reprezentację Szwajcarii (1997/2000), CSP Limoges (1999/2000), TAU Cerámica (2000/05). Do 14 lutego 2008 prowadził sekcje koszykarską zespołu FC Barcelona.
Jako trener wygrał z CSP Limoges Puchar Koracia w 2000 roku i 2 razy był finalistą Euroligi z TAU Ceramicą w 2001 i 2005.
Wziął udział w Referendum niepodległościowym w Czarnogórze.
15 listopada 2021 został zwolniony przez klub Saski Baskonia.

</doc>
<doc id="1304102" url="https://pl.wikipedia.org/wiki?curid=1304102" title="Droga I/24 (Czechy)">
Droga I/24 (Czechy)

Droga krajowa 24 (cz."Silnice I/24") – droga krajowa w Czechach biegnąca od skrzyżowania z drogą krajową nr 3 w rejonie miasta Veselí nad Lužnicí przez Třeboň do dawnego czesko-austriackiego przejścia granicznego. Na odcinku Třeboň (skrzyżowanie z drogą nr 34) – granica państwowa arteria jest fragmentem trasy E49.

</doc>
<doc id="1304105" url="https://pl.wikipedia.org/wiki?curid=1304105" title="Dusko Ivanovic">
Dusko Ivanovic



</doc>
<doc id="1304106" url="https://pl.wikipedia.org/wiki?curid=1304106" title="NCSoft">
NCSoft



</doc>
<doc id="1304107" url="https://pl.wikipedia.org/wiki?curid=1304107" title="Ma Kelly's Greasy Spoon">
Ma Kelly's Greasy Spoon

Ma Kelly's Greasy Spoon – trzeci album angielskiego zespołu Status Quo.

</doc>
<doc id="1304108" url="https://pl.wikipedia.org/wiki?curid=1304108" title="Droga I/21 (Czechy)">
Droga I/21 (Czechy)

Droga krajowa 21 (cz."Silnice I/21") – droga krajowa w zachodnich Czechach łącząca Cheb oraz znane uzdrowisko Mariańskie Łaźnie z autostradą D5.

</doc>
<doc id="1304112" url="https://pl.wikipedia.org/wiki?curid=1304112" title="Luis Garavito">
Luis Garavito

Luis Alfredo Garavito Cubillos (ur. 25 stycznia 1957) – kolumbijski seryjny morderca, gwałciciel i pedofil nazywany Bestią. Do 1999 roku zamordował co najmniej 140 młodych chłopców (ofiar mogło być nawet dwa razy więcej).
Życiorys.
Luis w dzieciństwie był tzw. ofiarą losu. Jego ojciec karał go za jakiekolwiek kontakty z dziewczętami. Chłopiec był też wykorzystywany seksualnie przez ojca i dwóch sąsiadów. Garavito w wieku 16 lat uciekł z domu i zarabiał przez jakiś czas jako uliczny sprzedawca dewocjonaliów. Dużo pił, kilka razy próbował popełnić samobójstwo.
Serię morderstw rozpoczął w 1992 roku. Ofiary wyszukiwał głównie w pobliżu szkół, byli nimi chłopcy w wieku od ośmiu do szesnastu lat. Zapraszał ich na spacer głównie w odludne tereny, a potem przywiązywał ich nylonowymi sznurkami, gwałcił, torturował i brutalnie mordował. Często obcinał im głowy. Ciała zabitych często chował w zbiorowych mogiłach. Do czasu jego aresztowania w kwietniu 1999 roku, policja znalazła ciała 114 ofiar. Policjanci nie podejrzewali, że to efekt działalności seryjnego mordercy, uważając ich za ofiary rytuałów satanistycznych.
Pierwsze ofiary znaleziono w 1997 roku, gdzie odkryto szczątki 36 dzieci zakopane w okolicach miasta Pereira.
Garavito przyznał się do makabrycznej serii morderstw na terenie kraju dopiero podczas przesłuchań w październiku 1999 roku, kiedy przedstawiono mu niezbite dowody. Co więcej, pokazał wówczas policjantom notes, w którym kreską zaznaczał każde zabite dziecko; było ich 140.
Luisa Garavito podejrzewa się też o dokonanie kilkunastu zabójstw i gwałtów w Ekwadorze.
Miejsce, w którym uwięziono Garavito, utrzymywane jest w ścisłej tajemnicy. Władze obawiają się samosądu. Maksymalny wyrok, jaki mógł otrzymać to kara pozbawienia wolności na okres od sześćdziesięciu do ponad 800 lat. Ostatecznie został skazany na 30 lat więzienia, jednak w wyniku współpracy z policją obniżono mu wyrok do 22 lat. Jego zbrodnie wstrząsnęły mieszkańcami Kolumbii i sprawiły, że wielu z nich domaga się przywrócenia kary śmierci.
Polski pisarz Przemysław Piotrowski jedzie do Kolumbii, by zbierać materiały do książki o Luisie Garavito. Z tej wyprawy powstanie powieść true crime z elementami reportażu, która ukaże się nakładem Wydawnictwa Czarna Owca.

</doc>
<doc id="1304114" url="https://pl.wikipedia.org/wiki?curid=1304114" title="Rząd Hiszpanii">
Rząd Hiszpanii

Rząd Hiszpanii stanowi ogół centralnych organów administracyjnych sprawujących władzę wykonawczą w Królestwie Hiszpanii. Centralnymi elementami jego struktury są Przewodniczący Rządu i Rada Ministrów( hiszp. Consejo de Ministros).

</doc>
<doc id="1304116" url="https://pl.wikipedia.org/wiki?curid=1304116" title="Droga I/12 (Czechy)">
Droga I/12 (Czechy)

Droga I/12 (cz. "Silnice I/12") – droga krajowa I kategorii w środkowych Czechach, łącząca Pragę z Kolinem, gdzie krzyżuje się z drogą nr 38.

</doc>
<doc id="1304119" url="https://pl.wikipedia.org/wiki?curid=1304119" title="Miłość puka do drzwi">
Miłość puka do drzwi

Miłość puka do drzwi (niem. "Schmetterlinge im Bauch", w skrócie "SiB", dosł. "Motyle w brzuchu") – niemiecka telenowela, emitowana od 21 sierpnia 2006 do 10 lutego 2007 w niemieckiej telewizji Sat 1. Liczy 123 odcinki. 94 odcinki pokazano w 2006 - ich emisja odbywała się od poniedziałku do piątku we wczesnych godzinach wieczornych. Pozostałe odcinki pokazywano w 2007 – w niedziele w godzinach południowych po 5 odcinków jeden po drugim. 
W Polsce telenowela emitowana była przez TVP1 od 8 stycznia 2008 do 5 czerwca 2008 – po dwa odcinki dziennie w dni robocze.

</doc>
<doc id="1304120" url="https://pl.wikipedia.org/wiki?curid=1304120" title="Turki">
Turki

Turki, turki wielkanocne – wielkanocny zwyczaj ludowy związany ze strażą przy Grobie Pańskim znany w Kaliskiem, Rzeszowskiem, na Mazowszu Płockim (Góra) i w okolicach Koziegłów (Koziegłówki, Winowno, Lgota-Mokrzesz).
Według legendy funkcjonująca w tych regionach nazwa straży grobowych wywodzi się z czasów odsieczy wiedeńskiej. Powracający z wojny chłopi ubrani byli w zdobyczne stroje tureckie i przybywali do rodzinnych wsi w Wielki Piątek, Wielką Sobotę lub Wielką Niedzielę, udając się bezpośrednio do kościoła i zaciągając wartę przy Grobie Pańskim.
Zwyczaj ten przetrwał do dnia dzisiejszego, szczególnie uroczyście obchodzony jest w województwie podkarpackim – w Woli Rzeczyckiej oraz w Radomyślu nad Sanem. Pomimo drobnych różnic, w większości wsi przebieg obchodów wyglądają podobnie. Rozpoczyna je straż w strojach żałobnych przy grobie Chrystusa, która trwa przez cały Wielki Piątek aż do rezurekcji. W Wielką Niedzielę odbywa się defilada (często z orkiestrą dętą), połączona z pokazem musztry. „Turki” przybierają wtedy mundury ozdobione szarfami, pomponami lub kwiatami. Po uroczystym przemarszu uczestnicy defilady obchodzą wszystkie domostwa i składają gospodarzom wielkanocne życzenia.
Geneza tradycji.
W wyniku zwycięstwa Jana III Sobieskiego pod Wiedniem w 1683, wojsko Rzeczypospolitej zdobyło liczne łupy, w tym oręż i mundury tureckie. W wyprawie brali udział także żołnierze pochodzący z Radomyśla i okolic, dowodzeni przez Nikodema Żaboklickiego. Według podań ludowych żołnierze wrócili do Radomyśla nad Sanem dopiero wiosną 1684, w Wielki Piątek. Ubrani w zdobyczne mundury i wyposażeni w Turecką broń, postanowili zaciągnąć straż przed Grobem Chrystusa, składając w ten sposób podziękowanie za szczęśliwy powrót do domu, co dało początek tradycji.
Skład Straży.
Członkowie Straży Grobowej pełnią w niej określone funkcje. Każda drużyna składa się ze zwiadowców i szeregowych żołnierzy, na czele których stoi "basza" (z jęz. irańskiego - wysokiej rangi urzędnik osmańskiej Turcji). Odznacza się on charakterystycznym strojem - długą peleryną, brodą (nieraz sztuczną) oraz pokaźnym brzuchem. Basza powinien wykazywać się poczuciem humoru i pomysłowością, gdyż to na nim spoczywa zaszczytne zadanie składania życzeń gospodarzom. Baszy towarzyszy czterech adiutantów, tzw. "kogutów", ubranych przeważnie w wysokie, stożkowe czapki zwane "czako" oraz obowiązkowy poczet sztandarowy. Poza wyżej wymienionymi funkcjami, w pewnych miejscowościach obecni są także doktorzy odpowiedzialni za strojenie żartów oraz kwatermistrz, zwany inaczej "dordą." Jego zadanie polega na zbieraniu przeróżnych trunków do jednej manierki, w wyniku czego powstaje "napój turecki", którym częstowani są co odważniejsi przechodnie.

</doc>
<doc id="1304122" url="https://pl.wikipedia.org/wiki?curid=1304122" title="Muzeum Kultury Ludowej w Osieku nad Notecią">
Muzeum Kultury Ludowej w Osieku nad Notecią

Muzeum Kultury Ludowej w Osieku nad Notecią, Oddział Muzeum Okręgowego w Pile – skansen w Polsce, prezentuje kulturę ludową północnej Wielkopolski. W ekspozycji znajduje się 28 obiektów. Park etnograficzny zajmuje powierzchnię 13 ha.
Muzeum Kultury Ludowej w Osieku obejmuje swoją działalnością północną część Wielkopolski. Gromadzi muzealia i obiekty architektury wiejskiej z terenu Krajny, Pałuk i Puszczy Noteckiej. Na terenie muzeum funkcjonuje także stała ekspozycja archeologiczna. To od niej rozpoczęła się historia muzeum. W 1972 roku przypadkowo odkopano na terenie, gdzie obecnie usytuowany jest skansen, wielokomorowy grób skrzynkowy z kilkunastoma popielnicami. Rozpoczęte potem prace wykopaliskowe, odsłoniły pochówki ciałopalne od wczesnej epoki żelaza do czasów wpływów rzymskich. W czasie badań, które trwały od 1972 do 1977 r. odkryto ogółem 581 pochówków, naczynia gliniane, stosy ciałopalne wyłożone warstwą kamieni, pojedyncze narzędzia, broń i ozdoby z brąz. W chwili obecnej, obiekty odkryte podczas eksploracji udostępnione są w pawilonach archeologicznych, stanowiących integralna część osieckiego muzeum.

</doc>
<doc id="1304123" url="https://pl.wikipedia.org/wiki?curid=1304123" title="Miasta Madagaskaru">
Miasta Madagaskaru

Według danych oficjalnych pochodzących z 2011 roku Madagaskar posiadał ponad 60 miast o ludności przekraczającej 20 tys. mieszkańców. Stolica kraju Antananarywa jako jedyne miasto liczyło ponad milion mieszkańców; 7 miast z ludnością 100-500 tys.; 3 miasta z ludnością 50-100 tys.; 42 miasta z ludnością 25-50 tys. oraz reszta miast poniżej 25 tys. mieszkańców.
Miasta przekraczające 30 tysięcy mieszkańców.
Największe miasta na Madagaskarze według liczebności mieszkańców:

</doc>
<doc id="1304124" url="https://pl.wikipedia.org/wiki?curid=1304124" title="Dog of Two Head">
Dog of Two Head

Dog of Two Head – czwarty album angielskiego zespołu Status Quo.

</doc>
<doc id="1304127" url="https://pl.wikipedia.org/wiki?curid=1304127" title="Męczennicy pomników">
Męczennicy pomników

Męczennicy pomników (tyt. oryg. "Dëshmorët e monumenteve") – albański film fabularny z roku 1980 w reżyserii Piro Milkaniego.
Opis fabuły.
Film nawiązuje do prawdziwych wydarzeń, które rozegrały się w czasie I wojny światowej. Naukowa ekspedycja austro-węgierska posiada informacje o zabytkach, znajdujących się na terenie dawnego miasta – Apollonii. Ekspert Schnicker, wchodzący w skład ekspedycji zamierza zagrabić wszelkie zabytki znalezione na miejscu. Miejscowa ludność, kierowana przez wiejskiego nauczyciela, próbuje bronić zabytków. Oddział armii austro-węgierskiej przeprowadza egzekucję nauczyciela.
W realizacji filmu wzięli udział jako statyści pracownicy kołchozu Preza w okręgu Tirana.

</doc>
<doc id="1304133" url="https://pl.wikipedia.org/wiki?curid=1304133" title="Stara łuska">
Stara łuska

Stara łuska (tyt. oryg. "Gëzhoja e vjetër") – albański film fabularny z roku 1980 w reżyserii Saimira Kumbaro.
Opis fabuły.
Servet jest kolegą Pandiego. Pandi zostaje zwerbowany przez agentów obcego wywiadu, aby zdobyć informacje o jednostce wojskowej, w której pracuje Servet. Aby osiągnąć cel Pandi grozi Servetowi ujawnieniem kompromitującego go zdarzenia. Servet odmawia i ginie z ręki kolegi.

</doc>
<doc id="1304136" url="https://pl.wikipedia.org/wiki?curid=1304136" title="Carl Blechen">
Carl Blechen

Carl Blechen (Karl Blechen) (ur. 29 lipca 1798 w Chociebużu, zm. 23 lipca 1840 w Berlinie) – niemiecki malarz romantyczny, pejzażysta. Od 1835 członek i profesor Akademie der Künste w Berlinie.
Jego twórczość wyróżniało odejście od konwencji akademickich, żywa kolorystka, bogate efekty świetlne i nastrój z pogranicza fantastyki. Pod koniec życia zachorował na ciężką depresję i zmarł przedwcześnie w szpitalu psychiatrycznym.

</doc>
<doc id="1304137" url="https://pl.wikipedia.org/wiki?curid=1304137" title="Ambositra">
Ambositra

Ambositra – miasto w środkowym Madagaskarze, stolica regionu Amoron’i Mania. Według spisu z 2018 roku z populacją ponad 41 tys. mieszkańców, jest 25. co do wielkości miastem w kraju. Zamieszkane przez ludność plemienia Zafimaniry słynącej z wyjątkowej obróbki drewna.

</doc>
<doc id="1304140" url="https://pl.wikipedia.org/wiki?curid=1304140" title="Tajna Rada Wielkiej Brytanii">
Tajna Rada Wielkiej Brytanii

Tajna Rada Wielkiej Brytanii ("Tajna Rada Jego Majestatu"; ang. "His Majesty's Most Honourable Privy Council", potocznie "Privy Council", do 1 maja 1707: "Tajna Rada Anglii") – ciało doradcze władcy Zjednoczonego Królestwa. Tajna Rada była w przeszłości wpływowym organem władzy, współcześnie prawie wszystkie jej uprawnienia zostały scedowane na jedną z jej komisji – gabinet. Do czasu rozpoczęcia w 2009 działalności przez Sąd Najwyższy Zjednoczonego Królestwa posiadane przez Radę uprawnienia z zakresu wymiaru sprawiedliwości załatwiane były głównie przez Komitet Sądowniczy Tajnej Rady. Król lub królowa, działając w oparciu o ustalenia rady, nosi tytuł "King-in-Council" lub "Queen-in-Council".
Rada powstała (wówczas jako Sąd Królewski) po podboju Anglii przez Normanów i składała się z magnatów, najwyższych duchownych oraz urzędników. Doradzała wówczas królowi w kwestiach legislacyjnych, administracyjnych i sądowniczych. W okresie późniejszym coraz więcej kompetencji Rady przejmowały instytucje, które powstały w jej łonie: sąd i parlament. Mimo to przez długi czas za legalne uważano decyzje królewskie powstałe na bazie zaleceń rady, a nie parlamentu. W okresie republiki Rada została zastąpiona Radą Państwa, którą zlikwidowano w 1659 roku. Wkrótce jednak Karol II przywrócił Tajną Radę. Jej uprawnienia oraz liczba członków początkowo rosły. Ostatecznie jednak Rada utraciła większość uprawnień na rzecz gabinetu oraz w mniejszym stopniu parlamentu, rządu i premiera.
Członkom Tajnej Rady przysługuje tytuł "The Right Honourable", a będącym parami – litery PC dodawane po nazwisku.
Znaczenie i pochodzenie nazwy.
Słowo "tajna" w nazwie Tajnej Rady użyte jest w znaczeniu „osobista”, a nie „ukryta”. Odzwierciedla ono pierwotny jej skład, gdy członkowie byli najbliższymi i najbardziej wpływowymi doradcami monarchy. Z tego też względu zwrot „tajny radca” utarł się jako historyczne określenie wysokich rangą urzędników na wielu dworach monarszych.

</doc>
<doc id="1304143" url="https://pl.wikipedia.org/wiki?curid=1304143" title="Footwork Arrows">
Footwork Arrows



</doc>
<doc id="1304144" url="https://pl.wikipedia.org/wiki?curid=1304144" title="Ambanja">
Ambanja

Ambanja – miasto portowe w północnym Madagaskarze, w prowincji Antsiranana. Położone nad Oceanem Indyjskim, ok. 570 km na północ od stolicy kraju Antananarywy. Według szacunków na 2008 rok liczy 31 423 mieszkańców.

</doc>
<doc id="1304147" url="https://pl.wikipedia.org/wiki?curid=1304147" title="Schism">
Schism

Schism - utwór amerykańskiego zespołu rockowego Tool i zarazem pierwszy singel wydany do trzeciego albumu tego zespołu pt. Lateralus. Za ten utwór Tool otrzymał w roku 2002 nagrodę Grammy w kategorii "Najlepsze wykonanie - Metal".
Metrum utworu.
Jedna z analiz metrum utworu została opublikowana przez Adama Perlmuttera w amerykańskim magazynie Guitar One.
Utwór zaczyna się w metrum 5/4 przez jeden takt, po których następuje 21 taktów w 6/4 (lub inaczej naprzemiennie 5/8 i 7/8). Po tym mamy zmianę na jeden takt na 3/8, trzy na 13/8 i jeden takt na 10/8 (można uznać również, iż jest to metrum 13/8, lecz zagrane z przedtaktem 3/8 i przycięte w ostatnim takcie). Następna zwrotka przynosi osiem taktów na 6/4 (lub inaczej 5/8 i 7/8), po której następuje zmiana na 13/8 jak powyżej.
W następnej części występują cztery takty na 6/4, po których następuje jeden takt 11/8. Po tym mamy kolejną ośmiotaktową zwrotkę w metrum 6/4 z podobną zmianą jak poprzednio (tj. na 13/8), lecz ze zmianą w ostatnim takcie, gdzie zamiast 10/8 występuje takt na 11/8, który wprowadza czterotaktowy riff na 7/4, po których następuje dwanaście powtórzeń pary taktów: jeden na 12/8, a drugi na 15/8. Następnie grane są trzy takty na 4/4, jeden na 2/4, po czym cztery znów na 4/4. Po nich dwa takty na 9/8 poprzedzają jeden takt na 10/8, to zostaje powtórzone, po czym takt na 9/8 i takt na 13/8. To prowadzi do czterokrotnego powtórzenia zestawu taktów 9/8 oraz 5/8, następnie jeden takt na 9/8 i jeden na 6/8. Następnie (już w części kończącej utwór) mamy osiem taktów na 6/4, po czym osiem taktów na 4/4, które kończą utwór. Podsumowując, utwór zmienia metrum 47 razy.
Sami muzycy żartują, że Schism jest utworem na 6,5/8.
Schism DVD.
Schism - wersja DVD tego singla zawiera teledysk do Schism, podwójny komentarz Davida Yowa oraz remix Lustmorda. Ta wersja singla została wydana razem z innym singlem zespołu- Parabola, w dniu 20 grudnia 2005. Teledysk składa się z połączonych utworów Mantra oraz Schism, gdzie ten pierwszy stanowi wstęp do utworu głównego.
Lista utworów.
CD
DVD

</doc>
<doc id="1304148" url="https://pl.wikipedia.org/wiki?curid=1304148" title="Park Narodowy Nambung">
Park Narodowy Nambung

Nambung National Park – park narodowy w Australii położony 162 km na północny wschód od Perth utworzony w 1967 roku, obejmuje powierzchnię 183 kilometrów kwadratowych, w jego granicach leży pustynia Pinnacles znana z nietypowych formacji wapiennych o kształcie zbliżonym do stożków.
Na terenie parku występują zbiorowiska trawiaste, wrzosowiska, zarośla, a także suche lasy eukaliptusowe. Faunę stanowią kangury, emu, oraz liczne gatunki gadów i ptaków.

</doc>
<doc id="1304153" url="https://pl.wikipedia.org/wiki?curid=1304153" title="Henri Saint Cyr">
Henri Saint Cyr

Henri Julius Reverony Saint Cyr (ur. 15 marca 1902 w Sztokholmie, zm. 27 lipca 1979 w Kristianstad) – szwedzki jeździec sportowy, czterokrotny mistrz olimpijski.
Startował w ujeżdżeniu. Pięciokrotnie wystąpił na letnich igrzyskach olimpijskich w latach 1936–1960. Na dwóch igrzyskach, w 1952 i 1956, zdominował tę konkurencję, zdobywając komplet złotych medali – po dwa w konkursie indywidualnym i drużynowym. W 1956 konkurencje jeździeckie były rozgrywane w rodzinnym mieście Saint Cyra (główne zawody odbywały się w Melbourne, ale jeźdźcy – ze względu na problemy z kwarantanną zwierząt – rywalizowali w Szwecji), a on sam w imieniu sportowców składał ślubowanie olimpijskie.

</doc>
<doc id="1304154" url="https://pl.wikipedia.org/wiki?curid=1304154" title="Justus Möser">
Justus Möser

Justus Möser (ur. 14 grudnia 1720 w Osnabrück, zm. 8 stycznia 1794 tamże) – niemiecki myśliciel konserwatywny. Główny przedstawiciel niemieckiej przedrewolucyjnej tradycji konserwatywnej.
Życiorys.
Justus Möser mieszkał w państwie biskupim Osnabrück, położonego w zacofanej wówczas nieco Westfalii. Państwo powstało wskutek postanowień traktatu westfalskiego w 1648 roku. Za czasów Mösera zachowane były tu jeszcze średniowieczne zależności międzyludzkie i wzory zachowań. Miastem rządzili na przemian biskupi katoliccy i protestanccy. Ich władza była ograniczona przez arystokratyczną radę 21 katolickich i 3 protestanckich kanoników. System rynkowy i kapitalizm dopiero docierały do Osnabrück. Panowała autarkia gospodarcza.
Möser, podobnie jak jego ojciec sprawował różne funkcje administracyjne i urzędnicze w tym nietypowym mieście-państwie. Przez całe życie właściwie go nie opuszczał, z wyjątkiem sześciomiesięcznej podróży do Anglii. W jednym ze swych listów stwierdził wówczas, że Anglicy są "niewolnikami wolności". Uderzył go angielski dogmatyczny liberalizm i to, że Anglicy porównując swój kraj z innymi zawsze mówili, że są bardziej wolni.
W latach 1762-1782 Möser wydawał tygodnik "Wöchentliche Osnabrückische Anzeigen", w którym gloryfikował miejscową wspólnotę i jej ustrój polityczny i społeczny. Część materiałów z tygodnika wydał w postaci czterech tomów "Fantazji patriotycznych". Był też autorem obszernej "Historia Osnabrück" - dzieła historycznego dotyczącego procesu formowania się państwa.
Od 1762 do 1768 był głównym sędzią kryminalnego sądu państwowego ("justiciarius").
Jako pisarz bronił niemieckiej literatury, przed jej negatywną oceną jaką wygłosił Fryderyk Wielki, który cenił przede wszystkim pisarzy francuskich. W późniejszym dołączył do prądu literackiego Sturm und Drang.
Poglądy.
Cenił empiryzm i krytykował teoretyczne rozważania rozumowe. Ubolewał nad tym, że filozofowie jego czasów przejawiali tendencje do "opierania wszystkiego na rozumie". Zauważał, ze filozofowie krytykowali jako "anachronizm" wszystko co jest uznanym stanem obecnym.
Möser cenił rzemiosło i produkcję rolną, krytykując handel i ingerencję handlu w życie ludzkie, a także wypieranie przez obce towary rodzimych. Uważał, że handel spowodował, iż ludzie zaczęli nabywać towary niepotrzebne im do życia, co spowodowało, że zaczęli wydawać pieniądze na siebie i na przyjemności, zaniedbując potrzeby rodziny i obowiązki wobec państwa.
Był przeciwny piciu kawy i uprawianiu ziemniaków. Kawa jego zdaniem powodowała karlenie ludzi. Ziemniaki nie należały do tradycyjnie uprawianych w Niemczech roślin, lecz pochodziły z Peru, a w Niemczech północnych pojawiły się w XVII wieku.
Wolność wiązał nie z indywidualną niezależnością, lecz z posiadaniem ziemi. Uważał, że należy cenić swe dziedzictwo i że ludzie z nielegalnych związków powinni być uważani za gorszych.
Społeczeństwo Möser uważał za zamknięty krąg wzajemnych zależności i za piramidę "która wtedy jest piękna, gdy ma odpowiednie proporcje", to znaczy jest wąska u góry i szeroka u dołu.
Gloryfikował szlachtę nie wspominając niemal nic o roli duchowieństwa, choć mieszkał w państwie biskupim.

</doc>
<doc id="1304158" url="https://pl.wikipedia.org/wiki?curid=1304158" title="Class of Service">
Class of Service



</doc>
<doc id="1304159" url="https://pl.wikipedia.org/wiki?curid=1304159" title="CoS">
CoS



</doc>
<doc id="1304160" url="https://pl.wikipedia.org/wiki?curid=1304160" title="Type of Service">
Type of Service

Type of Service – pole w nagłówku IPv4 opisujące ważność i wymagania pakietu. Według najnowszej definicji RFC, TOS składa się z sześciobitowego pola Differentiated Services Code Point oraz dwubitowego pola Explicit Congestion Notification. 
Historia.
Bajt TOS przez lata miał wiele różnych zastosowań, został zdefiniowany w różny sposób przez 5 różnych dokumentów RFC (, , , , oraz .) Cała historia bajtu TOS jest opisana w 22. sekcji dokumentu .
Typy usług.
8 bitów w nagłówku IP jest zarezerwowanych dla TOS. Mogą one zostać podzielone na 5 podpól:
3 najstarsze bity zawierają wartości od 0 do 7 i używane są do oznaczania ważności datagramu. Domyślną wartością jest 0 (im wartość wyższa tym datagram ważniejszy).
Bity 3 4 5 opisują co następuje:
Najmłodsze dwa bity zarezerwowane są na pole ECN.
Router utrzymuje wartość TOS dla każdej trasy w swojej tablicy routingu. Trasy wyuczone poprzez protokoły nieobsługujące TOS otrzymują domyślną wartość 0. Routery używają TOS do wybierania trasy dla pakietu.
Proces wyboru trasy dla pakietu z określonym TOS:

</doc>
<doc id="1304161" url="https://pl.wikipedia.org/wiki?curid=1304161" title="ToS">
ToS



</doc>
<doc id="1304166" url="https://pl.wikipedia.org/wiki?curid=1304166" title="Gmina Ostrowy">
Gmina Ostrowy

gmina współczesna:
gminy dawne:

</doc>
<doc id="1304175" url="https://pl.wikipedia.org/wiki?curid=1304175" title="Gmina Ruda">
Gmina Ruda

również:

</doc>
<doc id="1304176" url="https://pl.wikipedia.org/wiki?curid=1304176" title="ARM9">
ARM9



</doc>
<doc id="1304177" url="https://pl.wikipedia.org/wiki?curid=1304177" title="U Thant Island">
U Thant Island

Belmont Island, znana jako U Thant Island – sztuczna wysepka o rozmiarach 30 × 60 metrów w nowojorskiej cieśninie East River, usytuowana na południe od Roosevelt Island. Znajduje się naprzeciwko siedziby ONZ na wysokości 42 Ulicy. Prawnie należy do dzielnicy Manhattan. Ma status ptasiego (ptaki migrujące) sanktuarium przyrodniczego w celu ochrony m.in. małej kolonii kormoranów i nie jest dostępna dla zwiedzających.
Historia.
Wysepka zawdzięcza powstanie Williamowi Steinwayowi, który w latach 90. XIX w. rozpoczął budowę tramwajowego tunelu pod cieśniną, mającego służyć do transportu fortepianów z jego fabryki na Queensie do salonu wystawowego przy 57 Ulicy na Manhattanie. Wyspę usypano z granitowego materiału wydobywanego podczas budowy tunelu. Steinway nie doczekał się zakończenia budowy tunelu. Projekt został sfinansowany i wykończony w 1907 przez Augusta Belmonta, który zadbał o utrwalenie wysepki.
Obecnie tunel ten, jak i inne tunele Steinwaya, służy w części jako trasa linii metra nr 7. Wysepka nie wzbudzała żadnego zainteresowania aż do 1977, kiedy to została „przygarnięta” przez pracowników ONZ związanych z guru Sri Chinmoyem, ówczesnym kapłanem obsługującym kaplicę międzywyznaniową ONZ. Grupa ta nosząca nazwę „Sri Chinmoy: Pokojowe medytacje w Narodach Zjednoczonych”, wynajęła wysepkę od stanu Nowy Jork, zazieleniła ją oraz nazwała imieniem byłego sekretarza generalnego ONZ, U Thanta, dawnego przyjaciela Chinmoya. Pozostałością po tamtym okresie jest znajdujący się na wysepce 9-metrowy metalowy łuk zawierający rzeczy osobiste należące niegdyś do U Thanta.

</doc>
<doc id="1304178" url="https://pl.wikipedia.org/wiki?curid=1304178" title="ARM9E">
ARM9E

ARM9E – 32-bitowy mikroprocesor typu ARM, pierwszy procesor tej firmy zaprojektowany w architekturze harwardzkiej, a nie jak do tej pory w architekturze von Neumanna. Używany między innymi w takich urządzeniach jak:

</doc>
<doc id="1304179" url="https://pl.wikipedia.org/wiki?curid=1304179" title="Berengar I z Friulu">
Berengar I z Friulu

Berengar I z Friulu, Berengariusz I z Friuli (ur. 850–860, zm. 7 kwietnia 924) – margrabia Friulu, król Włoch od 888, cesarz od 915. Pochodził z dynastii Unrochingów.
Życiorys.
Był synem Eberharda z Friulu i Gizeli, córki cesarza Ludwika Pobożnego.
W 888 został królem Włoch, jednakże już w następnym roku po przegranej bitwie nad Trebbią stracił koronę na rzecz Gwidona ze Spoleto. Po śmierci jego i jego następcy Lamberta w 898 odzyskał władzę. Po klęsce z Węgrami w 899 roku jego pozycja znacznie osłabła. W lutym 901 roku Benedykt IV koronował na cesarza Ludwika Ślepego, konkurenta Berengara I. W sierpniu 902 roku Berengar I zdołał wygnać nowego cesarza.
We wrześniu 915 w bazylice św. Piotra Berengar został koronowany na cesarza przez papieża Jana X, jednakże mimo to autorytet jego władzy spadał. Ostateczny cios przyniosła klęska w bitwie pod Fiorenzuola d’Arda z wojskami Rudolfa Burgundzkiego króla zachodniofrankijskiego w 923 roku. W konsekwencji Berengar został zamordowany w 924 roku w Weronie.
Był dwukrotnie żonaty. Jego pierwszą żoną była poślubiona około 880 roku Bertila ze Spoleto, drugą nieznanego pochodzenia Anna.

</doc>
<doc id="1304180" url="https://pl.wikipedia.org/wiki?curid=1304180" title="Wysepka U Thanta">
Wysepka U Thanta



</doc>
<doc id="1304181" url="https://pl.wikipedia.org/wiki?curid=1304181" title="Berengar I">
Berengar I



</doc>
<doc id="1304182" url="https://pl.wikipedia.org/wiki?curid=1304182" title="Berengar I z Friuli">
Berengar I z Friuli



</doc>
<doc id="1304183" url="https://pl.wikipedia.org/wiki?curid=1304183" title="Lava Beds National Monument">
Lava Beds National Monument

Lava Beds National Monument – amerykański pomnik narodowy, znajdujący się w stanie Kalifornia.
Pomnik został ustanowiony decyzją prezydenta Calvina Coolidge'a 21 listopada 1925 roku. Prezydent Harry Truman nieznacznie powiększył jego powierzchnię 27 kwietnia 1951 roku i obecnie wynosi ona około 188,4 km². Podobnie jak większość pozostałych pomników narodowych w Stanach Zjednoczonych znajduje się pod zarządem National Park Service.

</doc>
<doc id="1304190" url="https://pl.wikipedia.org/wiki?curid=1304190" title="Karl von Eisendecher">
Karl von Eisendecher

Karl von Eisendecher - niemiecki dyplomata i oficer marynarki.
Robił karierę w cesarskiej marynarce, po czym, co było dość rzadkie, przeniósł się do służb dyplomatycznych.
W latach 1875-1882 był niemieckim przedstawicielem w Tokio; wpierw ministrem-rezydentem, następnie posłem.
Piastując to stanowisko wyzyskał wizytę wuja cesarza Wilhelma II, księcia Henryka dla celów polepszenia stosunków niemiecko-japońskich, co zapoczątkowało "złotą erę" relacji Berlin-Tokio, które zepsuła dopiero I wojna światowa. Eisendecher cieszył się przychylnością japońskiego MSZ Inoue Kaoru 
Miał okazję poznać Japonię u początków modernizacji okresu Meiji (1868–1912). Zebrane przezeń liczne akwarele i fotografie, przywiezione do Niemiec po zakończeniu misji dyplomatycznej (dziś w posiadaniu uniwersytetu w Bonn) stanowią cenne źródło wiedzy o tym kraju i epoce.
W latach 1882-1884 był niemieckim posłem w USA. W 1890 posłem w Karlsruhe (Księstwo Badenii).

</doc>
<doc id="1304191" url="https://pl.wikipedia.org/wiki?curid=1304191" title="Carl von Eisendecher">
Carl von Eisendecher



</doc>
<doc id="1304196" url="https://pl.wikipedia.org/wiki?curid=1304196" title="Szpiczak mnogi">
Szpiczak mnogi

Szpiczak mnogi, szpiczak plazmocytowy, choroba Kahlera (łac. "myeloma multiplex") – nowotwór układu krwiotwórczego charakteryzujący się klonalną proliferacją atypowych plazmocytów zwykle produkujących immunoglobulinę monoklonalną. Rzadziej produkują jedynie łańcuch lekki przeciwciała lub występują w postaci niewydzielającej (szpiczak niewydzielający).
Historia.
Pierwszy opis choroby pozostawił angielski lekarz Samuel Solly w 1844 roku. Mniej więcej z tego samego czasu pochodzą kolejne opisy choroby autorstwa Johna Dalrymple'a, Williama MacIntyre'a w 1850 roku i Henry'ego Bence-Jonesa, wszystkie trzy dotyczące jednego pacjenta, Thomasa Alexandra McBeana. Kolejnymi, którzy opisali chorobę byli Otto Kahler i Osip Rusticki, który wprowadził do medycyny termin "myeloma multiplex".
Epidemiologia.
Roczna zapadalność na ten typ nowotworu w Europie wynosi około 40:1 000 000. Szpiczak mnogi występuje znacznie częściej u osób w wieku 60-65 lat, tylko 3% pacjentów ma poniżej 40 lat. Szpiczak mnogi jest nieco częstszy u mężczyzn i występuje dwukrotnie częściej u rasy czarnej niż u białej.
Objawy i przebieg.
Najczęstsze objawy:
Rozpoznanie.
Kryteria duże:
Kryteria małe:
Leczenie.
Leczenie indukujące.
Dobór leczenia indukującego jest uzależniony od tego, czy pacjent wstępnie kwalifikuje się do zabiegu autogenicznego przeszczepienia komórek krwiotwórczych (chorzy poniżej 65. roku życia).
Stosowane schematy wielolekowej chemioterapii to m.in.:
Przeszczepienie szpiku kostnego.
Zabieg ten może stanowić alternatywę dla dotychczasowego postępowania w szpiczaku mnogim. Stosuje się przeszczepienia allo- i autogeniczne. Żaden jednak nie zapewnia całkowitego wyleczenia i większość chorych cierpi z powodu nawrotu choroby.
Rokowanie.
Rokowanie zależy od czynników związanych z pacjentem (wiek, obecność chorób towarzyszących), jak i z samą chorobą (stadium zaawansowania w momencie rozpoznania, zmiany cytogenetyczne, odpowiedź na zastosowane leczenie). Mediana przeżycia wynosi 50–55 miesięcy.

</doc>
<doc id="1304197" url="https://pl.wikipedia.org/wiki?curid=1304197" title="Szpiczak plazmocytowy">
Szpiczak plazmocytowy



</doc>
<doc id="1304198" url="https://pl.wikipedia.org/wiki?curid=1304198" title="Choroba Kahlera">
Choroba Kahlera



</doc>
<doc id="1304199" url="https://pl.wikipedia.org/wiki?curid=1304199" title="Myeloma multiplex">
Myeloma multiplex



</doc>
<doc id="1304200" url="https://pl.wikipedia.org/wiki?curid=1304200" title="Zespół Binga i Neela">
Zespół Binga i Neela



</doc>
<doc id="1304201" url="https://pl.wikipedia.org/wiki?curid=1304201" title="Gesta Normannorum Ducum">
Gesta Normannorum Ducum

Gesta Normannorum Ducum (dosł. z łaciny "Czyny Normańskich Książąt") – średniowieczna kronika autorstwa mnicha Wilhelma z Jumièges, opisująca dzieje Normanów do 1060 roku. W 1070 Wilhelm Zdobywca nakazał Wilhelmowi z Jumièges rozszerzyć pracę o szczegóły dotyczące jego praw do korony angielskiej. W latach późniejszych Orderic Vitalis (zm. ok. 1142) oraz Robert z Torigni (zm. 1186) poszerzyli kronikę o historię do czasów Henryka I.

</doc>
<doc id="1304203" url="https://pl.wikipedia.org/wiki?curid=1304203" title="CFBDS J005910.83-011401.3">
CFBDS J005910.83-011401.3

CFBDS J005910.83-011401.3 – brązowy karzeł odkryty w 2008 roku. Położony około 42 lata świetlne od Ziemi jest jednym z najzimniejszych znanych brązowych karłów – temperatura jego powierzchni wynosi około 620 K (czyli 348 °C, w momencie jego odkrycia był najzimniejszym znanym obiektem tego typu). Jego masa wynosi pomiędzy 15 a 30 mas Jowisza.
Zaliczany był do nieoficjalnego wówczas typu widmowego Y, choć późniejsze prace klasyfikują go jako T8.5 lub T9 z racji podobieństwa spektrum do innych chłodnych karłów metanowych.

</doc>
<doc id="1304206" url="https://pl.wikipedia.org/wiki?curid=1304206" title="Mal de Meleda">
Mal de Meleda

Mal de Meleda (endemiczny symetryczny rogowiec dłoni i stóp, ) – rzadka genodermatoza objawiająca się hiperkeratozą naskórka dłoni i podeszew, opisana i najczęściej spotykana u populacji zamieszkującej chorwacką wyspę Mljet (nazwa włoska "Meleda"), skąd wziął się toponim określający chorobę. Choroba związana jest z mutacją obu alleli genu "SLURP1" w "locus" 8qter; przebadani pacjenci byli homozygotami względem mutacji 82delT. Opisał ją jako pierwszy dubrownicki lekarz Luca Stulli. W klasyfikacji chorób skóry Behrenda z 1839 roku po raz pierwszy użyto nieprawidłowej nazwy "Mal de Melada" (wł. nazwa Melada odnosi się do innej wyspy na Adriatyku, Molat). Nazwa z czasem została skorygowana; niekiedy spotyka się drugą nieprawidłową formę, "Mal de Maleda". Największą serię przypadków schorzenia (70) przedstawił Franjo Kogoj w 1963 roku.

</doc>
<doc id="1304207" url="https://pl.wikipedia.org/wiki?curid=1304207" title="Oskił">
Oskił



</doc>
<doc id="1304210" url="https://pl.wikipedia.org/wiki?curid=1304210" title="Reason to Believe">
Reason to Believe

Reason to Believe – dziewiąty studyjny album amerykańskiego zespołu punkrockowego Pennywise. Został on wydany 25 marca 2008 roku w formie cyfrowej. Można go było bezpłatnie pobrać przez dwa tygodnie od premiery na stronie MySpace zespołu. Jedynym warunkiem było "dodanie do przyjaciół" wytwórni Fletchera Dragge – Textango, bądź samego zespołu oraz zamieszkanie w granicach USA. Wydawnictwo ukazało się w Europie nakładem wytwórni Epitaph. Rozprowadzane jest w dwóch wersjach – jako tradycyjna płyta CD oraz jako niskonakładowy winyl. W tej drugiej wersji Reason to Believe zawiera dwie dodatkowe ścieżki, niedostępne na żadnym innym nośniku. Europejska premiera miała miejsce 24 marca 2008 roku.
Pewne kopie tego albumu zawierają ostrzeżenia dla rodziców, które informują, że zawiera on wulgarne treści. Jest to pierwszy taki przypadek w historii Pennywise, mimo że poprzednie płyty również zawierały słowa, uznawane powszechnie za wulgarne.
Tworzenie i produkcja.
We wrześniu 2005 roku w kilku portalach internetowych pojawiły się informacje, że Pennywise planuje w roku 2006 wejść do studia, aby rozpocząć pracę nad następcą albumu The Fuse. W maju 2006 roku rozeszły się plotki, że album ten będzie całkowitym zerwaniem ze stylem wypracowanym na poprzednich płytach. Zostało to później zdementowane przez sam zespół, który zapewnił, że pogłoski te są kłamstwem.
W październiku 2006 roku podczas wywiadu gitarzysta Fletcher Dragge powiedział, że "aktualnie wszyscy pracują nad nowymi piosenkami" a Pennywise chce "zebrać wszystkie piosenki w najbliższych miesiącach". W tym wywiadzie Draggs dodał także, że ma nadzieję, że album będzie wydany "przed latem przyszłego (2007) roku bądź w lecie".
We wrześniu 2007, podczas trasy Warped Tour Draggs udzielił wywiadu, w którym nadmienił, że zespół na Reason to Believe napisał ponad sześćdziesiąt piosenek i że zaledwie trzynaście z nich znajdzie się na krążku.
W październiku 2007 roku pojawiły się doniesienia, że Pennywise wchodzą do studia. Sam Draggs przyznał, że zespół "pracuje właśnie nad czymś nowym". Nowe kawałki miałby być utrzymane w duchu wczesnych wydawnictw kapeli i nawiązywać do tak zwanej "starej szkoły". Na jaw wyszło także, że większość piosenek napisał basista Randy Bradbury.
Promocja i wydanie.
W listopadzie roku 2007 ujawniono, że nowy materiał będzie dostępny bezpłatnie dzięki MySpace Records, a także Textango. Alternatywną formą wydania miała być oferta Epitaph, gdzie krążek byłby wzbogacony o dwie bonusowe ścieżki i materiał wideo. Album miał być dostępny przez dwa tygodnie, licząc od daty wydania – 25 marca 2008 roku.
20 marca zespół ogłosił, że cały materiał, z dodatkową, bonusową ścieżką (inną niż na płytach CD/LP), będzie dostępny na MySpace.
Przez cały marzec wydawnictwo zostało pobrane ponad 400 000 razy, co oznacza, że jest największym sukcesem w karierze zespołu od czasu płyty Land of the Free? z 2001 roku. Pierwszy singel – "The Western World" ujrzał światło dzienne w radiu KROQ 20 lutego 2008 roku. Zaraz potem znalazł się w zestawieniu Modern Rock Tracks na 34 miejscu. Jest to pierwszy singel Pennywise, który zadebiutował na tak wysokiej pozycji.
Trasa promująca Reason to Believe rozpoczęła się 26 marca 2008 roku w San Diego w Kalifornii. Zakończyła się 3 sierpnia 2008 roku na koncercie w ramach Warped Tour w Minneapolis w stanie Minnesota.

</doc>
<doc id="1304212" url="https://pl.wikipedia.org/wiki?curid=1304212" title="Bachmutka (dopływ Dońca)">
Bachmutka (dopływ Dońca)

Bachmutka (ukr., ; także "Bachmut") – rzeka na Ukrainie, prawy dopływ Dońca.
Płynie przez obwód doniecki, długość rzeki wynosi 88 km, a powierzchnia dorzecza 1680 km².
Nad rzeką leżą miasta Bachmut (1924-2016 Artiomowsk) i Siewiersk, największym dopływem (prawym) jest rzeka Mokraja Płotwa.

</doc>
<doc id="1304215" url="https://pl.wikipedia.org/wiki?curid=1304215" title="Wołczja">
Wołczja

Wołczja – rzeka na Ukrainie w obwodzie charkowskim, lewy dopływ Dońca.
Długość rzeki wynosi 92 km, powierzchnia dorzecza 1340 km², nad rzeką leży miasto Wołczańsk. Najdłuższym dopływem jest rzeka Płotwa (35 km).

</doc>
<doc id="1304216" url="https://pl.wikipedia.org/wiki?curid=1304216" title="Kosmatka polna">
Kosmatka polna

Kosmatka polna ("Luzula campestris") – gatunek byliny należący do rodziny sitowatych ("Juncaceae"). Występuje w całej Europie oraz na północno-zachodnich krańcach Afryki. Jako roślina zawleczona rośnie na Azorach, Falklandach, Nowej Fundlandii oraz w Australii i Nowej Zelandii. W Polsce jest rośliną bardzo pospolitą na terenie całego niżu i w niższych położeniach górskich.
Biologia i ekologia.
Bylina. Roślina przedsłupna i wiatropylna, kwitnie od kwietnia do maja. Nasiona posiadają elajosom i rozsiewane są przez mrówki (myrmekochoria). Rośnie na wzgórzach, łąkach, ugorach, wrzosowiskach. W górach występuje po górną granicę lasu. Hemikryptofit. W klasyfikacji zbiorowisk roślinnych gatunek charakterystyczny dla Cl. "Nardo-Callunetea". Liczba chromosomów 2n=12.
Zmienność.
Tworzy mieszańce z k. owłosioną, k. olbrzymią i k. wielokwiatową.

</doc>
<doc id="1304217" url="https://pl.wikipedia.org/wiki?curid=1304217" title="Luzula campestris">
Luzula campestris



</doc>
<doc id="1304218" url="https://pl.wikipedia.org/wiki?curid=1304218" title="Konektyw">
Konektyw



</doc>
<doc id="1304219" url="https://pl.wikipedia.org/wiki?curid=1304219" title="Fullerton (Kalifornia)">
Fullerton (Kalifornia)

Fullerton – miasto w Stanach Zjednoczonych, w stanie Kalifornia.
W 2000 roku populacja wyniosła 126 003 osoby.
W Fullerton urodziła się Gwen Stefani, amerykańska piosenkarka oraz Jennifer Corrales, amerykańska aktorka pornograficzna bardziej znana jako Jenna Haze.
W mieście rozwinął się przemysł elektroniczny, zbrojeniowy, papierniczy oraz metalowy.

</doc>
<doc id="1304220" url="https://pl.wikipedia.org/wiki?curid=1304220" title="Belmont Island">
Belmont Island



</doc>
<doc id="1304221" url="https://pl.wikipedia.org/wiki?curid=1304221" title="Jim Lindberg">
Jim Lindberg

James William Lindberg (ur. 26 lipca 1965) – amerykański piosenkarz, wokalista i twórca tekstów punkrockowego zespołu Pennywise, założonego w roku 1988 wraz z Fletcherem Draggsem (gitara), Jasonem Thirskiem (bas), oraz Byronem McMackinem (perkusja). Wszyscy uczęszczali wcześniej do tej samej szkoły - South Bay High Schools, następnie do Redondo Union High School oraz Mira Costa, którą Lindberg ukończył w roku 1983. Jest także absolwentem UCLA z roku 1989.
Pennywise wydało łącznie osiem albumów długogrających dla wytwórni Epitaph pomiędzy rokiem 1991 a 2005. Obecnie związani są z MySpace Records i nagrali dla tej wytwórni pierwszy album - "Reason to Believe", który wydany został 25 marca 2008 roku.
Lindberg jest także autorem książki, wydanej w maju 2007 roku, zatytułowanej "Punk Rock Dad: No Rules, Just Real Life" (Punkrockowy tata: Bez zasad, po prostu prawdziwe życie). Książka zgłębia trudność, jaką jest bycie odpowiedzialnym mężem i ojcem trzech dorastających córek, a jednocześnie występowanie w antyrządowej, punk rockowej kapeli. Ta pełna humoru opowieść opowiada o tym, jak Jim Lindberg radzi sobie w tej sytuacji.

</doc>
<doc id="1304222" url="https://pl.wikipedia.org/wiki?curid=1304222" title="Aleksander Nawrocki">
Aleksander Nawrocki

Aleksander Nawrocki (ur. 15 września 1940 w Bartnikach – zmarł 1 maja 2022) – polski poeta i pisarz.
Biografia.
Absolwent Szkoły Podstawowej w Bartnikach i Liceum Ogólnokształcącego w Przasnyszu (1960). Następnie ukończył filologię polską i węgierską (1966) oraz etnografię na Uniwersytecie Warszawskim. Studiował również filozofię, socjologię, historię i archeologię. Studiował m.in. na Węgrzech i w Rumunii. Uczęszczał na wykłady z filozofii prowadzone przez Leszka Kołakowskiego. Jako pierwszy w świecie obronił pracę magisterską o poezji Czesława Miłosza (1967).
Debiutował wierszami w 1965 roku u Stanisława Grochowiaka w miesięczniku „Kultura”. W 1966 r. wydał zbiór wierszy "Rdzawe owoce." Jest autorem 26 książek, w tym 18 tomów wierszy, 20 tomów wyborów wierszy oraz prozy wydanych za granicą, 2 tomów opowiadań, powieści "Cień jego anioła", książki popularnonaukowej o szamanizmie syberyjskim, książki reportażowej "Jak zamordowano Imre Nagya" (powstanie węgierskie 1956r.). Razem z żoną Barbarą wydał zbiór reportaży o Syberii "Jakucja i ja". Tłumaczył z literatur: rosyjskiej, bułgarskiej, rumuńskiej, ukraińskiej, serbskiej, węgierskiej, fińskiej, angielskiej, francuskiej. Uczestnik wielu prestiżowych międzynarodowych festiwali literackich: Struga (Macedonia), Warna (Bułgaria), Belgrad, Izmir (Turcja), Kair, Tver (Rosja), Kijów, Ryga, Wilno, Bonn, Londyn.
Od 1992 roku był właścicielem Wydawnictwa Książkowego IBiS, od 1998 redaktorem naczelnym pisma "„Poezja dzisiaj”", w latach 2013–2016 był wydawcą kwartalnika "„LiryDram”". Wydawał głównie literaturę współczesną: polską i zagraniczną, w tym antologie poetyckie: grecka, hiszpańska, węgierska, fińska, rosyjska, ukraińska. Autor i wydawca dzieła "Poezja Polska – Antologia Tysiąclecia". Współredaktor dwujęzycznej antologii poezji polskiej, wydanej w Rosji w serii "Iz wieka w wiek", prezentującej antologie poetyckie 14 krajów słowiańskich.
Od r. 2001 organizował Światowych Dni Poezji UNESCO, na których wybitnym poetom polskim, niestandardowym, wręczana jest Nagroda „Laur UNESCO”, a zagranicznym Nagroda „Poezji dzisiaj”, pieniężna, za przekłady poezji polskiej. Od 2008 roku Nawrocki organizował Festiwale Poezji Słowiańskiej.
Otrzymał Złoty Krzyż Zasługi i był uhonorowany wysokimi odznaczeniami przez prezydentów: R.P., Republiki Czeskiej, Węgierskiej i Republiki Jakuckiej. Łącznie był laureatem 22 prestiżowych nagród i odznaczeń krajowych i zagranicznych.
Od 18 lat współorganizator Warszawskiej Jesieni Poezji. Dzięki jego staraniom powstał w Ciechanowie Oddział Związku Literatów Polskich. Opublikował ponad dwadzieścia tomów tłumaczeń z literatury węgierskiej, rumuńskiej, bułgarskiej rosyjskiej, fińskiej. W 2004 r. otrzymał statuetkę "Przasnyskiego Koryfeusza". W 2016 r. otrzymał Nagrodę ZAiKS-u w dziedzinie literatury. W 2019 roku otrzymał nagrodę „Love of Nature” European Academy of Sciences and Letters.

</doc>
<doc id="1304223" url="https://pl.wikipedia.org/wiki?curid=1304223" title="Domena białkowa">
Domena białkowa



</doc>
<doc id="1304230" url="https://pl.wikipedia.org/wiki?curid=1304230" title="Mirrorcle World">
Mirrorcle World

Mirrorcle World – czterdziesty trzeci singel japońskiej piosenkarki Ayumi Hamasaki, wydany 8 kwietnia 2008. Singel został wydany dokładnie dziesięć lat po debiutanckim singlu "poker face"; zawiera dwa ponowne nagrania utworów "YOU" i "Depend on you". Tytułowy utwór jest rozszerzoną wersją utworu "Mirror" dwuminutowego wprowadzającego utworu z dziewiątego albumu piosenkarki "GUILTY". W pierwszym tygodniu sprzedano kopii, natomiast kopii całościowo w Japonii, a kopii przez wytwórnię Avex.

</doc>
<doc id="1304231" url="https://pl.wikipedia.org/wiki?curid=1304231" title="Chris Lewis">
Chris Lewis

Chris Lewis (ur. 9 marca 1957 w Auckland) – nowozelandzki tenisista, reprezentant kraju w Pucharze Davisa.
Kariera tenisowa.
W 1975 roku Lewis wygrał juniorską edycję Wimbledonu w grze pojedynczej oraz awansował do finału US Open. W tym samym roku klasyfikowany był na pozycji lidera w zestawieniu juniorów.
Jako zawodowy tenisista występował w latach 1975–1986.
W grze pojedynczej zwyciężył w 3 turniejach rangi ATP World Tour oraz awansował do 7 finałów, w tym do finału Wimbledonu w 1983 roku. Był drugim w historii zawodnikiem z Nowej Zelandii, który doszedł do finału w londyńskiej imprezie. W finale przegrał z Johnem McEnroe.
W grze podwójnej Lewis triumfował w 8 zawodach z cyklu ATP World Tour, a także był uczestnikiem 8 finałów.
W latach 1977–1986 reprezentował Nową Zelandię w Pucharze Davisa, rozgrywając łącznie 42 spotkania, z których w 24 zwyciężył.
W rankingu gry pojedynczej Lewis najwyżej był na 19. miejscu (16 kwietnia 1984), a w klasyfikacji gry podwójnej na 46. pozycji (14 stycznia 1985).
Po zakończeniu kariery pełnił funkcję trenera m.in. Ivana Lendla i Carla-Uwe Steeba, a w 1996 został wpisany do galerii sław sportu nowozelandzkiego.

</doc>
<doc id="1304232" url="https://pl.wikipedia.org/wiki?curid=1304232" title="Funktor prawdziwościowy">
Funktor prawdziwościowy



</doc>
<doc id="1304234" url="https://pl.wikipedia.org/wiki?curid=1304234" title="Moudachirou Amadou">
Moudachirou Amadou

Moudachirou Amadou (ur. 11 grudnia 1971 w Kotonu) − beniński piłkarz występujący na pozycji stopera lub środkowego obrońcy. Występował między innymi w FC Erzgebirge Aue, Energie Cottbus, Karlsruher SC, Hannover 96 i FC St. Pauli. Jest byłym reprezentantem Beninu. Ma również niemieckie obywatelstwo.

</doc>
<doc id="1304236" url="https://pl.wikipedia.org/wiki?curid=1304236" title="Zawiercie Borowe Pole">
Zawiercie Borowe Pole

Zawiercie Borowe Pole – przystanek kolejowy w Zawierciu, w województwie śląskim, w Polsce. Znajdują się tu 2 perony. Stacja prowadzi ruch lokalny do Katowic, Zawiercia, Częstochowy.
W roku 2017 przystanek obsługiwał 150–199 pasażerów na dobę.
Na stacji znajdują się dodatkowe tory należące do Centralnej Magistrali Kolejowej (CMK). Na CMK pociągi mogą jechać z prędkością 160 km/h.

</doc>
<doc id="1304237" url="https://pl.wikipedia.org/wiki?curid=1304237" title="Waldkirch (Szwajcaria)">
Waldkirch (Szwajcaria)

Waldkirch − miasto i gmina w północno-wschodniej Szwajcarii, w kantonie Sankt Gallen. W 2009 populacja wyniosła 3297 osoby.

</doc>
<doc id="1304238" url="https://pl.wikipedia.org/wiki?curid=1304238" title="Luca Stulli">
Luca Stulli

Luca Stulli ("Luka Stulić", ur. 22 września 1772, zm. 1828) – lekarz i uczony pochodzący z Raguzy (Republika Dubrownicka, obecnie Chorwacja), który znany jest z pionierskich badań nad dziedzicznymi chorobami skóry.
Studiował medycynę na Uniwersytecie Bolońskim i ukończył je w 1786. Praktykował w rodzinnym mieście. 
Jego praca naukowa o Mal de Meleda należy do klasycznych pozycji dermatologicznej literatury naukowej.

</doc>
<doc id="1304239" url="https://pl.wikipedia.org/wiki?curid=1304239" title="Jean-Luc Marion">
Jean-Luc Marion

Jean-Luc Marion (ur. 3 lipca 1946 w Meudon) – francuski filozof, uczeń Derridy i Althussera z École normale supérieure. W swych pracach zajmował się m.in. Kartezjuszem, Heideggerem i Husserlem, ale rozgłos zdobył dzięki swym pracom dotyczącym religii, np. "Dieu sans l’être". Bywa określany jako „heideggeryzujący tradycjonalista”.
W listopadzie 2008 został wybrany do Akademii Francuskiej, zasiadł na fotelu nr 4 w miejsce zmarłego kardynała Lustigera.

</doc>
<doc id="1304244" url="https://pl.wikipedia.org/wiki?curid=1304244" title="Frauenfeld">
Frauenfeld

Frauenfeld – miasto w północno-wschodniej Szwajcarii, stolica kantonu Turgowia. 

</doc>
<doc id="1304245" url="https://pl.wikipedia.org/wiki?curid=1304245" title="Thur">
Thur

Zobacz też:

</doc>
<doc id="1304248" url="https://pl.wikipedia.org/wiki?curid=1304248" title="Funktor zdaniowy">
Funktor zdaniowy



</doc>
<doc id="1304250" url="https://pl.wikipedia.org/wiki?curid=1304250" title="Azem Shkreli">
Azem Shkreli

Azem Shkreli (ur. 10 lutego 1938 w Shkrelu - zm. 24 maja 1997 w Prisztinie) - kosowski pisarz i poeta.
Życiorys.
Pochodził z małej wioski w górach, w pobliżu Peji. W roku 1965 ukończył studia z zakresu języka i literatury albańskiej na uniwersytecie w Prisztinie. Kierował Stowarzyszeniem Pisarzy Kosowa, do 1991 r. kierował także Studiem Filmowym Kosovafilmi w Prisztinie i jedną ze scen teatralnych (Teatri Krahinor). Zwolniony z pracy przez władze Serbii w 1991 r. zaangażował się w działalność na rzecz praw człowieka.
Pierwsze jego utwory były poświęcone życiu codziennemu mieszkańców gór. Z czasem poświęcił się poezji zaangażowanej, poświęcając ją problemom ludzi prześladowanych. Pisał też powieści, opowiadania, scenariusze filmowe i eseje. Zmarł na atak serca na lotnisku w Prisztinie, wracając z podróży do Niemiec.
Imieniem Azema Shkreliego została nazwana nagroda państwowa przyznawana przez premiera rządu Kosowa twórcom i naukowcom za całokształt twórczości. W 2018 jej laureatem został Rushit Ramabaja.

</doc>
<doc id="1304252" url="https://pl.wikipedia.org/wiki?curid=1304252" title="Wiesław Ciesielski (poeta)">
Wiesław Ciesielski (poeta)

Wiesław Stanisław Ciesielski (ur. 13 maja 1959) – polski poeta związany ze Słupskiem. Radny tego miasta w latach 1998-2002.
Jego wiersze tłumaczono na język angielski, hiszpański, niemiecki, wietnamski, litewski i rosyjski. Jest inicjatorem konkursu poetyckiego im. Leszka Bakuły o Laur Bursztynowej Róży w Ustce. Redaktor i wydawca Brulionu Literackiego "Ślad", krytyk literacki, były prezes oddziału Związku Literatów Polskich w Słupsku.
Laureat nagrody Światowego Dnia Poezji za całokształt twórczości, Warszawa 2009.
Książki dostępne są w Bałtyckiej Bibliotece Cyfrowej

</doc>
<doc id="1304254" url="https://pl.wikipedia.org/wiki?curid=1304254" title="Fiolent">
Fiolent

Fiolent (Фіолент, Фиолент, Phiolent, Feolent) - przylądek na Półwyspie Krymskim, w okolicy Sewastopola.
Znane miejsce turystyczne, m.in. z "Groty Diany" oraz "Skały Krzyża" ("Klifu św. Jerzego").

</doc>
<doc id="1304255" url="https://pl.wikipedia.org/wiki?curid=1304255" title="Spójnik zdaniotwórczy">
Spójnik zdaniotwórczy



</doc>
<doc id="1304259" url="https://pl.wikipedia.org/wiki?curid=1304259" title="Wiesław Ciesielski">
Wiesław Ciesielski



</doc>
<doc id="1304261" url="https://pl.wikipedia.org/wiki?curid=1304261" title="Czorna">
Czorna

Czorna (ukr. Чорна, ros. Чёрная, krm. Çorğun) – rzeka na Ukrainie, w Republice Autonomicznej Krymu. Znajduje się w południowej części półwyspu Krymskiego. Jej początek znajduje się w południowej części Gór Krymskich, uchodzi do Zatoki Sewastopolskiej (Morze Czarne) w okolicach miasta Sewastopol. Jej długość wynosi 41 km.

</doc>
<doc id="1304262" url="https://pl.wikipedia.org/wiki?curid=1304262" title="Darwin Laylo">
Darwin Laylo

Darwin Laylo (ur. 1980) – filipiński szachista, arcymistrz od 2007 roku.
Kariera szachowa.
Pierwsze znaczące sukcesy zaczął odnosić pod koniec lat 90. XX wieku. W 1999 r. zdobył w Vung Tau tytuł wicemistrza Azji juniorów do lat 20 (za Krishnanem Sasikiranem). W 2004 i 2006 r. reprezentował swój kraj na szachowych olimpiadach. W 2006 r. zdobył w Mandaluyong City tytuł indywidualnego mistrza Filipin, podzielił III m. w silnie obsadzonym otwartym turnieju w Bad Wiessee (za Steliosem Halkiasem i Aleksandrem Szabałowem, wspólnie z m.in. Konsantinem Landą, Władimirem Jepiszynem i Yannickiem Pelletierem) oraz podzielił I m. (wspólnie z Đào Thiên Hải, Oliverem Dimakilingiem, Ziaurem Rahmanem i Wyn Zaw Htunem) w Kuala Lumpur (w obu tych turniejach wypełnił normy arcymistrzowskie). W 2007 r. zajął VII m. w indywidualnych mistrzostwach Azji (zdobywając trzecią normę na tytuł arcymistrza), wystąpił również w Pucharze Świata, przegrywając w I rundzie Etienne Bacrotem. W 2011 r. podzielił I m. (wspólnie z Tigranem Kotanjanem i Nikołajem Kabanowem) w turnieju "Aerofłot Open"–B w Moskwie.
Najwyższy ranking w dotychczasowej karierze osiągnął 1 stycznia 2010 r., z wynikiem 2556 punktów zajmował wówczas 3. miejsce wśród filipińskich szachistów.

</doc>
<doc id="1304263" url="https://pl.wikipedia.org/wiki?curid=1304263" title="Salgir">
Salgir



</doc>
<doc id="1304264" url="https://pl.wikipedia.org/wiki?curid=1304264" title="Belbiek">
Belbiek



</doc>
<doc id="1304265" url="https://pl.wikipedia.org/wiki?curid=1304265" title="Belbek">
Belbek



</doc>
<doc id="1304269" url="https://pl.wikipedia.org/wiki?curid=1304269" title="Quanah Parker">
Quanah Parker

Quanah Parker (ur. 1845, zm. 23 lutego 1911) – wódz indiańskiego plemienia Komanczów Kwahadi.
Był synem wodza Pety Nocony i białej Amerykanki Cynthii Ann Parker, wziętej do niewoli przez Indian 19 maja 1836. Sławę przyniosły mu liczne wyprawy przeciw Meksykanom i amerykańskim osadnikom. Jako jeden z nielicznych wodzów Indian z południowych Równin nigdy nie zawarł pokoju z białymi. Wziął czynny udział w wojnie nad Red River w latach 1874–1875. Po licznych starciach z wojskiem poddał się jako ostatni z wodzów Komanczów 2 czerwca 1875 w forcie Sill na Terytorium Indiańskim.
Osiadł w rezerwacie w dzisiejszej południowo-zachodniej Oklahomie i już nigdy nie walczył. Przez resztę życia był głównym przedstawicielem nie tylko swojego ludu, ale także Kiowa i Kiowa-Apaczów. Działał wśród współplemieńców na rzecz oświaty i uprawy ziemi. Pozostał jednak do końca wierny indiańskim obyczajom. Zachował elementy tradycyjnego stroju Komanczów, długie włosy i kilka żon. Przyczynił się do upowszechnienia pejotyzmu, który doprowadził do powstania Kościoła Tubylczoamerykańskiego (ang. "Native American Church") kilka lat po śmierci wodza.

</doc>
<doc id="1304272" url="https://pl.wikipedia.org/wiki?curid=1304272" title="Otto Günsche">
Otto Günsche

Otto Günsche (ur. 24 września 1917 w Jenie, zm. 2 października 2003 w Lohmar) – oficer SS w stopniu SS-Sturmbannführera, członek Leibstandarte Adolf Hitler, w późniejszym okresie osobisty adiutant Adolfa Hitlera (aż do jego śmierci).
Günsche przeżył zamach na życie Hitlera, który miał miejsce 20 lipca 1944 w kwaterze wodza w Wilczym Szańcu.
Gdy upadek III Rzeszy był już przesądzony, Hitler prosił Günschego, by ten zapewnił go, że jego zwłoki zostaną spalone po śmierci. Günsche spełnił swoją obietnicę, a kilka godzin później opuścił berliński bunkier Führera. Miało to miejsce 30 kwietnia 1945. Niebawem został zatrzymany przez radzieckich żołnierzy otaczających miasto.
Został skazany i zamknięty w więzieniu w Budziszynie, skąd zwolniono go w roku 1956.
Zmarł na skutek choroby serca w swoim domu w Lohmar w roku 2003. Pozostawił troje dzieci.
Postać Günschego została sportretowana w filmie z 2004 roku "Upadek" ("Der Untergang"), opowiadającym o ostatnich dniach życia Hitlera. W jego rolę wcielił się niemiecki aktor Götz Otto.

</doc>
<doc id="1304279" url="https://pl.wikipedia.org/wiki?curid=1304279" title="Kacza (Ukraina)">
Kacza (Ukraina)

Kacza (ukr. "Кача" krm. "Qaçı") – rzeka na Ukrainie, w Republice Autonomicznej Krymu. Znajduje się w południowej części Półwyspu Krymskiego. Początek rzeki znajduje się w Górach Krymskich, na wysokości miasta Ałuszta i uchodzi na zachodnim wybrzeżu Półwyspu Krymskiego do Morza Czarnego. Jej długość wynosi 69 km i jest trzecią co do długości rzeką na Półwyspie Krymskim po Sałhyrze i Almie.

</doc>
<doc id="1304283" url="https://pl.wikipedia.org/wiki?curid=1304283" title="Ranongga">
Ranongga

Ranongga – wyspa w Prowincji Zachodniej Wysp Salomona, w grupie wysp Nowa Georgia.
Historia.
Ranongga została odkryta w 1787 roku.
18 sierpnia 1959 roku (czasu lokalnego) nastąpiło tu silne trzęsienie ziemi. W wyniku trzęsienia ziemi, które miało miejsce 2 kwietnia 2007 roku (czasu lokalnego) energia wstrząsów wypchnęła wyspę w górę od 3,6 m na południu do 1,5 m na północy.
Geografia i ludność.
Ranongga ma 32 km długości i 8 km szerokości. Zamieszkiwana jest przez ok. 2500 ludzi.

</doc>
<doc id="1304286" url="https://pl.wikipedia.org/wiki?curid=1304286" title="Port lotniczy Karup">
Port lotniczy Karup

Port lotniczy Karup (IATA: KRP, ICAO: EKKA) – port lotniczy położony 20 km na północny wschód od Herning, w miejscowości Karup, w Danii.

</doc>
<doc id="1304287" url="https://pl.wikipedia.org/wiki?curid=1304287" title="Bienicki">
Bienicki

Bienicki - polski herb szlachecki, odmiana herbu Siekierz.
Opis herbu.
W polu czerwonym strzała srebrna u dołu pod kątem prostym rozdarta, oba końce ku sobie do góry jeszcze złamane, koniec prawy trzy razy, a lewy dwa razy.
Najwcześniejsze wzmianki.
Nieznane początki herbu.
Herbowni.
Bienicki.

</doc>
<doc id="1304292" url="https://pl.wikipedia.org/wiki?curid=1304292" title="Amerijet International">
Amerijet International

Amerijet International - amerykańska linia lotnicza cargo z siedzibą w Fort Lauderdale.

</doc>
<doc id="1304295" url="https://pl.wikipedia.org/wiki?curid=1304295" title="Choiseul (wyspa)">
Choiseul (wyspa)

Choiseul – wyspa w archipelagu Wysp Salomona, na Oceanie Spokojnym, pomiędzy Morzem Salomona (na południowym zachodzie) a otwartym oceanem (na północnym wschodzie). Należy do państwa Wyspy Salomona; leży w tamtejszej prowincji Choiseul. Powierzchnia wyspy wynosi 2971 km². Liczba mieszkańców: ok. 20 tys.
Nazwa wyspy, nadana w XVIII w. przez francuskiego żeglarza Louisa Antoine'a de Bougainville'a, upamiętnia francuskiego ministra, księcia Étienne'a-François de Choiseula.
Najwyższym wzniesieniem na wyspie jest szczyt Mount Maetambe (1067 m n.p.m.).

</doc>
<doc id="1304296" url="https://pl.wikipedia.org/wiki?curid=1304296" title="Alfons Gorbach">
Alfons Gorbach

Alfons Gorbach (ur. 2 września 1898 w Imst, zm. 31 lipca 1972 w Grazu) – austriacki polityk, więzień polityczny, działacz Austriackiej Partii Ludowej (ÖVP) i jej lider w latach 1960–1963, deputowany, od 1961 do 1964 kanclerz Austrii.
Życiorys.
W trakcie I wojny światowej służył w wojsku Austro-Węgier jako żołnierz piechoty. Walczył na froncie włoskim, w wyniku doznanych obrażeń stracił nogę. Studiował następnie prawo na Uniwersytecie w Grazu, które ukończył w 1922. Działał w Austriackiej Partii Chrześcijańsko-Społecznej, był radnym miejskim w Grazu i członkiem władz Styrii, gdzie odpowiadał za edukację. Zasiadał także w regionalnym parlamencie. W latach 1933–1938 przewodniczył styryjskiemu oddziałowi Frontu Ojczyźnianego, prorządowej organizacji wspierającej austriackich dyktatorów. Przeciwnik nazizmu i przyłączenia Austrii do Niemiec. Po anschlussie aresztowany, w latach 1938–1942 i ponownie od 1944 do 1945 więziony w niemieckich nazistowskich obozach koncentracyjnych (KL Dachau i KL Flossenbürg).
Po wojnie kontynuował działalność polityczną w ramach Austriackiej Partii Ludowej. W latach 1960–1963 stał na czele swojego ugrupowania. Od 1945 do 1970 sprawował mandat posła do Rady Narodowej. W latach 1945–1953 i 1956–1961 był trzecim przewodniczącym niższej izby parlamentu. Od kwietnia 1961 do kwietnia 1964 sprawował urząd kanclerza. W 1965 wystartował w wyborach prezydenckich, otrzymał w nich 49,3% głosów, przegrywając z Franzem Jonasem.

</doc>
<doc id="1304297" url="https://pl.wikipedia.org/wiki?curid=1304297" title="Strausberger Platz (stacja metra)">
Strausberger Platz (stacja metra)

Strausberger Platz − stacja metra w Berlinie, w dzielnicy Friedrichshain, w okręgu administracyjnym Friedrichshain-Kreuzberg na linii U5. Stacja została otwarta w 1930.

</doc>
<doc id="1304299" url="https://pl.wikipedia.org/wiki?curid=1304299" title="Weberwiese">
Weberwiese

Weberwiese – stacja metra w Berlinie, w dzielnicy Friedrichshain, w okręgu administracyjnym Friedrichshain-Kreuzberg na linii U5. Stacja została otwarta w 1930. Stacji tej dwukrotnie zmieniano nazwę, w tym raz ze zmianą nazwy ulicy przy której się znajduje. W latach 1930-1950 nazywała się "Memeler Straße", a w latach 1950-1992 "Marchlewskistraße".

</doc>
<doc id="1304301" url="https://pl.wikipedia.org/wiki?curid=1304301" title="Pięciopalczasta ręka Eris">
Pięciopalczasta ręka Eris

Pięciopalczasta ręka Eris – jeden z symboli dyskordianizmu. Z założenia ma przypominać dwie przeciwstawne strzałki zbiegające się w jednym punkcie. Jest oficjalnym znakiem Parateo-anametamistycznego Obrządku Ezoterycznej Eris (POEE). Mało o nim wiadomo, choć przypuszcza się, że jest formą gwiazdy chaosu.

</doc>
<doc id="1304302" url="https://pl.wikipedia.org/wiki?curid=1304302" title="Kolor magii (film)">
Kolor magii (film)

Kolor Magii to dwuodcinkowa adaptacja dwóch pierwszych książek Terry’ego Pratchetta, czyli "Kolor magii" oraz "Blask fantastyczny". Jest to druga po "Wiedźmikołaju" filmowa adaptacja serii "Świat Dysku".
Opowiada on przygody pierwszego turysty na "Świecie Dysku" oraz jego dość nieporadnym przewodniku magu Rincewindzie.
Fabuła.
Rincewind przez 40 lat nauki na Niewidocznym Uniwersytecie nie był w stanie opanować nawet najprostszych form magii. Po incydencie na pogrzebie jednego z ważniejszych magów zostaje z niego wydalony. W rzeczywistości w jego głowie mieszka jedno z ośmiu zaklęć z Octavo - najpotężniejszej książki magicznej na Dysku o której krążą pogłoski, że należała do samego Stwórcy. Zbieg okoliczności, a także talent do języków Rincewinda sprawia, że zostaje on przewodnikiem dla Dwukwiata - agenta ubezpieczeniowego i pierwszego na świecie turysty, który przybył z odległego kontynentu Przeciwwagi, by zwiedzić największe miasto świata - Ankh-Morpork. Za Dwukwiatem podąża Bagaż, inteligentna walizka z myślącej gruszy o morderczym nastawieniu do każdego, kto śmiałby zagrozić jego(jej) właścicielowi. Niezrozumienie przez właściciela karczmy Załatany Bęben sensu polisy ubezpieczeniowej zmuszają parę bohaterów do ucieczki z miasta. Podróżują po dysku, napotykając różnorodne mityczne postacie co skutkuje serią spotkań bliskiego stopnia ze Śmiercią. W międzyczasie na Niewidocznym Uniwersytecie toczy się walka o władzę. Narrator Brian Cox wyjaśnia, że w konkurencyjnym świecie magii droga na szczyt wybrukowana jest butami martwych czarodziei, lecz proces ten można znacznie przyśpieszyć. Głodny władzy czarodziej Ymper Trymon (Tim Curry) chce zostać Nadrektorem uczelni. Trymon zabija kilku profesorów wydziału, lecz Nadrektor - Galder Weatherwax pozostaje poza jego zasięgiem. Trymon decyduje się pozostawić go przy życiu, dopóki nie wyciągnie z niego wiedzy na temat Octavo, która zaczyna się niepokoić tym bardziej im dalej Rincewind oddala się od Ankh-Morpork.
W końcu Rincewind i Dwukwiat lądują na brzegu królestwa Krull, które leży na samej krawędzi dysku, gdzie zostają schwytani jako zakładnicy. Astronomowie i astozoologowie od lat próbują poznać płeć Wielkiego A'Tuina i budują statek kosmiczny, by rozwiązać tę tajemnicę raz na zawsze. Nieświadomi tego bohaterowie zajmują miejsca dwóch kosmonautów i na skutek zbiegu okoliczności wylatują poza krawędź. Perspektywa utraty zaklęcia zmusza Oktavo do działania. Zmusza ono A'tuina do wykonania beczki i złapania Rincewinda z powrotem „na pokład”. Obserwując działanie zaklęcia Nadrektor nieopatrznie zdradza się z zamiarem przywołania Śmierci w rytuale AshkEnte by spytać się jej o Octavo i o znaczenie dużej czerwonej gwiazdy, która pojawiła się ostatnio nad horyzontem. Mając już wszystkie kawałki układanki na właściwym miejscu Trymon zrzuca Weatherwaxa z wieży sztuk i zajmuje jego stanowisko. Gwiazda stopniowo rośnie i wzbudza niepokój w sercach mieszczan, co powoduje rozruchy. Trymon dowiaduje się od Śmierci, że wszystkie osiem zaklęć Octavo musi zostać wypowiedziane w jednej chwili by ocalić świat od zagłady. Trymon wysyła grupę najemników, by złapali Rincewinda i przywrócili magom ósme zaklęcie. W międzyczasie Rincewind i Dwukwiat sprzymierzają się z największym bohaterem na dysku - Cohenem Barbarzyńcą (87 lat, emerytowany) i ratują Bethan z rąk wykonujących krwawy rytuał druidów. Bitwa z magami wywołała u Dwukwiata śpiączkę. Rincewindowi udaje się go uratować, zabierając go z domu Śmierci, a Cohen ratuje ich oboje od Herreny i najemników. Cała czwórka płynie promem do objętego rewoltą Ankh-Morpork. Trymon gromadzi najstarszych magów i zmusza ich do uwolnienia Octavo, których zaraz po odebraniu im księgi podstępnie więzi w komnacie. Rincewind uwalnia ich i razem ruszają na szczyt wieży sztuk, by powstrzymać Trymona, który przeczytawszy siedem zaklęć zyskał moc niemal absolutną. Szczęśliwe Rincewindowi udaje się zabić Trymona i połączyć wszystkie zaklęcia na kartach Octavo. Olbrzymia czerwona gwiazda okazała się terenem lęgowym żółwi-światów. Zaklęcie Octavo spowodowało wyklucie się kilku jaj orbitujących wokół niej. Młode żółwie wraz z młodymi światami na ich skorupach wyruszają razem z A'Tuinem w podróż między gwiazdy. Narrator wyjaśnia kilka wątków. Oktawo zostaje zjedzone przez Bagaż, który zostaje podarowany Rincewindowi przez Dwukwiata. Rincewind powraca na uniwersytet, Dwukwiat wyrusza w podróż powrotną na kontynent Przeciwwagi, a Cohen i Bethan biorą ślub.

</doc>
<doc id="1304303" url="https://pl.wikipedia.org/wiki?curid=1304303" title="Ted Raimi">
Ted Raimi

Theodore R. „Ted” Raimi (ur. 14 grudnia 1965 w Detroit) − amerykański aktor telewizyjny i filmowy, scenarzysta, znany z roli porucznika Tima O’Neilla w serialu NBC "SeaQuest". Brat reżysera Sama Raimiego. Wystąpił w filmie "Nocny pociąg z mięsem", jako ofiara w pociągu, która ginie od uderzenia młotkiem w głowę.

</doc>
<doc id="1304309" url="https://pl.wikipedia.org/wiki?curid=1304309" title="Lampione">
Lampione

Lampione (wł. "Isola di Lampione"; dosłownie z języka włoskiego "latarnia"; syc. "Lampiuni" lub "Scoglio degli scolari", czyli "skała uczniów") – mała, skalista wysepka pochodzenia wulkanicznego na Morzu Śródziemnym, należąca do archipelagu Wysp Pelagijskich, długa na 700 i szeroka na 180 metrów, z najwyższym punktem wznoszącym się 36 m n.p.m.
Administracyjnie Lampione należy do Włoch i wchodzi w skład gminy Lampedusa e Linosa, prowincji Agrigento, w regionie Sycylia.
Wysepka jest niezamieszkana, jedynym budynkiem na wyspie jest nieczynna latarnia morska. Zgodnie z legendą wyspa była kamieniem, który wypadł z dłoni Cyklopa.
Lampione jest częścią rezerwatu "Riserva Marina Isole Pelagie" i podlega ścisłej ochronie. W skład fauny wyspy wchodzą liczne migrujące ptaki oraz "Armadillidium hirtum pelagicum", lądowy skorupiak. Na wyspie występują koniki polne pozbawione skrzydeł. W okolicznych wodach występują rekiny, łącznie z gatunkiem "Carcharhinus plumbeus", homary, langusty oraz różnorakie żółte i różowe koralowce.

</doc>
<doc id="1304314" url="https://pl.wikipedia.org/wiki?curid=1304314" title="Frederik Rreshpja">
Frederik Rreshpja

Frederik Rreshpja (ur. 19 lipca 1940 w Szkodrze - zm. 17 lutego 2006 tamże) - albański poeta.
Życiorys.
Po ukończeniu szkoły średniej w rodzinnym mieście podjął studia prawnicze na Uniwersytecie Tirańskim. Po studiach pracował jako wiejski nauczyciel, a następnie w jednym z domów kultury w Szkodrze. W 1968 opublikował swoje pierwsze utwory. 
W okresie rządów Envera Hodży trafił do więzienia, na podstawie donosu sąsiada, który miał do niego osobisty uraz. Oskarżony o uprawianie wrogiej propagandy spędził 17 lat w więzieniu, jako więzień polityczny. Po uwolnieniu, w 1991 otrzymał pracę redaktora w piśmie „Ora", a następnie kierował pismem literacko-artystycznym „Europa". W 1991 kandydował do parlamentu albańskiego, z ramienia Socjalistycznej Partii Albanii, ale nie zdobył mandatu. 
Pobyt w więzieniu pozostawił nieodwracalne zmiany w jego psychice. W 2000 r. pozbawiono go pracy w redakcji i Rreshpja popadł w nędzę. Nie przyjmował do wiadomości, że skończyła się dyktatura komunistyczna, a funkcjonariusze Sigurimi nie będą go już prześladować. Nie mając domu, ani rodziny ostatnie lata swojego życia spędził na ulicach Szkodry, pisząc swoje ostatnie wiersze w kawiarni "Lux" i utrzymując się z żebractwa. Zmarł na atak serca. Jego ciało znaleziono na ulicy w pobliżu kawiarni, w której często bywał. Zostało wystawione w jednej z sal teatru Migjeni, gdzie mieszkańcy Szkodry mogli go pożegnać. Nazwany na pogrzebie przez Moikoma Zeqo "niezapomnianym albańskim lirykiem" spoczął 18 lutego 2006 na cmentarzu katolickim Rrëmaj w Szkodrze.
W 2016 ukazała się książka Petrita Palushiego "Frederik Rreshpja, që s'e kuptuam kurrë", poświęcona postaci zmarłego poety.

</doc>
<doc id="1304315" url="https://pl.wikipedia.org/wiki?curid=1304315" title="Bacówka PTTK &quot;Pod Małą Rawką&quot;">
Bacówka PTTK &quot;Pod Małą Rawką&quot;



</doc>
<doc id="1304316" url="https://pl.wikipedia.org/wiki?curid=1304316" title="Winschoten (stacja kolejowa)">
Winschoten (stacja kolejowa)

Winschoten – stacja kolejowa w Winschoten, w prowincji Groningen, w Holandii. Stacja została otwarta w 1868. Znajdują się tu 2 perony.

</doc>
<doc id="1304320" url="https://pl.wikipedia.org/wiki?curid=1304320" title="Marsupium">
Marsupium

Marsupium (łac. "marsupium" – torba) – wgłębienie ciała samic niektórych zwierząt służące do przetrzymywania jaj lub młodych. Występuje u większości torbaczy oraz niektórych bezkręgowców (pancerzowców i czerwców).
Bezkręgowce.
"Marsupium" bezkręgowców nazywane komorą lub torbą lęgową przyjmuje różne struktury m.in. zbudowane z wyrostków nasad odnóży tułowiowych lub jako wgłębienie sternitu.
Torbacze.
"Marsupium" torbaczy, nazywane torbą lęgową, utworzone jest z fałdu skóry umieszczonego na brzuchu samicy, osłaniającego gruczoły mlekowe. Od nazwy "marsupium" pochodzi naukowa nazwa torbaczy – Marsupialia. Torbacze rodzą się słabo rozwinięte, ślepe, nieowłosione, nieprzystosowane do samodzielnego życia. Natychmiast po urodzeniu przedostają się do torby lęgowej, gdzie przytwierdzają się do sutka matki. Pozostają w torbie lęgowej do czasu osiągnięcia stadium umożliwiającego podjęcie samodzielnego życia. Okres ten jest różny u poszczególnych gatunków, może trwać nawet do jednego roku. Najlepiej wykształconą torbę stwierdzono u kangurowatych i wombatowatych.

</doc>
<doc id="1304322" url="https://pl.wikipedia.org/wiki?curid=1304322" title="Arystobul z Chalkis">
Arystobul z Chalkis

Arystobul III, Arystobul Młodszy (zm. najwcześniej w 92) – bratanek Heroda Agryppy I, król Armenii Mniejszej od 54 do 71, później Chalkis do 93 roku.
Był synem Heroda z Chalkis i jego pierwszej żony Mariamme V. Został wspomniany w liście cesarza rzymskiego Klaudiusza z 28 czerwca 45 roku, w którym władca przywrócił Żydom prawo do przechowywania świętych szat arcykapłana.
Po śmierci ojca w 48 roku ze względu na młody wiek nie mógł objąć pozostawionego przez niego królestwa. W 49 roku Chalkis otrzymał Herod Agryppa II, brat stryjeczny Arystobula. On sam pozostał w Rzymie. Przypuszczalnie w 53 roku poślubił swoją kuzynkę – Salome III, wdowę po Filipie, tetrarsze Batanei, Gaulanitydy, Trachonu i Paneas. Pojawiła się hipoteza, że żoną Arystobula była nie Salome III, lecz bliżej nieznana córka Heroda Antypasa, tetrarchy Galilei i Perei; nie spotkała się ona z uznaniem w literaturze przedmiotu.
W 54 roku został mianowany przez nowego cesarza Nerona królem Armenii Mniejszej.
Z małżeństwa z Salome III miał trzech synów: Heroda VII, Agryppę IV i Arystobula IV.
Nieco monet z przedstawieniem jego i jego żony zostało odnalezionych.

</doc>
<doc id="1304323" url="https://pl.wikipedia.org/wiki?curid=1304323" title="Seria 140 ČD">
Seria 140 ČD



</doc>
<doc id="1304328" url="https://pl.wikipedia.org/wiki?curid=1304328" title="Bakczysaraj (stacja kolejowa)">
Bakczysaraj (stacja kolejowa)

Bakczysaraj – stacja kolejowa w Bakczysaraju, na Krymie, na Ukrainie. Znajdują się tu 2 perony.

</doc>
<doc id="1304329" url="https://pl.wikipedia.org/wiki?curid=1304329" title="Lee Daniels">
Lee Daniels

Lee Louis Daniels (ur. 24 grudnia 1959 w Filadelfii) − amerykański producent i reżyser.

</doc>
<doc id="1304332" url="https://pl.wikipedia.org/wiki?curid=1304332" title="Nam Viet">
Nam Viet



</doc>
<doc id="1304333" url="https://pl.wikipedia.org/wiki?curid=1304333" title="Kozacy kubańscy">
Kozacy kubańscy

Kozacy kubańscy, Kozackie Wojsko Kubańskie (, "Kubanskije Kаzaki", Куба́нское каза́чье во́йско, "Kubanskoje kazaczje wojsko", , "Kubanśki kozaky", Кубанське козацьке військо, "Kubanśkie kozaćkie wijśko") – kozacka jednostka terytorialno-organizacyjna Armii Imperium Rosyjskiego istniejąca w latach 1860-1918 na Kubaniu. W okresie II wojny światowej istniały formacje kozaków kubańskich zarówno w składzie Armii Czerwonej, jak Wehrmachtu. Po wojnie kozackie formacje zostały rozwiązane. Odbudowano je w 1990 roku.
Terytorium Kubania obejmuje współczesne regiony administracyjne: Kraj Krasnodarski, Adygeję, części obwodu rostowskiego, Kraju Stawropolskiego oraz Karaczajo-Czerkiesji. Historyczną stolicą krainy jest Krasnodar.
Historia.
Nazwa Kozaków kubańskich pochodzi od rzeki Kubań przepływających przez ich terytoria oraz krainy Kubań.
Kubań był zasiedlony pod koniec XVIII wieku przez Kozaków Czarnomorskiego Wojska Kozackiego (rozformowane Zaporoskie Wojsko Kozackie).
Kozackie Wojsko Kubańskie zostało powołane 19 listopada 1860 poprzez połączenie całości Kozackiego Wojska Czarnomorskiego (200 000 osób) i części oddziałów Kaukaskiego Liniowego Wojska Kozackiego. Oficjalną nazwę zatwierdzono w kwietniu 1861. Utworzenie Kozackiego Wojska Kubańskiego było częścią reform wojskowych Imperium Rosyjskiego po wojnie krymskiej, przegranej z koalicją państw zachodnioeuropejskich i Imperium osmańskim.
W 1913 roku Armia Kubańska składała się z 37 pułków jazdy, 37 wolnych sotni i 22 batalionów piechoty. Podczas wojny domowej w Rosji walczyli głównie po stronie białych, tworząc na terenie Kubania Kubańską Republikę Ludową. Z kolei bolszewicy utworzyli Kubańską Republikę Radziecką. W okresie II wojny światowej Kozacy kubańscy tworzyli 17 pułków wchodzących w skład Armii Czerwonej. W 1942 roku Kubań został zajęty przez wojska niemieckie. Część Kozaków przeszła na stronę Niemców, co doprowadziło do powstania 2 pułków kozackich w ramach Wehrmachtu (1 Kozacka Dywizja Kawalerii). Zdecydowana większość Kozaków kubańskich opowiedziała się jednak po stronie ZSRR, o czym świadczy liczba powstałych formacji kozackich w Armii Czerwonej, a także liczba zaciągających się Kozaków.
Formacje Kozaków kubańskich w wojskach radzieckim i rosyjskim po 1918 roku.
17 Kozacki Korpus Kawaleryjski (01.01.1942–27.08.1942)
4 Gwardyjski Kubański Kozacki Korpus Kawaleryjski (27.08.1942 – lipiec 1946), stan z maja 1945 roku:
9 Krasnodarska Dywizja Strzelecka Czerwonego Sztandaru orderów Kutuzowa i Gwiazdy Czerwonej (1918–1991)
131 Oddzielna Brygada Strzelecka (1992–2009)
7 Krasnodarska Baza Wojskowa Czerwonego Sztandaru orderów Kutuzowa i Gwiazdy Czerwonej (od 2009 roku do dziś)
Formacje Kozaków kubańskich w wojskach niemieckich.
1 Kozacka Dywizja Kawalerii

</doc>
<doc id="1304337" url="https://pl.wikipedia.org/wiki?curid=1304337" title="Russell Tovey">
Russell Tovey

Russell George Tovey (ur. 14 listopada 1981 w Esseksie) – brytyjski aktor telewizyjny, filmowy i teatralny, najbardziej znany z roli wilkołaka George’a Sandsa w serialu BBC Three "Być człowiekiem", jako Kevin Matheson w serialu HBO "Spojrzenia", a także z produkcji BBC "Him &amp; Her".
Życiorys.
Wczesne lata.
Urodził się w Esseksie w rodzinie rzymskokatolickiej jako młodszy z dwójki synów Carole Haynes (z domu Webb) i adoptowany przez George’a Toveya, przewoźnika autokarowego z Esseksu na lotnisku Gatwick. Dorastał ze starszym bratem, Danielem w Billericay i uczęszczał do Harold Court School w Harold Wood i Shenfield High School. Jako chłopiec, twierdział, że jest „zapalonym kolekcjonerem różnych rzeczy”. Jego rodzice poparli jego wysiłki, zabierając go do archeologicznych wykopalisk i muzeów. Przez pewien czas chciał zostać nauczycielem historii, ale po obejrzeniu "Stowarzyszenia Umarłych Poetów", "Goonies" i "Stań przy mnie" zdecydował, że będzie aktorem. Przez pewien czas pracował jako asystent kuchenny w pubie King's Head w Billericay.
Kariera.
Karierę aktorską rozpoczął już jako dziecko. W 2004 zagrał rolę Rudge'a w sztuce Alana Benneta "The History Boys" ("Męska historia"). Brał udział w produkcjach teatralnych tej sztuki w Londynie, na Broadwayu, w Sydney, Wellington i Hongkongu, a także w jej wersjach radiowych i w filmie na jej podstawie. Występował także w Royal National Theatre w produkcjach takich jak "Mroczne materie" (ang. "His Dark Materials"), "His Girl Friday", "Henryk V" czy "Howard Katz". W londyńskim teatrze Young Vic grał rolę w sztuce "A Respectable Wedding". 
Wiosną 2007 zagrał rolę Bena, homoseksualnego producenta w serialu komediowym "Rob Brydon's Annually Retentive" wyemitowanym na kanale BBC Three. W tym samym roku pojawiał się również w serialu "Gavin &amp; Stacey" i świątecznym odcinku specjalnym brytyjskiej serii fantastycznonaukowej "Doctor Who". 
W 2008 wystąpił w komedii "Being Human" na antenie stacji BBC Three, oraz w sztuce "The Sea" na deskach teatru Haymarket. Zagrał także rolę partnera dealera narkotyków i handlarza bronią w piątym odcinku pierwszej serii serialu "Ashes To Ashes". 
W styczniu 2012 Tovey wcielił się w rolę Henry’ego Knighta w drugim odcinku 2. sezonu serialu "Sherlock" pt. "The Hounds of Baskerville". 
Od 2014 gra postać homoseksualnego Kevina Mathesonwa w serialu "Spojrzenia" (ang. "Looking"), od drugiego sezonu został awansowany do głównej obsady. W 2016 roku ukazał się dramat sportowy "Dogrywka" ("The Pass"), w którym Tovey wcielił się w głównego bohatera – zawodowego piłkarza i celebrytę, który jest skrycie zakochany w innym zawodniku.
Oprócz aktorstwa zajmuje się również pisaniem scenariuszy. W grudniu 2020 przyznano mu nagrodę "The Culture Award" podczas dziewiątej ceremonii Virgin Atlantic Attitude Awards.
Życie prywatne.
W wieku 18 lat dokonał swojego coming outu jako homoseksualista. W latach 2016–2018 był związany z trenerem rugby union Steve’em Brockmanem, który w 2011 pod pseudonimem Ryan Stack występował w kilku gejowskich filmach porno studia Randy Blue. Tovey i Brockman wznowili swój związek w 2019 roku.

</doc>
<doc id="1304339" url="https://pl.wikipedia.org/wiki?curid=1304339" title="München Leienfelsstraße (przystanek kolejowy)">
München Leienfelsstraße (przystanek kolejowy)

München-Leienfelsstraße – przystanek kolejowy w Monachium, w kraju związkowym Bawaria, w Niemczech. Znajdują się tu 2 perony.

</doc>
<doc id="1304343" url="https://pl.wikipedia.org/wiki?curid=1304343" title="Ossuarium">
Ossuarium

 Ossuarium (także ossarium, z łac. od "ossuarius" – kostny, "ossua" – kości, kościec, l. mn. od "os", "ossis" – kość) – naczynie lub inny pojemnik służący do przechowywania kości, albo prochów zmarłego, którego poddano kremacji.
Nazwa ta obejmuje również wolno stojące budowle wznoszone w obrębie cmentarzy. W przypadku, gdy w miejscu starego zakładano nowy cmentarz, umieszczano w nich ekshumowane szczątki zmarłych.
Ossuaria tworzono też w miejscach wielkich bitew, po epidemiach lub klęskach głodu.

</doc>
<doc id="1304350" url="https://pl.wikipedia.org/wiki?curid=1304350" title="Gödöllő (stacja kolejowa)">
Gödöllő (stacja kolejowa)

Gödöllő – stacja kolejowa w Gödöllő, przy Állomás tér, w komitacie Pest, na Węgrzech. Znajduje się tu 5 peronów.

</doc>
<doc id="1304352" url="https://pl.wikipedia.org/wiki?curid=1304352" title="Gérald Hardy-Dessources">
Gérald Hardy-Dessources

Gérald Hardy-Dessources (ur. 9 lutego 1983 roku w Fort-de-France) – urodzony na Martynice siatkarz reprezentacji Francji, grający na pozycji środkowego bloku.

</doc>
<doc id="1304353" url="https://pl.wikipedia.org/wiki?curid=1304353" title="Narciarstwo alpejskie na Zimowych Igrzyskach Olimpijskich 1964">
Narciarstwo alpejskie na Zimowych Igrzyskach Olimpijskich 1964

Konkurencje narciarstwa alpejskiego podczas Zimowych Igrzysk Olimpijskich 1964 w austriackim Innsbrucku rozgrywane były od 30 stycznia do 8 lutego 1964 roku. Większość konkurencji rozegrano w Axamer Lizum, z wyjątkiem zjazdu mężczyzn, który rozegrany został na stokach Patscherkofel. Były to jednocześnie 18. Mistrzostwa świata w narciarstwie alpejskim.
Kombinacja alpejska rozgrywana była tylko w ramach mistrzostw świata.
Klasyfikacja medalowa.
Klasyfikacja nie uwzględnia wyników kombinacji.

</doc>
<doc id="1304354" url="https://pl.wikipedia.org/wiki?curid=1304354" title="Kronach (stacja kolejowa)">
Kronach (stacja kolejowa)

Kronach – stacja kolejowa w Kronach, w kraju związkowym Bawaria, w Niemczech. Znajdują się tu 3 perony.

</doc>
<doc id="1304355" url="https://pl.wikipedia.org/wiki?curid=1304355" title="Cerkiew Zaśnięcia Najświętszej Maryi Panny w Hrubieszowie">
Cerkiew Zaśnięcia Najświętszej Maryi Panny w Hrubieszowie

Cerkiew Zaśnięcia Najświętszej Maryi Panny – prawosławna cerkiew parafialna w Hrubieszowie. Należy do dekanatu Zamość diecezji lubelsko-chełmskiej Polskiego Autokefalicznego Kościoła Prawosławnego. Zlokalizowana przy ulicy 3 Maja, w centrum miasta.
Pierwsza cerkiew pod tym wezwaniem powstała w Hrubieszowie w latach 20. XVI w. Przed 1630 z pewnością świątynia ta przeszła na własność unitów, co nastąpiło po gwałtownym konflikcie między zwolennikami i przeciwnikami unii brzeskiej. Obecnie istniejący budynek został wzniesiony w latach 1867–1875 z inicjatywy napływowej ludności rosyjskiej. Istnienie w Hrubieszowie prawosławnej cerkwi miało nie tylko zaspokajać jej potrzeby religijne, ale i dać możliwość prowadzenia agitacji religijnej wśród słuchaczy miejscowego unickiego progimnazjum.
Po bieżeństwie świątynia została zamknięta, działalność duszpasterską wznowiono w niej w 1921. Parafia hrubieszowska działała także po II wojnie światowej i wywózkach prawosławnych Ukraińców do ZSRR, za sprawą których straciła większość wiernych. Była jedną z siedmiu placówek duszpasterskich na ziemi chełmskiej, o których zachowanie hierarchia PAKP dokładała w 1944 szczególnych starań (większość dotychczasowych prawosławnych świątyń została zamknięta z braku wiernych). Zamknięta po akcji „Wisła”, cerkiew wznowiła działalność już cztery lata później – w 1951 – i od tego czasu jest nieprzerwanie czynna.
Cerkiew w Hrubieszowie jest świątynią trójdzielną, orientowaną, reprezentuje – podobnie jak inne wznoszone w tym samym okresie w Imperium Rosyjskim świątynie prawosławne – styl bizantyjsko-rosyjski. Na tle innych cerkwi budowanych na ziemi chełmskiej w II połowie XIX w. wyróżnia się jednak swoim monumentalizmem oraz liczbą kopuł – jako jedyna ma ich trzynaście. Jest również jedyną 13-kopułową cerkwią prawosławną w granicach Polski oraz jedną z dwóch na świecie (druga znajduje się w Finlandii).
Historia.
Pierwsza cerkiew Zaśnięcia Matki Bożej w Hrubieszowie.
Cerkiew prawosławna pod tym wezwaniem w Hrubieszowie została zbudowana w latach 20. XVI stulecia z fundacji mieszczanina Sofronija Kozuli. Opłacił on zarówno budowę świątyni, jak i całość jej wyposażenia. W 1596, gdy biskup chełmski Dionizy podpisał akt unii brzeskiej, cała eparchia chełmska stała się administraturą unicką. Przed 1630 cerkiew w Hrubieszowie z pewnością należała już do parafii unickiej. Zmiana jurysdykcji dokonała się po gwałtownym konflikcie między prawosławnymi a unitami.
Murowana cerkiew w Hrubieszowie.
Wzniesienie murowanej cerkwi w Hrubieszowie było związane z napływem prawosławnych Rosjan z Imperium Rosyjskiego. W mieście powstało w tym samym czasie unickie męskie progimnazjum. Otwarcie parafialnej świątyni miało umożliwić prawosławnemu duchowieństwu prowadzenie działalności misyjnej wśród jego słuchaczy, jak również wśród chłopów wyznania unickiego zamieszkujących wsie w okolicach Hrubieszowa. Placówka duszpasterska zaczęła działać w 1867, korzystając początkowo z kaplicy domowej. W tym samym roku rozpoczęto budowę wolno stojącej cerkwi murowanej. Budynek cerkwi został wzniesiony na miejscu rozebranego w 1785 kościoła parafialnego. Kamień węgielny pod jej budowę został położony 11 maja 1873. Prace budowlane zostały zakończone w 1875 lub 1876. Poświęcenie gotowego obiektu miało miejsce 13 maja 1876, ceremonii przewodniczył arcybiskup chełmski i warszawski Leoncjusz. Budowa została sfinansowana z funduszu państwowego przeznaczonego na wznoszenie nowych cerkwi.
Świątynia pozostawała czynna do 1914, gdy prawosławni mieszkańcy Hrubieszowa udali się na bieżeństwo. W pierwszych latach po I wojnie światowej i odzyskaniu niepodległości przez Polskę nadal pozostawała zamknięta – nie figuruje ani w wykazie prawosławnych cerkwi przeznaczonych do otwarcia przez Ministerstwo Wyznań Religijnych i Oświecenia Publicznego z 1919, ani na liście trzydziestu faktycznie otwartych obiektów opracowanej w połowie 1921. Cerkiew w Hrubieszowie została jednak przywrócona do użytku liturgicznego jeszcze w tym samym roku. W wykazie cerkwi prawosławnych w województwie lubelskim w 1923 została wskazana jako jedna z dziewiętnastu czynnych świątyń tego wyznania w powiecie hrubieszowskim, siedziba jednej z siedemnastu parafii dekanatu hrubieszowskiego diecezji warszawsko-chełmskiej.
Po II wojnie światowej i wywózkach prawosławnych Ukraińców do ZSRR sieć parafialna Kościoła prawosławnego na Lubelszczyźnie prawie całkowicie przestała istnieć. Biskup Tymoteusz (Szretter), administrujący od 1944 strukturami kościelnym w dawnej diecezji chełmsko-podlaskiej, być może pod naciskiem władz komunistycznych, zwrócił się do administracji lokalnej z prośbą o zachowanie jedynie siedmiu placówek duszpasterskich, powołując się na konieczność zachowania parafii dla prawosławnych Polaków. Cerkiew w Hrubieszowie została wymieniona wśród tychże cerkwi. Mimo negatywnej opinii władz powiatowych w opisywanej kwestii Ministerstwo Administracji Publicznej w końcu grudnia 1945 zaakceptowało prośbę hierarchy. W 1947 do hrubieszowskiej parafii należało stu wiernych. Po zakończeniu akcji „Wisła” placówka duszpasterska, z braku wiernych, zaprzestała działalności, jednak przed 1951 została restytuowana i włączona do dekanatu lubelskiego diecezji warszawsko-bielskiej. W 1956 na terenie świątyni doszło do incydentu: grupa chuliganów krzykami i gwizdami zakłóciła nabożeństwo. W końcu lat 50. na doraźne remonty obiektu przekazano środki uzyskane z rozbiórki nieczynnych po 1947 i zdewastowanych cerkwi w Modryniu i Koniuchach. W 1969 liczbę wiernych uczęszczających do cerkwi hrubieszowskiej oraz do jej filii w Tomaszowie Lubelskim szacowano na 200 osób. W latach 70. cerkiew została okradziona z pięciu ikon. W tym samym okresie proboszcz miejscowej parafii bezskutecznie ubiegał się w Funduszu Kościelnym oraz u metropolity warszawskiego o środki na remont świątyni, pochodzące z dotacji państwowej lub z ogólnokościelnej kolekty.
W pierwszych latach XXI w. cerkiew została odremontowana: odnowiono chór, pokrycie kopuł, ogrodzenie, zaś we wnętrzu część ikon.
Architektura.
Bryła budynku.
Świątynia została zbudowana na planie krzyża greckiego, w stylu bizantyjsko-rosyjskim. Jest bogato dekorowana z zewnątrz (kolumienki, gzymsy, nisze). Wejście do świątyni prowadzi przez przedsionek, ponad którym wznosi się wieża-dzwonnica. Całość wieńczy trzynaście kopuł. Są one rozmieszczone nad prezbiterium (1) i nawą (5) oraz bocznymi przybudówkami tworzącymi ramiona krzyża (po 3). Trzynasta, najmniejsza kopułka zlokalizowana została w zwieńczeniu dachu namiotowego na dzwonnicy cerkiewnej. Cerkiew w Hrubieszowie jest jedyną świątynią prawosławną na terenie Polski, w której zastosowano taką ich liczbę. Kopuły nad dzwonnicą zwieńczone są pozłacanymi żeliwnymi krzyżami.
Cerkiew hrubieszowska wyróżniała się swoim monumentalizmem na tle innych parafialnych świątyń zbudowanych w Królestwie Polskim w latach 60. i 70. XIX w. Co prawda jej ogólna struktura była analogiczna, jak w przypadku starszych cerkwi, świątynia osiągnęła jednak większe rozmiary i otrzymała bardziej zróżnicowaną formę.
Wystrój wnętrza.
We wnętrzu znajduje się dwurzędowy ikonostas wykonany z drewna dębowego, z pozłoceniami. Ikony wchodzące w jego skład napisał petersburski ikonograf Siłajew. On też jest autorem wizerunków świętych znajdujących się w pomieszczeniu ołtarzowym w dębowych kiotach. W świątyni znajdują się także cztery starsze ikony z przełomu XVIII i XIX w.: dwa wizerunki maryjne (jeden przeniesiony ze zburzonej w 1958 cerkwi w Tyszowcach) oraz wyobrażenia Zaśnięcia Matki Bożej i Chrystusa Dobrego Pasterza. Innym elementem wyposażenia starszym niż sama cerkiew jest ołtarzowy krzyż z I połowy XIX w.
Na dzwonnicy cerkiewnej znajdowało się pięć dzwonów, które w czasie II wojny światowej zaginęły. Trzy nowe dzwony, ufundowane przez prywatnych darczyńców, zostały zawieszone w tym samym miejscu dopiero w 2005.
Cerkiew wpisano do rejestru zabytków 4 kwietnia 1958 pod nr kl. V-Oa/9/58 oraz 16 lipca 1977 pod nr. A/176.

</doc>
<doc id="1304356" url="https://pl.wikipedia.org/wiki?curid=1304356" title="Niedobór syntazy 6-pirogronianotetrahydropteryny">
Niedobór syntazy 6-pirogronianotetrahydropteryny

Niedobór syntazy 6-pirogronianotetrahydropteryny – rzadka choroba genetyczna spowodowana mutacją w genie "PTS" kodującym enzym syntazę 6-pirogronianotetrahydropteryny (EC 4.2.3.12). Zmniejszenie aktywności enzymu powoduje obniżenie poziomu tetrahydrobiopteryny (BH4), będącej kofaktorem trzech hydroksylaz aminokwasów aromatycznych: 4-hydroksylazy fenyloalaniny, 5-hydroksylazy tryptofanu i 3-hydroksylazy tyrozyny. Jest też jednym z koenzymów syntazy tlenku azotu (NOS). Defekty syntezy/regeneracji BH4 powodują hiperfenyloalaninemię i niedobór neurotransmiterów, serotoniny i dopaminy.

</doc>
<doc id="1304357" url="https://pl.wikipedia.org/wiki?curid=1304357" title="ThyssenKrupp">
ThyssenKrupp

ThyssenKrupp AG – niemiecki koncern zatrudniający około 159 000 pracowników, powstały w 1999 roku w wyniku połączeniu spółek Thyssen oraz Krupp. Korporacja jest zarejestrowana w Essen i Duisburgu, a składa się z 670 osobnych spółek rozsianych po całym świecie. Według danych z 2005 roku, 23,58% udziałów w spółce należy do fundacji Alfried Krupp von Bohlen und Halbach.
ThyssenKrupp jest jednym z największych na świecie producentów stali. Działa na świecie w trzech branżach biznesowych: produkcji stali, dóbr kapitałowych i w usługach. Wydział zajmujący się produkcją stali koncentruje się głównie na stali węglowej oraz stali nierdzewnej, podczas gdy sektor dóbr kapitałowych składa się z trzech segmentów: produkcji dźwigów, sektora motoryzacyjnego (części, zamienniki, moduły) oraz wydziału technologii (obrabiarki, łożyska wielkośrednicowe, drzwi przemysłowe). Sektor usługowy zajmuje się dostarczaniem materiałów zamawianych na wymiar, usługami środowiskowymi, inżynierią mechaniczną oraz zakładaniem rusztowań.
Produkty i sprzedaż.
ThyssenKrupp generuje 33% sprzedaży w swojej branży na rodzimym rynku. Pozostałe kraje Unii Europejskiej (gdzie wskaźnik ten wynosi 28%) oraz państwa rejonu NAFTA (21%) są głównymi celami eksportu towarów ThyssenKrupp. Spółka zajmuje ze swoimi produktami wiodącą pozycję na licznych międzynarodowych rynkach.
ThyssenKrupp została zawiązana w 1999 na skutek połączenia firm Thyssen i Krupp. W 2005 do spółki wcielono Howaldtswerke-Deutsche Werft (HDW) z Kilonii. ThyssenKrupp Marine Systems (TKMS) jest obecnie najważniejszym europejskim producentem okrętów. Poza HDW, podrzędnymi spółkami ThyssenKrupp są również Blohm + Voss z Hamburga oraz Nordseewerke z Emden.
W grudniu 2005 ThyssenKrupp zakupiła od BAE Systems 60% udziałów w Atlas Elektronik.
Kontrowersje.
W listopadzie 2006 pięciu wytwórców dźwigów (ThyssenKrupp AG, Otis Elevator Company, Schindler Group, Kone Oyj oraz Mitsubishi Elevator Europe) zostało przez Komisję Europejską uznanych za winnych wprowadzenia monopolu cenowego w okresie liczącym ponad 9 lat. Kilka miesięcy później, 21 lutego 2007, Komisja Europejska skazała ThyssenKrupp na karę finansową wysokości 629 milionów dolarów (479 milionów euro), (tymczasem Otis ukarano grzywną wysokości 295 milionów dolarów).
Europejska Komisja ds. Konkurencji orzekła, że wymienione spółki współpracowały ze sobą w celu zmonopolizowania rynku (przejmowania wszystkich kontraktów, udziałów w rynku, sterowania cenami) przynajmniej w okresie między 1995 a 2004. Komisja ogłosiła, że spółki „nie wyparły się przedstawionych im zarzutów” zaznaczając, że żaden z oskarżonych podmiotów nie wniósł prośby o wysłuchanie jego wyjaśnień.
11 maja 2007 ThyssenKrupp ogłosił zainwestowanie 3,1 miliarda euro (4,19 miliarda dolarów) w zakład przetwarzający stal w południowej Alabamie. Decyzję podjęto po kilku miesiącach konkurencji o inwestycję między zakładem nad rzeką Missisipi w miejscowości spisowej Convent w stanie Luizjana a zakładem nad rzeką Tombigbee w hrabstwie Mobile w Alabamie. Walcownia gorąca blach będzie przetwarzać stalowe szyny wyprodukowane w należącej do ThyssenKrupp stalowni w Brazylii.
6 grudnia 2007, podczas pożaru w zakładzie w Turynie (Włochy), zginęło 7 hutników. W czasie śledztwa pracownicy poskarżyli się na zły stan bezpieczeństwa. W czasie trwania śledztwa Harald Espenhahn, dyrektor zarządzający włoskiego oddziału Thyssen Krupp, wystosował dokument, w którym napisał, że jedyna osoba, która przeżyła wypadek, powinna wnieść oskarżenie w sądzie, jako że wcześniej oskarżyła spółkę ThyssenKrupp w telewizji. Espenhahn uważał, że przyczyną pożaru było roztargnienie pracowników.

</doc>
<doc id="1304358" url="https://pl.wikipedia.org/wiki?curid=1304358" title="Romain Vadeleux">
Romain Vadeleux

Romain Vadeleux (ur. 12 lutego 1983 w Fort-de-France) – francuski siatkarz urodzony na Martynice, reprezentacji Francji, grający na pozycji środkowego i atakującego od 2010 roku. 
Sukcesy klubowe.
Mistrzostwo Francji:
Superpuchar Francji:
Puchar Challenge:
Mistrzostwo Włoch:
Puchar Francji:
Mistrzostwo Szwajcarii:
Puchar Szwajcarii:
Sukcesy reprezentacyjne.
Mistrzostwa Europy Kadetów:
Liga Światowa:
Mistrzostwa Europy:

</doc>
<doc id="1304359" url="https://pl.wikipedia.org/wiki?curid=1304359" title="Hrvoje Ćustić">
Hrvoje Ćustić

Hrvoje Ćustić (ur. 21 października 1983 w Zadarze, zm. 3 kwietnia 2008 tamże), chorwacki piłkarz grający na pozycji napastnika. Grał w drużynie NK Zadar.
Śmierć.
W początkowych minutach meczu jego drużyny przeciwko HNK Cibalia w chorwackiej pierwszej lidze 29 marca 2008 r. Ćustić doznał poważnych uszkodzeń głowy po zderzeniu z betonową ścianą oddaloną około 3 metrów od bocznej linii, wspierającej barierkę, która oddzielała murawę od trybun. Kilka sekund wcześniej Ćustić próbował przejąć piłkę w pojedynku z przeciwnikiem, lecz wtedy obaj gracze zderzyli się i Ćustić wpadł na ścianę, uderzając w nią głową.
Został natychmiast przetransportowany do lokalnego szpitala i poddany operacji jeszcze tego samego wieczora. Po operacji był w śpiączce farmakologicznej i jego stan zdrowia pozostał stabilny do 2 kwietnia 2008 r., kiedy na skutek infekcji szybko wzrosła jego temperatura ciała. Jego stan zdrowia natychmiast się pogorszył i wczesnym popołudniem 3 kwietnia 2008 r. szpital ogłosił śmierć jego mózgu o godzinie 11:51. Po jego śmierci wszystkie mecze chorwackiej ligi zaplanowane na ten weekend zostały odwołane.

</doc>
<doc id="1304360" url="https://pl.wikipedia.org/wiki?curid=1304360" title="Biblia, tłumaczenie XXI wieku">
Biblia, tłumaczenie XXI wieku

Biblia, tłumaczenie XXI wieku () – współczesny protestancki przekład Biblii na język czeski, powstały z inicjatywy czeskich zborów ewangelikalnych. Prace nad tłumaczeniem trwały od 1994 do 2009 r. Przekład powstał w ramach projektu "Nowa Biblia kralicka" ().
Tłumacze.
Tłumaczami Nowej Biblii kralickiej byli:
Przy ostatecznym tekście z tłumaczami współpracowało kilka kolejnych osób, w tym również wykwalifikowani bohemiści.
Cele.
Tłumaczenie rozpoczęto w ramach projektu Nowa Biblia kralicka ("Nová Bible kralická"). Celem projektu miało być opracowanie nowoczesnego przekładu we współczesnym języku czeskim, który opierałby się na rozwiązaniach tradycyjnej Biblii kralickiej. Nowa Biblia kralicka miała „zachować ducha, siłę i piękno przekładu kralickiego, jednocześnie czyniąc go zrozumiałym dla szerokiego grona odbiorców”. Efektem pracy było jednak nowe tłumaczenie, a nie rewizja Biblii kralickiej. Nawiązania do Biblii kralickiej są w tym przekładzie niewielkie. Stąd zmiana proponowanej nazwy Nowa Biblia kralicka na Biblia, tłumaczenie XXI wieku.
Charakterystyka.
Biblia, tłumaczenie XXI wieku została przetłumaczona z języków oryginalnych – hebrajskiego, aramejskiego i greckiego.
Tekst przekładu leży w połowie na osiach swobodny – dosłowny oraz potoczny – książkowy. Z wyraźnych innowacji przekładu zauważalna jest świeża innowacja w leksyce i frazeologii, natomiast problemy stwarza sporadyczne eksperymentowanie z użyciem rymu w partiach wierszowanych.
Wydania.
Na pełny przekład złożyły się zrewidowany tekst Nowego Testamentu autorstwa Flek-Hoffman oraz cztery tomy tłumaczenia Starego Testamentu ukończone w roku 2008.
Nowy Testament ukazał się cztery razy: w 1998 r. (wydanie pierwsze), w 2000 i 2001 r., oraz wydanie poprawione z 2004 r. Następnie wydano księgi Starego Testamentu: Pięcioksiąg, księgi historyczne oraz księgi mądrościowe. Jednotomowa poprawiona edycji Biblii ukazała się w 2009 roku.

</doc>
<doc id="1304362" url="https://pl.wikipedia.org/wiki?curid=1304362" title="Qinhuangdao (stacja kolejowa)">
Qinhuangdao (stacja kolejowa)

Qinhuangdao () - stacja kolejowa w Qinhuangdao, w prowincji Hebei, w Chinach. Znajdują się tu 4 perony.

</doc>
<doc id="1304364" url="https://pl.wikipedia.org/wiki?curid=1304364" title="Dendranthema">
Dendranthema



</doc>
<doc id="1304367" url="https://pl.wikipedia.org/wiki?curid=1304367" title="Tomáš Baťa">
Tomáš Baťa

Tomáš Baťa (ur. 3 kwietnia 1876 w Zlinie, zm. 12 lipca 1932 w Otrokovicach) – czeski przemysłowiec, założyciel przedsiębiorstwa Baťa.
Życiorys.
Urodził się w rodzinie, która tradycyjnie zajmowała się szewstwem. Po śmierci matki ojciec wstąpił ponownie w związek małżeński, a rodzina przeniosła się do Uherskiego Hradištia, gdzie Tomáš Baťa podjął naukę w szkole – zarówno po czesku, jak i po niemiecku. Równocześnie zajmował się wyrobem obuwia i jego sprzedażą. W wieku 14 lat, wbrew woli ojca, opuścił dom i przeniósł się do Prościejowa, gdzie znalazł zatrudnienie w przedsiębiorstwie Fäber, produkującym maszyny szewskie. Dzięki pomocy siostry Anny usamodzielnił się i zajął się handlem. Po otrzymaniu po matce spadku, w 1894 roku rodzeństwo Tomáš, Antonín i Anna założyli przedsiębiorstwo produkujące obuwie na zasadzie pracy nakładczej. Początkowo współpracowali z 3 chałupnikami. W następnym roku przedsiębiorstwo popadło w kłopoty finansowe i długi, które zostały spłacone w 1898 roku. Z powodu braku środków na zakup dostatecznej ilości skór, Tomáš zaproponował produkcję na skórzanej podeszwie butów z płótna. Przedsiębiorstwo zatrudniało wtedy 60 rękodzielników – chałupników. W tym samym czasie brat Antonín zapadł na gruźlicę i Tomáš samodzielnie kierował przedsiębiorstwem.
W 1904 roku w celu poznania nowych technologii, metod zarządzania i motywowania pracowników odbył podróż do USA i zatrudnił się w jednej z fabryk. Zwiedził m.in. zakłady Forda. Po powrocie w USA i Niemczech zamówił maszyny dla swojego przedsiębiorstwa. W 1908 roku zmarł brat Antonín, a siostra Anna wyszła za mąż. Oznaczało to przejęcie przez Tomáša całkowitej kontroli nad przedsiębiorstwem. Podjął decyzję o masowej produkcji lekkiego obuwia. W 1910 roku zatrudniał już 350 pracowników przy produkcji 3000 par obuwia dziennie. Aby ściągnąć nowych pracowników rozpoczął budowę domów pracowniczych. Ta zabudowa, składająca się z czerwonych ceglanych domów z białym wykończeniem, po dziś dzień jest charakterystyczna dla Zlinu. W produkcji wprowadził system optymalizacji wykrojów oraz kar dla pracowników nieutrzymujących jakości.
W 1912 wstąpił w związek małżeński z Marią Menčíkovą, córką zarządcy wiedeńskiej biblioteki cesarskiej. Po dwóch latach urodził się im syn Tomáš Baťa junior.
W okresie pierwszej wojny, dzięki dużym zamówieniom austriackiej armii cesarskiej, nastąpił szybki rozwój przedsiębiorstwa, które osiągnęła dzienną produkcję w wysokości 10 tys. par obuwia.
Po I wojnie światowej, Baťa dynamicznie rozwijał swoje przedsiębiorstwa. W 1925 roku zatrudniał już 5200 pracowników przy produkcji znacznie przekraczającej 100 tys. par obuwia dziennie. Tomáš Baťa wszedł ze swoim obuwiem na rynki międzynarodowe. W 1928 roku kompleks fabryczny miał 30 obiektów. W Zlinie powstały szkoły przygotowujące pracowników na różnych poziomach oraz filmowe studio (późniejsze studio filmowe Kudlov), w którym były produkowane reklamy butów Baťy. W tym czasie rozpoczęła się współpraca Tomáša z jego przyrodnim bratem Janem Antonínem. W 1931 roku przedsiębiorstwo stało się spółką akcyjną. Baťa rozpoczął dywersyfikację majątku przedsiębiorstwa poprzez dywersyfikację produkcji, zainwestował m.in. w przemysł budowlany, tekstylny, maszynowy, taboru kolejowego, lotniczy, papierniczy, chemiczny, bawełniany, rolnictwo, leśnictwo czy plantacje kauczuku.
Baťa zginął 12 lipca 1932 roku, gdy jego prywatny samolot Junkers F 13 wystartował z firmowego lotniska w Otrokovicach i po kilku minutach lotu do Zurychu w gęstej mgle uległ wypadkowi. Zarząd nad przedsiębiorstwem przejął Jan Antonín Baťa. Tomáša upamiętnia dziś w Zlíinie oryginalny pomnik w formie żelbetowego, przeszklonego pawilonu, w którym eksponowany jest również feralny samolot.

</doc>
<doc id="1304368" url="https://pl.wikipedia.org/wiki?curid=1304368" title="Tomasz Bata">
Tomasz Bata



</doc>
<doc id="1304369" url="https://pl.wikipedia.org/wiki?curid=1304369" title="Mistrzostwa Świata w Narciarstwie Alpejskim 1964">
Mistrzostwa Świata w Narciarstwie Alpejskim 1964



</doc>
<doc id="1304370" url="https://pl.wikipedia.org/wiki?curid=1304370" title="Mistrzostwa Świata w narciarstwie alpejskim 1964">
Mistrzostwa Świata w narciarstwie alpejskim 1964



</doc>
<doc id="1304371" url="https://pl.wikipedia.org/wiki?curid=1304371" title="Charles Henry Somerset">
Charles Henry Somerset

Charles Henry Somerset (ur. 2 grudnia 1767, zm. 18 lutego 1831) – brytyjski arystokrata, polityk i urzędnik kolonialny, młodszy syn Henry’ego Somerseta, 5. księcia Beaufort, i Elizabeth Boscawen, córki admirała Edwarda Boscawena.
Życiorys.
W 1796 r. zasiadł w Izbie Gmin jako reprezentant okręgu Scarborough. Od 1802 do 1813 r. reprezentował okręg wyborczy Monmouth Boroughs. 26 kwietnia 1797 r. został członkiem Tajnej Rady. W latach 1797–1804 był Kontrolerem Dworu Królewskiego. W latach 1804–1806 i 1807–1813 był płacmistrzem armii. W 1814 r. został gubernatorem Kolonii Przylądkowej.
Administracja Somerseta nie cieszyła się sympatią kolonistów oraz tubylczej ludności. W 1826 r. Somerset powrócił do Anglii, a wysłana z kraju komisja stwierdziła liczne nieprawidłowości w administracji kolonii i aresztowała wielu współpracowników byłego gubernatora za nieprawidłowości finansowe. Somerset zmarł w 1831 r.
Życie prywatne.
Był dwukrotnie żonaty. Po raz pierwszy ożenił się w czerwcu 1788 r. z Elizabeth Courtenay (ok. 1773–1815), córką Williama Courtenaya, 2. wicehrabiego Courtenay of Powderham Castle, i Frances Clark, córki Thomasa Clarka. Charles i Elizabeth mieli razem dwóch synów:
9 sierpnia 1821 r. poślubił lady Mary Poulett (1788–1860), córkę Johna Pouletta, 4. hrabiego Poulett, i Sophii Pocock, córki admirała sir Charlesa Pococka. Charles i Mary mieli razem syna i dwie córki:
Postać Somerseta pojawia się w serialu "Zulus Czaka" z 1987 r. W jego rolę wcielił się Trevor Howard.

</doc>
<doc id="1304374" url="https://pl.wikipedia.org/wiki?curid=1304374" title="Płyn do prania">
Płyn do prania

Płyn do prania – środek chemiczny używany do prania tkanin i usuwania brudu z tkanin. Płyny do prania zawierają: anionowe i niejonowe środki powierzchniowo czynne, barwniki, wodę oraz aromaty. Podobnie jak z proszkami piorącymi, istnieją oddzielne typy płynów do prania, przeznaczone do różnych rodzajów tkanin. Są sprzedawane najczęściej w butelkach plastikowych.
W przypadku prania w pralkach automatycznych płynów używa się w trybie prania bardzo krótkiego (lub tzw. ekonomicznego). Proszek do prania użyty w takim praniu działa mniej efektywnie ze względu na stosunkowo długi czas rozpuszczania.

</doc>
<doc id="1304375" url="https://pl.wikipedia.org/wiki?curid=1304375" title="Fedora Barbieri">
Fedora Barbieri

Fedora Barbieri (ur. 4 czerwca 1920 w Trieście, zm. 4 marca 2003 we Florencji) – włoska śpiewaczka operowa, mezzosopran.
Kariera.
Barbieri rozpoczęła karierę w operze we Florencji w 1940 r., lecz trzy lata później wycofała się z profesjonalnego śpiewania ze względu na małżeństwo. Wróciła w 1945, zyskując popularność jako interpretatorka wczesnych oper Claudio Monteverdiego. Szybko przeniosła się do La Scali, a w 1950 r. zadebiutowała w Metropolitan Opera w roli Eboli w "Don Carlosie" Giuseppe Verdiego. W operze tej zagrała łącznie 96 przedstawień 11 różnych sztuk. W 1958 r. wystąpiła ponownie jako Eboli w przedstawieniu "Don Carlosa" z okazji stulecia londyńskiego Covent Garden.
Barbieri nigdy nie ogłosiła oficjalnego zakończenia kariery i występowała, acz coraz rzadziej, jeszcze w latach 90. Była tym samym jedną z najdłużej występujących śpiewaczek klasycznych.

</doc>
<doc id="1304377" url="https://pl.wikipedia.org/wiki?curid=1304377" title="Dimorphotheca">
Dimorphotheca



</doc>
<doc id="1304379" url="https://pl.wikipedia.org/wiki?curid=1304379" title="Gaillardia">
Gaillardia



</doc>
<doc id="1304380" url="https://pl.wikipedia.org/wiki?curid=1304380" title="SIMteligent">
SIMteligent

Simteligent – karta SIM ze specjalną aplikacją w technologii SIM Application Toolkit, która pozwala na łatwiejsze korzystanie z takich usług jak: zmiana oferty, sprawdzenie statusu roamingu, sprawdzenie poczty głosowej czy stanu konta. Karty Simteligent są dostępne w sieci Orange.

</doc>
<doc id="1304381" url="https://pl.wikipedia.org/wiki?curid=1304381" title="Zdobycie Tyrnowa przez Turków">
Zdobycie Tyrnowa przez Turków

Zdobycie Tyrnowa przez Turków 1686.
Po klęsce wiedeńskiej poniesionej przez Turków w roku 1683 i zawiązaniu się antytureckiej Świętej Ligi (Austria, Polska, Wenecja, Rosja i Państwo Kościelne), walkę z Turcją podjęli Bułgarzy. W roku 1686 wybuchło powstanie w Tyrnowie, które szybko rozprzestrzeniło się na północne rejony kraju (Stara Płanina, Gabrowo, Trajan). Przywódcą powstania był Rostisław Stratimirowicz, zwany "księciem Tyrnowa". Siły powstańców wynosiły około 5000 ludzi.
Turcy, na skutek zdrady dowiedzieli się o powstaniu, dzięki czemu zapobiegli jego rozszerzeniu i ściągnęli nowe siły do walki z Bułgarami. Po ataku Turków na Tyrnowo spiskowcy zbiegli z miasta. Miejscowa ludność została wymordowana, a ich domy splądrowane. Po upadku miasta powstanie upadło, a Turcy bezwzględnie rozprawili się z ludnością pozostałych rejonów. Przywódcy powstania zbiegli w roku 1689 do Rosji. 

</doc>
<doc id="1304394" url="https://pl.wikipedia.org/wiki?curid=1304394" title="Giacomo Lauri-Volpi">
Giacomo Lauri-Volpi

Giacomo Lauri-Volpi (ur. 11 grudnia 1892 w Lanuvio, zm. 17 marca 1979 w Burjassot) – włoski śpiewak operowy, tenor.
Życie.
Urodził się 11 grudnia 1892 r. w miejscowości Lanuvio nieopodal Rzymu. W wieku 11 lat został osierocony. Ukończył szkołę średnią w Albano oraz prawo na uniwersytecie La Sapienza w Rzymie. Następnie rozpoczął naukę śpiewu w Akademii Świętej Cecylii. Jego nauczycielem śpiewu był Antonio Cotogni, a następnie Enrico Rosati. Początkowo śpiewał pod pseudonimem Giacomo Rubini, nawiązując do nazwiska ulubionego tenora Vincenzo Belliniego – Giovanniego Battisty Rubiniego. Debiutował w 1919 r. w Viterbo jako Arturo w operze "Purytanie" Vincenzo Belliniego. Rok później w Rzymie, już pod własnym nazwiskiem, wcielił się w rolę kawalera des Grieux w "Manon" Jules'a Masseneta z Rosiną Storchio jako Manon. Rola ta stała się przełomem w jego karierze.
W 1922 r. zadebiutował w La Scali, kiedy to do roli Księcia w operze "Rigoletto" zaangażował go Arturo Toscanini. W La Scali śpiewać miał regularnie do lat 40. Od 1923 r. (kiedy debiutował tam rolą Księcia z "Rigoletta") do 1934 r. występował także w Metropolitan Opera. W Metropolitan Opera wystąpił łącznie w 232 przedstawieniach 26 oper. Zapamiętany został szczególnie jako Kalaf w "Turandot" (amerykańska premiera w 1926) oraz z wielkich ról tenorowych Verdiego, zwłaszcza z roli Rodolfa w pierwszym wystawieniu w tymże teatrze "Luizy Miller" (1929). Rzadziej występował w Covent Garden: w 1925 jako Andrea Chénier oraz w 1936 jako Książę ("Rigoletto"), Cavaradossi ("Tosca") i Radames ("Aida"; rola ta uznawana jest za jedną z najważniejszych w jego karierze).
Głos Lauri-Volpiego, który określa się jako „tenor liryczno-dramatyczny”, cechował się pięknym legato i jasną barwą. Sposób śpiewania Lauri-Volpiego wyróżniały energia i rozpoznawalny styl. Lauri-Volpi w swojej kategorii głosowej należał do największych śpiewaków swoich czasów. Do – obok wymienionych – najbardziej uznanych przez krytykę ról Lauri-Volpiego należą "Neron" Arrigo Boita śpiewany przez niego w Operze Rzymskiej w 1928 r. (było to pierwsze przedstawienie po pożarze i odbudowie jej budynku) oraz Arnoldo z "Wilhelma Tella" – wystawionego w La Scali w 1929 r. na stulecie tego dzieła. Wśród innych ról Lauri-Volpiego można wymienić także partie Raoula ("Hugenoci"), Otella (Verdiego) oraz Manrica ("Trubadur").
Pod koniec kariery, którą zakończył w 1959 r. przedstawieniem "Trubadura" (w roli Manrica), występował głównie w teatrach włoskich. Choć odtąd nie śpiewał już w spektaklach operowych, nadal koncertował i jeszcze w 1971 r. wydał płytę ze zbiorem arii, zaś w 1972 – w wieku 80 lat – wystąpił w koncercie galowym w Teatro Liceu, śpiewając arię "Nessun dorma" z "Turandot". Opublikował wiele książek, tak poświęconych wokalistyce, jak i autobiograficznych – w tym prace "Voci parallele" (1955) oraz "Misteri della voce umana" (1957). Zmarł 17 marca 1979 w Burjassot koło Walencji.

</doc>
<doc id="1304407" url="https://pl.wikipedia.org/wiki?curid=1304407" title="Ania z Zielonego Wzgórza">
Ania z Zielonego Wzgórza



</doc>
<doc id="1304415" url="https://pl.wikipedia.org/wiki?curid=1304415" title="Microdictyon">
Microdictyon

Microdictyon – wymarły prawdopodobny przedstawiciel gromady Xenusia. Skamieniałości zwierzęcia znaleziono we wczesnokambryjskich łupkach Maotianshan w prowincji Junnan. Budowa ciała nieco przypominał dzisiejsze pratchawce, na grzbietowej stronie ciała znajdywały się guzikowate skleryty. Gatunkiem typowym jest "Microdictyon sinicum" .
Gatunki:

</doc>
<doc id="1304441" url="https://pl.wikipedia.org/wiki?curid=1304441" title="Leucanthemum">
Leucanthemum



</doc>
<doc id="1304445" url="https://pl.wikipedia.org/wiki?curid=1304445" title="Ania z Zielonego Wzgórza (powieść)">
Ania z Zielonego Wzgórza (powieść)

Ania z Zielonego Wzgórza, również Anne z Zielonych Szczytów (ang. "Anne of Green Gables") – powieść autorstwa kanadyjskiej pisarki Lucy Maud Montgomery, pierwsza część cyklu powieściowego "Ania z Zielonego Wzgórza", po raz pierwszy wydana w 1908. Pierwsze polskie tłumaczenie ukazało się w 1911 roku nakładem Wydawnictwa M. Arcta (późniejsze M. Arct Zakłady Wydawnicze S.A.).
Fabuła.
Akcja dzieje się w Kanadzie na Wyspie Księcia Edwarda we fikcyjnej miejscowości Avonlea, Carmody, Charlottetown oraz w Białych Piaskach. Fabuła rozgrywa się w latach 70. i na początku lat 80. XIX wieku (od czerwca 1877 do wakacji 1882).
Główną bohaterką powieści jest Anna Shirley – obdarzona bujną wyobraźnią i szalenie gadatliwa 11-letnia rudowłosa dziewczynka z sierocińca, która zostaje przygarnięta przez mieszkające na Zielonym Wzgórzu niezamężne rodzeństwo Cuthbertów – Mateusza i Marylę. Cuthbertowie zamierzali zaadoptować chłopca, by mógł pomagać Mateuszowi w gospodarstwie, ale na skutek pomyłki zamiast chłopca zostaje wysłana do nich dziewczynka. Maryla zamierza odesłać ją z powrotem do sierocińca albo oddać pod opiekę innej rodzinie. Przejęta wzruszającą i smutną historią jej życia Maryla postanawia zatrzymać Anię, ku radości Mateusza, który, choć nieśmiały wobec płci przeciwnej, zapałał sympatią do gadatliwego dziecka.
Akcja książki toczy się przez pierwsze pięć lat pobytu Ani w Avonlea. Przez ten czas Ania poznaje wiele nowych osób. Jej serdeczną przyjaciółką i bratnią duszą zostaje jej rówieśnica, mieszkająca nieopodal Diana Barry. Na początku roku szkolnego Ania poznaje ubóstwianego przez wszystkie dziewczęta Gilberta Blythe, który, nazywając ją dla żartu „marchewką”, skazuje się tym samym na jej niechęć. Ania mimo przeprosin ze strony Gilberta jest uparta i przez wiele lat traktuje go z dystansem jako największego wroga.
W czasie nauki w szkole w Avonlea Ania przeżywa wiele przygód. Chcąc pozbyć się znienawidzonych rudych warkoczy kupuje od wędrownego kupca farbę do włosów. W efekcie farbowania Ania otrzymała zielone włosy zamiast obiecanych kruczoczarnych. Przez roztargnienie piecze ciasto z kroplami walerianowymi zamiast wanilii. Jest jedną z najlepszych uczennic, rywalizując o palmę pierwszeństwa z Gilbertem. Razem z innymi koleżankami ze szkoły, m.in. Ruby Gillis, Dianą Barry, Józią Pye i Janką Andrews, Ania zakłada Klub Powieściowy. Dziewczynka cieszy się sympatią kolegów i koleżanek. O jej względy ubiegają się dwaj chłopcy – Gilbert Blythe i Karol Sloane. Jedyną osobą, która nie przepada za Anią, jest złośliwa Józia Pye. Z jej powodu (a także z powodu swojej wybujałej wyobraźni i oślego uporu) Ania często wpada w różne tarapaty.
Również starsi (dorośli) bardzo lubią Anię. Surowa Maryla szybko łagodnieje przy tym rozgadanym i pełnym miłości dziecku. Po pierwszym niefortunnym spotkaniu i kłótni z panią Małgorzatą Linde, przyjaciółką Maryli, Ania zaprzyjaźnia się z tą największą plotkarką z Avonlea. Jej pokrewnymi duszami stają się także pani Allan, żona nowego pastora, bogata ciotka Diany – stara panna Józefina Barry, a także panna Muriel Stacy, nowa nauczycielka w Avonlea. Panna Stacy zachęca Anię do dalszej nauki w seminarium nauczycielskim w Charlottetown. Ania zdaje egzaminy razem z kilkorgiem innych uczniów z Avonlea, m.in. zakochanym w niej Gilbertem. Po intensywnym roku nauki zdobywa dyplom nauczycielski i stypendium mogące sfinansować jej studia na uniwersytecie w Redmond.
W wieku 16 lat Ania wraca do domu z seminarium. Niestety, niedługo po jej powrocie, w czasie wakacji umiera Mateusz, co jest dla Ani wielkim ciosem. Nie chcąc zostawiać Maryli samej, Ania rezygnuje z podjęcia studiów w odległym Redmond. Postanawia zostać nauczycielką w rodzinnym Avonlea. Umożliwia jej to Gilbert, który rezygnuje z zajętej wcześniej posady nauczyciela w szkole, co staje się pretekstem do pogodzenia się z nim.
Polskie tłumaczenia książki.
Powieść L. M. Montgomery pierwszy raz została przetłumaczona w roku 1911 przez Rozalię Bernsztajnową i wydana nakładem wydawnictwa M. Arcta. Pierwsze tłumaczenia powieści dla dzieci, w tym i „Ani z Zielonego Wzgórza” Bernsztajnowej, są dziś szeroko krytykowane ze względu na zbędną infantylizację, zdrobnienia i przekłamania. W czasie, gdy powstawało pierwsze tłumaczenie „Ani z Zielonego Wzgórza”, literatura dziecięca miała pełnić funkcję pedagogiczną, dlatego dziecięcego odbiorcę traktowano w sposób szablonowy.
Tłumaczenie samego tytułu powieści dokonane przez Rozalię Bernsztajnową jest błędne, bowiem słowo "gable" zawarte w tytule książki oznacza trójkątną ścianę łączącą dwie połacie spadzistego dachu (zob. szczyt), nie zaś wzgórze. Kolejni tłumacze powielali ten błąd, gdyż tytuł „Ania z Zielonego Wzgórza” dobrze zadomowił się w polskiej kulturze, a samo tłumaczenie Rozalii Bernsztajnowej jest najbardziej znane polskim czytelnikom. Rozalia Bernsztajnowa chętnie stosowała strategię udomowienia, dostosowując swoje tłumaczenie do realiów Polski 1911 roku. Nazwa miejscowości "White Sands" została oddana jako „Białe Piaski”, słowo "farm" Bernsztajnowa przetłumaczyła jako „dworek”, a sąsiadka Cuthbertów, Rachel Linde, w tłumaczeniu z 1911 występuje jako „Małgorzata Linde”. W trzech pierwszych wydaniach tłumaczenia „Ani z Zielonego Wzgórza” nazwisko samej tłumaczki było spolszczane i zapisywane jako Rozalia Bernsztajnowa.
Kolejne przekłady powieści Montgomery ukazały się dopiero w latach 90. XX. Do roku 2018 powstało ich co najmniej jedenaście. Większość z nich jest ostro krytykowana za rażące błędy i niechlujne wykonanie. Tłumaczenia „Ani z Zielonego Wzgórza”, poza Rozalią Bernsztajnową, dokonali: Rafał Dawidowicz, Jan Jackowicz, Katarzyna Jakubiak, Dorota Kraśniewska-Durlik, Agnieszka Kuc, Ewa Łozińska-Małkiewicz, Przemysław Piekarski, Joanna Sałaciak, Jolanta Ważbińska, Katarzyna Zawadzka, Paweł Beręsewicz. Najbardziej przychylne recenzje spośród wymienionych zebrały najnowsze tłumaczenia dokonane przez Pawła Beręsewicza (wydane nakładem Wydawnictwa Skrzat w roku 2012) i Agnieszkę Kuc (wydane nakładem Wydawnictwa Literackiego w roku 2006). Agnieszka Kuc zrezygnowała z nadmiernego udomawiania tłumaczenia powieści i niektóre z nazw własnych pozostawiła niezmienione, np. Bright River zamiast „Jasnej Rzeki” Bernsztajnowej. Co więcej, Agnieszka Kuc krytykowała tłumaczenie Rozalii Bernsztajnowej za jej niekonsekwencję i brak precyzji.
Tłumaczenie Pawła Beręsewicza ocenia się jako „wierne oryginałowi”, bez niepotrzebnych skrótów, pełne „barwnych i bogatych opisów miejsc, życia codziennego”. Paweł Beręsewicz, w odróżnieniu od Bernsztajnowej, w większości nie spolszczał imion i nazwisk. Według tłumacza nie ma takiej potrzeby, gdyż akcja powieści toczy się w obcym dla polskich czytelników kontekście kulturowym, który stanowi atut książki. Według Beręsewicza „spolszczanie kontekstu powinno być ograniczone do minimum”. W związku z tym pozostawił on jedynie imiona Ani, Maryli i Mateusza w polskim brzmieniu, znanym z tłumaczenia Bernsztajnowej.
26 stycznia 2022 nakładem wydawnictwa Marginesy ukazał się nowy przekład powieści, którego autorka, Anna Bańkowska zdecydowała się na tytuł „Anne z Zielonych Szczytów”, zgodny z oryginalnym "Anne of Green Gables". Montgomery pisała w swoich dziennikach, że słowo "gables" często było źle tłumaczone. Bańkowska zrezygnowała też ze spolszczeń imion bohaterów powieści. W nowym przekładzie uzupełnione zostały też liczne zdania opuszczone przez Bernsztajnową.

</doc>
<doc id="1304461" url="https://pl.wikipedia.org/wiki?curid=1304461" title="Nexhmije Pagarusha">
Nexhmije Pagarusha

Nexhmije Pagarusha, zwana Bilbili i Kosovës (Słowik Kosowa) (ur. 7 maja 1933 we wsi Pagarusha, zm. 7 lutego 2020 w Prisztinie) – jugosłowiańska piosenkarka i aktorka narodowości albańskiej, mieszkająca w Kosowie.
Życiorys.
Córka Veselina Pagarushy. Po ukończeniu szkoły w rodzinnej miejscowości kształciła się w szkole muzycznej w Belgradzie, w klasie śpiewu. Swoją karierę muzyczną zaczęła w 1948, śpiewając w audycjach muzycznych Radia Kosowa. Występowała przez blisko 40 lat, śpiewając zarówno ludowe pieśni albańskie, jak i klasyczny repertuar operowy. Występowała solo, ale także przez kilka lat z zespołem Shota. Zyskała popularność nie tylko w Kosowie, ale także w Bośni, Macedonii i Albanii. Występowała także w Bułgarii i Izraelu.
Zakończyła swoją karierę na koncercie, który odbył się w roku 1984 w Sarajewie. Po 16 latach przerwy pojawiła się ponownie na estradzie w 2000 r. śpiewając piosenkę „Për ty” (Dla ciebie), w jednym z programów telewizyjnych. Pracowała w redakcji muzycznej Radia Kosowa i Radia Blue Sky.
W latach 1967–1997 wystąpiła w 11 filmach fabularnych. Zadebiutowała w filmie "Dasma e përgjakur" (Krwawe wesele).
Jej mężem był kompozytor Rexhep Mulliqi (zm. 1982), autor muzyki do piosenki "Baresha" (Pastereczka), jednej z najpopularniejszych w repertuarze artystki. W 2012 została odznaczona Orderem Nderi i Kombit (Honor Narodu) przez prezydenta Bujara Nishaniego.
Zmarła w lutym 2020, została pochowana w rodzinnej wsi Pagarusha. Imię piosenkarki nosi jedna z ulic w Durrësie.

</doc>
<doc id="1304465" url="https://pl.wikipedia.org/wiki?curid=1304465" title="Ludwik Gietyngier">
Ludwik Gietyngier

Ludwik Roch Gietyngier (ur. 16 sierpnia 1904 w Żarkach, zm. 30 listopada 1941 w KL Dachau) – polski duchowny katolicki, błogosławiony Kościoła katolickiego.
Życiorys.
Syn Władysława i Józefy z domu Maślankiewicz. Po zakończeniu studiów na wydziale filozoficzno-teologicznym Seminarium Duchownego w Kielcach, przyjął na Jasnej Górze, z rąk bpa Teodora Kubiny święcenia kapłańskie (25 czerwca 1927 roku).
Tytuł magistra teologii uzyskał za pracę: "Parafia świętego Zygmunta w Częstochowie pod rządami 00. Paulinów", na Uniwersytecie Jagiellońskim (1929).
W następnych latach prowadził działalność dydaktyczną w szkołach diecezji częstochowskiej, jako katecheta i przygotowywał na UJ pracę doktorską: " Dzieje dekanatu częstochowskiego pod zaborem rosyjskim".
Od 1929 do 1934 r. był wikariuszem parafii św. Trójcy i prefektem szkół w Będzinie.
Pełnił obowiązki kościelnego asystenta Koła Związku Inteligencji Katolickiej, moderatora II Sodalicji Pań Nauczycielek pod wezwaniem Matki Boskiej Różańcowej i św. Teresy od Dzieciątka Jezus (w Częstochowie).
Po wybuchu II wojny światowej został aresztowany 6 października 1941 r. i trafił do obozu przejściowego w Konstantynowie k. Łodzi, a następnie 30 października znalazł się w niemieckim obozie koncentracyjnym Dachau, zarejestrowany jako numer 28288.
Męczeńska śmierć przyszła po miesiącu pobytu w obozie z rąk obozowego oprawcy.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.
Upamiętnienie.
Dla uczczenia pamięci błogosławionego w Siewierzu jedna z ulic nosi jego imię. Został też patronem publicznej szkoły podstawowej w Łagiewnikach w gminie Czarnożyły w województwie łódzkim. W 2000 roku, w centrum Żarek, zbudowano pomnik błogosławionego ks. Ludwika Gietyngiera, na placu jego imienia.

</doc>
<doc id="1304466" url="https://pl.wikipedia.org/wiki?curid=1304466" title="Kacza">
Kacza

3 cieki w Polsce:
3 cieki na świecie:

</doc>
<doc id="1304469" url="https://pl.wikipedia.org/wiki?curid=1304469" title="Jan Gösta Waldenström">
Jan Gösta Waldenström

Jan Gösta Waldenström (ur. 17 kwietnia 1906 w Sztokholmie, zm. 1 grudnia 1996) – szwedzki lekarz chorób wewnętrznych. Jako pierwszy w 1944r. opisał jednostkę chorobową nazwaną później na jego cześć makroglobulinemią Waldenströma.
Jan Gösta Waldenström urodził się w rodzinie z lekarskimi tradycjami: jego ojciec Johann Henning Waldenström (1877-1972) był profesorem chirurgii ortopedycznej w Sztokholmie, a dziadek Johan Anton Waldenström (1839-1879) profesorem medycyny wewnętrznej w Uppsali.
Waldenström ukończył studia medyczne na Uniwersytecie w Uppsali, po czym studiował chemię organiczną u Hansa Fischera na Uniwersytecie Technicznym w Monachium. W 1941 został profesorem medycyny teoretycznej na Uniwersytecie w Uppsali i profesorem medycyny stosowanej na Uniwersytecie w Lund w 1944. Był szefem Wydziału Medycyny Szpitala w Malmö do przejścia na emeryturę w 1972.

</doc>
<doc id="1304501" url="https://pl.wikipedia.org/wiki?curid=1304501" title="Suzan Mubarak">
Suzan Mubarak

Suzan Mubarak z domu Salih Sabit, znana także jako Suzanne Mubarak (arab. سوزان مبارك, "Sūzān Mubārak"; ur. 28 lutego 1941) – socjolog, w latach 1981–2011 pierwsza dama Egiptu, żona byłego prezydenta Egiptu Husniego Mubaraka.
Jest córką egipskiego lekarza i walijskiej pielęgniarki, jest też daleką krewną Dżihan as-Sadat (pierwszej damy Egiptu w latach 70., żony prezydenta Anwara as-Sadata). Ma dwoje dzieci: Alę Mubaraka i Dżamala Mubaraka oraz dwoje wnuków.
Urodziła się w Mataj w muhafazie Al-Minja w Górnym Egipcie. Uczyła się w "St. Claire's College" w Heliopolis (dzielnica Kairu), a następnie studiowała w "American University" w Kairze. Zrobiła tam dyplom licencjacki z nauk politycznych oraz magisterium z socjologii edukacji.
Patronuje programowi telewizyjnemu dla dzieci "Alam Simsim", który jest arabskim odpowiednikiem amerykańskiej "Ulicy Sezamkowej" - chce przez to promować umiejętność czytania i poprawnego komunikowania się wśród dzieci. Jest honorowym prezesem egipskiego oddziału organizacji charytatywnej i społeczno-kulturalnej "Rotary International". Działa na rzecz praw kobiet i dzieci oraz promuje czytelnictwo, walcząc z analfabetyzmem wśród rodaków.
Jest laureatką licznych nagród, m.in.: "Fundacji Fulbrighta" — za pracę na rzecz wykształcenia i rozwoju dzieci, "Federacji Arabskich Wydawców" — za promowanie arabskiej literatury na świecie, doktoratu "honoris causa" na uniwersytecie "Iwa" w Seulu w Korei — za promowanie edukacji wśród kobiet i działania na rzecz rozwoju społecznego w Egipcie.
W dniach 10–12 marca 2008 roku wraz ze swoim mężem była z oficjalną wizytą w Polsce.

</doc>
<doc id="1304523" url="https://pl.wikipedia.org/wiki?curid=1304523" title="Sherrill Milnes">
Sherrill Milnes

Sherrill Milnes (ur. 10 stycznia 1935 w Downers Grove) – amerykański śpiewak operowy, baryton.
Kariera.
Milnes urodził się w stanie Illinois w rodzinie farmerów. Od najmłodszych lat wykazywał zdolności muzyczne i uczył się gry na wielu instrumentach – fortepianie, skrzypcach, klarnecie i tubie. Mimo tego w szkole średniej planował studiować medycynę, lecz wobec niepowodzeń w tym kierunku przeniósł się na wydział edukacji muzycznej, a następnie uczył się śpiewu w operze w Santa Fe.
W 1960 r. zadebiutował w Operze Bostońskiej, grając Masetta w "Don Giovannim" Mozarta, a już rok później wystąpił w bardziej eksponowanej roli Gerarda w operze "Andrea Chénier". Od 1965 r. jest związany z Metropolitan Opera, w której debiutował rolą Walentyna w "Fauście" Charles’a Gounoda. W latach 1964–1968 odbywał tournée po Europie, w czasie którego ugruntował swoją międzynarodową renomę. Uważany jest za godnego kontynuatora tradycji amerykańskich barytonów, następcą m.in. Roberta Merrilla i Leonarda Warrena. Szczególnie wysoko cenione są jego interpretacje Verdiego.
Nagrał cztery indywidualne kasety "Essential Opera", "A Grand Night for Singing", "Opera’s Greatest Duets", "Sherrill Milnes at the Met" oraz kilkanaście płyt z wykonaniami różnych oper.
Inne fakty.
W 1998 r. Milnes opublikował swoją autobiografię pt. "Amerykańska aria".
Od 2001 r. razem ze swoją trzecią żoną Marią Zouves Sherrill Milnes zajmuje się szkoleniem przyszłych śpiewaków operowych w prywatnej szkole V.O.I.C.E. oraz na uniwersytecie Northwestern.

</doc>
<doc id="1304531" url="https://pl.wikipedia.org/wiki?curid=1304531" title="Suzanne Saleh Sabet">
Suzanne Saleh Sabet



</doc>
<doc id="1304653" url="https://pl.wikipedia.org/wiki?curid=1304653" title="Gustavo Méndez">
Gustavo Méndez

Gustavo Emilio Méndez (ur. 3 lutego 1971 w Montevideo) – urugwajski piłkarz występujący na pozycji obrońcy.
Kariera klubowa.
Gustavo Méndez zawodową karierę rozpoczynał w 1991 roku w Club Nacional de Football. W 1992 roku zdobył z nim mistrzostwo kraju. Przez pięć lat gry w Montevideo Gustavo pełnił rolę rezerwowego, jednak regularnie dostawał szanse gry. Łącznie dla tego urugwajskiego zespołu Méndez rozegrał 58 ligowych meczów, po czym przeniósł się do Włoch. W 1995 roku podpisał kontrakt z grającą w Serie A Vicenzą Calcio. W sezonie 1996/1997 razem z drużyną wywalczył puchar kraju. W czasie występów w ekipie „Biancorossich” Gustavo grał u boku takich zawodników jak Joachim Björklund, Luigi Sartor, Giampiero Maini czy Marcelo Otero. Gdy Vicenza w sezonie 1998/1999 zajęła siedemnaste miejsce w ligowej tabeli i spadła do Serie B, Méndez przeniósł się do Torino FC. W pierwszym sezonie gry na Stadio Olimpico di Torino urugwajski obrońca wraz z zespołem „Granata” także spadł do drugiej ligi. Pozostał jednak w Turynie i już w kolejnych rozgrywkach powrócił do najwyższej klasy rozgrywek we Włoszech. W zimowym okienku transferowym 2001/2002 Gustavo trafił do Cagliari, a po zakończeniu ligowych rozgrywek zdecydował się powrócić do Urugwaju. Przeszedł do swojego macierzystego Nacionalu Montevideo, gdzie o miejsce w podstawowej jedenastce rywalizował między innymi z takimi zawodnikami jak Andrés Scotti, Alejandro Curbelo, Alejandro Lembo, Benoît Angbwa, Alejandro Cichero czy Mauricio Victorino. W 2006 roku Méndez zakończył piłkarską karierę. W Club Nacional de Football spędził łącznie dziesięć lat, w trakcie których rozegrał 120 pojedynków w urugwajskiej ekstraklasie.
Kariera reprezentacyjna.
W reprezentacji Urugwaju Méndez zadebiutował 29 sierpnia 1993 w wygranym 4:0 pojedynku z Wenezuelą. W 1995 roku został powołany na rozgrywki Copa América, w finale których Urugwaj pokonał po rzutach karnych Brazylię. W 2002 roku Gustavo znalazł się w kadrze „Charrúas” na mistrzostwa świata. Na mundialu tym podopieczni Víctora Púi zajęli trzecie miejsce w swojej grupie i odpadli z turnieju. Méndez wystąpił tylko w przegranym 1:2 spotkaniu z Danią. Łącznie dla drużyny narodowej wychowanek Club Nacional rozegrał 46 meczów.

</doc>
<doc id="1304658" url="https://pl.wikipedia.org/wiki?curid=1304658" title="Milan Gurovic">
Milan Gurovic



</doc>
<doc id="1304659" url="https://pl.wikipedia.org/wiki?curid=1304659" title="Gustavo Mendez">
Gustavo Mendez



</doc>
<doc id="1304680" url="https://pl.wikipedia.org/wiki?curid=1304680" title="Polokoktowiec">
Polokoktowiec



</doc>
<doc id="1304685" url="https://pl.wikipedia.org/wiki?curid=1304685" title="Polococtowiec">
Polococtowiec



</doc>
<doc id="1304710" url="https://pl.wikipedia.org/wiki?curid=1304710" title="Kochanie, zwiększyłem dzieciaka">
Kochanie, zwiększyłem dzieciaka

Kochanie, zwiększyłem dzieciaka (ang. "Honey, I Blew Up the Kid") – amerykańska familijna komedia science fiction z 1992 roku w reżyserii Randala Kleisera.
Opis fabuły.
Od ostatniego eksperymentu pechowego wynalazcy Wayne'a
Szalinsky'ego (Rick Moranis) opowiedzianego w filmie: "Kochanie, zmniejszyłem dzieciaki" minęły trzy lata. W tym czasie Szalinskim urodził się kolejny syn, Adam. Wayne Szalinsky postanowił skonstruować nową maszynę, która tym razem służyłaby do powiększania przedmiotów. Podczas jednego z eksperymentów mały Adam zostaje przypadkowo naświetlony, zamiast pluszowej zabawki. Brzdąc rośnie w zaskakującym tempie. Pakuje do kieszonki brata oraz opiekunkę i wyrusza do Las Vegas, gdzie powoduje ogromne zamieszanie. Ojciec musi zawrócić go z drogi i sprowadzić go z powrotem do domu.

</doc>
<doc id="1304714" url="https://pl.wikipedia.org/wiki?curid=1304714" title="Michał Sabbah">
Michał Sabbah



</doc>
<doc id="1304723" url="https://pl.wikipedia.org/wiki?curid=1304723" title="Creeping Death">
Creeping Death

Creeping Death – siódmy utwór zamieszczony w 1984 przez amerykański zespół Metallica na albumie Ride the Lightning.
Utwór utrzymany w szybkim tempie, trwa 6 minut i 36 sekund. Jest to drugi najczęściej grany na koncertach utwór Metalliki.
Tekst utworu opowiada o plagach egipskich opisanych w biblijnej Księdze Wyjścia, poprzedzających exodus Żydów z egipskiej niewoli pod wodzą Mojżesza.
"Creeping Death" jest pierwszym singlem promującym "Ride the Lightning"
Utwór znalazł się na pierwszym studyjnym albumie fińskiego zespołu Apocalyptica – „Plays Metallica by Four Cellos”

</doc>
<doc id="1304742" url="https://pl.wikipedia.org/wiki?curid=1304742" title="Droga I/25 (Czechy)">
Droga I/25 (Czechy)

Droga krajowa 25 (cz."Silnice I/25") – droga krajowa w zachodnich Czechach. Łączy miasto Ostrov – znajdujące się kilka kilometrów od Karlowych War – z dawnym przejściem granicznym z RFN, gdzie łączy się z niemiecką drogą krajową B95. Droga kończy się w miejscowości Boží Dar – dużym ośrodku sportowym tego rejonu Czech.

</doc>
<doc id="1304744" url="https://pl.wikipedia.org/wiki?curid=1304744" title="US Men's Clay Courts Championships">
US Men's Clay Courts Championships



</doc>
<doc id="1304760" url="https://pl.wikipedia.org/wiki?curid=1304760" title="Jezioro Białe (powiat gostyniński)">
Jezioro Białe (powiat gostyniński)

Jezioro Białe – jezioro w Polsce położone w województwie mazowieckim, w powiecie gostynińskim, w gminie Gostynin.
Powierzchnia zwierciadła wody według różnych źródeł wynosi od 142,5 ha do 150,2 ha. Zwierciadło wody położone jest na wysokości 72,4 m n.p.m. lub 73,0 m n.p.m. Średnia głębokość jeziora wynosi 9,9 m, natomiast głębokość maksymalna 36 m.
W 2008 roku nad jeziorem była kręcona część zdjęć do filmu Tatarak w reżyserii Andrzeja Wajdy.

</doc>
<doc id="1304799" url="https://pl.wikipedia.org/wiki?curid=1304799" title="E710">
E710



</doc>
<doc id="1304816" url="https://pl.wikipedia.org/wiki?curid=1304816" title="Ligularia">
Ligularia



</doc>
<doc id="1304827" url="https://pl.wikipedia.org/wiki?curid=1304827" title="Droga I/28 (Czechy)">
Droga I/28 (Czechy)

Droga krajowa 28 (cz. "Silnice I/28") – droga krajowa w zachodnich Czechach. Krótka arteria stanowi połączenie miasta Louny z drogą krajową nr 15.

</doc>
<doc id="1304841" url="https://pl.wikipedia.org/wiki?curid=1304841" title="Juan Carlos Fresnadillo">
Juan Carlos Fresnadillo

Juan Carlos Fresnadillo (ur. 5 grudnia 1967 na Teneryfie) – hiszpański reżyser, scenarzysta i producent filmowy.
Urodził się na Wyspach Kanaryjskich. W 1985 wyjechał do Madrytu i rozpoczął studia filmowe. W 1987 założył firmę producencką i zaczął tworzyć filmy krótkometrażowe oraz reklamówki. W 1996 nakręcił czarno-białe "Esposados", dwudziestominutową czarną komedię. Film otrzymał szereg nagród, był także nominowany do Oscara.
W długim metrażu debiutował psychologicznym thrillerem "Intacto" z Maxem von Sydowem w jednej z głównych ról. Gra on uratowanego z Holocaustu, organizującego w swoim kasynie nielegalne zakłady, w których stawką jest życie grającego. Fresnadillo zdobył za ten film prestiżową Goyę dla najlepszego debiutującego reżysera. W 2007 nakręcił "28 tygodni później", sequel "28 dni później" Danny'ego Boyle'a.

</doc>
<doc id="1304854" url="https://pl.wikipedia.org/wiki?curid=1304854" title="US Men's Clay Courts Championships 2008">
US Men's Clay Courts Championships 2008



</doc>
<doc id="1304884" url="https://pl.wikipedia.org/wiki?curid=1304884" title="Herod IV">
Herod IV

Herod IV (ur. ok. 27 p.n.e.) - syn Heroda Wielkiego.
Był synem Heroda Wielkiego i Kleopatry z Jerozolimy, rodzonym bratem Filipa, tetrarchy Batanei, Gaulanitydy, Trachonu i Paneas.
Jego losy nie są znane. Z jednej strony przypuszcza się, że zmarł w młodości, z drugiej - że był członkiem delegacji żydowskiej w czasie epizodu z tarczami.
Pojawia się w powieści "Poncjusz Piłat" Paula L. Maiera.

</doc>
<doc id="1304891" url="https://pl.wikipedia.org/wiki?curid=1304891" title="Biblia Darby’ego">
Biblia Darby’ego

Biblia Darby’ego (ang. "Darby Bible") – protestanckie tłumaczenie Biblii na język angielski, dokonane przez Johna Nelsona Darby’ego, działacza ruchu braci plymuckich i jednego z pionierów fundamentalnego chrześcijaństwa ewangelicznego. Swojego przekładu Darby dokonał z języków oryginalnych – hebrajskiego, aramejskiego i greckiego. Przekład angielski został opublikowany w 1890 roku. Oprócz tłumaczenia w języku angielskim pracował również przy przekładach Biblii na język niemiecki, włoski oraz francuski.
W swoim przekładzie Starego Testamentu Darby oddaje hebrajskie Boże imię przymierza jako „Jehovah”, zamiast tradycyjnego „PAN” (ang. „LORD”) i „BÓG” (ang. „GOD”), pisanego kapitalikami. Tropem tym podążyły: Young’s Literal Translation, American Standard Version oraz tłumaczenie Świadków Jehowy – Przekład Nowego Świata.
Przy niektórych wersetach Nowego Testamentu Darby zamieścił odnośniki do jego krytyki tekstu.
Krytyki Biblii Darby’ego podjął się m.in. słynny kalwiński teolog – Charles Spurgeon.

</doc>
<doc id="1304922" url="https://pl.wikipedia.org/wiki?curid=1304922" title="Samuel Barnett">
Samuel Barnett



</doc>
<doc id="1304923" url="https://pl.wikipedia.org/wiki?curid=1304923" title="Generał-gubernator">
Generał-gubernator

Generał-gubernator – w Imperium Rosyjskim w latach 1775-1917 administrator prowincji (generał-gubernatorstwa), bezpośrednio podległy carowi.
Po kolejnych reformach administracyjnych z 40 generał-gubernatorów (1782) pozostało w 2. połowie XIX w. 7 (moskiewski, warszawski, kijowski, turkiestański, stepowy, irkucki, nadamurski). Według instrukcji z 1853 (obowiązującej do 1917) ich głównym zadaniem było zapewnienie "porządku i bezpieczeństwa społecznego". Jednocześnie byli dowódcami miejscowych okręgów wojskowych. Po rewolucji lutowej 1917 zastąpili ich komisarze lub kolegialne komisariaty Rządu Tymczasowego. W 1813 r. Aleksander I Romanow ustanowił generał-gubernatora Księstwa Warszawskiego. W 1815 r. zastąpił go namiestnik Królestwa Polskiego. W 1874 r. Aleksander II Romanow powołał generał-gubernatora warszawskiego.

</doc>
<doc id="1304931" url="https://pl.wikipedia.org/wiki?curid=1304931" title="Conyza">
Conyza



</doc>
<doc id="1304932" url="https://pl.wikipedia.org/wiki?curid=1304932" title="Kochanie, powiększyłem dzieciaka">
Kochanie, powiększyłem dzieciaka



</doc>
<doc id="1304942" url="https://pl.wikipedia.org/wiki?curid=1304942" title="Mistrzostwa Świata w Hokeju na Lodzie 2008 (I Dywizja)">
Mistrzostwa Świata w Hokeju na Lodzie 2008 (I Dywizja)

Mistrzostwa Świata w Hokeju na Lodzie I dywizji 2008 odbyły się w dwóch państwach: Austrii (Innsbrucku) oraz w Japonii (Sapporo). Zawody odbyły się w dniach 13-19 kwietnia 2008 roku. 
W tej części mistrzostw uczestniczyło 12 drużyn, które podzielone zostały na dwie grupy, w których rozgrały mecze systemem każdy z każdym. Do elity awansowały reprezentacje: Austrii oraz Węgier. Do II dywizji spadły reprezentacje: Korei Południowej oraz Estonii.
Hale w których odbywały się zawody to:
Grupa A.
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Nagrody indywidualne.
Dyrektoriat turnieju wybrał trójkę najlepszych zawodników, po jednej na każdej pozycji:
Najlepszy zawodnik reprezentacji Polski na turnieju (wskazany przez trenera): Rafał Radziszewski
Grupa B.
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"

</doc>
<doc id="1304968" url="https://pl.wikipedia.org/wiki?curid=1304968" title="KS Enea Energetyk Poznań">
KS Enea Energetyk Poznań

KS Enea Energetyk Poznań – wielosekcyjny klub sportowy z Poznania. Powstał w 1958 r., na bazie dawnego piłkarskiego klubu Legia Poznań. 
Od 2010 r. sekcja siatkówki kobiet występuje w II lidze, od 2017 roku I ligowy zespół siatkarski kobiet pod nazwą Enea Energetyk Poznań.
Działalność klubu.
Sekretariat (wraz z biurami) oraz hala sportowa klubu, znajdują się w Poznaniu, przy ulicy Grunwaldzkiej 1 na Grunwaldzie na osiedlu samorządowym Św. Łazarz. Oprócz w/w hali sportowej, klub jest właścicielem przystani kajakowej nad rzeką Wartą przy ulicy Obrzyca 3 na Ratajach na osiedlu samorządowym Rataje oraz ośrodka szkoleniowego-wypoczynkowego w Gródku Krajeńskim.
W klubie funkcjonują następujące sekcje:

</doc>
<doc id="1304978" url="https://pl.wikipedia.org/wiki?curid=1304978" title="Soi Cowboy">
Soi Cowboy

Soi Cowboy - ulica czerwonych latarni w Bangkoku, stolicy Tajlandii.
Niewielka ulica, na której znajduje się 40 night-clubów. Umiejscowiona jest w pobliżu Sukhumvit Road, pomiędzy Sukhumvit Soi 21 (także zwanej Soi Asoke) i Soi 23, niedaleko stacji metra "Sukhumvit".
Miejsce zostało nazwane imieniem T. G. "Cowboya" Edwardsa, amerykańskiego lotnika, który otworzył w latach 70. XX wieku pierwszy bar, w którym świadczone były usługi związane z prostytucją.

</doc>
<doc id="1304983" url="https://pl.wikipedia.org/wiki?curid=1304983" title="Skufia">
Skufia

Skufia (zwana też skufiya albo skoufos) – strój liturgiczny noszony przez mnichów ortodoksyjnych (prawosławnych) oraz katolickich mnichów wschodnich (w tym przypadku jest czarny) albo przyznany duchownemu jako znak honoru (w tym przypadku jest zwykle czerwona albo purpurowa).
Jest to miękka, aksamitna, szpiczasta czapka (rosyjski styl), ewentualnie płaski i splisowany (grecki styl), albo płaski z podniesionymi krawędziami (rumuński styl).
Mnisi klasztorni otrzymują skufię, gdy stają się nowicjuszami albo gdy są tonsurowani. Postrzyżony mnich lub postrzyżona zakonnica do czasu wielkiej schimynosi skufię haftowaną modlitwami, krzyżami i symbolami serafinów.
Wyżsi biskupi (tacy jak arcybiskupi i metropolici) czasami na nieformalne okazje noszą czarne albo purpurowe skufie z małymi ozdobami, klejnotami lub krzyżem. Zakonnice czasami noszą skufię na zakonny welon. Mnisi noszą skufię (bez zasłony) w sytuacjach nieoficjalnych, natomiast kłobuk, kukol, kamiławka zarezerwowane są dla czynności oficjalnych i liturgicznych.

</doc>
<doc id="1304985" url="https://pl.wikipedia.org/wiki?curid=1304985" title="Komisja Osadnicza">
Komisja Osadnicza



</doc>
<doc id="1304991" url="https://pl.wikipedia.org/wiki?curid=1304991" title="Herod VI">
Herod VI

Herod VI (ur. po 20 p.n.e., zm. po 37) – przedstawiciel dynastii herodiańskiej.
Był synem Fazaela II i Salampsio, córki Heroda Wielkiego. O Herodzie VI wiadomo tylko, że żył jeszcze za panowania swojego szwagra Heroda Agryppy I i zmarł bezdzietnie.

</doc>
<doc id="1304995" url="https://pl.wikipedia.org/wiki?curid=1304995" title="Hector Zazou">
Hector Zazou

Hector Zazou (ur. 11 lipca 1948 w Algierii, zm. 8 września 2008 w Paryżu) – francuski kompozytor pochodzenia hiszpańsko-francuskiego, muzyk i producent muzyczny, który współpracował od 1976 roku z wieloma artystami o międzynarodowej renomie reprezentującymi rozmaite kultury świata, m.in. Laurie Anderson, Björk, John Cale, Dead Can Dance, Gérard Depardieu, Manu Dibango, Sandy Dillon, Brian Eno, Robert Fripp, Mimi Goese, Barbara Gogan, Mark Isham, Bill Laswell, Mad Professor, Sevara Nazarxon, Carlos Nuñez, włoski zespół PGR, Anne Grete Preux, Marc Ribot, Laurence Revey, Sainkho, Jane Siberry, Värttina, Suzanne Vega i Papa Wemba.
Zazou szczególnie często nagrywał w studiu z gitarzystą Lonem Kentem, wiolonczelistką i śpiewaczką Caroline Lavelle, trębaczem Christianem Lechevretelem, klarnecistą i flecistą Renuardem Pionem, obecnym perkusistą R.E.M. Billem Rieflinem i japońskim muzykiem i kompozytorem Ryūichim Sakamoto.
Jean-François Bizot rzekł o nim: «Les Anglais ont Peter Gabriel, les Américains David Byrne, les Français Hector Zazou.» („Anglicy mają Petera Gabriela, Amerykanie Davida Byrne’a, Francuzi Hectora Zazou”).
Rys muzyczny.
Dyskografia tego kompozytora i producenta odzwierciedla ogromny kosmopolityzm w podejmowaniu prac muzycznych wespół z muzykami reprezentującymi wielorakie środowiska muzyczne i tradycje narodowe, przy użyciu nowoczesnej techniki nagrywania, jak i różnorodnych treści dźwiękowych, przeważnie jako reinterpretacji tradycyjnego repertuaru pochodzącego z różnych zakątków świata. Natchniony albumem Petera Gabriela "Passion" (muzyka z filmu "Ostatnie kuszenie Chrystusa" reżyserii Martina Scorsese), Zazou opracował swe własne zestawienie muzycznych przeciwieństw (tradycyjnych i nowoczesnych, akustycznych i elektronicznych) na płycie pt. "Les Nouvelles Polyphonies Corses".
Hector Zazou uważał swoją pracę w latach 80. za swoiste czeladnictwo w studiu muzycznym. Przykładowo, jego album "Reivax au Bongo" z 1986 zawiera eksperyment ze śpiewem muzyki poważnej wykonanym przy elektronicznej oprawie instrumentalnej. Za to, "Géologies", jego album wydany w 1989, połączył kwartet smyczkowy z muzyką elektroniczną.
Jego płyty pochodzące z lat 90. i później, wydane pod własnym imieniem i nazwiskiem, to przeważnie albumy koncepcyjne oparte na motywach literackich czy folklorystycznych o określonej tematyce. Każde z tych zestawień to istna parada muzyków reprezentujących pop, folk, world music, muzykę awangardową i europejską muzykę poważną.
Jego album z 1992 pt. "Sahara Blue" oparty był na pomyśle Jacques’a Pasquiera o uczczeniu setnej rocznicy śmierci poety Arthura Rimbauda przez oprawę jego poezji w nowej muzyce Hectora Zazou. Toteż album zawiera recytacje typu "spoken word" w wykonaniu Gérarda Depardieu, i muzykę Brendana Perry’ego i Lisy Gerrard – członków zespołu Dead Can Dance, jak i Tima Semeona, oraz Davida Sylviana. Zazou nawet wykorzystał tradycyjną etiopską pieśń ludową.
W 1994 wydał z kolei album "Chansons des mers froides" (zatytułowanego dosłownie "Songs from the Cold Seas" dla potrzeb rynku anglojęzycznego, a co po polsku można ująć jako "Pieśni z zimnych mórz"). Album ten zawiera tradycyjne pieśni i piosenki ludowe z morskimi powiązaniami pochodzące z krajów północy, w tym Kanady, Finlandii, Islandii i Japonii. Nagranie zawiera wykonania przez takich znanych artystów rocku i muzyki pop jak Björk, Suzanne Vega, John Cale, Värttinä, Jane Siberry, czy Siouxsie Sioux, jak i nagrania szamanicznego skandowania i kołysanek takich ludów jak Ajnów, Nanajnów, Inuitów i Jakutów w wykonaniu rodowitych śpiewaków. Wśród instrumentalistów udział wzięli Mark Isham, Brendan Perry i Balanescu Quartet. Zazou wraz z kamerzystą odwiedził Alaskę, Kanadę, Grenlandię, Japonię, Skandynawię i Syberię. Singel „The Long Voyage” stanowił jedyny utwór kompozycji Zazou. A napisał go w podziękowaniu przedsiębiorstwu Sony, z wdzięczności za uzyskanie zupełnej swobody artystycznej w tworzeniu i wdrażaniu swojego planu działania co do tych "Pieśni". Singel ten, w wykonaniu Suzanne Vega i Johna Cale, wydano w 1995, w zestawieniu z remiksami autorstwa producenta muzycznego Mad Professora jak i samego Zazou.
"Lights in the Dark", album z 1989, przedstawił domniemaną starożytną, tradycyjną muzykę celtycką w interpretacji irlandzkich śpiewaków.
Nie wszystkie jego przedsięwzięcia spotkały się z przychylnym odbiorem. Np. jego owoc współpracy Sandy Dillon z 2000, album pt. "12 (Las Vegas is Cursed)" jest postrzegany jako niepowodzenie finansowe i recenzyjne. W tekście książki pt. "Sonora Portraits ", dołączonej do późniejszego albumu pt. "Strong Currents", Zazou napisze, że "12 (Las Vegas is Cursed)" stanowił jego najambitniejsze wydanie muzyczne dotychczas, że jest to praca przesiąknięta wisielczym humorem, a instrumentalny utwór o tytule „Sombre” zawarty tamże, Zazou uważa za swoją najlepszą kompozycję.
Wydany w 2003 album pt. "Strong Currents" ma wokale wyłącznie kobiece, zaśpiewane przez m.in. Laurie Anderson, Melanie Gabriel, Lori Carson, Lisa Germano, Irene Grandi, Jane Birkin i Caroline Lavelle. Udział wzięli również instrumentaliści Ryūichi Sakamoto, Dennis Rea, Bill Rieflin i Archaea Strings. Praca nad tym nagraniem trwała aż 6 lat.
W 2004 Zazou wydał album-uzupełnienie, pt. "L’absence," zawierający partie instrumentalne jak i szereg tych samych wokalistek, które stanowiły oprawę głosową "Strong Currents," i dodatkowo wokal w wykonaniu francuskiego śpiewaka, Edo.
W ostatnich latach Hector Zazou udzielał się w zespole Slow Music wraz z takimi muzykami jak gitarzyści Robert Fripp i Peter Buck, basista Fred Chalenor, perkusista Matt Chamberlain i obsługujący instrumenty klawiszowe i perkusyjne Bill Rieflin. Udział Zazou w tym gronie to zasadniczo wsparcie muzyką elektroniczną, co także cechowało jego ostatnią ścieżkę dźwiękową do filmu niemego w reżyserji Carla Theodora Dreyera pt. "La Passion de Jeanne d’Arc" i spektakl multimedialny z udziałem różnych osób, także wydany jako album pt. "Quadri+Chromies", gdzie Zazou stworzył obraz dźwiękowy za pomocą komputerów.
Obecnie, w 2008, nowa instalacja/witryna multimedialna Music Operator zawiera szereg najnowszych prac Hectora Zazou, m.in. graficznie, interaktywnie wskazując jego aktualne powiązania przy tle muzycznym jego autorstwa. W styczniu 2008 ukazał się kolejny album Hectora Zazou pt. "Corps électriques" z udziałem „jednej z pierwotnych riot grrrls” (w słowach Courtney Love), wokalistki KatieJane Garside, Billa Rieflina, Lone’a Kenta i norweskiego trębacza jazzowego Nilsa Pettera Molværa.
Hector Zazou zmarł 9 września 2008 w Paryżu po przewlekłej chorobie. Jego ostatni album, nad którym ukończono pracę, "In The House Of Mirrors" ukazał się pośmiertnie jesienią 2008.

</doc>
<doc id="1305049" url="https://pl.wikipedia.org/wiki?curid=1305049" title="Zoran Savić">
Zoran Savić

Zoran Savić (cyr. Зоран Савић; ur. 18 listopada 1966 w Zenicy na terenie dzisiejszej Bośni i Hercegowiny) – serbski koszykarz, występujący na pozycji środkowego reprezentant Jugosławii, mistrz świata, trzykrotny mistrz Europy, wicemistrz olimpijski, po zakończeniu kariery zawodniczej, działacz klubowy i agent sportowy.
Jako środkowy grał w wielu europejskich klubach. Jeden z 7 założycieli Group Seven Children's Foundation.
W latach 1990/91 grał w Jugoplastice, z którą wygrał ligę jugosłowiańską. W 1991 podpisał kontrakt z FC Barceloną, w której spędził kilka kolejnych sezonów.
W 1990 razem z reprezentacją Jugosławii zdobył złoty medal Mistrzostw świata oraz Mistrzostw Europy w latach 1991,1995 i 1997. Był również w zespole, który w 1996 zdobył srebrny medal na Letnich Igrzyskach Olimpijskich w Atlancie.
Później Savić dołączył do greckiego zespołu PAOK Saloniki, z którym w 1993 wygrał Puchar Grecji, a w 1994 Puchar Koracia.
Następnie spędził rok w Realu Madryt, by w 1997 przenieść się do Kinderu Bolonia i wygrać mistrzostwa Włoch i Euroligę. W 1998 przeniósł się do tureckiego Efes Pilsen Stambuł i wygrał Superpuchar Turcji. 2-krotny uczestnik Euro All-Star Game (1996, 1997).
W 2000 powrócił do FC Barcelony. W 2001 zmienił klub na Fortitudo Bolonia. W 2002 skończył profesjonalną karierę.
Od 2005 jest głównym menadżerem zespołu FC Barcelona.

</doc>
<doc id="1305089" url="https://pl.wikipedia.org/wiki?curid=1305089" title="Bohuňovice">
Bohuňovice

Bohuňovice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 2512 mieszkańców.

</doc>
<doc id="1305112" url="https://pl.wikipedia.org/wiki?curid=1305112" title="Sheogorath">
Sheogorath



</doc>
<doc id="1305163" url="https://pl.wikipedia.org/wiki?curid=1305163" title="Çiljeta Xhilaga">
Çiljeta Xhilaga

Çiljeta Xhilaga (czyt. Cziljeta Dżilaga; ur. 5 lutego 1985 w Tiranie) – albańska piosenkarka i fotomodelka.
Życiorys.
Córka Ferdinanda i Majlindy. Uczyła się w szkole średniej im. Sami Frasheriego w Tiranie. Zadebiutowała na scenie w wieku 14 lat na Festiwalu Pieśni Magicznej w Tiranie, a następnie zwyciężyła w konkursie dla modelek Rinfest 00-01. Występowała razem z zespołem hip-hopowym z Kosowa – Tingulli 3. Piosenka "Dridhe boten" w jej wykonaniu stała się jednym z największych przebojów dyskotek Albanii i Kosowa. Wystąpiła także w filmie telewizyjnym "Ishte koha për dashuri".
W 2011 wzięła udział w albańskiej edycji programu "Dancing with the Stars", a jej partnerem był Dion Gjinika.

</doc>
<doc id="1305174" url="https://pl.wikipedia.org/wiki?curid=1305174" title="Otfried Höffe">
Otfried Höffe

Otfried Höffe (ur. 12 września 1943 w Głubczycach) – filozof niemiecki.
W 1992 objął stanowisko profesora filozofii na uniwersytecie w Tybindze. W 2002 został wykładowcą prawa na uniwersytecie w szwajcarskim mieście St. Gallen. 
Jest autorem licznych prac na temat etyki, prawa, polityki i ekonomii, a także na temat filozofii Immanuela Kanta i Arystotelesa.
Spośród jego publikacji w Polsce ukazała się m.in. książka: "Etyka państwa i prawa", tłum. Czesław Porębski, Wydawnictwo Znak, Kraków 1992 .

</doc>
<doc id="1305189" url="https://pl.wikipedia.org/wiki?curid=1305189" title="Ustawa o prowadzeniu wojny">
Ustawa o prowadzeniu wojny

Ustawa o prowadzeniu wojny () – akt prawny uchwalony przez parlament Kanady w 1914 roku. Przyznawał szerokie uprawnienia rządowi w przypadku jego wprowadzenia. Został on wprowadzony w życie trzy razy:
W 1988 roku został zastąpiony przez ustawę o nagłych wypadkach (ang. "Emergencies Act").

</doc>
<doc id="1305191" url="https://pl.wikipedia.org/wiki?curid=1305191" title="Mapa drogowa">
Mapa drogowa

Mapa drogowa, mapa samochodowa – szczególna odmiana mapy wybranego terytorium (państwa lub jego części, czasem całego kontynentu lub regionu obejmującego kilka państw), na której zaznaczone są przede wszystkim drogi kołowe i miejscowości oraz odległości pomiędzy poszczególnymi punktami na mapie.
Na mapach drogowych nie spotyka się szczegółowych informacji na temat rzeźby terenu (nie ma tam linii poziomic występujących na mapach topograficznych ani barwnych oznaczeń wysokości nad poziomem morza występujących na mapach fizycznych, bywają jedynie oznaczane ważniejsze wzgórza i szczyty górskie). W sposób schematyczny pokazane są szczegóły topograficzne, ułatwiające orientację w terenie (np. rzeki i strumienie, linie kolejowe). Pozostałe szczegóły mogą być całkowicie pominięte, albo ograniczone są w znacznym stopniu, przy czym ich wybór często dokonywany jest pod kątem tego, co interesować może osobę podróżującą samochodem, np. turystę: zaznaczane bywają parkingi, stacje benzynowe, hotele i motele, drogowe przejścia graniczne, lasy, odcinki dróg o wysokiej wartości widokowej (w tym np. punkty widokowe), rezerwaty przyrody, zabytki, kościoły itp. Na mapach drogowych oznaczana jest także numeracja tras międzynarodowych (np. w Europie numeracja tras europejskich), oraz numeracja dróg w systemach przyjętych w poszczególnych państwach (np. w Polsce numeracja dróg krajowych, dróg wojewódzkich, w USA numeracja według Interstate Highway System oraz na poziomie poszczególnych stanów).
Powszechnie przyjęte jest w systemie oznaczeń na mapach drogowych, że drogi główne oznaczane są przy pomocy grubej czerwonej linii (jeśli jest to droga dwujezdniowa lub autostrada, to może być to linia podwójna), a drogi niższej kategorii oznaczane bywają liniami cieńszymi i czasem jaśniejszymi, np. pomarańczową lub żółtą. Odległości pomiędzy miejscowościami lub punktami węzłowymi (np. skrzyżowaniami) wpisywane są wzdłuż odpowiedniego odcinka drogi; często punkty węzłowe oznaczane są za pomocą narysowanych szpileczek, wbitych w te punkty.
Skala mapy drogowej zależy głównie od tego, jaki obszar obejmuje, a także od gęstości dróg na tym obszarze: przeglądowe mapy drogowe, obejmujące cały kontynent i zawierające tylko najważniejsze drogi i największe miasta mają skalę 1:3.000.000 lub podobną; mapy obejmujące jeden kraj wielkości Polski mają często skalę od 1:750.000 do 1:1.000.000, natomiast najdokładniejsze mapy drogowe rysowane są w skali rzędu od 1:200.000 do 1:400.000.
Tradycyjne mapy drogowe, czy to w postaci składanych arkuszy papieru, czy to w formie wielostronicowych atlasów samochodowych, wydawane często bywały przez firmy zajmujące się dystrybucją paliw samochodowych (np. na reprodukcji obok – Gulf Oil, a także Shell, Aral AG, BP) oraz części samochodowych (np. Michelin — producent opon). Od czasu upowszechnienia Internetu a także rozpowszechnienia systemów satelitarnych do celów cywilnych (m.in. GPS, Google Maps) powszechnie stały się dostępne interaktywne mapy drogowe, umożliwiające – oprócz zastosowania tradycyjnego – także automatyczny wybór trasy i planowanie podróży () przy uwzględnieniu różnych parametrów (np. wielkość pojazdu, preferowany rodzaj dróg, ceny paliwa itp.).

</doc>
<doc id="1305200" url="https://pl.wikipedia.org/wiki?curid=1305200" title="Eliasz II (patriarcha Gruzji)">
Eliasz II (patriarcha Gruzji)

Eliasz II, właśc. Irakli Guduszauri-Sziolaszwili (ur. 4 stycznia 1933 w Ordżonikidze) – Katolikos-Patriarcha Gruzji, zwierzchnik Gruzińskiego Kościoła Prawosławnego. Oficjalnie tytułowany jako Jego Świątobliwość Arcybiskup Mccheta-Tbilisi i Katolikos-Patriarcha całej Gruzji.
Życiorys.
Młodość i edukacja.
Pochodzi z liczącego według tradycji piętnaście wieków gruzińskiego klanu. Był czwartym dzieckiem w rodzinie. Wychowywany był w głębokiej wierze prawosławnej; jego rodzice pozostawali w bliskich relacjach z Katolikosem-Patriarchą Gruzji Kalistratem, zaś w 1947 ufundowali cerkiew Opieki Matki Bożej w Dzaudżikau.
W 1952 ukończył w Dzaudżikau szkołę średnią nr 22 z wykładowym rosyjskim, po czym wstąpił do moskiewskiego seminarium duchownego. Edukację teologiczną kontynuował w latach 1956–1960 w Moskiewskiej Akademii Duchownej. Był wyróżniającym się studentem. Na II roku studiów podjął decyzję o złożeniu wieczystych ślubów mniszych i 16 kwietnia 1952 został w cerkwi św. Aleksandra Newskiego w Tbilisi postrzyżony na mnicha przez biskupa stepanawskiego Zenobiego, z błogosławieństwa patriarchów moskiewskiego i całej Rusi Aleksego oraz całej Gruzji Melchizedeka. Przyjął imię zakonne Eliasz. 18 kwietnia 1957 mnich Eliasz został wyświęcony na hierodiakona przez patriarchę gruzińskiego Melchizedeka III, zaś 10 maja 1959 – na hieromnicha. W roku następnym obronił w Moskiewskiej Akademii Duchownej dysertację kandydacką, którą poświęcił historii klasztoru Iwiron. Odrzucił propozycję podjęcia pracy naukowej na uczelni, by móc służyć jako kapłan w Gruzji.
Działalność w Gruzji.
Po powrocie do Gruzji hieromnich Eliasz podjął pracę duszpasterską w soborze św. Mikołaja w Batumi; w grudniu 1960 został proboszczem działającej przy nim parafii, którą to funkcję pełnił przez siedem lat. W 1960 został igumenem, zaś rok później – archimandrytą.
25 sierpnia 1963 miała miejsce chirotonia archimandryty Eliasza na biskupa szemokmedzkiego, wikariusza Katolikosa-Patriarchy Gruzji. Jako konsekratorzy wzięli w niej udział patriarcha Efrem II, metropolita urbniski Dawid, metropolita kutaisko-gajenacki Naum, biskup suchumski i abchaski Leonid oraz biskup stiepanawski Zenobi. 17 maja 1969 biskup Eliasz otrzymał godność metropolity. Od 1964 kierował jedyną uczelnią teologiczną w Gruzińskiej SRR – kursami teologicznymi w Mcchecie, zorganizowanymi wbrew stanowisku władz przez patriarchę Efrema II, od 1965 posiadającymi status seminarium duchownego. Funkcję tę spełniał do 1972.
Równocześnie od 1964 był przewodniczącym Wydziału Zewnętrznych Stosunków Cerkiewnych Gruzińskiego Kościoła Prawosławnego. Przedmiotem jego szczególnych starań było uznanie autokefalii Kościoła gruzińskiego przez wszystkie inne kanoniczne Kościoły prawosławne (od 1943 autokefalię tę uznawał jedynie Rosyjski Kościół Prawosławny, inne Kościoły traktowały Cerkiew Gruzińską jedynie jako autonomiczną). W 1964 w czasie Wszechprawosławnej Konferencji na Rodos, gdy biskup Eliasz po raz kolejny nie uzyskał powszechnej akceptacji dla autokefalii, w geście protestu opuścił posiedzenie. Od 1967 uczestniczył w pracach Światowej Rady Kościołów i w pracach Chrześcijańskiej Konferencji Pokojowej.
1 września 1967 został metropolitą suchumskim i abchaskim. Po śmierci Katolikosa-Patriarchy Efrema II w 1972 był typowany na jego następcę i cieszył się poparciem duchowieństwa i wiernych Gruzji, jednak jego kandydaturę zablokował przewodniczący Rady ds. Religii przy Radzie Ministrów ZSRR W. Kurojedow. W ten sposób następcą Efrema II został metropolita Dawid (Dewdariani). Zmarł on w 1977; wówczas XII Sobór Lokalny Gruzińskiego Kościoła Prawosławnego wybrał metropolitę Eliasza na nowego Katolikosa-Patriarchę. Jego intronizacja odbyła się 25 grudnia 1977 w soborze Sweti Cchoweli.
Patriarcha.
W momencie objęcia urzędu Katolikosa-Patriarchy całej Gruzji przez Eliasza II Gruziński Kościół Prawosławny liczył 15 eparchii (z czego pięć nieobsadzonych) z 34 zarejestrowanymi parafiami i czterema działającymi półlegalnie monasterami. W skład episkopatu wchodziło siedmiu hierarchów. Z powodu ateistycznej propagandy radzieckiej prawosławie praktykował niewielki odsetek społeczeństwa Gruzińskiej SRR. Już w pierwszym roku sprawowania urzędu Eliasz II przeprowadził cztery chirotonie biskupie i przyczynił się do powiększenia liczby czynnych świątyń do 46. Apelował o otwieranie dla potrzeb kultu kolejnych świątyń i klasztorów odebranych Cerkwi w ZSRR. W 1978 decyzją Świętego Synodu Gruzińskiego Kościoła Prawosławnego Kościół otworzył Wydział Wydawniczy i zaczął wydawać własną prasę. Patriarcha zorganizował kursy dla lektorów, psalmistów i chórzystów cerkiewnych, sam co wtorek występował z otwartymi kazaniami. Już w pierwszych latach sprawowania przezeń urzędu dostrzegalny stał się wzrostu liczby osób uczęszczających do cerkwi. W 1985 Eliasz II uzyskał zgodę Rady ds. Religii na wydanie przekładu Biblii na współczesny język gruziński, ukończony w 1989.
W okresie pieriestrojki, która przyniosła zmianę stosunku państwa radzieckiego do Kościołów prawosławnych, patriarcha uzyskał zgodę na otwarcie w Tbilisi Akademii Duchownej oraz reaktywację kolejnych 46 parafii. 9 kwietnia 1989, w czasie manifestacji zwolenników niepodległości Gruzji, wzywał uczestników protestu do spokoju i bez skutku skierował demonstrantów do cerkwi Kaszueti, by uniknąć rozlewu krwi. Manifestacja ta została rozpędzona przez wojsko radzieckie, padło 19 ofiar śmiertelnych. Podczas wojny domowej w Gruzji w latach 90. apelował o pokojowe rozwiązanie kryzysu i umożliwił walczącym stronom prowadzenie negocjacji w siedzibie Patriarchatu.
Od 1978 do 1983 Eliasz II był przewodniczącym Światowej Rady Kościołów. W maju 1997 Święty Synod gruzińskiej cerkwi ogłosił swoje wycofanie z tej organizacji.
Jest zwolennikiem monarchii konstytucyjnej i opowiada się za powrotem dynastii Bagratuni na tron Gruzji.
W 2007, w związku z ujemnym przyrostem naturalnym w Gruzji, Eliasz II wprowadził zwyczaj chrzczenia każdego trzeciego i kolejnego dziecka w rodzinie osobiście przez patriarchę, co stało się jedną z przyczyn wzrostu liczby urodzeń w kraju.
W czasie wojny w Osetii Południowej w 2008, podobnie jak patriarcha moskiewski i całej Rusi Aleksy II, apelował do obydwu walczących stron o pokój i wyraził żal z powodu wybuchu konfliktu między dwoma narodami wyznającymi prawosławie. Udał się również z wizytą, w czasie której dostarczył pomoc humanitarną, do zajętego przez Rosjan Gori. Rosyjskie twierdzenia o „gruzińskim ludobójstwie” w Osetii określił jako kłamstwa.
W 2009 poddał się w Niemczech zabiegowi angioplastyki w związku z niewydolnością krążenia.
17 maja 2013 zaapelował do władz gruzińskich o wydanie zakazu przeprowadzenia parady równości w Tbilisi.
Jako patriarcha, otrzymał najwyższe odznaczenia przyznawane przez autokefaliczne Kościoły prawosławne Antiochii, Jerozolimy, Aleksandrii, Rosji, Grecji, Bułgarii, Rumunii i prawie wszystkich innych Cerkwi.

</doc>
<doc id="1305208" url="https://pl.wikipedia.org/wiki?curid=1305208" title="Łarysa Łatynina">
Łarysa Łatynina

Łarysa Semeniwna Dirij, po mężu Łarysa Łatynina (ukr. Лариса Семенівна Латиніна; ros. "Лариса Семёновна Латынина", "Łarisa Siemionowna Łatynina"; ur. 27 grudnia 1934 w Chersoniu) – pochodząca z Ukrainy gimnastyczka, odnosząca sukcesy w barwach Związku Radzieckiego. Wielokrotna medalistka olimpijska.
Łatynina uchodzi za jedną z najwybitniejszych gimnastyczek w historii. Przez 48 lat do niej należał rekord zdobytych na igrzyskach olimpijskich medali – podczas trzech startów wywalczyła ich łącznie osiemnaście (dziewięć złotych). Na igrzyskach debiutowała w Melbourne w 1956, ostatni raz wystąpiła w Tokio 8 lat później.
Początki.
Urodziła się jako Łarysa Dirij. Jej rodzicami byli Siemion Andriejewicz Dirij, uczestnik II wojny światowej poległy podczas oblężenia Stalingradu (1906-1943) i Piełagieja Anisimowna Barabaniuk (1902-1975).
Początkowo chciała zostać baletnicą (marzyła o angażu w Teatrze Bolszoj), rozpoczęła bowiem naukę choreografii w rodzinnym Chersoniu pod okiem Nikołaja Stesso. Kiedy miała 11 lat, szkoła tańca została zamknięta i Łatynina podjęła się treningów gimnastycznych (jej pierwszym trenerem był Michaił Sotniczenko). W latach 1944-1953 uczyła się w szkole nr 14 w Chersoniu. W 1950 wystąpiła na uczniowskich mistrzostwach ZSRR w Kazaniu, które były dla niej nieudane. Rok później zwyciężyła w uczniowskich mistrzostwach ZSRR. W 1951 roku jako pierwsza osoba z Chersonia otrzymała tytuł Mistrza Sportu ZSRR. Ukończyła szkołę z wyróżnieniem i wraz z matką przeniosła się do Kijowa, gdzie wstąpiła do Kijowskiego Uniwersytetu Wychowania Fizycznego i Sportu. Jej trenerem był wtedy Aleksander Miszakow.
W tym samym roku została powołana na Światowy Festiwal Młodzieży i Studentów w Bukareszcie. Wygrała tam swoje pierwsze zawody na szczeblu międzynarodowym.
Przebieg kariery.
Pierwsze sukcesy.
W 1954 roku debiutowała na seniorskich mistrzostwach ZSRR, zdobyła na nich brązowy medal w ćwiczeniach na równoważni, ponadto zajęła czwarte miejsce w skoku i 16. miejsce w wieloboju. W 1954 roku zadebiutowała na dużej imprezie, jaką były mistrzostwa świata w Rzymie. Na turnieju rozgrywanym pod gołym niebem, Łatynina osiągnęła swój pierwszy sukces zdobywając złoto w wieloboju drużynowym, w wieloboju indywidualnym była czternasta. Rok później została multimedalistką mistrzostw ZSRR, osiągając cztery srebra i brąz. W Pucharze ZSRR osiągnęła czwartą lokatę. Pojawiła się także na zawodach gimnastycznych w Warszawie, gdzie uzyskała pierwsze miejsce w wieloboju (zarówno indywidualnie jak i drużynowo).
Również w 1956 roku zdobywała dwukrotnie mistrzostwo ZSRR (ćw. na podłodze, skok), ponadto wygrała zawody wielobojowe rozgrywane w ramach Pucharu ZSRR (Baku) i zawody międzynarodowe w Kijowie. Na swoich pierwszych igrzyskach olimpijskich (Melbourne 1956) wystąpiła w siedmiu konkurencjach. Zdobyła cztery złote medale (wielobój indywidualny, wielobój drużynowy, ćwiczenia na podłodze, skok) i srebrny medal w ćwiczeniach na poręczy. Uzyskała brązowy medal w drużynowych ćwiczeniach z przyborami, czyli konkurencji, która była rozgrywana na igrzyskach po raz ostatni. Wystąpiła również w ćwiczeniach na równoważni, w których zajęła czwarte miejsce ex aequo z Anną Marejkovą z Czechosłowacji. W trakcie jej olimpijskich startów była to jedyna konkurencja, w której nie zdobyła medalu. Wraz z węgierską gimnastyczką Ágnes Keleti zdobyła sześć medali, pod względem ilości zdobytych krążków były one najlepszymi zawodniczkami na olimpiadzie w Sydney (Keleti zdobyła cztery złota i dwa srebra).
W 1957 wystartowała na pierwszych mistrzostwach Europy. Był to pierwszy turniej tak wyraźnie zdominowany przez radziecką gimnastyczkę, bowiem wygrała ona wszystkie pięć konkurencji. W mistrzostwach kraju wygrała jednak tylko w ćwiczeniach na podłodze.
W lipcu 1958 roku zdobyła pięć złotych medali na mistrzostwach świata, będąc w czwartym miesiącu ciąży ze swoją córką Tanią (która urodziła się w grudniu tego samego roku). Złota nie wygrała tylko w ćwiczeniach na podłodze, w których została pokonana przez czechosłowacką sportsmenkę Evę Bosákovą. Swoją dyspozycję potwierdziła na mistrzostwach ZSRR, na których wygrała trzy konkurencje.
Po powrocie.
Po urodzeniu córki miała kilkumiesięczną przerwę w startach. Powracając w 1959 zajęła drugie miejsce w skoku na mistrzostwach kraju, brała także udział w zawodach międzypaństwowych ZSRR-NRD, w których zajęła trzecie miejsce w wieloboju i pierwszą pozycję drużynowo.
W kolejnych igrzyskach olimpijskich zdobyła medale we wszystkich konkurencjach (trzy złota, dwa srebra, jeden brąz), wśród kobiet była jedyną zawodniczką, która stała na podium we wszystkich konkurencjach. Czterokrotna medalistka mistrzostw Związku Radzieckiego 1960 (w tym raz złota), druga w Pucharze ZSRR.
Rok 1961 to dla Łatyniny rok, w którym wygrała dwa złota i dwa srebra na mistrzostwach Europy w Lipsku, osiągnęła dwa złota, srebro i dwa brązy na czempionacie krajowym i zwyciężyła w Pucharze ZSRR. Brała także udział w zawodach międzypaństwowych ZSRR kontra Stany Zjednoczone. W Pensylwanii zwyciężyła w skoku, ćwiczeniach na podłodze i w wieloboju drużynowym (indywidualnie była druga), zaś w Moskwie zwyciężyła zarówno indywidualnie jak i drużynowo.
W 1962 w Pradze zdobyła trzy złota, dwa srebra i brąz podczas kolejnych w jej karierze mistrzostw świata. Dwukrotna mistrzyni kraju, druga w Pucharze ZSRR. W 1963 była trzykrotną medalistką mistrzostw krajowych (jednak ani razu nie wygrała).
Podczas swoich ostatnich igrzysk ponownie osiągnęła podia we wszystkich sześciu konkurencjach (po dwa medale złote, srebrne i brązowe). Żaden sportowiec nie zdobył w Tokio tyle medali co Łatynina. Uczestniczyła w ceremonii zamknięcia:
W roku olimpijskim wystąpiła w zawodach międzynarodowych ZSRR-Szwecja. Radzieckie gimnastyczki wygrały te zawody (indywidualnie była czwarta). Również w tym samym roku po raz ostatni w swojej karierze zdobyła mistrzostwo ZSRR (zwyciężyła w ćwiczeniach na poręczy).
Ostatnie lata kariery.
Mistrzostwa Europy w Sofii były ostatnimi w jej karierze. Pomimo zbliżającego się końca kariery, zawodniczka z Chersonia zdobyła medale we wszystkich pięciu konkurencjach. Nie wygrała jednak żadnej, gdyż wszystkie złote medale zgarnęła Czechosłowaczka Věra Čáslavská. Na krajowym czempionacie zajęła siódme miejsce w wieloboju.
1966 rok był ostatnim w zawodowej karierze Łatyniny. Jej największym sukcesem z tego roku jest wicemistrzostwo świata w wieloboju drużynowym (indywidualnie zajęła 11. pozycję). Została także brązową medalistką mistrzostw ZSRR w ćwiczeniach na poręczy, była piąta w Pucharze ZSRR.
Kariera trenerska.
W latach 1966-1977 trenerka reprezentacji ZSRR w gimnastyce kobiet. Na tym polu również odnosiła spore sukcesy, jej podopieczne wielokrotnie zdobywały tytuły mistrzowskie na międzynarodowych imprezach, w tym na igrzyskach olimpijskich w Meksyku, Monachium i Montrealu. Opiekowała się m.in. takimi zawodniczkami jak: Ludmiła Turiszczewa, Lubow Burda, Olga Karasiowa, Łarisa Pietrik, Natalja Kuczinska, Zinaida Woronina, Olga Korbut, Tamara Łazakowicz, Nelli Kim, Elwira Saadi.
Na igrzyskach w Montrealu sukcesy odnosiła Rumunka Nadia Comăneci, która zdobyła trzy złote medale (tyle samo co cała reprezentacja ZSRR). Działaczom radzieckim nie spodobało się, że ich gimnastyczki przegrywały z zawodniczką z Rumunii, oskarżali Łatyninę m.in. o "przestarzałe metody treningowe". W 1977 zrezygnowała z pełnienia funkcji trenerki kadry narodowej.
Dalsza działalność.
Konflikty z działaczami sportowymi nie przeszkodziły jej w działalności w Komitecie Organizacyjnym Letnich Igrzysk Olimpijskich 1980, odpowiedzialnym za przygotowanie i przeprowadzenie zawodów olimpijskich w gimnastyce. Pracowała następnie jako działaczka sportowa w Moskwie.
W latach 1990-1992 pracowała w fundacji "Физкультура и здоровье". W okresie od 1997 do 1999 była zastępcą dyrektora w rosyjsko-niemieckim przedsiębiorstwie. Od 1991 roku jest członkinią Związku Rosyjskich Sportowców.
Autorka książek: "Солнечная молодость" (1958), "Как зовут эту девочку" (1974), "Равновесие" (1975), "Гимнастика сквозь годы" (1977), "Команда" (1977).
W 1998 została uhonorowana miejscem w "International Gymnastics Hall of Fame".
Życie prywatne.
Łatynina trzykrotnie wychodziła za mąż. Jej pierwszym mężem został w 1955 roku Iwan Iljicz Łatynin, z którym miała córkę Tanję (ur. w 1958). Będąc w czwartym miesiącu ciąży, Łatynina wystartowała na mistrzostwach Europy 1958, na których zdobyła pięć tytułów mistrzowskich. Mężem jej córki jest Rostislav Ordovsky-Tanaevsky Blanco, wenezuelski biznesmen pochodzenia rosyjskiego. Mają oni dwóch synów – Konstantina i Wadima.
Łatynina miała też nieżyjącego już syna Andrieja.
W związku małżeńskim z Iwanem była do 1968 roku.
Wyszła za mąż po raz drugi, jednak Łatynina niechętnie wypowiada się o tym małżeństwie. Jej trzecim małżonkiem jest od 1985 roku Jurij Izrailewicz Feldman (ur. 1938), doktor nauk technicznych.

</doc>
<doc id="1305233" url="https://pl.wikipedia.org/wiki?curid=1305233" title="Daniel Fridman">
Daniel Fridman

Daniel Fridman, łot. Daniels Frīdmans (ur. 15 lutego 1976 w Rydze) – łotewski szachista, reprezentant Niemiec od 2007, arcymistrz od 2001 roku.
Kariera szachowa.
Pierwszy międzynarodowy sukces odniósł w 1992 r., zdobywając brązowy medal (za Piotrem Swidlerem i Ronenem Har-Cewim) w rozegranych w Duisburgu mistrzostwach świata juniorów do lat 16. Rok później w Bratysławie podzielił IV m. (wspólnie z Hugo Spangenbergiem i Rolandem Berziszem) w mistrzostwach świata do lat 18, natomiast w 1996 r. powtórzył to osiągnięcie w Medellín (wspólnie z m.in. Liviue-Dieterem Nisipeanu i Giorgim Kaczeiszwilim) w kategorii do lat 20. W tym samym roku zdobył tytuł indywidualnego mistrza Łotwy oraz zadebiutował w narodowej drużynie na szachowej olimpiadzie. W 1997 r. podzielił II m. (za Siergiejem Mowsesianem, wspólnie z Wasilijem Jemielinem i Wiktorem Korcznojem) w turnieju "Wichern Open" w Hamburgu, w 1998 zwyciężył (wspólnie z Frankiem Holzke) w Senden, natomiast w 1999 r. wystąpił w pucharowym turnieju o mistrzostwo świata, w I rundzie pokonując Ututa Adianto, ale w II przegrywając z Nigelem Shortem. W kolejnych latach odniósł szereg sukcesów w międzynarodowych turniejach, zwyciężając bądź dzieląc I m. m.in. w Recklinghausen (2000, wspólnie z Romualdem Mainką i Feliksem Lewinem), Essen (2001, turniej B, wspólnie z Ralfem Appelem), Recklinghausen (2002), Zurychu (2002, wspólnie z Yannickiem Pelletierem i Władimirem Burmakinem), Southampton (2003, turniej B), Stratton Mountain (2004, wspólnie z Aleksandrem Szabałowem), Lozannie (2005, wspólnie z Tigranem L. Petrosjanem i Namigiem Guliewem), Frankfurcie (2006), Marsylii (2006, wspólnie z Érikiem Prié) oraz w Norymberdze (2006, wspólnie z Aleksandrem Grafem i Jonnym Hectorem). W 2008 r. zdobył w Bad Wörishofen tytuł indywidualnego mistrza Niemiec oraz zadebiutował w reprezentacji tego kraju na olimpiadzie w Dreźnie. W 2009 r. podzielił I m. (wspólnie z Michałem Krasenkowem, Stewartem Haslingerem i Predragiem Nikoliciem) w turnieju "GfK Open" w Hilversum. W 2012 r. zdobył drugi w karierze tytuł mistrza Niemiec.
Wielokrotnie reprezentował Łotwę i Niemcy w turniejach drużynowych, m.in.:
Najwyższy ranking w dotychczasowej karierze osiągnął 1 października 2012 r., z wynikiem 2670 zajmował wówczas 81. miejsce na światowej liście Międzynarodowej Federacji Szachowej, jednocześnie zajmując 2. miejsce (za Arkadijem Naiditschem) wśród niemieckich szachistów.
Życie prywatne.
Żoną Daniela Fridmana jest Anna Zatonskih, czołowa amerykańska arcymistrzyni (m.in. dwukrotna mistrzyni tego kraju w latach 2006 i 2008).

</doc>
<doc id="1305234" url="https://pl.wikipedia.org/wiki?curid=1305234" title="Pseudopałankowate">
Pseudopałankowate

Pseudopałankowate (Pseudocheiridae) – rodzina ssaków z rzędu dwuprzodozębowców (Diprotodontia) wyłoniona z lotopałankowatych (Petauridae).
Budowa.
Pseudopałankowate osiągają średnie rozmiary. Masa ich ciała wynosi od 0,5 do 2 kg.
Wzorem zębowym nie różnią się od lotopałankowatych.
Na tułowiu występuje otwierająca się ku przodowi torba lęgowa (marsupium), dużych rozmiarów. Prostą budowę żołądka rekompensuje duża kątnica, w której bytują bakterie trawiące pokarm roślinny.
Pseudopałankowate cechują się najczęściej silnym i chwytnym ogonem.
Kończyny przednie pseudopałankowatych obejmują przeciwstawne palce: palce I i II ułożone są przeciwstawnie do III, IV i V. Podobne przystosowanie występuje na przednich łapach lotopałankowatych. Tylne kończyny pseudopałankowatych mają duży paluch, również i tu widać podobieństwo do Petauridae.
Rozmieszczenie geograficzne.
Obejmuje gatunki zamieszkujące w Australii i Nowej Gwinei na obszarach porośniętych lasami lub zaroślami. Na przykład wolatucha wielka zamieszkuje lasy eukaliptusowe.
Ekologia.
Zwierzęta te prowadzą w większości nadrzewny tryb życia. Żywią się liśćmi.
Pseudopałankowate prowadzą nocny, zwykle samotniczy, nadrzewny tryb życia – rzadko schodzą na ziemię. Niektóre gatunki przebywają w małych grupach rodzinnych. "Petropseudes dahli" jest jedynym znanym torbaczem, u którego stwierdzono sprawowanie opieki nad potomstwem przez oboje rodziców.
Systematyka.
Pseudopałankowate zaliczają się to torbaczy, których współcześni przedstawiciele tworzą dwa nadrzędy, Amerideplhia i Australidephia. Do tego ostatniego zalicza się rząd dwuprzodozębowce, obejmujący pseudopałankowate. Wedle jednego z podziału w rzędzie tym wyróżnia się podrzędy: wombatokształtnych, obejmujący koalowate i wombatowate, kangurokształtnych z rodzinami torebnikowatych, kangurowatych i kanguroszczurowatych oraz w końcu podrząd pałankokszałtnych czy też workolotkokształtnych, do którego należą drzewnicowate, pałankowate, lotopałankowate, akrobatkowate, ostronogowate oraz pseudopałankowate. Dwa ostatnie podrzędy bywają łączone w Phalangerida. Workolotkoksztatłne dzielą się na nadrodziny pałankowców i lotopałankowców. Te ostatnie obejmują pseudopałankowate wraz z lotopałankowatymi, ostronogowatymi i akrobatkowatymi. Systematyka taka stoi w sprzeczności z wynikami sekwencjonowania genów "ApoB", "BRCA1", "IRBP", "Rag1" i "vWF", wedle których pałankowce grupują się razem z kanugorokształtnymi, a nie z lotopałankowcami. Z kolei w obrębie lotopałankowców grupą siostrzaną reszty kladu okazują się akrobatkowate, z lotopałankowatymi blisko spokrewnionymi z pseudopałankowatymi i ostronogowatymi.
Pseudopałankowate są blisko spokrewnione z lotopałankami, do których były wcześniej zaliczane. Archer w 1984 zaproponował wydzielenie rodziny ze względu na różnice w uzębieniu. Część systematyków, w tym McKenna i Bell (1997) oraz Osborne i Christidis (2001), nie akceptuje takiego podziału. Do rodziny należą następujące podrodziny:
Opisano również rodzaje wymarłe o niepewnej pozycji systematycznej i nie sklasyfikowane w żadnej z podrodzin:
W sumie do pseudopałankowatych (tylko taksony występujące współcześnie) zalicza się 6 rodzajów obejmujących 17 gatunków.
Meredith "et al." prezentują następujący kladogram (uproszczono):

</doc>
<doc id="1305266" url="https://pl.wikipedia.org/wiki?curid=1305266" title="Kanadyjska Komisja Zaopatrzenia">
Kanadyjska Komisja Zaopatrzenia

Kanadyjska Komisja Zaopatrzenia (ang. "Canadian Supply Commission") – komisja powołana w 1916 roku, mająca na celu uregulowanie rynku poprzez wyznaczenie priorytetów w produkcji i ustanowienie cen obowiązujących na rynku wewnętrznym.

</doc>
<doc id="1305333" url="https://pl.wikipedia.org/wiki?curid=1305333" title="PocketUAE">
PocketUAE

PocketUAE – Wersja popularnego emulatora UAE przeznaczona dla urządzeń PocketPC działających pod systemem Windows Mobile. Najnowsza wersja jest datowana na 21.01.2006.

</doc>
<doc id="1305356" url="https://pl.wikipedia.org/wiki?curid=1305356" title="Polina Astachowa">
Polina Astachowa

Polina Astachowa (ur. 30 października 1936 w Dniepropietrowsku, zm. 5 sierpnia 2005 w Kijowie) – radziecka gimnastyczka (Ukrainka), wielokrotna medalistka olimpijska.
Astachowa była jedną z najwybitniejszych gimnastyczek swoich czasów. Na igrzyskach debiutowała w Melbourne w 1956, ostatni raz wystąpiła w Tokio 8 lat później. Za każdym razem, podczas trzech startów, zdobywała medale (łącznie dziesięć). Trzykrotnie należała do "złotej" drużyny, a dwukrotnie triumfowała w ćwiczeniach na poręczach (1960 i 1964). Także dwukrotnie zajmowała trzecie miejsce w wieloboju. Była medalistką mistrzostw świata i Europy.
W roli trenera pracowała z kadrą Związku Radzieckiego kobiet. W 2002 została uhonorowana miejscem w Hall of Fame Gimnastyki.

</doc>
<doc id="1305365" url="https://pl.wikipedia.org/wiki?curid=1305365" title="Air Transport Auxiliary">
Air Transport Auxiliary

Air Transport Auxiliary (ATA) – brytyjska służba pomocnicza Royal Air Force, organizacja paramilitarna w czasie drugiej wojny światowej, zajmująca się rozprowadzaniem nowych, naprawionych i uszkodzonych samolotów pomiędzy fabrykami, zakładami naprawczymi, lotniskami bojowymi i złomowiskami na terenie Wielkiej Brytanii (odbywały się również loty transatlantyckie); piloci ATA nie lądowali tylko na lotniskowcach. Do obowiązków ATA należało także transportowanie pilotów i obsługi technicznej (tzw. służba taksówkarska) oraz transport medyczny.
Początkowo ATA miało się zajmować transportem poczty i zaopatrzenia medycznego, jednak pojawiło się zapotrzebowania na pilotów do przebazowywania samolotów. Od 1 maja 1940 ATA rozpoczęło rozprowadzanie wszystkich samolotów wojskowych z fabryk do jednostek technicznych w celu zamontowania uzbrojenia i przyrządów niezbędnych w walce. Od 1 sierpnia 1941 ATA przejęło wszystkie zadania i obowiązki dotyczące transportu powietrznego, co odciążyło pilotów bojowych.
W czasie wojny piloci służby wylatali łącznie 415 000 godzin i dostarczyli ponad 308 000 samolotów 130 typów (np. Avro Anson, Airspeed Oxford, Douglas B-23 Dragon, De Havilland Dragon Rapide, Taylorcraft Auster, Fairey Barracuda, Hawker Hart, North American Harvard, Hawker Hurricane, Avro 621 Tutor, Piper Cub, De Havilland Tiger Moth, Miles Magister, Fairey Albacore, Boulton Paul Defiant, Fairey Firefly, Westland Lysander, Miles Master, North American P-51 Mustang, Percival Proctor, Supermarine Spitfire, Avro Lancaster, Handley Page Halifax, Fairey Swordfish, Boeing B-17 Flying Fortress).
Administracją ATA zajmował się Gerard d’Erlanger, dyrektor British Overseas Airways Corporation (BOAC). Zaproponował on stworzenie podobnej organizacji już przed wojną (24 maja 1938). 10 października 1939 kontrolę nad ATA przejęło "Air Member for Supply and Organisation (AMSO)". Pierwsi piloci zostali powołani do Rezerwy Dowództwa RAF i przydzieleni do transportu samolotów treningowych, myśliwców i bombowców z fabryk i składów do baz lotniczych. Pod koniec 1939 podjęto decyzję o założeniu bazy lotniczej ATA w White Waltham koło Maidenhead w hrabstwie Berkshire. Działania operacyjne w tej bazie rozpoczęły się 15 stycznia 1940. 16 maja 1940 zwierzchnictwo przejęło RAF Maintenance Command. Następnie, 22 lipca 1941 ATA przeszło pod egidę Ministerstwa Produkcji. Mimo że kontrola nad służbą była przesuwana wielokrotnie do różnych departamentów, to administracja była prowadzona przez "BOAC".
Rekrutowano pilotów, którzy nie nadawali się do służby w RAF z powodu wieku czy warunków fizycznych (np. choroba, kalectwo), a także pilotów pochodzących z krajów neutralnych oraz kobiety (pilotki). Unikalną cechą ATA było to, że wszelkie ograniczenia fizyczne pilotów i ich niepełnosprawność (np. proteza kończyny, jedno oko, krótkowzroczność) były ignorowane, jeśli mogli oni wykonywać swoją pracę. W związku z brakiem ograniczeń wiekowych skrót ATA rozszyfrowywano dowcipnie jako "Ancient and Tattered" Airmen, czyli „Starzy i Potargani Lotnicy”. Na podobnej zasadzie obecność kobiet w tej formacji wyśmiewano określeniem "Always Terrified Airwomen", co oznacza "Zawsze Przerażone Lotniczki". W ATA latali piloci z 28 krajów.
Pod koniec 1939 kom. Pauline Gower otrzymała zadanie zorganizowania kobiecej sekcji ATA. Służyło w niej 166 kobiet (1/8 całej służby), które były ochotniczkami z Wielkiej Brytanii, krajów brytyjskiej Wspólnoty Narodów (Kanady, Nowej Zelandii, Południowej Afryki), Stanów Zjednoczonych, Holandii, Polski (por. Jadwiga Piłsudska, kpt. Stefania Wojtulanis i kpt. Anna Leska) i jedna z Chile. 15 z nich straciło życie w powietrzu, łącznie z brytyjską pionierką lotnictwa Amy Johnson. Jednym z wielu znaczących osiągnięć kobiet było otrzymywanie takich samych wynagrodzeń i stopni wojskowych co mężczyźni. Był to pierwszy taki przypadek, aby brytyjski rząd zaaprobował taką samą płacę za tę samą pracę dla kobiet i mężczyzn w instytucji podległej rządowi (w tym samym czasie Amerykanki służące w Women Airforce Service Pilots (WASP) – kobiecej służbie pilotów, zarabiały 35% mniej niż mężczyźni wykonujący tę samą pracę). Mimo że początkowo kobiety nie pilotowały samolotów bojowych, a tylko treningowe i transportowe, to ostatecznie zostały dopuszczone do pracy ze wszystkimi typami samolotów, włączając w to czterosilnikowe bombowce i wyłączając tylko największe łodzie latające.
Pierwsi piloci ATA byli szkoleni w szkole lotnictwa RAF. Niedługo po powstaniu ATA opracowało własny program szkoleń: piloci zaczynali szkolenie na lekkich, jednosilnikowych maszynach i stopniowo przesiadali się na większe, mocniejsze i bardziej skomplikowane samoloty. Piloci byli szkoleni do jednej klasy samolotów, potem zdobywali doświadczenie wykonując loty transportowe na tych samolotach, a następnie powracali na szkolenie do następnej klasy maszyn. W rezultacie rozwój umiejętności pilotów bazował raczej na ich własnych doświadczeniach i zdolnościach niż na sztywnym planie. To gwarantowało nie tylko to, że jak największa liczba pilotów będzie odbywać zaawansowane szkolenie, ale także to, że piloci, którzy nie uzyskali wyższych kwalifikacji dalej byli zatrudnieni w ATA i latali na maszynach, do których zostali przeszkoleni. Po przejściu szkolenia na dany typ samolotów pilot mógł dostać rozkaz transportu każdego samolotu należącego do tej klasy, nawet jeśli nigdy nie pilotował tego modelu. Aby sprostać tym zadaniom, pilotów wyposażono w "Notatnik Pilota Transportowego", zawierający podstawowe dane i właściwości różnych typów i modeli samolotów. Duże znaczenie miało też dzielenie się pilotów doświadczeniami dotyczącymi techniki pilotażu. Ponadto pilot przeszkolony na więcej niż jedną klasę samolotów mógł zostać przydzielony do rozprowadzania wszystkich samolotów, na które został przeszkolony; to znaczy, że pilot posiadający kwalifikacje na cztery klasy (mogący pilotować czterosilnikowe bombowce) mógł również dostać rozkaz transportu lekkiego samolotu jednosilnikowego, jeśli tylko było zapotrzebowanie na tego typu samoloty. To czyniło służbę w ATA ciężką, a piloci musieli wykazać się zdolnościami pilotowania różnych typów samolotów, w różnych warunkach atmosferycznych (bez względu na pogodę samolot musiał być dostarczony) i w różnym stanie technicznym (niektóre samoloty transportowane do naprawy były w tak złym stanie po walce, że dostawały pozwolenie tylko na jeden lot – do zakładu naprawczego).
ATA szkoliło pilotów głównie do transportowania samolotów, rzadziej do perfekcyjnego opanowania umiejętności pilotażu każdego typu samolotów. Na przykład szkolenie nie obejmowało akrobacji i lotów IFR, a piloci mieli wyraźny zakaz ich wykonywania, nawet jeśliby potrafili. Celem ATA było bezpieczne dostarczenie samolotu, to znaczy bez podejmowania niepotrzebnego ryzyka.

</doc>
<doc id="1305373" url="https://pl.wikipedia.org/wiki?curid=1305373" title="William Martínez">
William Martínez

William Pablo Martínez (ur. 13 stycznia 1928, zm. 28 grudnia 1997) – piłkarz urugwajski, obrońca, libero. Wzrost 192 cm. Waga 91 kg.
Kariera klubowa.
Martínez pierwsze kroki stawiał w młodzieżowej drużynie "Sportivo Alba de Victoria". W 1942, w wieku 15 lat, podpisał kontrakt z Club Nacional de Football. Przez 5 lat grał w różnego szczebla zespołach młodzieżowych "Nacionalu", po czym w 1947 przeniósł się do Racing Montevideo. Rok później stał się zawodnikiem Rampla Juniors, w którym rozegrał 7 sezonów, zanim w 1955 przeszedł do CA Peñarol.
Okres gry w "Peñarolu" obfitował w największą liczbę sukcesów – w latach 1958–1962 zdobył z klubem 5 tytułów mistrza Urugwaju z rzędu, dwukrotnie zdobył Copa Libertadores (w 1960 i 1961), a w 1961 Puchar Interkontynentalny. W latach 1958–1961 cztery razy z rzędu wygrał z klubem "Copa Uruguay".
W 1963 Martínez wrócił do "Rampla Juniors". W 1967 wyjechał do Kolumbii, gdzie przez rok grał w klubie Atlético Junior, skąd znów wrócił do "Rampla Juniors".
W ostatnich latach swej kariery pracował jako grający trener w klubach Fénix Montevideo oraz Central Español Montevideo. Wycofał się z czynnego uprawiania futbolu w 1970, w wieku 42 lat, koncentrując się na pracy trenerskiej. Pracował m.in. w Chile.
Kariera reprezentacyjna.
Z reprezentacją Urugwaju pojechał do Brazylii na mistrzostwa świata w 1950, jednak nie wystąpił w żadnym meczu. Na kolejnych mistrzostwach w 1954 wystąpił już w pięciu meczach – z Czechosłowacją, Szkocją, Anglią, Węgrami (jako kapitan) i Austrią. Pojechał także na mistrzostwa w 1962, jednak tak jak w 1950, nie zagrał w żadnym spotkaniu.
Martínez czterokrotnie brał udział mistrzostwach Ameryki Południowej, zwanych Copa América. W zorganizowanym w Peru turnieju Copa América 1953 (3. miejsce) zagrał we wszystkich 6 meczach – z Boliwią, Chile, Paragwajem, Brazylią, Ekwadorem oraz z Peru. Następnie w Chile w Copa América 1955 (4. miejsce) zagrał tylko w 3 spotkaniach – z Paragwajem, Chile i z Ekwadorem. Następny turniej Copa América 1956 zorganizowany został w Urugwaju. Martínez wraz z reprezentacją Urugwaju sięgnął tutaj po tytuł mistrza Ameryki Południowej. W mistrzowskim turnieju wystąpił we wszystkich 5 meczach – z Paragwajem, Peru, Chile, Brazylią i Argentyną. W kolejnym turnieju Copa América 1957 nie wziął udziału. W organizowanym w Argentynie Copa América 1959 (6. miejsce) zagrał we wszystkich 6 meczach – z Boliwią, Peru, Paragwajem, Brazylią, Argentyną i Chile. Nie wziął jednak udziału w ekwadorskim Copa América 1959.
Od 7 kwietnia 1950 do 30 maja 1965 rozegrał w barwach narodowych 54 mecze, zdobywając 2 bramki. Przez długi czas był rekordzistą pod względem liczby meczów w reprezentacji Urugwaju. Po Vareli przejął funkcję kapitana reprezentacji. Uważany był za znakomitego piłkarza, a jego sylwetka budziła powszechny podziw. Posiadał najdłuższą stopę w historii mistrzostw świata – 33 cm.

</doc>
<doc id="1305374" url="https://pl.wikipedia.org/wiki?curid=1305374" title="Kuropatwa czerwona">
Kuropatwa czerwona



</doc>
<doc id="1305379" url="https://pl.wikipedia.org/wiki?curid=1305379" title="Sąd Konstytucyjny (Słowacja)">
Sąd Konstytucyjny (Słowacja)

Słowacki Sąd Konstytucyjny (słow. "Ústavný súd Slovenskej republiky") - sąd konstytucyjny Słowacji, z siedzibą w Koszycach.
Zadania.
Głównym zadaniem sądu jest obrona konstytucyjności przepisów, regulacji oraz nowelizacji ustaw prawnych. Innymi zadaniami sądu jest kontrola decyzji podejmowanych przez administrację oraz kontrola zasad konstytucji podczas wyborów i referendów. Sąd kontroluje wszystkie ustawy przyjęte przez słowacki parlament. Sąd konstytucyjny ma także na celu sprawdzać konstytucyjność decyzji prezydenta, sędziów oraz prokuratora generalnego.
Sędziowie.
Początkowo sąd liczył 10 sędziów zaprzysiężonych przez prezydenta na 7-letnią kadencję. Prezydent wybiera połowę sędziów z listy zaproponowanych przez parlament. Wraz ze zmianami konstytucji pochodzącymi z 2001 roku, sąd posiada 13 sędziów zaprzysiężonych na 12 lat. Minimalny wiek sędziego wynosi 40 lat. Kandydat musi także posiadać 15 lat stażu w zawodzie. Sędziowie Sądu konstytucyjnego cieszą się immunitetem i mogą go stracić jedynie po większościowej decyzji członków sądu.

</doc>
<doc id="1305421" url="https://pl.wikipedia.org/wiki?curid=1305421" title="Rynek Mariensztacki">
Rynek Mariensztacki

Rynek Mariensztacki – plac na osiedlu Mariensztat w warszawskiej dzielnicy Śródmieście.
Opis.
Po 1843 magistrat wykupił kilka posesji na terenie dawnej jurydyki Mariensztat, tworząc w miejscu obecnego rynku niewielki placyk targowy. W kolejnych latach został on powiększony, m.in. w 1853 poprzez wyburzenia domów do wschodniej pierzei ul. Garbarskiej. Ukształtowany ok. 1865 plac stał się głównym miejscem targowym na Powiślu. Znajdowały się tam drewniane stragany, handlowano głównie żywnością. Na początku XX wieku przy placu wybudowano kilka wysokich kamienic.
W 1949 na nowo wytyczony plac stał się centrum zbudowanego w latach 1948–1949 osiedla Mariensztat. Nadano mu wtedy obecną nazwę. Był on otoczony z trzech stron dwupiętrowymi budynkami stylizowanymi na kamieniczki i krytymi dachówką, a od czwartej (od północy) otwarty na Trasę W–Z. Na placu zbudowano fontannę z rzeźbami chłopców wpatrujących się w strugi wypływającej wody dłuta Jerzego Jarnuszkiewicza.
W latach 50. rynek Mariensztacki był miejscem zabaw publicznych. W lipcu 1950 miał zorganizowano na nim wielki wiec pod hasłem „Ręce precz od Korei”.

</doc>
<doc id="1305449" url="https://pl.wikipedia.org/wiki?curid=1305449" title="Junior Barranquilla">
Junior Barranquilla



</doc>
<doc id="1305470" url="https://pl.wikipedia.org/wiki?curid=1305470" title="Szatt al-Gharsa">
Szatt al-Gharsa

Szatt al-Gharsa (także: "Szott al-Gharsa", "Szott el Gharsa"; ar. شط الغرسة, fr. "Chott El Gharsa") – okresowe słone jezioro wypełniane wodą w porze deszczowej. Leży w środkowej części Tunezji w obrębie rozległej niziny bezodpływowej, w gubernatorstwie Tauzar. 
Przez większą część roku zbiornik jest suchy, a jego dno popękane, występuje tu zjawisko fatamorgany. Szott położony jest w depresji 17 m p.p.m. Na południe od niego znajduje się miasto Tauzar oraz Wielki Szott. Na południowym wybrzeżu jeziora w okolicach granicy z Algierią kręcono sceny do pierwszej części "Gwiezdnych wojen".

</doc>
<doc id="1305476" url="https://pl.wikipedia.org/wiki?curid=1305476" title="Ambroise Vollard">
Ambroise Vollard

Ambroise Vollard (ur. 3 lipca 1866 w Saint-Denis, zm. 21 lipca 1939 roku we Francji) – marszand i kolekcjoner sztuki francuskiej. Do grona jego przyjaciół należeli tak znani artyści, jak: Paul Cézanne, Edgar Degas, Paul Gauguin, Vincent van Gogh, Pablo Picasso, Auguste Renoir i Georges Rouault. Niektórych z nich wspierał również finansowo.
Ambroise Vollard był wielokrotnie portretowany:
Jest także autorem książek. Tytuły, które ukazały się w Polsce:

</doc>
<doc id="1305501" url="https://pl.wikipedia.org/wiki?curid=1305501" title="Tingulli 3">
Tingulli 3

Tingulli 3 – albański zespół z Kosowa wykonujący muzykę rap. Początkowo występowali w składzie trzyosobowym z wokalistką, która po kilku miesiącach obecności w zespole wyjechała do USA. Zespół zawiesił swoją działalność na okres dwóch lat. Pierwszą piosenką, która po reaktywacji w 1998 przyniosła im ogromną popularność była śpiewana przez nich do dziś "Koha jone" (Nasz czas). W realizacji trzeciego albumu grupy wzięła udział czołówka albańskich wokalistek młodego pokolenia z Adeliną Ismaili, Elvaną Gjatą i Çiljetą Xhilagą.

</doc>
<doc id="1305517" url="https://pl.wikipedia.org/wiki?curid=1305517" title="Q0906+6930">
Q0906+6930

Q0906+6930 – aktywna galaktyka (kwazar) w gwiazdozbiorze Wielkiej Niedźwiedzicy, o przesunięciu ku czerwieni 5,47. Jej odkrycie ogłoszono w lipcu 2004. Obiekt zawiera najprawdopodobniej gigantyczną czarną dziurę o masie rzędu 109 M☉ (mas Słońca). Obiekt jest silnym radioźródłem i jest jednym z najdalszych blazarów.

</doc>
<doc id="1305535" url="https://pl.wikipedia.org/wiki?curid=1305535" title="Petasites">
Petasites



</doc>
<doc id="1305543" url="https://pl.wikipedia.org/wiki?curid=1305543" title="William Martinez">
William Martinez



</doc>
<doc id="1305556" url="https://pl.wikipedia.org/wiki?curid=1305556" title="William Pablo Martínez">
William Pablo Martínez



</doc>
<doc id="1305564" url="https://pl.wikipedia.org/wiki?curid=1305564" title="William Ruben Martínez">
William Ruben Martínez



</doc>
<doc id="1305577" url="https://pl.wikipedia.org/wiki?curid=1305577" title="Liatris">
Liatris



</doc>
<doc id="1305579" url="https://pl.wikipedia.org/wiki?curid=1305579" title="Věra Čáslavská">
Věra Čáslavská

Věra Čáslavská (ur. 3 maja 1942 w Pradze, zm. 30 sierpnia 2016 tamże) – czechosłowacka gimnastyczka (Czeszka). 11-krotna medalistka olimpijska (7 złotych, 4 srebrne).
Čáslavská uchodzi za jedną z najwybitniejszych gimnastyczek nie tylko swoich czasów. Jako jedyna zawodniczka w historii zwyciężała na igrzyskach w każdej indywidualnej konkurencji. Debiutowała w Rzymie w 1960, ostatni raz wystąpiła w Meksyku 8 lat później. Za każdym razem, podczas trzech startów, zdobywała medale (łącznie jedenaście). W Rzymie wywalczyła srebro w drużynie. Cztery lata później zwyciężyła w wieloboju, wyprzedzając m.in. Łarysę Łatyninę. W 1968 obroniła tytuł. 8-krotnie była medalistką mistrzostw świata (4 złote, w tym w wieloboju w 1966), a 13-krotnie mistrzostw Europy (11 złotych, w tym w wieloboju w 1965 i 1967).
Stała się jednym z symboli praskiej wiosny. Podczas igrzysk w Meksyku protestowała przeciw wkroczeniu wojsk Układu Warszawskiego do Czechosłowacji, za co później spotkały ją w ojczyźnie szykany. W latach 1968–1987 była żoną lekkoatlety Josefa Odložila, z którym miała syna Martina i córkę Radkę. W latach 1993–1996 stała na czele czeskiego komitetu olimpijskiego, była członkiem MKOl.
W 1995 została odznaczona Medalem Za Zasługi II stopnia.
W czerwcu 2016 poinformowała, że choruje na raka trzustki. W związku ze złym stanem zdrowia, nie pojechała na Igrzyska do Rio de Janeiro. Zmarła w wyniku choroby 30 sierpnia 2016 roku w Pradze.
Linki zewnętrzne.
 

</doc>
<doc id="1305581" url="https://pl.wikipedia.org/wiki?curid=1305581" title="Vera Caslavska">
Vera Caslavska



</doc>
<doc id="1305585" url="https://pl.wikipedia.org/wiki?curid=1305585" title="Zjednoczenie Emigracji Polskiej (1866–1871)">
Zjednoczenie Emigracji Polskiej (1866–1871)

Zjednoczenie Emigracji Polskiej (1866–1871) – organizacja polityczna, działająca w latach 1866-1871 w Paryżu.
Założone zostało przez wychodźców po powstaniu styczniowym 1863-64 na fali nadziei na podjęcie sprawy polskiej jako zagadnienia międzynarodowego wobec wybuchu wojny prusko-austriackiej w 1866. Na czele Zjednoczenia Emigracji Polskiej stanął Komitet Reprezentacyjny, wybrany w lipcu 1866 przez ok. 1500 emigrantów (na ok. 5000 członków całej emigracji postyczniowej). W organizacji znaleźli się najwybitniejsi przedstawiciele wychodźstwa, m.in.: Jarosław Dąbrowski, Walery Wróblewski, okresowo – Józef Hauke-Bosak, Zygmunt Miłkowski i Józef Wysocki.
Pod wpływem lewicy wysunięto hasło dalszej walki zbrojnej. Organem Zjednoczenia Emigracji Polskiej były „Głos Wolny”, a następnie „Niepodległość” (1866-70). Początkowo celem Zjednoczenia Emigracji Polskiej było objęcie swymi wpływami całej emigracji polskiej, od chwili założenia wewnątrz organizacji dochodziło jednak do konfliktów będących przedłużeniem sporów politycznych z okresu powstania. Główne punkty programu Zjednoczenia Emigracji Polskiej zawierała – wydana w 1866 – odezwa "Do wychodźstwa Polskiego", która łączyła walkę o wyzwolenie narodowe z postulatami społecznymi, nawiązywała do tradycji radykalnej demokracji z lat 1831, 1846 i 1863 oraz przeciwstawiała się polityce ugody w kraju.
Lewicowy wydźwięk odezwy doprowadził do rozłamu w Zjednoczeniu Emigracji Polskiej. Oderwała się od niego prawica (m.in. B. Świętorzecki i ksiądz K. Żuliński), tworząc w 1867 tzw. Organizację Ogółu. Na łamach czasopism „Wiara” (1866-67) i „Polska” (1868-1869) propagowała ona program zbliżony do „białych” i zasady pracy organicznej w kraju. Władze Zjednoczenia Emigracji Polskiej wysunęły postulat odbudowy państwa polskiego w granicach z 1772, z pominięciem praw innych narodów do tworzenia własnych państw. W rezultacie w 1867 z Komitetu odszedł Dąbrowski, uznający prawa narodowe Ukraińców.
W 1868 Zjednoczenie Emigracji Polskiej przyjęło nazwę Zjednoczenie Demokracji Polskiej. 

</doc>
<doc id="1305587" url="https://pl.wikipedia.org/wiki?curid=1305587" title="Intendent (film)">
Intendent (film)

Intendent (tyt. oryg. "Intendenti") – albański film fabularny z roku 1980 w reżyserii Xhezaira Dafy.
Opis fabuły.
Film o tematyce partyzanckiej. W środku zimy jeden z partyzantów otrzymuje rozkaz zdobycia zaopatrzenia dla oddziału. Nie może przemieszczać się drogą, która jest pod kontrolą wojsk niemieckich. Po żywność udaje się do małego sklepu, prowadzonego przez Salo. Jednak szybsi od niego byli balliści, którzy zabrali zapasy ze sklepu. Intendent zwraca się o pomoc do miejscowej rady antyfaszystowskiej, której członkowie pomagają zdobyć żywność, a przy okazji odkrywają, kto we wsi współpracuje z wrogiem.
Film został zrealizowany w rejonie Wlory.

</doc>
<doc id="1305589" url="https://pl.wikipedia.org/wiki?curid=1305589" title="Guairá">
Guairá

Guairá – jeden z departamentów Paragwaju. Stolicą jest Villarica. Graniczy z 3 departamentami: Caaguazú od północy, Caazapá od południa i Paraguarí od zachodu.
Dystrykty.
Departament dzieli się na 17 dystryktów:

</doc>
<doc id="1305591" url="https://pl.wikipedia.org/wiki?curid=1305591" title="Mieszkanie Gepperta">
Mieszkanie Gepperta

Mieszkanie Gepperta – galeria sztuki współczesnej, ulokowana na pierwszym piętrze w Kamienicy Heinricha von Rybischa przy skrzyżowaniu ulicy Ofiar Oświęcimskich i Placu Solnego we Wrocławiu w dawnym mieszkaniu i pracowni Hanny Krzetuskiej i Eugeniusza Gepperta.
Od 2007 roku galerię prowadzi Fundacja Sztuki Nowoczesnej Art Transparent. Wcześniej mieściło się w tym miejscu muzeum twórczości Eugeniusza Gepperta prowadzone przez Akademię Sztuk Pięknych we Wrocławiu.
Organizowane są tu liczne wystawy, wykłady, wernisaże, przeglądy filmów. Jest miejscem spotkań z ludźmi sztuki, nowoczesnych mediów oraz autorów książek. Galeria skupia się przede wszystkim na sztuce współczesnej tworzonej głównie przez młodych artystów.
Wybrane wystawy:

</doc>
<doc id="1305598" url="https://pl.wikipedia.org/wiki?curid=1305598" title="Megyünk">
Megyünk

Megyünk – węgierski film krótkometrażowy z 2007 roku, w reżyserii Simona Szabó. Premiera filmu miała miejsce 14 czerwca 2007.

</doc>
<doc id="1305599" url="https://pl.wikipedia.org/wiki?curid=1305599" title="Ágnes Keleti">
Ágnes Keleti

Ágnes Keleti (ur. 9 stycznia 1921 w Budapeszcie) – węgierska gimnastyczka. Wielokrotna medalistka olimpijska.
Ágnes Keleti uchodzi za jedną z najwybitniejszych gimnastyczek nie tylko swoich czasów. Na igrzyskach olimpijskich debiutowała w wieku trzydziestu jeden lat, w Helsinkach w 1952 (w 1948 odniosła kontuzję), jednak już przed wojną zdobywała tytuły mistrzyni Węgier. Keleti jest z pochodzenia Żydówką, razem z matką i siostrą zdołała uratować się z Holocaustu, jednak w Auschwitz zginął jej ojciec. Brała udział także w Igrzyskach Olimpijskich w Melbourne w 1956, gdzie rywalizowała o miano najlepszej gimnastyczki z Larysą Łatyniną. Łącznie wywalczyła na tych dwóch olimpiadach dziesięć medali, w tym pięć złotych, trzy srebrne i dwa brązowe. Wielokrotnie była medalistką mistrzostw świata.
Po igrzyskach w Australii pozostała na Zachodzie i w związku z wydarzeniami węgierskiego powstania 1956 poprosiła o azyl polityczny. Później zamieszkała w Izraelu. W 2002 została uhonorowana miejscem w Hall of Fame Gimnastyki.

</doc>
<doc id="1305600" url="https://pl.wikipedia.org/wiki?curid=1305600" title="Agnes Keleti">
Agnes Keleti



</doc>
<doc id="1305601" url="https://pl.wikipedia.org/wiki?curid=1305601" title="Droga I/15 (Czechy)">
Droga I/15 (Czechy)

Droga krajowa 15 (cz. "Silnice I/15") – droga krajowa w zachodnich Czechach. Arteria łączy Most przez Litomierzyce z drogą krajową nr 9. Na krótkim odcinku w rejonie Litomierzyc biegnie wspólnym śladem z drogą nr 8.

</doc>
<doc id="1305602" url="https://pl.wikipedia.org/wiki?curid=1305602" title="Agnes Klein-Keleti">
Agnes Klein-Keleti



</doc>
<doc id="1305603" url="https://pl.wikipedia.org/wiki?curid=1305603" title="River Raid">
River Raid

River Raid – gra komputerowa z gatunku shoot 'em up, wydana w roku 1982 przez firmę Activision na konsolę Atari 2600, a później na Atari 5200, 8-bitowe Atari, ColecoVision, Commodore 64, IBM PC, IBM PCjr, Intellivision, ZX Spectrum i MSX. Gracz, obserwujący akcję gry z perspektywy lotu ptaka, kontroluje myśliwiec lecący nad rzeką i zdobywa punkty za zestrzeliwanie wrogich samolotów, helikopterów, statków, a także balonów (te ostatnie występują tylko dla wersji innych niż ta, dla Atari 2600). Przelatując nad stacjami paliwowymi, samolot tankuje paliwo. Gracz może się poruszać w lewo i prawo, a także zwiększać oraz zmniejszać prędkość lotu. Kolejne poziomy są zaznaczane mostami przechodzącymi przez rzekę. Gra została zaprogramowana przez Carol Shaw, jedną z programistek Activision, która wcześniej pracowała w Atari i Tandem Computers. Była ona pierwszą w historii kobietą projektującą gry komputerowe.
Kontrowersje w Niemczech.
Gra "River Raid" stała się bardzo popularna w Niemczech, była też pierwszą obok wyścigówki "Speed Racer" na Commodore 64 grą komputerową umieszczoną na liście zakazanych przez kontrowersyjną organizację cenzorską Bundesprüfstelle für jugendgefährdende Medien. Gracze poniżej lat 18 przyłapani na graniu w nią na publicznych automatach dostawali karę grzywny.
W oświadczeniu wyjaśniającym wpisanie na listę z dnia 19 grudnia 1984 jest napisane: "Niepełnoletni muszą wcielić się w rolę bezkompromisowego żołnierza i agenta od destrukcji (...). Gra dostarcza dzieciom paramilitarnej edukacji (...). U starszych dzieci granie może doprowadzić do (...) skurczów mięśniowych, nieuzasadnionego gniewu, agresji, rozbiegania myśli (...) i bólów głowy." (BPjS-Aktuell Heft 2/84)
"River Raid" został usunięty z indeksu w 2002 roku po ponownym rozpatrzeniu sprawy. Na rynek niemiecki gra weszła jeszcze w tym samym roku w kolekcji "Activision Anthology" na PlayStation 2, została też oceniona przez USK na 0+ (dla wszystkich).
Kontynuacja.
"River Raid" doczekał się sequela, "River Raid II", zaprogramowanego przez Davida Lubara w 1988 roku. Nowościami były jedynie bardziej zróżnicowane krajobrazy oraz podkręcony poziom trudności. Kontynuacja nie jest obecnie pamiętana z powodu zaprzestania produkcji konsoli Atari 2600 i niewydania jej na inne platformy.

</doc>
<doc id="1305607" url="https://pl.wikipedia.org/wiki?curid=1305607" title="When I Die?">
When I Die?



</doc>
<doc id="1305609" url="https://pl.wikipedia.org/wiki?curid=1305609" title="Etsi nos">
Etsi nos

Etsi nos – encyklika papieża Leona XIII opublikowana 15 lutego 1882 roku w Rzymie. Pierwsze słowa papieża dały nazwę całemu dokumentowi: „Jakkolwiek z najwyższą czujnością i miłością”. Encyklika omawia sytuację Kościoła we Włoszech i zwraca uwagę na największe problemy chrześcijaństwa w ówczesnych czasach: zwraca uwagę na spadek znaczenia wartości katolickich i wydarzenia mające miejsce w 1870 roku, kiedy wojska francuskie opuściły Rzym (porażka Napoleona III w wojnie z Prusami), co doprowadziło do podkopania pozycji zarówno Kościoła katolickiego w Europie jak i samego Biskupa Rzymskiego. Potępia zarówno masonerię, mającą swój niewątpliwy udział w osłabianiu katolicyzmu, jak i liberalny światopogląd, którego wyznawcy, zdaniem papieża, „w tym, co zawiera wiedza i poznanie odrzucają niebieskie światło wiary, zaś po spowodowaniu jego wygaśnięcia umysł ludzki najczęściej popada w błędy, nie rozróżnia rzeczy prawdziwych oraz łatwo je omija, by popadać w niski i odpychający materializm. Odrzucają w ogóle wieczną i niezmienną istotę obyczajów wraz z najwyższym dawcą i zachowawcą praw – Bogiem.”
Apel do katolików.
Papież wzywa wszystkich katolików do obrony wartości katolickich na świecie, wszędzie gdzie są one atakowane i podważane – zarówno świeckich, jak i biskupów apelując do tych pierwszych o właściwą postawę i zachęcając do tworzenia chrześcijańskich kół grupujących młodzież i robotników oraz pism katolickich jako przeciwwagi dla liberalnych i antyklerykalnych instytucji i zgromadzeń, a do tych drugich o powoływanie na duchownych osoby kompetentne i pobożne, gotowe do życia cnotliwego i pełnego pracy, zarówno intelektualnej (potrzebnej do polemik z wyznawcami innych poglądów) jak i duchowej.
Prośba o wsparcie.
Pod koniec Leon XIII zwrócił się do wiernych z prośbą o modlitwę i pomoc materialną dla Kościoła zachęcając do naśladowania postawy Francuzów i Belgów, „którzy dali wspaniałe dowody wielkoduszności zasługujące na podziw nie tylko współczesnych, lecz także przyszłych pokoleń.”

</doc>
<doc id="1305612" url="https://pl.wikipedia.org/wiki?curid=1305612" title="Ulica Adama Mickiewicza w Warszawie">
Ulica Adama Mickiewicza w Warszawie

Ulica Adama Mickiewicza – ulica warszawskiego Żoliborza wytyczona według planu z roku 1925, którego autorami byli Józef Jankowski, Tadeusz Tołwiński oraz Antoni Jawornicki.
Historia.
W zamyśle projektantów, ul. Mickiewicza wraz z ulicą Zygmunta Krasińskiego i aleją Wojska Polskiego miały być głównymi osiami nowej dzielnicy.
Na przecięciu z Aleją Wojska Polskiego utworzono plac Inwalidów, zaś na skrzyżowaniu z Zygmunta Krasińskiego plac Żeromskiego (dzisiejszy plac Wilsona).
Przedwojenna zabudowa ulicy to zespół wybitnych dzieł architektury okresu międzywojennego. Pierwszą inwestycją przy ulicy była budowa Hotelu Oficerskiego przy placu Inwalidów 10 według projektu Romualda Gutta. W późniejszym okresie w budynku miało siedzibę kino "Mars" należące do Stanisława Krupińskiego. Na pierwszym piętrze budynku od roku 1935 działało XVI Gimnazjum Państwowe Żeńskie im. Aleksandry Piłsudskiej.
W dalszej kolejności zbudowano dom przy Mickiewicza 20, według projektu Rudolfa Świerczyńskiego, i w roku 1930 na placu Inwalidów 4/6/8 dom mieszkalny według projektu Kazimierza Tołłoczki i Tadeusza Tołwińskiego.
W latach 1930-31 przy Mickiewicza 27 powstał czteropiętrowy dom "Warszawa 1" z I serii budynków tego typu, wzniesiony według projektu Józefa Szanajcy i Stanisława Brukalskiego.
Jego przyuliczna elewacja jest bardzo długa, ma 245 metrów długości; wejścia na klatki schodowe zaprojektowano od podwórka, zaś dostęp do mieszkań zapewniły w części galerie komunikacyjne. W przyziemiu od strony pl. Wilsona i ul. Zygmunta Krasińskiego powstały lokale handlowe.
Budynek sąsiaduje z "galeriowcem" typu "Warszawa 4" III serii, wybudowanym w latach 1932-33 według projektu Józefa Szanajcy i Stanisława Brukalskiego. Jego fasada również jest silnie wydłużona; liczy 178,7 metra.
Jako że lata trzydzieste były okresem narodzin spółdzielczości, nowe spółdzielnie wznosiły swe domy również na ulicy Mickiewicza: pod numerem 30 w roku 1923 powstał dom Spółdzielni Mieszkaniowej "Budowa" według projektu Stanisława Zalewskiego, zaś pod numerem 37 wybudowała dom Kooperatywa Mieszkaniowa Nauczycieli Szkół Średnich m st. Warszawy "Znicz". Jej symbol - znicz olimpijski z wieńcem laurowym, został umieszczony w formie płaskorzeźby na elewacji.
Około roku 1935 przy Mickiewicza 32 czteropiętrowy dom wystawiła Urzędnicza Spółdzielnia Budowlano-Mieszkaniowa; w tym samym czasie przy Mickiewicza 17/19 swój budynek wzniósł Powszechny Zakład Ubezpieczeń Wzajemnych PZUW według projektu Bohdana Lacherta i Józefa Szanajcy. Również Państwowy Zakład Ubezpieczeń Wzajemnych Pracowników Umysłowych wybudował pod nr 34/36 budynek zwany Szklanym Domem, zaprojektowany przez Juliusza Żórawskiego, który uwzględnił pięć punktów nowoczesnej architektury sformułowanych przez Le Corbusiera.
W podobnym czasie przy Mickiewicza 18 swój dom wystawiła Spółdzielnia Budowlano-Mieszkaniowa Pracowników Umysłowych Państwowej Wytwórni Uzbrojenia.
Tramwaje pojechały ulicą Mickiewicza już w roku 1924, początkowo na odcinku do ul. Zajączka do ul. Mierosławskiego (wówczas skręcały w tę ulicę), wydłużonym w roku 1928 do ul. Teodora Toeplitza (wówczas noszącą nazwę Ustronie). W 1931 tramwaje pojechały odcinkiem od ul. Mierosławskiego do pl. Wilsona. W roku 1937 zakończono budowę żelbetowego wiaduktu łączącego wydłużoną ul. Bonifraterską ponad Dworcem Gdańskim z ul. Mickiewicza i tramwaje pojechały z pominięciem ulicy gen. Zajączka i ulicy Rafała Krajewskiego, nowe torowisko obsiano trawą, a ulicę obsadzono szpalerami drzew.
W roku 1930 z inicjatywy Towarzystwa Przyjaciół Żoliborza na terenie dawnego Fortu Siergiej zaczęto urządzać park im. Stefana Żeromskiego w Warszawie według projektu Leona Danilewicza i Stanisława Zadora-Życieńskiego, oddany do użytku w roku 1933. W 1936 w pobliżu wejścia od strony pl. Wilsona stanęła rzeźba Henryka Kuny "Dziewczyna z dzbanem", zwana "Aliną".
W maju 1940 nazwa ulicy została zmieniona przez niemieckie władze okupacyjne na "Invalidenstrasse", mieszkańcy nie używali jednak tej nazwy. Lata okupacji przyniosły zniszczenia w zabudowie, jednak szybko odbudowane po wojnie. W 1948 na dachu Szklanego Domu odbyło się przyjęcie z udziałem Pabla Picassa.
Do roku 1950 wyremontowano również domy pod numerami 17/19, 25, 27, oraz wystawiono nowy budynek, pod nr. 13/15. W drugiej połowie lat 50. na odcinku pl. Wilsona - ul. Żółkowskich powstało Osiedle Mickiewicza według projektu Barbary Konarskiej i Jerzego Paciorkowskiego.

</doc>
<doc id="1305613" url="https://pl.wikipedia.org/wiki?curid=1305613" title="Piłka siatkowa na Letnich Igrzyskach Olimpijskich 2008 – turniej halowy mężczyzn">
Piłka siatkowa na Letnich Igrzyskach Olimpijskich 2008 – turniej halowy mężczyzn

Turniej olimpijski w piłce siatkowej mężczyzn podczas XXIX Letnich Igrzysk Olimpijskich w Pekinie był dwunastą edycją w historii i odbył się w dniach od 9 do 24 sierpnia 2008 roku. Do rywalizacji przystąpiło 12 drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po cztery najlepsze zespoły uzyskały awans do ćwierćfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy). Mecze rozegrane zostały w dwóch halach: Hali Uniwersytetu Pekińskiego i Capital Indoor Stadium. Po raz pierwszy w turnieju olimpijskim udział wzięły reprezentacje: Serbii (jako samodzielnego państwa) i Wenezueli.
Obrońcami złotych medali byli Brazylijczycy, którzy w Atenach pokonali w finale Włochy 3:1 (25:15, 24:26, 25:20, 25:22).
Rozgrywki.
Faza grupowa.
Grupa A.
Tabela
Wyniki

</doc>
<doc id="1305614" url="https://pl.wikipedia.org/wiki?curid=1305614" title="Park Narodowy Lamington">
Park Narodowy Lamington

Park Narodowy Lamington (czyt. Laminton) (ang. Lamington National Park) – park narodowy położony w Australii na granicy stanów Queensland i Nowa Południowa Walia, około 80 km na południe od centrum biznesowego Brisbane. 
Park zajmuje powierzchnię 206 km2 i leży w paśmie McPherson Range. Jest to las podzwrotnikowy z wąwozami, jaskiniami i wodospadami oraz bogatą roślinnością. Bogactwo różnych gatunków ptaków przyciąga obserwatorów z całej Australii. Jedną z głównych atrakcji turystycznych jest spacer po wiszącym wśród konarów drzew drewnianym moście. Część szlaków turystycznych w parku przygotowana jest z myślą o osobach na wózkach inwalidzkich. Najłatwiej dostępne jego części i zdecydowanie polecane to wzgórze O'Reilly i Bina Burra.
Park ten jest częścią rezerwatu Gondwana Rainforests of Australia, wpisanego na listę światowego dziedzictwa UNESCO.

</doc>
<doc id="1305617" url="https://pl.wikipedia.org/wiki?curid=1305617" title="Young’s Literal Translation">
Young’s Literal Translation

Young’s Literal Translation (z ang., tłum. "Dosłowne Tłumaczenie Younga") – protestancki przekład Pisma Świętego na język angielski dokonany przez Roberta Younga, autora słynnej "Analitycznej konkordancji biblijnej" do Biblii króla Jakuba oraz "Zwięzłych komentarzy krytycznych do Nowego Testamentu".
Historia wydań.
Cała Biblia ukazała się w 1862 r. W 1887 Young opracował wydanie zrewidowane, zaś po jego śmierci w 1898 r. wydano nową rewizję.
Charakterystyka.
Young’s Literal Translation jest nietypowym przekładem Biblii, jak sama nazwa wskazuje, dosłownie oddającym oryginalny tekst hebrajski oraz grecki. W przedmowie do wydania drugiego czytamy:
Podobnie, jak wielu protestantów, Young wierzył w werbalne natchnienie Biblii. Tłumaczy to m.in. fakt zastosowania czasu teraźniejszego wszędzie tam, gdzie oryginał go używa, np. w narracji, podczas gdy w tradycyjnych przekładach występuje czas przeszły.
Przykłady rozwiązań.
Ekstremalna dosłowność przekładu jest zauważalna już od pierwszego rozdziału Biblii. Zamiast tradycyjnego „Na początku stworzył Bóg niebo i ziemię...” czytamy: „Na początku Bożych przygotowań niebios i ziemi...”. Innym przykładem nietypowego rozwiązania tego przekładu jest oddanie hebrajskiego słowa "olam" i greckiego "αἰών". Słowa te i pochodzące od nich wyrażenia zostały oddane w Biblii Younga odpowiednio jako „wiek” (ang. "age"), bądź „przez wieki” (ang. "age-during"). Inne Biblie używają zazwyczaj słów "eternality", "eternal", "everlasting", "forever", które jakkolwiek znaczą to samo, nie mają pokrewieństwa etymologicznego ze słowem "wiek", które użyte zostało w oryginale. Dlatego też w Ewangelii Jana 3:16 czytamy, iż każdy wierzący w Jezusa „może mieć życie "przez wieki"”.

</doc>
<doc id="1305620" url="https://pl.wikipedia.org/wiki?curid=1305620" title="Pierre de Thury">
Pierre de Thury

Pierre de Thury (zm. 9 grudnia 1410) – francuski kardynał okresu wielkiej schizmy zachodniej.
Życiorys.
Był jednym z sekretarzy króla Francji Karola VI. W 1377 bezskutecznie wysuwano jego kandydaturę na arcybiskupstwo Vienne. Po podwójnej elekcji papieskiej w 1378 opowiedział się za „awiniońskim” antypapieżem Klemensem VII i 1381 głosił popierające go kazania w Kastylii. Rok później Klemens VII mianował go biskupem Maillezais i wysłał go jako nuncjusza do Czech. W 1385 uzyskał nominację kardynalską z tytułem prezbitera S. Susannae. W następnych latach był legatem Klemensa VII we Francji i królestwie Neapolu (1389-92), gdzie został doradcą króla Ludwika Andegawena. Brał udział w konklawe 1394, które wybrało antypapieża Benedykta XIII. W 1398 uczestniczył w buncie kardynałów „awiniońskich” przeciw antypapieżowi. Konflikt zakończył się wówczas pojednaniem. W czerwcu 1405 został protoprezbiterem Kolegium Kardynałów.
Niezadowolenie z nieustępliwej postawy Benedykta XIII zaowocowało kolejnym buntem jego kardynałów w 1408. Kardynał Thury wspólnie z 9 innymi purpuratami na stałe opuścił wówczas jego obediencję i przyłączył się do organizatorów Soboru w Pizie, który odbył się w roku następnym i na konklawe 1409 wybrał „pizańskiego” antypapieża Aleksandra V. Aleksander V mianował go wówczas legatem we Francji. Po śmierci Aleksandra V powrócił do Włoch, gdzie zmarł.

</doc>
<doc id="1305623" url="https://pl.wikipedia.org/wiki?curid=1305623" title="Karol VI Walezjusz">
Karol VI Walezjusz



</doc>
<doc id="1305624" url="https://pl.wikipedia.org/wiki?curid=1305624" title="Solanka (zupa)">
Solanka (zupa)

Solanka (ros. "солянка") – tradycyjne danie kuchni rosyjskiej i ukraińskiej, gęsta zupa, ugotowana na mięsnym, rybnym bądź grzybowym rosole z dodatkiem aromatycznych przypraw ziołowych. Łączy w sobie cechy szczi i zupy ogórkowej. Solankę uważano za potrawę chłopską.
Początkowo solankę przyrządzano na wywarze rybnym bez dodatków. Z biegiem czasu zaczęto dodawać do niego różne składniki, w wyniku czego smak zupy wyostrzał się. Aromat dania wzmacniano także dzięki dodaniu do wywaru kwasu chlebowego, wody po kiszeniu, kiszonych ogórków, a także cytryny, oliwek lub kaparów.
Współcześnie w zależności od wywaru wyróżnia się solankę mięsną, rybną lub grzybową. Niezależnie od wersji zupa powinna mieć słono-kwaśny smak, uzyskiwany dzięki dodatkom. Koniecznie dodaje się także śmietanę i dużo przypraw, zwłaszcza pieprzu, pietruszki i kopru, zazwyczaj też kapustę. Główny składnik zupy powinien być złożony z kilku odmian, a więc w solance mięsnej stosuje się kilka gatunków mięs (obsmażonych, gotowanych, wędzonych) i wędlin (przeważnie parówki) oraz słoninę. W solance rybnej stosuje się jednocześnie gotowaną, soloną i wędzoną rybę, najchętniej z ryb jesiotrowych. Podobnie grzybowa solanka winna być sporządzona z kilku rodzajów grzybów w różnym stanie (kiszonych, suszonych, marynowanych).
Oprócz Rosji zupa ta jest popularna w innych słowiańskich krajach byłego ZSRR, na Ukrainie i Białorusi, a także w tych byłych republikach ZSRR, gdzie są liczne diaspory Rosjan. Solanka była popularną zupą w restauracjach i stołówkach NRD.

</doc>
<doc id="1305625" url="https://pl.wikipedia.org/wiki?curid=1305625" title="Psychologia (ujednoznacznienie)">
Psychologia (ujednoznacznienie)



</doc>
<doc id="1305629" url="https://pl.wikipedia.org/wiki?curid=1305629" title="Jackie McNamara">
Jackie McNamara

Jackie McNamara (ur. 24 października 1973 w Glasgow) – szkocki piłkarz, który grał na pozycji środkowego obrońcy lub defensywnego pomocnika, oraz trener piłkarski.
Kariera klubowa.
McNamara urodził się w Glasgow. Jest synem Jackiego McNamary Seniora, byłego zawodnika Hibernian F.C. i Celtic F.C. Swoją karierę piłkarską Jackie junior rozpoczął w klubie Dunfermline Athletic F.C. Swój debiut w Scottish Premier League zaliczył w sezonie 1992/1993, a w zespole "The Pars" spędził trzy sezony rozgrywając w nich 79 spotkań i zdobywając 3 gole.
W 1995 roku McNamara został zawodnikiem Celtiku. Kosztował 650 tysięcy funtów, a w jego barwach zadebiutował 4 października w wygranym 1:0 spotkaniu z Falkirk F.C. W swoim pierwszym sezonie grał w pierwszym składzie, a w barwach "The Bhoys" spisywał się na tyle udanie, że został uznany Najlepszym Młodym Piłkarzem w Szkocji. Zarówno w 1996, jak i 1997 roku został z Celtikiem wicemistrzem Szkocji, a swój pierwszy tytuł mistrza kraju wywalczył w sezonie 1997/1998 (zdobył też Puchar Ligi Szkockiej). Miał duży udział w tym sukcesie i uznano go Piłkarzem Roku w Szkocji. W kolejnych sezonach był jednym z czołowych graczy klubu z Glasgow, ale w latach 1999-2000 zostawał tylko wicemistrzem, gdyż prymat dwukrotnie wywalczył odwieczny rywal Celtiku, Rangers F.C. W 2001 roku Celtic pod wodzą Martina O’Neilla po raz pierwszy został mistrzem Szkocji i zdobył także pierwszy od 1995 roku Puchar Szkocji. Po kolejne tytuły mistrzowskie Jackie sięgał w latach 2002 i 2004, a w tym drugim przypadku dziennikarze uznali go najlepszym zawodnikiem ligi. W 2004 i 2005 roku zdobył krajowy puchar, a w 2000 i 2001 – Puchar Ligi. W Celtiku spędził 10 sezonów będąc w tym okresie jednym z najlepszych zawodników drużyny. Rozegrał 255 ligowych spotkań, w których strzelił 10 bramek.
W 2005 roku McNamarze skończył się kontrakt z Celtikiem i na zasadzie wolnego transferu trafił do angielskiego Wolverhampton Wanderers F.C. W zespole "Wilków" swój pierwszy mecz rozegrał 6 sierpnia przeciwko Southampton F.C., w którym padł bezbramkowy remis. Po udanym początku Jackie zerwał więzadła krzyżowe w kolanie we wrześniowym spotkaniu z Leicester City F.C. i do gry wrócił dopiero pod koniec sezonu 2005/2006. W sezonie 2006/2007 rozegrał 19 spotkań dla Wolverhampton, a 25 lipca 2007 podpisał kontrakt z Aberdeen F.C. Po sezonie gry w Abderdeen odszedł do Falkirk F.C. Z kolei na początku 2010 roku został piłkarzem Partick Thistle F.C.
Kariera reprezentacyjna.
W reprezentacji Szkocji McNamara zadebiutował 5 października 1996 roku w wygranym 2:0 wyjazdowym spotkaniu z Łotwą, rozegranym w ramach eliminacji do Mistrzostw Świata we Francji. W 1998 roku został powołany przez Craiga Browna do kadry na ten turniej. Tam zagrał we dwóch spotkaniach grupowych: zremisowanym 1:1 z Norwegią i przegranym 0:3 z Marokiem. Ostatni mecz w kadrze rozegrał w 2005 roku przeciwko Norwegii (2:1). Był to jego 33. występ w reprezentacji.

</doc>
<doc id="1305632" url="https://pl.wikipedia.org/wiki?curid=1305632" title="Danuta Szymańska">
Danuta Szymańska

Danuta Szymańska-Bajerska (ur. 25 stycznia 1923 w Warszawie, zm. 6 kwietnia 2008) – polska patomorfolog, profesor doktor habilitowany nauk medycznych, autorka i współautorka licznych prac naukowych opublikowanych w czasopismach krajowych i zagranicznych. Członek Polskiego Towarzystwa Ftyzjopneumonologicznego, Polskiego Towarzystwa Patomorfologów Polskich i Rady Naukowej Instytutu Gruźlicy i Chorób Płuc w Warszawie.
Życiorys.
Studia medyczne rozpoczęła podczas okupacji niemieckiej w 1941 r., w Prywatnej Szkole Zawodowej dla Pomocniczego Personelu Sanitarnego doc. Jana Zaorskiego przy ul Koszykowej 78 w Warszawie. W 1949 r., uzyskała dyplom lekarza na UW. 
W latach 1950-1958 pracowała w Zakładzie Patomorfologii AM w Warszawie, w latach 1953-1993 była związana z Zakładem Patomorfologii Instytutu Gruźlicy i Chorób Płuc w Warszawie, którego była kierownikiem. W 1972 roku uzyskała stopień doktora habilitowanego nauk medycznych na podstawie rozprawy pt. „Histopatomorfoza zmian gruźliczych w płucach i płuc w przebiegu przewlekłej gruźlicy leczonej lekami przeciwprątkowymi”. W 1979 otrzymała tytuł naukowy profesora nadzwyczajnego. Podczas pracy w instytucie prof. Szymańska przyczyniła się do stworzenia Szkoły diagnostyki patomorfologicznej chorób układu oddechowego, a także stworzyła współczesne zasady diagnostyki patomorfologicznej chorób śródmiąższowych płuc. W ramach swojej pracy naukowej podjęła się kontynuacji pracy prof. Stefanii Chodkowskiej nad patromorfologią zmian narządowych wywołanych zakażeniem prątka gruźlicy. Za swoją działalność naukową i dydaktyczną w 1973 roku została odznaczona Złotym Krzyżem Zasługi, w 1978 Krzyżem Kawalerskim Orderu Odrodzenia Polski.

</doc>
<doc id="1305633" url="https://pl.wikipedia.org/wiki?curid=1305633" title="New York Times Building">
New York Times Building

New York Times Building – wieżowiec w Nowym Jorku na obszarze Times Square, w Stanach Zjednoczonych o wysokości 319 m. Budynek został otwarty w 2007 i ma 52 kondygnacje. Mieści się w nim redakcja "The New York Times".

</doc>
<doc id="1305637" url="https://pl.wikipedia.org/wiki?curid=1305637" title="Ibn Arabi">
Ibn Arabi

Ibn Arabi (arab. أبن عربي) (albo Ibn ʾArabi, Ibn al-Arabi) (pełne imię Abu Abd Allah Muhammad ibn Ali ibn Muhammad ibn al-Arabi al-Hatimi at-Ta’i) (ur. 28 lipca 1165 /17 ramadana 560 A.H. w Murcji w dzis. Hiszpanii – zm. 10 października 1240 r./22 rabi al-achira 638 w Damaszku) – najwybitniejszy teolog suficki muzułmańskiego późnego średniowiecza.
Pochodzący z Andaluzji Ibn Arabi uważany jest za najwybitniejszego przedstawiciela spekulatywnego sufizmu w islamie. W swojej ogromnej twórczości dał on teoretyczną podbudowę muzułmańskiemu mistycyzmowi. Za kluczowe dla jego myśli uważa się pojęcia „jedności istnienia” ("wah.dat al-wuğūd") oraz „człowieka doskonałego” ("al-insān al-kāmil"). Zdaniem Ibn Arabiego świat jest jedynie objawieniem Boga, w rzeczywistości zatem da się do niego w pewnym sensie sprowadzić. Wszystko co istnieje stanowi jedność ("tawh.īd") w Bogu. Najdoskonalszym objawieniem Boga jest natomiast „człowiek doskonały”, którym potencjalnie może być każdy muzułmanin, ale którego szczególnym przykładem jest przynoszący pełnię objawienia Mahomet. Celem sufiego ma być zatem upodobnienie się do Mahometa, tak aby mógł stać się on dla ludzi objawieniem Boga. Idee Ibn Arabiego uzyskały ogromny rezonans w późniejszym sufizmie i muzułmańskiej teologii, a jego zwolennicy obdarzyli go nie używanym wcześniej w stosunku do nikogo tytułem "Szajch al-Akbar" ("Największy Szajch"), chociaż niektórzy muzułmanie oskarżają go o panteizm lub wręcz niewiarę ("kufr").
Życie.
Ibn Arabi urodził się 28 lipca 1165 r. w Murcji w dzisiejszej Hiszpanii, w czysto arabskiej rodzinie, wywodzącej swoje korzenie ze znaczącego niegdyś południowoarabskiego plemienia Tajji. Podpisywał się on najczęściej pełną formą swego imienia. Używa się wobec niego często skróconej formy "Ibn Arabi", a nie "Ibn al-Arabi", żeby odróżnić go od Abu Bakra Ibn al-Arabiego (zm. 1148). Odnosi się do niego także za pomocą nadanego mu przydomka "Muhji ad-Din" ("Odnowiciel Religii").
Zarówno jego ojciec, jak i dwaj wujowie byli sufimi o pewnej renomie. Gdy miał 8 lat jego rodzina przeniosła się do Sewilli, gdzie Ibn Arabi miał spędzić swoją młodość. W Sewilli odebrał on tradycyjne wykształcenie, polegające przede wszystkim na studiowaniu Koranu wraz z komentarzami i hadisów. Ponieważ miał doskonały styl, przez pewien czas był sekretarzem miejscowych władców. W wieku piętnastu lat „przez ręce Jezusa” miał doznać objawienia Boga ("kašf" – dosłownie "odsłonięcia"), które zaprowadziło go do praktykowania sufizmu, prawdopodobnie w wieku około lat dwudziestu. Wcześniej jednak Ibn Arabi zawarł nieudane małżeństwo z pochodzącą z arystokratycznej rodziny Marjam Bint Abdun, które wywołało u niego depresję. To właśnie Jezusa Ibn Arabi uważał za swojego pierwszego przewodnika na duchowej drodze do Boga. Pierwszym „ziemskim” sufickim mistrzem Ibn Arabiego był niejaki Abu al-Abbas al-Urjabi, który pozostawał pod wpływem duchowości chrześcijańskiej. W poszukiwaniu nauki Ibn Arabi odwiedził jednak wielu mistrzów sufickich w Hiszpanii i północnej Afryce – on sam wymienia ich około dziewięćdziesięciu. Mówi także o ponad siedemdziesięciu nauczycielach z zakresu recytacji i komentowania Koranu, znajomości hadisów oraz fikhu. W roku 1190 spotkał on Jusufa al-Kumiego, ucznia słynnego sufiego Abu Madjana (zm. pomiędzy 1193–1197). Pod jego kierunkiem przeszedł suficką inicjację oraz zapoznał się z "Risalą" Al-Kuszajriego (zm. 1072). Szczególne więzy łączyły Ibn Arabiego z innym uczniem Abu Madjana, Abd al-Azizem Mahdawim, którego po raz pierwszy odwiedził w roku 1194 w Tunisie. To jemu miał on później zadedykować swoje "opus magnum", "Objawienia mekkańskie" ("Al-Futūh.at al-makkiyya"). Sam Abu Madjan zmarł zanim Ibn Arabi zdążył go odwiedzić, jednak w swoich pismach miał on zawsze odnosić się do niego z najwyższym szacunkiem, najczęściej używając tytułu „Szajch al-Maszajich” – mistrz mistrzów.
Za symboliczne uważa się, znane z późniejszej relacji Ibn Arabiego, spotkanie z Ibn Ruszdem. Ibn Ruszd, przyjaciel jego ojca, chciał poznać młodego człowieka, podobno doznającego mistycznych wizji.
W roku 1198 Ibn Arabi towarzyszył zwłokom Ibn Ruszda podczas ich przewożenia do Kordowy, kiedy to po jednej stronie unoszącego je zwierzęcia umieszczono trumnę z nimi, a po drugiej dla zbalansowania tego ciężaru książki napisane przez filozofa.
Według Olivera Leamana
Z kolei Henry Corbin uznał dialog Ibn Arabiego z Ibn Ruszdem za symboliczne rozdzielenie dróg pomiędzy Islamem a Zachodem: przy pomocy łacińskiego Awerroizmu zachodni myśliciele mieli wkrótce podążyć ekskluzywnie racjonalistyczną drogą, prowadzącą „do konfliktu pomiędzy teologią a filozofią, pomiędzy wiarą a wiedzą, pomiędzy symbolem a historią”. W przeciwieństwie do tego muzułmańscy intelektualiści byli skłonni raczej ignorować Ibn Ruszda, chociaż Ibn Sina, Suhrawardi i inni filozofowie byli nadal czytani, komentowani i rozwijani.
W tym samym roku Ibn Arabi miał otrzymać od Boga nakaz udania się na Wschód. Prawdopodobnym motywem tej podróży była chęć ucieczki z pogrążającego się w politycznym zamęcie i nietolerancyjnego wobec nowych sufickich prądów Zachodu. W roku 1200 lub 1201 Ibn Arabi wyruszył z Hiszpanii z intencją odbycia pielgrzymki do Mekki, do której dotarł w roku 1202. Tam Bóg miał mu nakazać napisanie jego wspomnianego już powyżej głównego dzieła, "Objawień mekkańskich", które ukończył wiele lat później w Damaszku. W Mekce spotkał perskiego arystokratę Makin ad-Dina Abu Szudżę Zahira Ibn Rustama Isfahaniego, którego piękna córka Nizam miała stać się dla niego źródłem inspiracji. Ibn Arabi poświęcił jej zbiór wierszy miłosnych "Przewodnik namiętności" ("Tarğumān al-ašwaq"), który naraził go na oskarżenia o żywienie uczuć niegodnych sufiego. W odpowiedzi opatrzył zbiór mistycznym komentarzem, w którym nie zaprzeczał, że kocha Nizam, ale jego miłość do niej nie ma zwyczajnego ludzkiego charakteru, lecz w ostateczności odnosi się do wiecznego piękna, którego ona jest jedynie symbolem. Według Toshihiko Izutsu „jako żyjące ucieleśnienie odwiecznej "sophia" (mądrości), [Nizam] odgrywała [...] w jego życiu rolę bardzo podobną do tej jaką odgrywała Beatrycze w życiu Dantego”.
Treść "Przewodnika namiętności" i innych jego dzieł naraziła Ibn Arabiego na oskarżenia o panteizm ze strony islamskich ortodoksów, spośród których niektórzy zaczęli zakazywać czytania go, choć jednocześnie pojawili się ludzie uważający go za postać równą świętym i prorokom.
Jeszcze w roku 1201 z Mekki Ibn Arabi udał się do Egiptu, a w roku 1204 wraz z Madżd ad-Din Ishakiem, muzułmańskim uczonym z Malatyi, wyruszył do Konyi w Anatolii. Syn Madżd ad-Din Ishaka, Sadr ad-Din al-Kunawi, miał stać się w przyszłości najważniejszym uczniem Ibn Arabiego i jego następcą na Wschodzie. W roku 1204 Ibn Arabi odwiedził także Mosul, gdzie od mistrza Ali Ibn Abd Allaha Ibn Dżamiego otrzymał strój sufiego (chirka – "xerqa"), podarowany podobno temu ostatniemu przez Al-Chidra. W swoich pismach Ibn Arabi opisał wiele spotkań z tym prorokiem. Potem wędrował przez kilka lat po Bliskim Wschodzie. W 1206 był w Kairze, by niedługo potem ponownie przybyć do Mekki, w której pozostał do roku 1210. W latach 1211–1212 Ibn Arabi był w Bagdadzie, gdzie prawdopodobnie towarzyszył mu Madżd ad-Din Ishak, wysłany tam z misją dyplomatyczną przez Sułtana Rumu Kajkawusa I, z którym Ibn Arabi pozostawał w dobrych stosunkach. Jednym z jego towarzyszy był także władca Aleppo i syn Saladyna Az-Zahir Ghazi. W roku 1223 Ibn Arabi osiadł w Damaszku. W tym czasie cieszył się już sławą wielkiego duchowego mistrza w całym świecie islamu i resztę życia miał spędzić w tym mieście na nauczaniu, pisaniu i kontemplacji. Do jego uczniów należał m.in. ajjubidzki władca Damaszku Al-Aszraf Musa. Według niektórych wczesnych źródeł miał także poślubić tam wdowę po Madżd ad-Din Ishaku, matkę Al-Kunawiego. W roku 1229 napisał swoje najbardziej wpływowe dzieło, "Klejnoty mądrości" ("Fus.us. al-h.ikam"), wielokrotnie krótsze od "Objawień mekkańskich", ale uważane za wyraz dojrzałej doktryny Ibn Arabiego. Zmarł w Damaszku 10 października 1240 r. Ibn Arabi był trzykrotnie żonaty – ze wspomnianymi już Marjam Bint Abdun, wdową po Madżd ad-Din Ishaku oraz niejaką Fatimą Bint Junus. Pozostawił on po sobie dwóch synów – pierworodnego Imad ad-Dina ze związku z Fatimą i młodszego Muhammada Sad ad-Dina, prawdopodobnie ze związku z matką Al-Kunawiego. Poza tym miał także córkę, Zajnab, która jednak zmarła w młodym wieku.
Myśl.
Dzieło.
Ibn Arabi był jednym z najpłodniejszych autorów w historii islamu. Liczba jego dzieł do dzisiaj nie jest do końca zweryfikowana. W pisanym w roku 1234 "Memorandum" sam Ibn Arabi wymienił 251 napisanych przez siebie dzieł, zastrzegając, że tyle z nich pamięta. Osman Jahja, jeden z najwybitniejszych badaczy jego twórczości, doliczył się 850 przypisywanych mu dzieł, z których około 700 miało się zachować, a 450 być prawdopodobnie autentycznymi. Wiele z tych dzieł ma zaledwie kilka stron, lecz same "Objawienia mekkańskie" „zawierają więcej słów niż większość autorów napisała przez całe swoje życie”. Kairskie wydanie "Objawień" z 1911 r. zawierało 2580 stron. Ze względu na swoją długość "Objawienia mekkańskie" są nieco lekceważone. Dla porównania "Klejnoty mądrości" liczą mniej niż 180 stron. Oliver Leaman wiąże tę skłonność do wyrażenia na zewnątrz tak związanej z czymś osobistym sfery jak mistycyzm z andaluzyjskim dziedzictwem Ibn Arabiego. O ile bowiem „typ mistycznego rozumowania rozwinięty na Wschodzie ma bardzo osobisty, prywatny charakter” o tyle andaluzyjscy obrońcy mistycyzmu „pragnęli prezentować swoje prywatne myśli i doświadczenia w działaniu politycznym, w ustalaniu takich sposobów życia, które tę formę myśli ucieleśniałyby.” [...] „Jest rzeczą typową dla politycznego ducha myśli andaluzyjskiej, że starała osadzić się w praktycznej strukturze swojego czasu, nawet kiedy była zrównywana z "tasawwuf" [tj. sufizmem] – z czymś, co można uznać za najbardziej prywatny, aspołeczny przejaw filozofii.” Z kolei James W. Morris zauważa, że w przypadku Ibn Arabiego istnieje uderzający kontrast pomiędzy jego „monumentalną, niemal nadludzką produkcją literacką (z ogromną kulturą i wykształceniem, które ona zakłada), a życiem wielu jego własnych mistrzów i współczesnych Sufich, którzy byli często biedni, niewykształceni i znajdowali się raczej na marginesie społeczeństwa, gdy porównamy ich z jego elitami. Ten problem znajduje skrajny wyraz w przypadku jego "magnum opus", "al-Futūh.at al-makkiyya", które obejmuje właściwie każdą «naukę» lub formę wiedzy dostępną dla kultury Islamu w tamtym czasie, ze szczególnym naciskiem na tradycyjne (i często dalekie od «mistycyzmu») nauki religijne (kalam, hadis, fikh etc.)”. Ten paradoks znajduje jednak pewne wyjaśnienie, gdy zdamy sobie sprawę z pełnych ambicji i zakresu publiczności, do której miały być skierowane "Objawienia".
Ibn Arabi utrzymywał, że "Objawienia" mają swoje źródło w mistycznych przeżyciach darowanych mu przez Boga, a "Klejnoty mądrości" zostały mu przekazane przez Mahometa. Generalnie twierdził on, że „wszystko co umieściłem w swoich książkach nie jest rezultatem myślenia lub dyskursywnego rozumowania. Zostało mi to zakomunikowane poprzez oddech anioła objawienia w moim sercu”. Jednak pisma Ibn Arabiego nie przypominają niezorganizowanych zapisów poszczególnych objawień. "Klejnoty mądrości" podzielone są na 27 rozdziałów odpowiadających 27 prorokom, każdym z nich reprezentującym pewien aspekt bożej mądrości. Większość rozdziałów "Objawień mekkańskich", które mają ich 560, jest zorganizowanych według podobnej zasady. Każdy z nich reprezentuje „stacje”, „miejsca” ("maqām") z których rzeczywistość, lub specyficzny wymiar rzeczywistości, może być badany i podnoszony do szerszej perspektywy „jedności wszystkich rzeczy” ("tawh.īd"). "Objawienia mekkańskie" są rodzajem osobistej encyklopedii obejmującej wszystkie rodzaje ezoterycznej wiedzy znane Ibn Arabiemu.
Ibn Arabi ciągle cytuje Koran i hadisy, tak że nie byłoby przesadą stwierdzenie, że większość jego dzieł to komentarze do tych dwóch źródeł tradycji. Cytuję także aforyzmy wczesnych sufich i jest w pełni zaznajomiony z naukami muzułmańskimi, szczególnie takimi jak tafsir, fikh i kalam, natomiast raczej nie zna dzieł filozofów. Najbliższy wydaje mu się neoplatonizm w formie jaką przyjął on w "Listach" Ichwan as-Safa ("Braci Czystości"), działających w Iraku na przełomie X i XI wieku, to podobieństwo jest jednak czymś niewystarczającym żeby mówić o bezpośrednim wpływie. W kilku miejscach wspomina on też, że czytał "Ożywienie nauk religii" ("Ih.yāʾ ʿulūm ad-dīn") Al-Ghazalego (1058–1111), oraz czasami odwołuje się do Al-Kuszajriego (zm. 1072). W jego dziełach da się też zauważyć pewien wpływ pierwszego ważnego filozofa mistycznego arabskiej Andaluzji, Ibn Masarry (883–931), którego idee były nadal studiowane w ojczyźnie Ibn Arabiego w czasach jego młodości.
Tożsamość intelektualna i duchowa.
Zarówno przez zachodnich uczonych, jak i większość późniejszej tradycji muzułmańskiej Ibn Arabi uważany jest za sufiego. On sam nie używał jednak w stosunku do siebie tego określenia, dokonując zaś podziału Ludzi Boga ("riğāl Allāh") postawił sufich powyżej ascetów ("zuhhād"), jednak poniżej „urzeczywistniających” ("muh.aqqīqūn"). Najbliższy z uczniów Ibn Arabiego, jego pasierb Al-Kunawi, podążając w tym za swoim mistrzem odróżnia jego stanowisko zarówno od przedstawicieli falsafy, jak i kalamu, nazywając jego doktrynę „szkołą urzeczywistnienia” ("mad_hab al-tah.qīq"). Słowo „tahkik” wywodzi się z tego samego rdzenia co terminy „hakk” ("h.aqq") i „hakika” ("h.aqīqa"), kluczowe dla wszelkich muzułmańskich nauk. „Hakk” oznacza prawdziwy, rzeczywisty, słuszny, wartościowy, właściwy; „hakika” oznacza rzeczywistość i prawdę. Koran używa słowa „hakk”, przeciwieństwa „batil” ("bāṭil") (to jest fałszu, ułudy, nierzeczywistości, tego co niewłaściwe), w szeregu znaczeń, w tym także jako Boskiego Imienia, „Rzeczywistość, Prawda”, oraz na oznaczenie treści objawienia. „Hakika” nie jest terminem koranicznym, ale słowo to jest używane w hadisach i w filozofii. „Tahkik” albo „urzeczywistnienie” oznacza zatem mówienie o, afirmowanie oraz aktualizowanie hakk i hakika – prawdy, rzeczywistości, słuszności, tego co właściwe. Jak pisze William C. Chittick:
Muzułmańscy filozofowie od najwcześniejszych czasów uważali że hakk – prawda, rzeczywistość, słuszność – ma podstawowe znaczenie w poszukiwaniu mądrości i szczęścia duszy. Al-Kindi (ok. 800–870) na początku swojego najsłynniejszego dzieła "O filozofii pierwszej" twierdzi, że celem filozofa jest osiągnięcie hakk i praktykowanie hakk. Na języki europejskie przekłada się to najczęściej jako „prawdę”, w ten sposób jednak sugerując, że słowo to ma sens logiczny i epistemologiczny, podczas gdy w rzeczywistości jest on ontologiczny i egzystencjalny; chodzi tutaj o przemianę duszy, która nie może być osiągnięta jedynie za pomocą logiki i argumentacji. Definicja Al-Kindiego jest zatem wczesną definicją tahkik i termin ten w rzeczywistości jest dosyć powszechny w filozoficznych tekstach. Mimo to rzadko ma on ten sam odcień co u Ibn Arabiego. Dla niego „jest to przewodnia zasada wszelkiej wiedzy i aktywności oraz najwyższy cel do którego ludzka dusza może aspirować. Oznacza ona znajomość prawdy i rzeczywistości kosmosu, duszy i ludzkich spraw na podstawie Najwyższej Rzeczywistości, "al-Hakk"; znajomość Najwyższej Rzeczywistości o tyle o ile objawia się ona w "hakk" wszystkich rzeczy; oraz działanie w zgodzie z tymi "hakk" w każdym momencie i każdej sytuacji. Krótko mówiąc, «urzeczywistniającymi» ("muh.aqqīqun") są ci, którzy w pełni aktualizują duchowy, kosmiczny i boski potencjał duszy”.
Generalnie rzecz biorąc nie sposób rozróżnić postawy Ibn Arabiego w stosunku do "kalamu" i "falsafy". Zazwyczaj ujmuje on razem przedstawicieli tych dyscyplin, nazywając ich „ludźmi rozumowania” ("ahl al-naz.ar") albo „racjonalnymi myślicielami” ("al-ʿuqalāʾ"), „ludźmi myśli”, „myślicielami refleksyjnymi” ("aṣh.āb al-fikr"). To, co go od nich odróżnia, to poleganie na mistycznym objawieniu ("kašf") i wyobraźni ("xajal"), które miały korygować rozum. "Kaszf" – zerwanie, odsłonięcie zasłony, to typ wizji w której mistyk dostrzega obecność „Prawdziwego Bycia” ("wuğūd al-h.aqq"), manifestującego się w Bożych znakach. Temat „wyobraźni” ma zasadnicze znaczenie dla całej doktryny Ibn Arabiego (zobacz poniżej, sekcja „Mistyka i wyobraźnia”). Różnicę pomiędzy mistykiem a człowiekiem posługującym się jedynie dyskursywnym rozumem dobrze ilustruje opowieść zawarta w rozdziale 167 „Objawień Mekkańskich”. Kiedy odbywają oni razem niebiańską podróż, analogiczną do miradżu Mahometa, mistyk spotyka w kolejnych sferach niebieskich ich duchy, to jest zamieszkujących je proroków: Adama, Jezusa i Jana, Józefa, Enocha, Aarona i Mojżesza. Człowiek rozumowania widzi natomiast jedynie rzeczywistość naturalną, to jest Księżyc, Merkurego, Wenus, Słońce, Marsa i Jowisza, a z każdym kolejnym napotkanym ciałem niebieskim jego sceptycyzm wzrasta, dopóki nie staje się muzułmaninem i nie podąża drogą mistyka.
Pod względem prawnym Ibn Arabi należał do najbardziej antyracjonalistycznej i trzymającej się dosłownego ("z.ahir") znaczenia Koranu i sunny szkoły zahiryckiej. Próbował on przybliżyć Wschodowi myśl głównego jej przedstawiciela, Ibn Hazma (zm. 1064). Wraz z innymi zahirytami Ibn Arabi co do zasady odrzucał prawnicze rozumowanie przez analogię ("qiyās"), a używany zazwyczaj na określenie ezoterycznej interpretecji termin tawil ("taʾwīl") ma u niego konotację negatywną, ponieważ sugeruje postępowanie dyktowane jedynie przez rozum. W rezultacie u Ibn Arabiego mamy do czynienia z paradoksalnym zjawiskiem „duchowego literalizmu”: „ciągłego nacisku na ostateczną zgodność (nie w zwykłym, widocznym na pierwszy rzut oka sformułowaniu) pomiędzy precyzyjną, objawioną literą sformułowań Koranu i hadisów oraz ich wewnętrzną duchową prawdą i intencjami, realizowanymi i odkrywanymi przez świętych”. Jak pisze William C. Chittick:
Mistyka i wyobraźnia.
W swojej apokryficznej debacie z Ibn Ruszdem Ibn Arabi starał się wykazać wyższość wiedzy pochodzącej od Boga nad tą wywodzącą się z racjonalnego namysłu ("naz.ar"). W innych miejscach mówi on jednak nie o dwóch, ale o trzech rodzajach wiedzy. Oprócz „wiedzy bazującej na rozumie” ("ʿilm al-ʿaql"), uzyskiwanej dzięki racjonalnemu namysłowi np. nad przesłankami teologicznymi, wyróżnia on także „wiedzę bazującą na stanach” ("ʿilm al-ahwal"), czyli wiedzę z doświadczenia zmysłowego, oraz „wiedzę o tajemnicach” ("ʿilm al-asrar"), czasami nazywaną „poznaniem”, „gnozą” ("maʿrifa"), właściwą świętym i prorokom. Jest ona potencjalnie w sercu każdego człowieka, ale ujawnia się tylko pod wpływem boskiego światła wylewającego się w sercu gotowym na jego przyjęcie. Wiedza ta zawiera w sobie zarówno wiedzę pierwszego, jak i drugiego rodzaju, obejmując także przeżycia zmysłowe niedostępne zwykłym śmiertelnikom, a potencjalnie obejmuje wszelką wiedzę oprócz znajomości niepoznawalnej Istoty Boga. Koran nakazuje posługiwanie się rozumem i zachęca do refleksji, jednak według Ibn Arabiego ma ona jedynie doprowadzić do zrozumienia, że o własnych siłach nie jesteśmy w stanie osiągnąć wiedzy o Bogu.
Mistyk zdobywa wiedzę o Bogu dzięki dostępowi do „świata obrazów” ("ʿalam al-ahtal"), nazywanego także „światem wyobraźni” ("ʿalam al-xajal"), który pełni kluczową rolę jako pomost ("barzax") pomiędzy „światem ciał” a „światem duchów”. Jak pisze Oliver Leaman „jedna z zaskakujących uwag, wypowiadana często przez Ibn al-Arabiego brzmi, że kontaktuje się on z wyimaginowanymi ludźmi, których traktuje dokładnie tak, jakby byli realni. Często traktuje też sny jak rzeczywiste zdarzenia z uwagi na to, że w snach pojawia się doświadczenie, które może być bardzo znaczące dla jednostki, która owe sny miewa”. Zdaniem Ibn Arabiego snom przysługuje pewnego rodzaju rzeczywistość, analogiczna do rzeczywistości świata ciał. Oto może śnić się nam koszmar, który sprawia, że jesteśmy autentycznie przerażeni, a kiedy obudzimy się możemy się cieszyć, że tak naprawdę sytuacja ta nie była rzeczywista. Jeśli jednak sen rzeczywiście nas przeraził, to czy może być całkowicie nierzeczywisty? W świecie wyobraźni, obejmującym także świat snu, może mieć miejsce historia, która jest całkowicie nieprawdziwa, lecz w ostateczności zawiera on jedynie reprezentacje rzeczywistych wydarzeń lub wariacje na ich temat. Podobnie zatem jak nasze codzienne doświadczenie składa się on z prawdy i iluzji, zarówno realności, jak i nierealności. Jedyną absolutną rzeczywistością jest Bóg i zwykły człowiek na jawie myli się co charakteru swoich doświadczeń dokładnie tak samo jak śpiący – jak mówi Prorok w jednym z hadisów, prawdziwie budzimy się dopiero wtedy gdy umieramy.
Wyobraźnia postrzega przedmiot poprzez jego lustrzane odbicie. Zawiera ona w sobie pojęcie „obrazu”, czyli czegoś co nie jest do końca ani daną rzeczą, ani czymś całkowicie od niej różnym. Rzeczywistość świata wyobraźni jest w pewnym sensie istotniejsza niż rzeczywistość świata ciał, ponieważ, jak już wspomniano, pełni on rolę pomostu do wyższego świata duchów. Podczas snu, gdy nasze zmysły nie są już narażone na oddziaływanie świata ciał, duchy mogą ucieleśnić się w świecie wyobraźni – analogicznie jak ciała mogą być uduchowione i przeniesione do tego świata. Zwykły człowiek ma kontakt z rzeczywistością duchową jedynie w świecie snu, jednak mistyk ma zdolność jej doświadczania poprzez świat wyobraźni także w innych momentach. Jako „pomost”, a stąd także jako wyobraźnię, możemy określić również świat sam w sobie, ponieważ jest on czymś pośrednim pomiędzy Bogiem a absolutną nicością. Na poziomie mikrokosmosu z wyobraźnią możemy utożsamić ludzką duszę ("nafs"), która łączy w sobie ducha i ciało, światło i ciemność, wiedzę i ignorancję, uwagę i nieświadomość.
Wyobraźnia jest czynnikiem jednoczącym wszystkie rodzaje wiedzy. Ze swej natury postrzega ona Boga jako kogoś bliskiego stworzeniu ("tašbīh"), podczas gdy rozum ("ʿaql"), działający poprzez rozróżnianie, postrzega Go jako obcego stworzeniu ("tanzīh"). Dlatego sufi widzą Boga jako bliskiego i pięknego, a zwolennicy kalamu jako odległego, transcendentnego. Jednak doskonała wiedza o Bogu łączy oba podejścia, widząc Go zarówno okiem rozumu, jak i wyobraźni. Ta mądrość proroków obala zarówno przekonania teologów, filozofów, jak i sufich, którzy uważają, że "tanzih" i "taszbih" są ze sobą nie do pogodzenia.
Tak więc to właśnie poprzez specyficznie rzeczywisty świat wyobraźni ukazywali się Ibn Arabiemu Mojżesz, Jezus i Mahomet. Min. z tego powodu Ibn Arabi bardzo szczególnie pojmuje charakter swoich objawień – w pewnym sensie nie mają one w sobie nic nadnaturalnego. Jak pisze on w "Klejnotach mądrości":
Nie ma w tym zresztą nic dziwnego, bowiem w ostateczności człowiek jest w pewnym sensie boski, a zatem nie ma potrzeby akcentowania dualizmu boskiego objawiającego i ludzkiego przyjmującego wiedzę. W rzeczywistości nie ma jakiejkolwiek wielości – wszystkie rzeczy są jednością.
Jedność istnienia.
Idea jedności istnienia ("wah.dat al-wuğūd") uważana jest za centralną dla myśli Ibn Arabiego. Termin ten nie jest przez niego używany, ale sama koncepcja zawarta jest "implicite" w jego pismach. Ta idea Ibn Arabiego wyrasta z jego refleksji nad zasadą "tauhidu" – jedności Boga. Bóg sam w sobie charakteryzuje się jedynością ("ah.adiyya"), która jest transcendentna w stosunku do wszelkich właściwości, ukryta, niepoznawalna i nieopisywalna. W tej postaci Bóg nie ma żadnych cech, jest czystym światłem, czystym dobrem, „niewidzeniem”, „ślepotą” ("al-ʿamā"). Ibn Arabi nazywa go także po prostu „rzeczywistością” ("al-h.aqq"). Żeby Bóg mógł w jakikolwiek sposób być poznany musi istnieć także inny jego aspekt, który Ibn Arabi nazywa „byciem panem” ("rubūbiyya"). Jest to Bóg ujmowany w relacji do świata, dzięki czemu może być uwielbiany jako Pan i Stwórca. Imiona Boga są nazwami relacji zachodzących pomiędzy Bogiem w jego istocie a światem. Tak jak zwykłych ludzi poznajemy poprzez to że dowiadujemy się o nich że są dla kogoś nauczycielami, uczniami, przyjaciółmi, wrogami, ojcami, synami, braćmi, mężami, kochankami itd., tak samo Boga poznajemy jako Miłosiernego czy Sprawiedliwego. Znać jego imiona to nie znaczy znać jego istotę, ale każde z jego imion do tej istoty nas odnosi.
Według Ibn Arabiego „jesteśmy imionami, poprzez które Bóg opisuje sam siebie”, a słowa te stosują się do całego świata. Oznacza to m.in., że w ścisłym sensie tego słowa to jedynie Bóg istnieje, świat zaś jest tylko jego odbiciem, objawieniem. Jest to radykalna interpretacja zasady "tauhidu", która u Ibn Arabiego znaczy po prostu, że Bóg jest jedynym bytem. Dlatego pisze on:
Wszystkie rzeczy istniały pierwotnie w umyśle Boga jako „niezmienne istoty” ("al-aʿyān t_ābitah"), które dzięki jego woli mogą przejść z potencji do aktualności. Jego świadomość tych rzeczy jest w istocie po prostu samoświadomością, a „świat zewnętrzny” jest tylko aspektem tej samoświadomości. Wszystko to nie znaczy, że nasze wrażenie różnorodności świata jest mylne. Rzeczywiście Bóg pozwala nam widzieć świat w taki sposób, to jest odzwierciedlać się przez różnorodność, a to znaczy, że w pewnym sensie takie postrzeganie świata jest jak najbardziej słuszne. Zaczynamy błądzić dopiero wtedy, gdy uważamy to wrażenie za rzeczywistość. Ontologicznie rzecz ujmując istnieje tylko jedna rzeczywistość, Bóg, i tylko z epistemologicznego punktu widzenia są dwie rzeczywistości, to jest Bóg i świat fenomenalny, z racji ograniczenia naszych zmysłów postrzegany przez nas jako przedmiot ciągłej zmiany, którą nazywamy stwarzaniem, w rzeczywistości będącym samoobjawianiem się niezmiennego w swej istocie Boga.
Według Koranu (XVII:23): „Postanowił twój Pan, abyście nie czcili nikogo innego, jak tylko Jego”. Ibn Arabi interpretuje te słowa jako oznajmiające fakt, że Bóg postanowił iż nie może być czczone nic oprócz niego. Ponieważ Bóg objawia się poprzez każdą z rzeczy, czczenie czegokolwiek jest w istocie czczeniem Boga. Ograniczenie naszego kultu tylko do jednej z jego możliwych form to grzech niewiary ("kufr"), utożsamiamy bowiem wtedy Boga z jedną z partykularnych rzeczy. Tymczasem Bóg jest wszystkim i tylko uznanie tego faktu, to jest uznanie że wszystkie rzeczy są formą Jednego Najwyższego Istnienia, jest zgodne z duchem prawdziwej religii. Dlatego Ibn Arabi pisze: „Ludzie mają różne przekonania na temat Boga/Ale ja podtrzymuję je wszystkie”. A w "Przewodniku namiętności" stwierdza:
A zatem wszystkie religie prowadzą do Boga, przez co jednak nie należy rozumieć, że Ibn Arabi pochwalał takie praktyki jak czczenie kamieni czy inne formy politeizmu. Każda z rzeczy jest jedynie fragmentarycznym objawieniem Boga, za którym ukrywa się on sam, niepoznawalny w swojej istocie. Zapomnienie o tym i oddawanie czci rzeczom samym w sobie, które w rzeczywistości istnieją tylko w Bogu, jest błędem. Jednocześnie Ibn Arabi stwierdza, że „wiedzący” ("al-ʿārif" – ten, który posiada bezpośrednią znajomość Boga) nazywa swojego Boga Allahem, najbardziej uniwersalnym ze wszystkich imion Boga.
Świat miłości.
Religia Ibn Arabiego jest zatem religią miłości. Właściwy sposób czczenia Boga polega po prostu na miłości do niego. To Boża miłość ustanawia jedność całego świata i jako najwyższa z manifestacji Boga powinna ona być czczona przez miłość właśnie. Mistyk, który widzi Boga we wszystkim, czci go we wszystkim. Miłość miłuje samą siebie. Ibn Arabi pisze: „Przysięgam na rzeczywistość Miłości że Miłość jest przyczyną każdej miłości/Gdyby nie Miłość [mieszkająca] w sercu, Miłość [Bóg] nie byłaby czczona”. Bóg Ibn Arabiego nie jest pierwszą przyczyną filozofów albo transcendentnym Bogiem mutazylitów. Jest on w sercu swojego sługi i, jak mówi Koran, jest mu bliższy niż tętnica jego szyi (Koran L:16).
U podstaw rozważań Ibn Arabiego o miłości leżą słowa tradycji, do których powszechnie odwoływali się mistycy islamu: „Byłem ukrytym skarbem, nikt mnie nie znał i zapragnąłem, by mnie poznano. Powołałem więc do życia stworzenia i dałem się im poznać, by mnie poznały”.
Jak już zauważyliśmy, Bóg może być postrzegany zarówno w aspekcie "taszbih", bliskości w stosunku do stworzenia, jak i "tanzih", oddalenia od stworzenia. Ostatecznie te dwa aspekty nie mają jednak równoprawnego charakteru. Zgodnie bowiem ze słynnym hadisem Bóg powiedział: „Moje miłosierdzie jest przed moim gniewem”. Bliskość, "taszbih", w stosunku do Rzeczywistego ("Al-H.aqq"), jest podstawą istnienia wszystkich rzeczy, zaś dystans, "tanzih", chociaż konieczny w porządku stworzenia, wiąże się z jego nieistnieniem i jest znany także jako nierzeczywisty ("bāṭil"). Bezustanna obecność Boga, jego miłosierdzie, jest czymś co leży u podstaw istnienia świata, a gniew i kara mają charakter tylko przypadkowy i tymczasowy.
Ibn Arabi wyjaśnia stworzenie świata przez Boga poprzez analogię do ludzkiej mowy. Tak jak my tworzymy słowa i zdania w materii oddechu, tak Bóg stwarza świat przez wymawianie słów w „miłosiernym tchnieniu” ("nafas al-rah.manī"), z którego wyłaniają się stworzenia. Istnienie jest więc w swojej istocie miłosierdziem ("rah.ma"). Od „miłosiernego tchnienia” pochodzi „niewidzialny obłok” ("ʿamā"), stanowiący pierwszą substancję świata, w której stworzenia istnieją w postaci „niezmiennych istot” ("al-aʿyān t_ābitah").
Ibn Arabi mówi o „obecności” ("h.adra"), przez którą rozumie każdą sferę w której objawia się Bycie, czyli Bóg. W jednym z fragmentów wyjaśnia on, że kosmos składa się z dwóch światów lub obecności, tej Niewidzialnej i Widzialnej, a trzecia obecność rodzi się pomiędzy nimi z ich spotkania i jest to świat wyobraźni. Al-Kunawi jako pierwszy zaczął mówić o „Pięciu Boskich Obecnościach”, i wyrażenie to wkrótce stało się powszechnie używane, chociaż proponowano różne ich schematy. U Al-Kunawiego pierwszą obecnością jest Rzeczywistość Rzeczywistości ("h.aqīqa al-h.aqāʾiq") w Bogu, obejmująca boską wiedzę o kosmosie. Kolejne trzy obecności to trzy światy o których mówił Ibn Arabi: niewidzialny (duchowy), wyobraźni i widzialny (cielesny). Piątą obecnością jest „człowiek doskonały” (al-insān al-kāmil), w swoim rozwinięciu zawierający wszystkie pozostałe cztery obecności: jego niezmienna istota jest identyczna z Rzeczywistością Rzeczywistości, jego duch jest identyczny ze światem niewidzialnym, jego dusza ze światem wyobraźni, a jego ciało ze światem widzialnym.
Człowiek doskonały.
Pierwszy rozdział "Klejnotów mądrości" rozpoczyna się od opisu stworzenia przez Boga kosmosu, zawierającego wszystko przedmiotu w którym mógł on kontemplować istnienie swoich imion, który jednak przed stworzeniem Adama i udzieleniem mu ducha był jak lustro przed wypolerowaniem. W opisie tym znajduje wyraz idea Ibn Arabiego zgodnie z którą każda z rzeczy objawia jakiś aspekt Boga, natomiast każdy człowiek, przynajmniej potencjalnie, jest mikrokosmosem będącym teofanią Boga w całej jego pełni i jedności. Ta koncepcja znajduje swój wyraz w pojęciu „człowieka doskonałego”.
Koncepcja „człowieka doskonałego” pojawiła się już we wczesnym sufizmie, a powstawała ona m.in. pod wpływem neoplatońskiej i chrześcijańskiej idei Logosu. „Człowiek doskonały” pełnił rolę neoplatońskiej pierwszej emanacji Absolutu, poprzez którą stwarza on świat, a jednocześnie był identyfikowany z Mahometem. Twierdzenie o preegzystencji Mahometa było wyprowadzane z hadisów. Według jednego z nich Mahomet miał powiedzieć: „Byłem prorokiem kiedy Adam był jeszcze między wodą a gliną”, a według innego „ja jestem pierwszym z ludzkości jeśli chodzi o stworzenie i ostatnim jeśli chodzi o zmartwychwstanie”. Te stwierdzenia łączono z hadisami o proweniencji wyraźnie neoplatońskiej, zgodnie z którymi: „Pierwszym co Bóg stworzył był intelekt ("ʿaql")” albo „pierwszą rzeczą, którą Bóg stworzył było pióro (kalam)”, które jeszcze przed stworzeniem zapisało wszystko co ma zaistnieć. W swojej radykalnej formie wierzenia te prowadziły do przekonania, że Mahomet w swojej istocie był tożsamy z innymi będącymi manifestacją Boga prorokami, co wiązało się z takimi potępianymi przez ortodoksyjny islam doktrynami jak inkarnacja i transmigracja oraz otwierało drogę do przyjęcia, że objawienie może być kontynuowane także po tym jak na świecie pojawiła się pieczęć proroków, czy to w postaci linii ("wilāya") imamów w szyizmie czy też sufickich „przyjaciół Boga” ("awliyāʾ allāh", l.poj. "walī"), kulminującej w pieczęci "aulija", w sunnickiej koncepcji Hakima at-Tirmiziego (IX/X wiek).
Odpowiedź na pytanie jak religijna historia ludzkości może trwać po Mahomecie, który jako pieczęć proroków miał przynieść pełnię objawienia, była głównym problemem szyizmu. W celu jego rozwiązania szyici dokonali rozróżnienia pomiędzy zewnętrznym ("z.āhir") i wewnętrznym ("bāţin") znaczeniem objawienia. Konieczność istnienia "wilai", szeregu imamów (i "aulija"), brała się z konieczności przekazania tego drugiego. Przy czym podobnie jak istnieje proroctwo ("nubuwwa") absolutne, którego pieczęcią jest Mahomet, oraz proroctwa częściowe, udzielane przez kolejnych proroków, tak samo istnieje "wilaja" absolutna, której pieczęcią jest pierwszy imam, oraz "wilaje" częściowe, szczególne dla każdego proroka. I tak np. pieczęcią szczególnej "wilai" Mahometa będzie ostatni imam, Mahdi. Po Mahomecie w szyizmie nie mówi się już o prorokach ("anbiyāʾ", l.poj. "nābī"), lecz o "aulija", chociaż ich rola w podtrzymywaniu "wilai" zasadniczo niczym się od roli wcześniejszych proroków nie różni. Każdy prorok jest jednocześnie "walim" i jako obejmujący obie te natury jest kimś wyższym od kogoś kto jest jedynie "walim". Jednak sama w sobie natura "walego", jako uosabiająca ezoteryczny, wyższy aspekt objawienia ("bāţin"), jest wyższa od natury proroka. Hakim at-Tirmizi rozróżnił pomiędzy "wilają" ogólną, obejmującą każdego muzułmanina, i "wilają" szczególną, dotyczącą jedynie szczególnie związanych z Bogiem "aulija". Stosunek pomiędzy "walim" i prorokiem oraz pomiędzy naturą "walego" i proroka jest u niego taki sam jak w szyizmie. Ponadto Tirmizi wprowadził analogiczne do pieczęci proroków pojęcie „pieczęci aulija”, kończącej cykl "wilai".
Dla Ibn Arabiego Mahomet jest „człowiekiem doskonałym” "par excellence". W stosunku do przedwiecznego Mahometa, pierwszej emanacji Boga, używa on określenia "h.aqiqa muh.ammadiyya" – „Rzeczywistość Mahometowa”. Mahomet jako pieczęć proroków przyniósł całość objawienia, ponieważ zaś świat jest niczym więcej jak objawieniem Boga, to oznacza że „Rzeczywistość Mahometowa” w pewnym sensie jest potencjalnie całym światem. Dlatego w sensie metafizycznym jest ona „Rzeczywistością Rzeczywistości” ("h.aqīqa al-h.aqāʾiq"). Z tego samego powodu możemy także twierdzić, że jedynym powodem stworzenia świata był Mahomet. Każdy z proroków przynosił część objawienia podczas swojej historycznej misji, a to znaczy, że był po prostu tym, wraz z którym w świecie pojawiała się jakaś część „Rzeczywistości Mahometowej”.
„Rzeczywistość Rzeczywistości” zawiera w sobie wspomniane wcześniej archetypy wszystkich rzeczy, jest ona samoświadomością Boga. „Rzeczywistość Mahometowa” jest przyczyną sprawczą powstania świata, to jest Bożego objawienia. To jest właśnie „Logos” – „słowo” Boga, poprzez które stwarza on świat, a w pewnym sensie takim słowem jest każdy z proroków, choć oczywiście tylko jako część „Rzeczywistości Mahometowej”. Wreszcie potencjalnie takim „słowem” będącym objawieniem Boga, to jest „człowiekiem doskonałym”, jest każdy muzułmanin. U Ibn Arabiego celem sufiego nie jest tak jak we wcześniejszych koncepcjach bezpośrednie zbliżenie do Boga, lecz upodobnienie się do Mahometa, posiadającego wszystkie cechy boskie, to jest stanie się „człowiekiem doskonałym”. To w ten sposób człowiek maksymalnie zbliża się do Boga. "Klejnoty mądrości" w każdym rozdziale opisują jak dany prorok w sposób szczególny jest manifestacją jedności Boga, ponieważ w każdym dominuje jeden z jego atrybutów. Ścieżka duchowego rozwoju "aulija" polega na sukcesywnym zdobywaniu cech kolejnych proroków, by ostatecznie upodobnić się do tego, który w stopniu najwyższym zawiera je wszystkie. Pieczęcią absolutną "aulija" jest Jezus, natomiast pieczęcią szczególnej "wilai" Mahometa jest sam Ibn Arabi. Stosunek pomiędzy "walim" i prorokiem oraz pomiędzy naturą "walego" i proroka jest u Ibn Arabiego taki sam jak w szyizmie i u Hakima at-Tirmiziego.
Bóg i świat są jak dwa odbijające się w sobie lustra, które spotykają się dzięki „Rzeczywistości Mahometowej”, tworząc „człowieka doskonałego”, pośrednika pomiędzy światem zmysłowym i duchowym, tym co zmienne i wieczne, zwykłymi ludźmi a Bogiem. „Człowiek doskonały” stanowi „biegun” ("quţb"), wokół którego obracają się wszystkie stworzenia. Ten „biegun” jest, podobnie jak Słońce dla Układu Słonecznego, centrum i źródłem życia i energii dla wszystkich stworzeń. W danym czasie istnieje tylko jeden „biegun”. Stoi on na szczycie hierarchii mistycznej i poprzez kolejnych "aulija", którzy są w mniejszym lub większym stopniu jego uosobieniem, odpowiada za stałą obecność Boga na Ziemi, podtrzymuje świat w istnieniu i jest pośrednikiem pomiędzy Bogiem a ludźmi. Człowiek doskonały jest najważniejszym pojęciem myśli Ibn Arabiego, jej punktem centralnym, w którym łączą się wszystkie jej wątki.
Wolna wola, odpowiedzialność moralna i zbawienie.
W świecie Ibn Arabiego wszystko podlega ścisłemu determinizmowi. Los każdej rzeczy jest z góry określony poprzez treść jej pierwotnej istoty, której rzeczy istniejące w świecie zmysłowym są tylko zewnętrzną manifestacją. Wszystko odwiecznie jest tym czym jest i nic, nawet Bóg, nie może tego zmienić. W związku z powyższym działania człowieka nie są niczym więcej niż samorealizacją jego własnej odwiecznej natury. Nie znaczy to jednak, że nie jest on za nie odpowiedzialny. Jest to „jego” natura i jej „samo”-realizacja, dlatego jest on za te działania odpowiedzialny w całej pełni. Ibn Arabi postępuje za rozróżnieniem poczynionym niegdyś przez Al-Halladża (zm. 922). Z jednej strony pisze o posłuszeństwie prawu stworzenia, którego przestrzegają wszystkie istoty, pozostając w zgodzie z boską wolą stwórczą, która doprowadza do zaistnienia rzeczy w formach, które były przedmiotem odwiecznej predeterminacji, zaś z drugiej o posłuszeństwie prawu religijnemu. Kiedy szatan odmówił Bogu pokłonienia się przed Adamem to był on posłuszny jego nakazowi stwórczemu, aczkolwiek z punktu widzenia ustanowionego przez tego samego Boga prawa religijnego nie był posłuszny jego nakazowi religijnemu. Według A.E. Affifiego: „Cała [ta] teoria redukuje posłuszeństwo i nieposłuszeństwo w sensie religijnym do kwestii czysto formalnej i neguje moralną i religijną odpowiedzialność. Mówi nam ona że człowiek jest odpowiedzialny za swoje działania, ale przyznaje, że nie jest on wolnym podmiotem mogącym decydować o swoich czynach. Odpowiedzialność i całkowity brak wolności nie idą ze sobą w parze. Teoretycznie istnieją różne alternatywy spośród których człowiek może wybrać swoje działania, ale zgodnie z tą teorią jest on tak stworzony że wybiera jedyną alternatywę do której został predeterminowany przez mające źródło w nim samym konieczne prawa. A zatem w rzeczywistości nie wybiera on niczego i nie ma więcej wolności niż kamień spadający na ziemię w wyniku posłuszeństwa swoim własnym prawom [...] Ibn ʾArabi jest bardziej spójny kiedy mówi, że wszystkie działania są stworzone przez Boga i nie ma rzeczywistej różnicy pomiędzy Rozkazującym a podlegającym rozkazowi. [...] [Może się to wydawać sprzecznością], ale przestaje nią być kiedy pomyślimy o rozróżnieniu jakie poczynił on pomiędzy Jednym a wielością. [...] Kiedy mówi on, że Bóg jest sprawcą wszystkich działań, traktuje on tę kwestię z punktu widzenia Jednego, ponieważ Boża istota jest istotą człowieka któremu akcje są przypisywane. A kiedy stwierdza on, że to człowiek jest sprawcą swoich czynów, traktuje on tę kwestię z punktu widzenia wielości”.
Według Ibn Arabiego po śmierci człowiek przechodzi w stan pośredni pomiędzy nią a zmartwychwstaniem. Jest to miejsce pomiędzy czystą cielesnością a duchowością, czyli znany nam już świat wyobraźni. To właśnie w tym świecie odbywają się wszystkie zdarzenia, które hadisy wiążą z losami duszy bezpośrednio po śmierci, przy czym na podstawie pism Ibn Arabiego trudno wytyczyć wyraźną granicę pomiędzy nim a światem gdzie ostatecznie trafia dusza. Ten ostatni w przeciwieństwie do świata wyobraźni ma jednak być zmysłowy, podobnie jak świat doczesny, ponieważ zmartwychwstanie jest czymś rzeczywistym. Zmartwychwstanie ciała należy rozumieć dosłownie, a nie metaforycznie, jak tego chcieliby niektórzy przedstawiciele kalamu i falsafy. Sytuacja człowieka na tamtym świecie całkowicie zależy od tego jakim uczynił on siebie w świecie doczesnym. W obliczu Boga, którego jednym z imion jest „Światło”, wszystkie motywacje stają się jasne i każdy jawi się zarówno przed sobą, jak i wszystkimi innymi taki jaki jest naprawdę.
Niebo i Piekło są realizacjami boskich atrybutów Miłosierdzia i Gniewu. Jak już jednak wiemy, boskie miłosierdzie poprzedza boski gniew, to zaś oznacza, że w ostateczności gniew musi zniknąć. Gniew nie należy do samej istoty Boga, a czysty gniew nie może istnieć nawet w człowieku, nikt nie jest bowiem całkowicie pozbawiony dobra. Ibn Arabi nie zaprzecza, że zgodnie z Koranem grzesznicy pozostaną w Ogniu na zawsze (2:29, 81, 217 etc.), zauważa jednak, iż zaimek „w nim” ("fīhā") odnosi się zawsze do żeńskiego „Ognia”, a nie męskiej w języku arabskim „Kary” ("al-ʿadhāb"). Nigdzie w Koranie ani hadisach nie ma stwierdzenia, że "kara" Ognia będzie trwała wiecznie. Ostatecznie zatem po odbyciu swojej kary pozostający w Ogniu nie będą już jej odczuwać, a atrybut Gniewu będzie realizowany jedynie w świecie wyobraźni. Niemniej pomiędzy mieszkańcami Ognia i Ogrodu zawsze istnieć będzie jedna fundamentalna dystynkcja, mianowicie przed tymi pierwszymi Bóg będzie zakryty, podczas gdy drudzy będą doświadczać jego wizji. Tradycja mówi o ośmiu bramach nieba i siedmiu bramach piekła, jednak Ibn Arabi twierdzi, iż:
Jeśli Bóg ukazałby się ludziom w Ogniu, w jego obliczu byliby oni zawstydzeni grzechami, które popełnili. Wstyd jest postacią kary, ta zaś w ich przypadku już minęła. Ludzie w Ogniu po odbyciu kary będą szczęśliwi, pogodzeni z wolą Boga, który nie przeniósł ich do Ogrodu, gdzie byliby oni poddani cierpieniu. Ogląd Boga lub jego brak czyni jednak pomiędzy Piekłem a Ogrodem różnicę tak zasadniczą, że w ostateczności Ibn Arabi może napisać:
Recepcja.
Kwestia ortodoksji.
Według A.E. Affifiego: „W całej historii islamu nie było drugiego człowieka, którego wiara byłaby tak bardzo kwestionowana. Kontrowersje wokół prawowierności Ibn ʾArabiego osiągnęły ogromny zasięg i zajmowały umysły muzułmanów przez całe stulecia”. Nawet w ostatnich latach fundamentaliści muzułmańscy w Egipcie protestowali przeciw wydawaniu jego dzieł. Część winy ponosi tutaj z pewnością język w którym Ibn Arabi przekazywał swoje idee. Jego wieloznaczność, a także kompleksowość jego myśli czyniły je niemal niedostępnymi, w szczególności dla tych, którzy nie byli zaznajomieni z jego sposobem wyrażania się. To spośród ludzi, którzy czytali Ibn Arabiego ze wzrokiem utkwionym w literalne znaczenie słów zazwyczaj rekrutowali się ci, którzy oskarżali go o niewierność ("kufr") lub co najmniej o herezję. Ci którzy byli w stanie odczytać jego rzeczywiste intencje uważali go za wielkiego mistyka i człowieka Boga. Wreszcie trzecia grupa zawieszała swój sąd na jego temat, uważając że posługuje się on językiem, którego zrozumienie jest poza ich zasięgiem.
Najgłośniejszym z krytyków Ibn Arabiego był Ibn Tajmijja (1263 – 1328), zaś najzagorzalszym Burhan ad-Din Ibrahim al-Bika'i (zm. 1454). Według Ibn Tajmijji analiza koncepcji "Wahdat ul-wudżud" prowadzi do wniosku, że za jej pomocą kwestionuje się po pierwsze istnienie Boga, a po drugie stworzenie przez niego świata. Jego zdaniem bowiem Ibn Arabi jest panteistą. Ibn Tajmijja porównuje go do głuchoniemego, cytując przy okazji fragment Koranu, zgodnie z którym: „Głusi, niemi i ślepi – oni nie zawrócą [ze ścieżki błędu]” (Koran II:18). Poza tym, według Ibn Tajmijji Ibn Arabi utrzymuje, że "wilaja" jest czymś lepszym od proroctwa ("nubuwwa") i że cykl "wilai" nigdy się nie skończy, podczas gdy proroctwo już się zakończyło. W sumie jest on winny inkarnacjonizmu i panteizmu tak samo jak Al-Halladż, Al-Kunawi i Ibn Sab'in. Mimo wszystko jednak, Ibn Tajmijja uważa doktrynę Ibn Arabiego za bliższą islamu, niż doktrynę pozostałych z wyżej wymienionych.
Ibrahim al-Bika’i poświęcił odparciu idei Ibn ʾArabiego całe dwie książki, a w swojej polemice nie stronił od ataków osobistych. W "Zwróceniu uwagi nieświadomych na niewierność Ibn Arabiego" ("Tanbīh al-Ġabi ʿala Takfīr ibn ʾArabi") pisze on:
Oddziaływanie.
Chociaż Ibn Arabi był gwałtownie atakowany przez swoich przeciwników za swoje poglądy, które ich zdaniem nie były zgodne z muzułmańską ortodoksją, jego nauczanie nie tylko przetrwało te ataki, ale miało przemożny wpływ na całą przyszłość sufizmu. Jak pisze A.E. Affifi: „Ludzie mogą zgadzać się lub nie zgadzać z niektórymi jego teoriami, ale pozostaje faktem, że pod względem produkcji i wpływu jest on największym arabskojęzycznym mistykiem jakiego wydał islam”. Jego admiratorzy na Wschodzie nadali mu tytuł „Szajch al-Akbar” („Największy Szajch”), którym nie obdarzono wcześniej żadnego innego sufiego. Miał on się odnosić zarówno do jego kwalifikacji duchowych, jak i twórczych. Ibn Arabi stanowił punkt szczytowy spekulatywnego sufizmu. W późniejszym okresie rozszerzający swoje wpływy sufizm był znany raczej z koncentracji na rytuale i praktyce, niż na teorii, i był to jeden z powodów, dla których pozycja Ibn Arabiego pozostała niezagrożona. Nie należy jednak sobie wyobrażać, że jego wpływ ograniczał się wyłącznie do kwestii teoretycznych. Pozostawił on po sobie wiele praktycznych książek na temat sufizmu, z kolekcjami modlitw włącznie, a także „habit” ("xerqa"), który był potem noszony przez wielu szajchów różnych tarikatów. Jego wpływ dotyczył wszystkich poziomów życia sufich, od tych najbardziej elitarnych do najpopularniejszych, i trwa do dzisiaj. Oddziaływanie Ibn Arabiego na dalszą myśl muzułmańską w każdej z jej postaci było tak ogromne, iż według Jamesa Morrisa:
Z uwagi na powyższe pełny obraz wpływu Ibn Arabiego byłby właściwie historią filozofii muzułmańskiej do końca XVIII wieku. Poniższy przegląd koncentruje się jedynie na pewnych ważniejszych zagadnieniach, takich jak popularyzacja myśli Ibn Arabiego poprzez poezję, tradycja komentowania "Klejnotów mądrości" i synteza Ibn Arabiego z myślą szyicką, która była jednym z najważniejszych czynników prowadzących do narodzin szkoły isfahańskiej, stanowiącej punkt szczytowy ostatniego okresu klasycznej myśli muzułmańskiej.
Pierwszą i najważniejszą osobą, która brała udział w przekazywaniu dziedzictwa Ibn Arabiego był jego osobisty uczeń, wspomniany już Sadr ad-Din al-Kunawi (1210–1274). Jest on autorem kilkunastu książek i generalnie myślicielem bardziej systematycznym niż Ibn Arabi. Myśl Al-Kunawiego skoncentrowana jest na pojęciu „człowieka doskonałego”, które twórczo on rozwija. „Człowiek doskonały” przynosi pełny rozkwit istnienia ("wuğūd") i stojąc w jego centrum jest jakby pryzmatem skupiającym w sobie wszystkie Boże Imiona, podczas gdy inni ludzie stanowią odbicie tylko jednego szczególnego imienia. W swoim nauczaniu Al-Kunawi łączył te idee z twórczością słynnego poety mistycznego Ibn al-Farida (zm. 1235). Jego wykłady na temat słynnej „Kasydy rymującej się na -t” ("Tāʾiyya al-kubrà") zostały ułożone w systematyczny komentarz przez jego ucznia Said ad-Dina Ferganiego (zm. 1296) i w takiej postaci cieszyły się ogromną popularnością, którą przyćmiła jeszcze późniejsza rozszerzona przez Ferganiego wersja komentarza. W ten sposób uschematyzowany abstrakt nauczania Ibn Arabiego na temat „człowieka doskonałego” uzyskał znaczny wpływ na późniejszą poezję suficką. Najpopularniejszym z perskich dzieł uczniów Al-Kunawiego były "Rozbłyski" ("Lamaʾāt") Fachr ad-Dina al-Irakiego (zm. 1289), napisane prozą i wierszem, opierające się na wykładach Al-Kunawiego na temat "Klejnotów mądrości". Jeszcze ważniejszym perskim dziełem poetyckim znajdującym się pod silnym wpływem idei Ibn Arabiego jest poemat „Różany ogród tajemnic” ("Gulšan-e rāz") szajcha Mahmuda Szabistariego (zm. ok. 1320). Ułożony w formie odpowiedzi na pytania zadane przez innego sufiego „czytany po wielekroć i kontemplowany z pokolenia na pokolenie, stał się rodzajem vademecum mistyków irańskich”. Jednym z najbardziej uczonych i działających z powodzeniem popularyzatorów myśli Ibn Arabiego był perski poeta Dżami (zm. 1492), skoncentrowany zwłaszcza na eksplikacji idei „człowieka doskonałego”. Jego dzieła przyczyniły się szczególnie do obecności Ibn Arabiego w Indiach, które posługiwały się znacznie chętniej perskim niż arabskim.
Za najważniejsze ze swoich dzieł Ibn Arabi uważał "Klejnoty mądrości", i pogląd ten przejęli jego uczniowie. Szczególnie dobitnie podkreślał to Al-Kunawi. W rezultacie powstało ponad sto komentarzy do tej książki. Autorem pierwszego był sam Ibn Arabi. Wydaje się, że pierwszym komentarzem napisanym przez jego zwolenników jest ten autorstwa Al-Tilimsaniego (1213–1291), najbliższego towarzysza Al-Kunawiego. Skomentował on stosunkowo niewiele fragmentów "Klejnotów", często umieszczając uwagę „Znaczenie niniejszego rozdziału jest oczywiste”. Wielki szacunek wobec Ibn Arabiego i jego dzieła nie przeszkodził Al-Tilimsaniemu wyraźnie zaznaczyć, że w niektórych kwestiach się z nim nie zgadza. Pierwszy szczegółowy komentarz do "Klejnotów mądrości" napisał uczeń Al-Kunawiego, Mu'ajjid ad-Din Dżandi (zm. ok. 1300). Podkreśla on w nim, że rozumienie "Klejnotów" zawdzięcza całkowicie wpływowi swojego mistrza. Ustanowił on pewien wzorzec teoretycznej dyskusji na temat najważniejszego dzieła Ibn Arabiego. Jeden z najbardziej rozpowszechnionych komentarzy napisał uczeń Dżandiego, szyita Abd ar-Razzak Kaszani (zm. 1330), który często jest w nim zależny od swojego mistrza. Kaszani był autorem kilku innych ważnych dzieł, które wszystkie były silnie zakorzenione w świecie myśli Ibn Arabiego. Także on rozwija koncepcję „człowieka doskonałego”, którą wiąże ze wspomnianym już pojęciem „bieguna” ("quţb"), przyjmującego u niego postać będącego wzorem do naśladowania idealnego sufickiego mistrza. Definitywną próbą systematyzacji koncepcji „człowieka doskonałego” jest dzieło o takim właśnie tytule ("Al-insān al-kāmil") napisane przez Abd al-Karima al-Dżilego (zm. pomiędzy 1408–1417). Być może najczęściej czytany na muzułmańskim Wschodzie komentarz napisał uczeń Kaszaniego, Dawud al-Kajsari (zm. 1350). Wstęp do niego stanowi jedno z bardziej systematycznych pod względem filozoficznym ujęć myśli zwolenników Ibn Arabiego. Komentarz Al-Kajsariego stał się podstawą do pierwszych komentarzy do dzieła Ibn Arabiego w języku perskim, które często były w dużej części po prostu jego przekładami.
Jednym z najważniejszych zjawisk późnej myśli islamu była synteza mistyki Ibn Arabiego z szyizmem. Szczególnie ważną rolę odegrał tu Hajdar al-Amuli (zm. po 1385), autor monumentalnego komentarza do "Klejnotów mądrości". Przejmując wiele idei Ibn Arabiego polemizuje on jednak zarówno z nim, jak z sunnickim ujęciem Al-Kajsariego, w kluczowej dla szyizmu kwestii "wilai". Zdaniem Al-Amuliego Jezus nie może być pieczęcią wilai powszechnej, ponieważ jest sprzecznością żeby był nią prorok. Autorem kolejnego ważnego szyickiego komentarza do "Klejnotów" był Sa'id ad-Din Ali Turki al-Isfahani (zm. 1432), który czasami po prostu parafrazował Al-Amuliego. Siedemnastowieczna Szkoła isfahańska powstała jako synteza szyizmu, falsafy Al-Farabiego i Awicenny oraz iluminacjonizmu Szihab ad-Dina as-Suhrawardiego (zm. 1191) z sufizmem Ibn Arabiego. Szczególnie ważnym tematem szkoły była rzeczywistość świata wyobrażonego ("ʿālam al-mit_āl", "barzax"). Według jej najwybitniejszego przedstawiciela, Mulli Sadry (zm. 1640/1641), przyjście Mahdiego należy rozumieć jako pojawienie się „człowieka doskonałego”.
Ibn Arabi pozostał nieznany na Zachodzie aż do XIX wieku. Wcześni orientaliści poświęcali mu jednak mało uwagi ze względu na brak bezpośredniego wpływu na Europę. Poza tym hermetyczność jego dzieła pozwalała na łatwe lekceważenie go jako „mistyka” lub „panteisty”. Dopiero studia Henry Corbina (1958) i Toshihiko Izutsu (1966) sprawiły, że uznano go za wszechstronnego i bardzo oryginalnego myśliciela, który wniósł wielki wkład do filozofii. Oddziaływanie Ibn Arabiego nie jest tylko kwestią przeszłości. Jak pisze William C. Chittick: „Dzisiaj, w rzeczy samej, jego wpływ wydaje się wzrastać, zarówno w świecie Islamu, jak i na Zachodzie. «The Muhyiddin Ibn ʾArabi Society», które publikuje czasopismo w Oksfordzie, jest tylko jednym z wielu znaków ponownego zainteresowania jego nauczaniem”.

</doc>
<doc id="1305642" url="https://pl.wikipedia.org/wiki?curid=1305642" title="Ulica Stawiszyńska w Kaliszu">
Ulica Stawiszyńska w Kaliszu

Ulica Stawiszyńska (dawniej 23 Stycznia) – ulica w Kaliszu znajdująca się w dzielnicach Śródmieście, Chmielnik i Majków. Jest to najdłuższa ulica Chmielnika i Majkowa. Jest także fragmentem dwóch dróg krajowych: nr 12 i nr 25. Stanowi główną drogę wylotową z miasta na Konin i Bydgoszcz.
Przebieg.
Ulica Stawiszyńska zaczyna się na skrzyżowaniu z ulicą Warszawską, ulicą 3 Maja i placem Jana Kilińskiego, przechodzi przez most Bernardyński nad Kanałem Bernardyńskim wychodząc tym samym ze Śródmieścia i idąc od tej pory na granicy Chmielnika i Majkowa. Krzyżuje się z dwoma alejami – Władysława Sikorskiego i Wojska Polskiego. Po około 1,6 km odchodzi od niej ulica Cypriana Godebskiego. Ulica Stawiszyńska kończy się na granicy miasta.
Obiekty.
Oprócz wyżej wymienionych obiektów przy ulicy Stawiszyńskiej znajdują się głównie budynki mieszkalne.
Komunikacja.
Po ulicy Stawiszyńskiej jeżdżą następujące linie Kaliskich Linii Autobusowych:
Znajduje się tutaj dziewięć przystanków.

</doc>
<doc id="1305644" url="https://pl.wikipedia.org/wiki?curid=1305644" title="Kotlina bauntowska">
Kotlina bauntowska



</doc>
<doc id="1305647" url="https://pl.wikipedia.org/wiki?curid=1305647" title="Bank of America Plaza (Atlanta)">
Bank of America Plaza (Atlanta)

Bank of America Plaza – wieżowiec w Atlancie, w Stanach Zjednoczonych, o wysokości 311,8 metrów. Budynek został otwarty w 1992 i posiada 55 kondygnacji.
Obecnie najwyższy wieżowiec w USA poza Nowym Jorkiem i Chicago. Jest 30. co do wysokości budynkiem na świecie. Jego największym dzierżawcą jest prawnicza firma Troutman Sanders LLP. Zaprojektowany przez Kevin Roche John Dinkeloo and Associates LLC i wybudowany kosztem 436 milionów dolarów. Po zmierzchu iglica budynku jest podświetlana na żółto.
W budynku swoją siedzibę ma m.in. Polish American Chamber of Commerce of the Southeast United States ("Polsko-Amerykańska Izba Gospodarcza we Wschodnio-Południowych Stanach Zjednoczonych"). 

</doc>
<doc id="1305648" url="https://pl.wikipedia.org/wiki?curid=1305648" title="Tiraspolul Nou">
Tiraspolul Nou

Tiraspolul Nou (ros. Новотираспольский, "Nowotiraspolskij"; ukr. Новотираспольський, "Nowotyraspolśkyj") - miasto w Mołdawii, w Naddniestrzu (rejon Slobozia). Liczy około 11 tysięcy mieszkańców. Ośrodek przemysłowy.

</doc>
<doc id="1305653" url="https://pl.wikipedia.org/wiki?curid=1305653" title="U.S. Bank Tower">
U.S. Bank Tower

US Bank Tower (inne nazwy to Library Tower i First Interstate World Center) – wieżowiec położony przy 633 West Fifth Street w centrum Los Angeles (Kalifornia) w rejonie Bunker Hill. Jest to dziewiąty co do wysokości budynek w Stanach Zjednoczonych zajmuje także 31 miejsce na liście najwyższych budynków świata. Jest to najwyższa na świecie budowla z lądowiskiem dla helikopterów. Biurowiec jest także najwyższym budynkiem w Ameryce Północnej na zachód od rzeki Missisipi i najwyższym budynkiem w stanie Kalifornia. Budowla została wzniesiona w latach 1987-1989 i otwarty w 1990 r. Wieżowiec o wysokości 310,3 m posiada 73 piętra oraz dwupoziomowy podziemny parking. Konstrukcja budynku została wzmocniona przed trzęsieniami ziemi tak, że wytrzyma ona wstrząsy o sile 8,3 w skali Richtera. Cała budowa kosztowała 350 000 000 dolarów.
Szczyt budowli przypomina kształtem koronę. Pełni ona nie tylko rolę lądowiska dla helikopterów, ale i dekoracji która w nocy jest iluminowana. W amerykańskie święto niepodległości (4 lipca) szczyt budynku świeci się w kolorach flagi Stanów Zjednoczonych (czerwony, biały i niebieski). Podczas świąt Bożego Narodzenia błyszczy na zielono i czerwono. Ponadto "korona" świeci się na złoto i fioletowo gdy Los Angeles Lakers grają mecz w mistrzostwach NBA.
Obecnie wieżowiec jako najwyższa budowla w Los Angeles, wyróżniająca się charakterystyczną bryłą, jest wizytówką miasta.

</doc>
<doc id="1305661" url="https://pl.wikipedia.org/wiki?curid=1305661" title="Matjaž Debelak">
Matjaž Debelak

Matjaž Debelak (ur. 27 sierpnia 1965 w Braslovčach) – słoweński skoczek narciarski, reprezentujący Jugosławię, srebrny i brązowy medalista olimpijski z 1988.
Kariera.
W Pucharze Świata zadebiutował w sezonie 1985/1986, zajmując 8. miejsce podczas konkursu we francuskim Chamonix (22 grudnia 1985). Nigdy nie stanął na podium, a jego najlepszym wynikiem było piąte miejsce w Garmisch-Partenkirchen w 1987 oraz w Sapporo w 1988. Najlepsze wyniki w Pucharze Świata osiągnął w sezonie 1986/1987, kiedy zajął 20. miejsce w klasyfikacji generalnej. W klasyfikacji końcowej 35. edycji Turnieju Czterech Skoczni zajął dziewiątą pozycję.
Największym sukcesem w jego sportowej karierze był srebrny medal wywalczony na Zimowych Igrzyskach Olimpijskich 1988 w Calgary. Obok niego w skład drużyny weszli także: Primož Ulaga, Matjaž Zupan oraz Miran Tepeš. Na tych samych igrzyskach zdobył także brązowy medal na dużej skoczni. Po pierwszej kolejce zajmował dopiero dziewiąte miejsce, ale w drugiej serii oddał najdłuższy skok kolejki na odległość 108,0 m. Pozwoliło mu to przesunąć się na trzecie miejsce, za Mattiego Nykänena i Erikiem Johnsenem. Do norweskiego skoczka Debelak stracił tylko 0,2 punktu. W konkursie na normalnej skoczni nie wystartował.
W 1987 wystartował na mistrzostwach świata w Oberstdorfie, gdzie indywidualnie plasował się w trzeciej dziesiątce, a w konkursie drużynowym wraz z kolegami zajął siódme miejsce. Dwa lata później, podczas mistrzostw świata w Lahti był szósty na normalnej skoczni, a na normalnym obiekcie zajął 28. miejsce. W konkursie drużynowym reprezentanci Jugosławii z Debelakiem w składzie zajęli dziewiątą pozycję. Był także między innymi piętnasty na mistrzostwach świata w lotach w Oberstdorfie w 1988.
Z powodu słabych wyników postanowił zakończyć karierę w 1990.

</doc>
<doc id="1305670" url="https://pl.wikipedia.org/wiki?curid=1305670" title="E-UAE">
E-UAE

E-UAE – emulator komputera Amiga bazujący na emulatorze WinUAE. Zadaniem projektu jest dostarczenie wielu dobrych funkcji dostępnych w WinUAE dla posiadaczy innych systemów operacyjnych niż Windows. Obecnie działa na Linux, Mac OS X, BeOS, Zeta, AmigaOS, MorphOS oraz na innych systemach Unixowych. E-UAE dostępny jest na licencji GNU GPL. Aby używać tego emulatora potrzebny jest Amiga Kickstart ROM. 

</doc>
<doc id="1305679" url="https://pl.wikipedia.org/wiki?curid=1305679" title="Kamionka Mała (Popielarnia)">
Kamionka Mała (Popielarnia)

Kamionka Mała – przysiółek wsi Popielarnia, położony w Polsce w województwie mazowieckim, w powiecie żyrardowskim, w gminie Wiskitki.
W latach 1975–1998 przysiółek należał administracyjnie do województwa skierniewickiego.

</doc>
<doc id="1305681" url="https://pl.wikipedia.org/wiki?curid=1305681" title="Miedniewice-Kolonia">
Miedniewice-Kolonia

Miedniewice-Kolonia – część wsi Miedniewice położona w Polsce, w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość należała administracyjnie do województwa skierniewickiego.

</doc>
<doc id="1305683" url="https://pl.wikipedia.org/wiki?curid=1305683" title="Soljanka">
Soljanka



</doc>
<doc id="1305685" url="https://pl.wikipedia.org/wiki?curid=1305685" title="Miedniewice-Łąki">
Miedniewice-Łąki

Miedniewice-Łąki – część wsi Miedniewice położona w Polsce, w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość należała administracyjnie do województwa skierniewickiego.

</doc>
<doc id="1305686" url="https://pl.wikipedia.org/wiki?curid=1305686" title="Miedniewice-Parcela">
Miedniewice-Parcela

Miedniewice-Parcela – część wsi Miedniewice położona w Polsce, w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość należała administracyjnie do województwa skierniewickiego.

</doc>
<doc id="1305687" url="https://pl.wikipedia.org/wiki?curid=1305687" title="Siarkowiec">
Siarkowiec

Siarkowiec – część wsi Kamionka położony w Polsce w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość należała administracyjnie do województwa skierniewickiego.

</doc>
<doc id="1305688" url="https://pl.wikipedia.org/wiki?curid=1305688" title="Stary Hipolitów">
Stary Hipolitów

Stary Hipolitów – część wsi Hipolitów, położony w Polsce w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość należała administracyjnie do województwa skierniewickiego.

</doc>
<doc id="1305690" url="https://pl.wikipedia.org/wiki?curid=1305690" title="Pozytywizm warszawski">
Pozytywizm warszawski

Pozytywizm warszawski – prąd umysłowy oraz ruch społeczny rozwijający się w Polsce po klęsce powstania styczniowego. Jako koncepcję światopoglądową przyjął założenia pozytywizmu. Głównym ośrodkiem kształtowania się ideologii pozytywizmu warszawskiego w Polsce była Warszawa (stąd nazwa), do twórców zaś należeli m.in.: Aleksander Świętochowski, Bolesław Prus, Piotr Chmielowski, Julian Ochorowicz.
Szczególne znaczenie przypisywano nauce, opartej na doświadczeniu i rozumie. Jej ideał widziano we wzorze stworzonym przez nauki przyrodnicze i przyjęto jako zasadniczy punkt odniesienia w interpretacji zjawisk rzeczywistości. Również głoszone przez pozytywizm warszawski koncepcje człowieka i społeczeństwa miały podłoże biologiczne. Społeczeństwo traktowano jak żywy organizm, a odniesieniem dla rozwoju społecznego była ewolucja w świecie przyrody.
Na oblicze pozytywizmu warszawskiego zasadniczy wpływ miała sytuacja społeczno-polityczna, a zwłaszcza boleśnie przeżywane klęski kolejnych zrywów niepodległościowych. Już po upadku powstania listopadowego zaczęto głosić, zwłaszcza w Wielkopolsce, potrzebę legalnej dobrze zorganizowanej pracy nad zabezpieczeniem polskiego stanu posiadania oraz rozwoju rodzimej gospodarki, nauki i kultury. Podobne inicjatywy pojawiły się w Galicji (publicystyka „Dziennika Literackiego”, prace Józefa Supińskiego, m.in. "Szkoła polska gospodarstwa społecznego" 1862–65), a w Królestwie Polskim po 1864 dążności te stały się programem młodego pokolenia.
Najważniejszymi hasłami były: praca u podstaw, czyli działalność warstw wykształconych na rzecz rozwoju oświaty wśród ludu, oraz praca organiczna (termin powstał w Wielkopolsce), czyli dobrze zorganizowana, harmonijna współpraca wszystkich warstw i środowisk społecznych nad wszechstronnym rozwojem kraju, unowocześnienie polskiej gospodarki, rozwój nauki w nawiązaniu do najnowszych osiągnięć europejskich, upowszechnienie kształcenia zawodowego, emancypacja kobiet, zrównanie w prawach wszystkich obywateli niezależnie od narodowości i wyznania.
Dążenia te znalazły wyraz w publicystyce, zwłaszcza na łamach tzw. młodej prasy, do której należał m.in. najważniejszy organ teoretyczny ruchu „Przegląd Tygodniowy Życia Społecznego, Literatury i Sztuk Pięknych” (tu artykuły-manifesty "Groch na ścianę" A. Wiślickiego, "My i wy" Aleksandra Świętochowskiego), a także „Nowiny” i „Prawda”. Grupę pism umiarkowanych tworzyły: „Niwa”, „Opiekun Domowy” (od 1872) oraz „Ateneum”. Ważną rolę odgrywał petersburski „Kraj”, który docierał do polskich czytelników w odległych rejonach cesarstwa rosyjskiego.
Młoda prasa propagowała naukową myśl Zachodu, walczyła o przebudowę świadomości zbiorowej i o upowszechnienie programu społecznego nowego pokolenia. Podejmowano inicjatywy wydawnicze, akcje odczytowe, przekładano dzieła zagranicznych myślicieli. Próbę stworzenia oryginalnej wersji polskiego pozytywizmu podjął Ochorowicz ("Wstęp i pogląd ogólny na filozofię pozytywną" 1872), w której usystematyzował problematykę współczesnych badań filozoficznych, odwołał się do polskich prekursorów racjonalizmu i empiryzmu (Jan i Jędrzej Śniadeccy), proponował nową klasyfikację naukową.
Ofensywa pozytywizmu warszawskiego trwała do ok. 1880. W tym czasie utrwalił się rozpad jedności pokoleniowej (powstała grupa tzw. młodych konserwatystów, skupionych wokół „Niwy”, od 1882 także dziennika „Słowo”, wielu przedstawicieli pozytywizmu warszawskiego, rozczarowanych rozwojem sytuacji, zaczęło w różny sposób rewidować własne poglądy), do głosu doszło nowe pokolenie, które poddało krytyce założenia prądu (młodzi socjaliści, grupa skupiona wokół tygodnika „Głos” od 1886). Przedstawiciele pozytywizmu warszawskiego nadal jednak tworzyli i publikowali swe dzieła, niezmiennie uznawali powieść za najdogodniejszy gatunek dla reedukacji społecznej. Działalność większości z nich wygasła na początku XX w.

</doc>
<doc id="1305696" url="https://pl.wikipedia.org/wiki?curid=1305696" title="Rugi bismarkowskie">
Rugi bismarkowskie



</doc>
<doc id="1305699" url="https://pl.wikipedia.org/wiki?curid=1305699" title="ZMP &quot;Zet&quot;">
ZMP &quot;Zet&quot;



</doc>
<doc id="1305705" url="https://pl.wikipedia.org/wiki?curid=1305705" title="Politiets Sikkerhetstjeneste">
Politiets Sikkerhetstjeneste

Politiets sikkerhetstjeneste w skrócie PST (pol. "Policyjna Służba Bezpieczeństwa"), to norweska policyjna służba specjalna, podlegająca Ministerstwu Sprawiedliwości. Odpowiada za bezpieczeństwo wewnętrzne Norwegii. Jej kwatera główna mieści się w stolicy kraju, Oslo. Posiada także swoje biura regionalne w 27 okręgach policyjnych. Jej obecnym szefem jest Jørn Holme. 
Pozostałymi służbami specjalnymi Norwegii są: Etterretningstjenesten (pol. " Służba wywiadu") i Nasjonal sikkerhetsmyndighet (pol. " Władze Bezpieczeństwa Narodowego")
Krótka historia.
Za datę powstania Politiets sikkerhetstjeneste przyjmuje się rok 1936 lub 1937. Wtedy to utworzono Politiets Overvåkningstjeneste, znaną także jako POT (pol. "Policyjna Służba Nadzoru"). w 2002 roku oficjalnie służba ta zmieniła nazwę na obecną. 
Zadania.
Politiets sikkerhetstjeneste wykonuje standardowe zadania służb kontrwywiadu i bezpieczeństwa wewnętrznego, do których należą:

</doc>
<doc id="1305706" url="https://pl.wikipedia.org/wiki?curid=1305706" title="Pserimos">
Pserimos

Pserimos (gr. Ψέριμος) – mała grecka wyspa położona na Morzu Egejskim, należąca do archipelagu Dodekanez. Pserimos leży pomiędzy Kalimnos a Kos. Z cenzusu pochodzącego z 2001 wynika, że wyspę zamieszkuje 130 osób. Głównym źródłem utrzymania mieszkańców jest turystyka. Lokalne krajobrazy oraz nieliczne plaże przyciągają turystów pochodzących z Grecji oraz Europy. Pserimos posiada połączenia promowe z Pothią na wyspie Kalimnos, które odbywają się codziennie.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kalimnos, w gminie Kalimnos.

</doc>
<doc id="1305714" url="https://pl.wikipedia.org/wiki?curid=1305714" title="Lekcje miłości">
Lekcje miłości

Lekcje miłości (tytuł oryginalny "Love Lessons") – powieść autorstwa Jacqueline Wilson, wydana w Wielkiej Brytanii w 2005 roku, a w Polsce w 2007 roku wydana nakładem wydawnictwa "Media Rodzina".
Fabuła.
Historia opisuje losy trzech kobiet: Prue, Grace i ich mamy, która po wylewie męża zostaje kompletnie sama i sama musi decydować o losach córek. Książka opisuje życie dziewczynek w ich pierwszej szkole, przeżycia i szkolne przyjaźnie i miłości. Czternastoletnia Prue i jej siostra Grace od dawna nie chodziły do szkoły, były uczone przez apodyktycznego i niezwykle surowego ojca w domu odkąd uznał, że szkoła tylko im szkodzi. Dobrze wiedzą, że różnią się od „normalnych” dziewczyn, ale próby dowiedzenia się, jak to jest być zwyczajną nastolatką kupującą np. zwyczajne ciuchy zamiast noszenia wdzianek szytych przez mamę, spotykają się z wściekłością ich ojca. Jednak kiedy ojciec dostaje wylewu i trafia do szpitala, nie mogąc poruszyć się lub powiedzieć choćby słowa, Prue nagle odkrywa, czym jest wolność. Matka dziewczyn, nie potrafiąc poradzić sobie z chorobą męża oraz uczeniem córek, wysyła je do pobliskiej szkoły i dziewczyny po raz pierwszy doświadczają szkolnego życia. Prue nigdy nie przypuszczałaby, że będzie jej tak ciężko wpasować się w szkolne środowisko. Jedyną osobą, z którą może porozmawiać jest młody, miły i przystojny nauczyciel plastyki, Rax. Prue i Rax zaprzyjaźniają się podczas lekcji i wkrótce nauczyciel proponuje jej copiątkową opiekę nad swoimi dziećmi. Rax szybko staje się dla Prue najważniejszą osobą w życiu.

</doc>
<doc id="1305716" url="https://pl.wikipedia.org/wiki?curid=1305716" title="Wilhelm August Stryowski">
Wilhelm August Stryowski

Wilhelm August Stryowski (Striowski, Strijowski, Striyowski, Stryjowski, Stryjewski) (ur. 23 grudnia 1834 w Gdańsku, zm. 3 lutego 1917 w Essen) – gdański artysta malarz, muzealnik i pedagog.
Życiorys.
Był synem rzeźnika Ludwiga Augusta i Julianny Wilhelminy z domu Franz. Malowanie rozpoczął pod kierunkiem wuja Karola Dawida Franza, portrecisty. Był uczniem Johanna Carla Schultza w gdańskiej "Kunst und Handwerksschule". Dzięki stypendium studiował w latach 1852-1856 na Akademii Sztuk Pięknych w Düsseldorfie, pod kierunkiem Wilhelma von Schadowa. Po ukończeniu studiów i zwyczajowej podróży po zachodniej Europie wrócił do Gdańska, gdzie szybko zdobył uznanie. Specjalizował się w obrazach rodzajowych, a szczególnym zainteresowaniem darzył flisaków i Żydów. W poszukiwaniu tematów jeździł do Małopolski, gdzie nawiązał kontakty z polskimi malarzami. Uczestniczył również w wystawach w Krakowie. W 1872 był współzałożycielem Muzeum Miejskiego w pofranciszkańskim klasztorze (obecnie: Muzeum Narodowe w Gdańsku). W 1880 został kustoszem gdańskiego muzeum. W latach 1873-1912 był wykładowcą w gdańskiej "Królewskiej Szkole Sztuk Pięknych i Rzemiosł Artystycznych". W 1893 uzyskał nominację na profesora.
Przez większą część życia mieszkał na gdańskim Zaroślaku. Od 1878 był żonaty z Clarą Baedeker. Częściowo sparaliżowany, w 1913 wyjechał z żoną do córki do Essen, gdzie w 1917 zmarł. Zgodnie z ostatnią wolą został pochowany na gdańskim (miejscowym) cmentarzu Salvator. Jest patronem ulicy na gdańskich Stogach (ul. Wilhelma Stryjewskiego).

</doc>
<doc id="1305717" url="https://pl.wikipedia.org/wiki?curid=1305717" title="Pseudocheiridae">
Pseudocheiridae



</doc>
<doc id="1305718" url="https://pl.wikipedia.org/wiki?curid=1305718" title="Warszawa Aleje Jerozolimskie">
Warszawa Aleje Jerozolimskie

Warszawa Aleje Jerozolimskie – przystanek osobowy PKP PLK, przystanek osobowy WKD i posterunek odgałęźny położony na terenie warszawskiej Ochoty, przy Al. Jerozolimskich, na tzw. linii radomskiej.
Opis.
Przystanek wybudowany pod koniec lipca i oddany do użytku na początku września 2008 r.
Z przystanku można dojechać pociągami Kolei Mazowieckich do Piaseczna, Góry Kalwarii, Czachówka, Radomia i Skarżyska. Od roku 2012 zatrzymują się tu pociągi SKM na trasie Lotnisko Chopina w Warszawie – Sulejówek Miłosna, Lotnisko Chopina w Warszawie – Legionowo Piaski i pociągi Kolei Mazowieckich na trasie Lotnisko Chopina w Warszawie ÷ Port lotniczy Warszawa-Modlin.
W roku 2021 wymiana pasażerska na przystanku wyniosła 402 tys. osób (1,1 tys. dziennie).
Infrastruktura peronu WKD.
Przystanek osobowy WKD składa się z jednego peronu wyspowego na którym znajduje się blaszana wiata przystankowa z ławkami, nazwą stacji i rozkładem jazdy. Zadaszenie peronu stanowi wiadukt Al. Jerozolimskich, do którego przymocowane jest oświetlenie. Wejście na peron jest możliwe schodami lub windą z poziomu wiaduktu Al. Jerozolimskich. Stacja obsługuje połączenia w kierunku Warszawy Śródmieście (tor 1) i w kierunku Grodziska Mazowieckiego (tor 2).
Dojazd.
Do stacji można dojechać autobusami Zarządu Transportu Miejskiego.

</doc>
<doc id="1305723" url="https://pl.wikipedia.org/wiki?curid=1305723" title="Bleona Qereti">
Bleona Qereti

Bleona Qereti, znana też pod pseudonimem artystycznym Bleona (ur. 14 maja 1979 w Korczy) – albańska piosenkarka, aktorka i modelka.
Życiorys.
W 1991 reprezentowała Albanię na Festiwalu Muzyki Bałkańskiej w greckiej Prevezie. W 1994 wystąpiła na Festiwalu Piosenki w Tiranie, na którym zaśpiewała "A t’i besoj?" ("Czy mogę mu zaufać?"). W grudniu 1995 jej piosenka "Lermeni" trafiła na szczyty albańskich list przebojów. W 1996 wystąpiła z serią koncertów w Szwajcarii, Francji, Belgii i Holandii. Kryzys państwa, jaki ogarnął Albanię w 1997 opóźnił realizację pierwszego wideoclipu, który ostatecznie zaprezentował francuskojęzyczny kanał TV5. W styczniu 1998 ukazał się jej pierwszy album: "Kam qejfin tim" ("Mam w tym przyjemność").
We wrześniu 1998 rozpoczęła studia w Akademii Sztuk w Tiranie, na Wydziale Aktorskim, które ukończyła w 2002. W tym czasie zajmowała się promocją kultury albańskiej w Grecji, występując na koncertach, ale także wykonując pracę hostessy. W 2000 ukazał się jej drugi album "Nese me do fort" ("Jeśli mnie mocno kochasz"). Komercyjny sukces drugiego albumu spowodował, że zaledwie rok później ukazał się trzeci, zrealizowany we Włoszech – "S’me behet vone" ("Nie dbam o to"). Wydany w 2002 album "Ik meso si dashurohet" ("Idź i naucz się kochać") rozpoczął najbardziej intensywny pod względem ilości koncertów okres w życiu artystki. Niektóre z koncertów, na których występowała wraz z rockową grupą Elita 5 przyciągnęły 20 tys. widzów.
Piąty album, wydany w grudniu 2003 – "Ti nuk di as me ma lyp" ("Nie wiesz, jak mnie zdobyć") osiągnął niespotykany sukces na rynku albańskim. W ciągu 2004 sprzedano ponad 300 tys. sztuk nowego albumu (wliczając w to kasety audio i CD). W czerwcu 2004 wystąpiła z serią koncertów w Chicago, uczestniczyła też w koncercie zorganizowanym przez diasporę albańską dla Jamesa Bakera. W 2005 nagrała album w Detroit, jednak płyta nie odniosła sukcesu, a przez kolejne dwa lata artystka występowała głównie w Kosowie i Macedonii.
Przebojem na rynku albańskim w 2007 stała się piosenka "Mandarina", nagrana przez trio, złożone z Bleony Qereti, Genca Prevlukaja i Hekurana Krasniqiego.
W 2009 przeniosła się na stałe do Stanów Zjednoczonych. W 2016 była jurorem w albańskiej wersji formatu Twoja twarz brzmi znajomo.

</doc>
<doc id="1305730" url="https://pl.wikipedia.org/wiki?curid=1305730" title="Herbert Pitman">
Herbert Pitman

Herbert John „Bert” Pitman (ur. 20 listopada 1877, zm. 2 grudnia 1961) – trzeci oficer na RMS Titanic i jedyny oficer Titanica, który nie był członkiem Royal Navy Reserve. Wcześniej służył też na Majesticu, Dolphinie i Oceanicu, po katastrofie zaokrętował się na RMS Oceanic i siostrzanym statku Titanica, RMS Olympic. Postać Pitmana pojawia się w filmie "Titanic" z 1997, grana przez Kevina De La Noy.
Życiorys.
Urodził się w Sutton Morris, wiosce leżącej niedaleko Castle Cary, Somerset, Anglia. Syn farmera Henry'ego Pitmana i Sarah Marchant Pitman. Spis z 1881 wykazuje, że trzyletni wówczas „Bert” mieszkał na Sutton Road, w wiosce Sutton Morris, wraz z owdowiałą matką, bratem Williamem Henry Pitmanem i młodszą siostrą, Idą M. Pitman. W 1895, osiemnastoletni Pitman włączył się w szeregi marynarki handlowej. W maju 1900 zdał egzamin na drugiego oficera, a w czerwcu 1902 egzamin na pierwszego oficera. Kilka lat po katastrofie „Titanica” ujawniły się u niego problemy ze wzrokiem, w związku z czym przestał służyć jako oficer nawigacyjny, ale przez wiele lat pływał jeszcze jako intendent. Zmarł na krwotok podpajęczynówkowy, w wieku 84 lat. W kwietniu 1998 kilkanaście rzeczy należących do Pitmana sprzedano na aukcji w Sotheby's.
Zatonięcie Titanica.
Pitman obserwował zatonięcie Titanica wraz z ocalałymi pasażerami, na pokładzie łodzi ratunkowej nr. 5, ok. 370m od tonącego statku. Był jednym z nielicznych, którzy twierdzili, że transatlantyk zatonął w jednym kawałku. Po pochłonięciu rufy okrętu przez fale, spojrzał na zegarek i głośno oznajmił: „"Jest druga dwadzieścia rano"” (ang. „It is 2:20 am”).
Ostatecznie, ocalałych na łodzi nr. 5 uratowała RMS Carpathia, która 18 kwietnia przybiła z nimi do przystani w Nowym Jorku. Pitman był jednym ze świadków podczas amerykańskiego dochodzenia w sprawie zatonięcia statku. Podobnie jak innym oficerom, pozwolono mu opuścić Nowy Jork 2 maja. Po powrocie do Anglii, zeznawał również w dochodzeniu brytyjskim.

</doc>
<doc id="1305736" url="https://pl.wikipedia.org/wiki?curid=1305736" title="Mistrzostwa Polski Seniorów w Lekkoatletyce 1993">
Mistrzostwa Polski Seniorów w Lekkoatletyce 1993

69. Mistrzostwa Polski Seniorów w Lekkoatletyce – zawody sportowe, które rozgrywane były w Kielcach na stadionie Budowlanych w dniach 23–25 lipca 1993 roku.
Biegi przełajowe.
65. mistrzostwa Polski w biegach przełajowych rozegrano 14 marca w Płocku. Kobiety rywalizowały na dystansach 3 km i 6 km, a seniorzy na 6 km i 12 km.
Półmaraton.
Mistrzostwa Polski w półmaratonie rozegrano 24 kwietnia w Brzeszczach.
Maraton.
Maratończycy (mężczyźni i kobiety) rywalizowali 16 maja we Wrocławiu.
Wieloboje.
Mistrzostwa w dziesięcioboju mężczyzn i siedmioboju kobiet zostały rozegrane 12 i 13 czerwca w Kielcach.
Chód na 5000 m kobiet.
Mistrzostwa w chodzie na 5000 metrów (na bieżni) kobiet rozegrano 12 września w Warszawie.
Chód na 50 km mężczyzn.
Zawody mistrzowskie w chodzie na 50 kilometrów mężczyzn rozegrano 26 września w Zamościu.

</doc>
<doc id="1305738" url="https://pl.wikipedia.org/wiki?curid=1305738" title="Ezoteryczne języki programowania">
Ezoteryczne języki programowania



</doc>
<doc id="1305739" url="https://pl.wikipedia.org/wiki?curid=1305739" title="Towarzystwo Oświaty Narodowej">
Towarzystwo Oświaty Narodowej

Towarzystwo Oświaty Narodowej (TON) – tajne stowarzyszenie kulturalno-oświatowe i polityczne, założone w 1899 w Warszawie przez Ligę Narodową i ściśle jej podporządkowane. 
Nawiązywało do idei i działalności Łączności, szerzyło oświatę na wsi i prowadziło akcję uświadomienia narodowego, propagowało nacjonalizm i solidaryzm społeczny, prowadziło kursy oświatowe, kółka rolnicze, biblioteki, kasy pożyczkowo-oszczędnościowe. 
Z TON wyłoniła się sekcja robotnicza, która zapoczątkowała Związek im. Jana Kilińskiego. W 1905 TON współtworzyło Narodowy Związek Robotniczy. W jego miejsce Liga Narodowa powołała Organizację Narodową. 
W 1905 TON ujawnił się i przekształcił w Macierz Szkolną Królestwa Polskiego.
Liczba członków TON: 1899 – ok. 300, 1902 – ok. 6,5 tys.
Czołowi działacze: K. Łazarowicz oraz J. Bielawski, T. Ciszkiewiczowa, M. Dzierżanowska, J. Głogowski, W. Jaroński, Z. Makowiecki, M. Manterys, E. Nawroczyński, A. Poniatowski, T. Waligórski, A. Zawadzki.

</doc>
<doc id="1305740" url="https://pl.wikipedia.org/wiki?curid=1305740" title="Wang Fengchun">
Wang Fengchun

Wang Fengchun (; ur. 2 lutego 1982) – chiński curler, praworęczny. Jest kapitanem reprezentacji kraju, gra na pozycji trzeciego. Mierzy 180 cm, waży 77 kg.
Wang został wybrany przez rząd Chin do uprawiania curlingu, sport ten uprawia zawodowo. W pierwszym międzynarodowym turnieju wystąpił w 2002 i były to mistrzostwa Pacyfiku. Występował wówczas na pozycji trzeciego w drużynie Xu Xiaominga. Zespół chiński zakończył mistrzostwa na 5. miejscu. Wang wystąpił u boku Xu jako kapitana również na mistrzostwach Pacyfiku 2004 i 2005, w tych dwóch zawodach wraz z reprezentacją został sklasyfikowany na 4. pozycji. Rok później wywalczyli brązowy medal.
W 2007 w chińskim Changchun podczas Zimowych Igrzysk Azjatyckich zdobył brązowy medal przegrywając w półfinale z Japonią (Kashiwagi Hiroaki) 4:8. Po tym występie Wang stał się kapitanem zespołu narodowego, a Xu grając na trzeciej pozycji wicekapitanem. W listopadzie tego samego roku Chiny zdobyły złoty medal na mistrzostwach Pacyfiku i po raz pierwszy (w konkurencji mężczyzn) kraj ten zakwalifikował się do mistrzostw świata.
Sezon 2007–2008 był bardzo dobry dla drużyny Wanga, odniósł duży sukces podczas World Curling Tour. Sezon zakończył bilansem 16:18 a wygrał m.in. z dwukrotnym mistrzem świata (1980 i 1994) Rickiem Folkiem oraz wicemistrzem olimpijskim z Nagano Mikiem Harrisem.
Przed mistrzostwami świata w 2008 nie liczono na dobre wyniki Chińczyków, ponieważ był to ich pierwszy występ na tego typu zawodach. Drużyna pod przewodnictwem Wanga na początku odniosła 2 porażki jednak później zaczęła wygrywać z wyżej rozstawionymi przeciwnikami i jako jedyna drużyna pokonała Kanadyjczyków w Round Robin. Po zakończeniu części każdy z każdym Chiny miały 7 wygranych i 4 przegrane mecze i tym samym zespół dostał się do Page playoffs z 3. pozycji. W rundzie zasadniczej Wang spotkał się z Norwegią (Thomas Ulsrud) gdzie przegrał 5:7. Później ponownie spotkał się z Norwegią w małym finale, uległ tam 3:8.
W listopadzie 2008 drużyna Wanga wystąpiła na mistrzostwach strefy Pacyfiku, w rundzie grupowej przegrała 3 mecze na 10 i została sklasyfikowana na 2. pozycji. W półfinale Chiny pokonały Nową Zelandię stosunkiem meczów 3-1, udział w finale zapewnił występ Mistrzostwach Świata 2009. Finał zakończył się wygraną Chińczyków, pokonali wówczas 8:5 Japonię.
Zespół Wanga wystąpił na Zimowej Uniwersjadzie 2009, po Round Robin zajmował 2. miejsce. W górnym meczu playoff przegrał 7:8 ze Szwecją (Niklas Edin), lecz zdobył brązowy medal pokonując w małym finale Koreę (Kim Chang-Min) 9:5. Wang MŚ 2009 rozpoczął od 5 porażek, ostatecznie z bilansem 4-7 zajął 9. miejsce. Rywale przyznali mu Colin Campbell Award.
Wygrywając wszystkie 12 meczów reprezentacja Chin pod wodzą Wanga zdobyła złoty medal Mistrzostw Strefy Pacyfiku 2009. Wang przewodził reprezentacji Chin na ZIO 2010, z bilansem 2-7 zajął 8. miejsce. Z powodu słabej gry nie wystąpił w dwóch ostatnich meczach. Na MŚ 2010 grał jako drugi a skipem został Liu. Chińczycy zajęli 11. miejsce.

</doc>
<doc id="1305741" url="https://pl.wikipedia.org/wiki?curid=1305741" title="Fengchun Wang">
Fengchun Wang



</doc>
<doc id="1305746" url="https://pl.wikipedia.org/wiki?curid=1305746" title="Petaurinae">
Petaurinae

Petaurinae – monotypowa podrodzina ssaków z rodziny lotopałankowatych (Petauridae).
Zasięg występowania.
Podrodzina obejmuje gatunki występujące na Nowej Gwinei i w Australii.
Morfologia.
Długość ciała (bez ogona) 14–31 cm, długość ogona 14–47 cm; masa ciała 60–725 g.
Systematyka.
Podział systematyczny.
Do podrodziny należy jeden rodzaj lotopałanka ("Petaurus") z następującymi gatunkami:

</doc>
<doc id="1305747" url="https://pl.wikipedia.org/wiki?curid=1305747" title="Wideofon">
Wideofon

Wideofon (nazwa pełna: wideotelefon) – aparat telefoniczny wyposażony w mały monitor ekranowy. W czasie prowadzenia rozmowy, rozmówcy widzą się nawzajem na monitorach znajdujących się przy aparatach telefonicznych. Urządzenie pozwala na wymianę informacji audio-wizualnych.

</doc>
<doc id="1305750" url="https://pl.wikipedia.org/wiki?curid=1305750" title="Elita 5">
Elita 5

Elita 5 – albański zespół z Macedonii Północnej wykonujący muzykę rockową. Założycielem grupy, działającej w Tetowie był Nexhat Mujovi, muzyk i producent albumów grupy. W marcu 2008 r. muzycy grupy zagrali serię koncertów w Albanii i przekazali 7000 euro na rzecz ofiar katastrofy w Gerdec.

</doc>
<doc id="1305751" url="https://pl.wikipedia.org/wiki?curid=1305751" title="Instytut Chemii Bioorganicznej Polskiej Akademii Nauk">
Instytut Chemii Bioorganicznej Polskiej Akademii Nauk

Instytut Chemii Bioorganicznej Polskiej Akademii Nauk (ICHB PAN) – jednostka naukowa Polskiej Akademii Nauk o statusie instytutu, z siedzibą w Poznaniu. Prowadzi badania interdyscyplinarne, łączące chemię i biologię i informatykę, zwłaszcza w obszarze kwasów nukleinowych i białek oraz ich elementów składowych (np. nukleozydów, nukleotydów i oligonukleotydów), które obejmują ich syntezę, badania strukturalne oraz biologiczne. Przy ICHB PAN afiliowane jest Poznańskie Centrum Superkomputerowo-Sieciowe (PCSS).
Informacje ogólne.
W ICHB PAN zatrudnionych jest ok. 650 osób, w przybliżeniu w połowie w PCSS i w połowie w części chemiczno-biologicznej. Wśród ponad stu pracowników naukowych 21 ma tytuł profesora, a 37 stopień doktora habilitowanego. Łącznie w badania naukowe jest zaangażowanych bezpośrednio ok. 200 osób. Przy ICHB PAN funkcjonuje studium doktoranckie, w którym w 2020 r. kształciło się ok. 100 doktorantów. Ponadto ICHB PAN, razem z innymi instytutami PAN środowiska wielkopolskiego, uruchomił w 2019 r. Poznańską Szkołę Doktorską Instytutów Polskiej Akademii Nauk (PSD IPAN).
ICHB PAN ma prawo nadawania stopni doktora i doktora habilitowanego w dziedzinie nauk ścisłych i przyrodniczych, w dyscyplinie nauki chemiczne i nauki biologiczne (wcześniej uprawnienia te obejmowały dziedzinę nauk chemicznych w obszarze chemii i biochemii). W styczniu 2023 r. w ICHB PAN funkcjonowało 31 zakładów naukowych, 13 pracowni specjalistycznych i 3 zespoły merytoryczne oraz PCSS. Poza laboratoriami badawczymi oraz pomieszczeniami PCSS, ICHB PAN posiada m.in. bibliotekę oraz centrum konferencyjne obejmujące aulę i dwie sale seminaryjne.
Wybrane osiągnięcia.
W roku 2011 ICHB PAN wraz z Wydziałem Biologii UAM utworzył "Poznańskie Konsorcjum RNA", które w roku 2014 na okres 5 lat uzyskało status Krajowego Naukowego Ośrodka Wiodącego, nadawany przez Ministerstwo Nauki i Szkolnictwa Wyższego.
W latach 2017–2021 ICHB PAN miał przyznaną najwyższą kategorię A+ jednostek naukowych w Polsce. Od roku 2022 ma przyznane kategorie naukowe w 3 dyscyplinach:
Do większych inicjatyw ICHB PAN należy Europejskie Centrum Bioinformatyki i Genomiki, utworzone wspólnie z Wydziałem Informatyki Politechniki Poznańskiej. Znalazło się ono na tzw. Polskiej Mapie Drogowej Infrastruktury Badawczej. W ramach ECBiG w 2016 r. uruchomiono projekt "Genomiczna Mapa Polski" o finansowaniu ponad 100 mln zł, w znacznej części ze środków funduszy europejskich.
W 2020 r. ICHB PAN włączył się w walkę z pandemią COVID-19, wykonując testy na obecność wirusa SARS-CoV-2 dla obszaru Wielkopolski, a także opracowując własny test, oparty w całości o materiały produkowane w Polsce, znacznie tańszy od testów komercyjnych i dostępny na masową skalę.
Samodzielni pracownicy naukowi.
Stan na styczeń 2023 r.
Byli pracownicy samodzielni.
Prof. dr hab. Ryszard Adamiak, prof. dr hab. Jan Barciszewski, prof. dr hab. inż. Jacek Błażewicz, prof. dr hab. Jerzy Boryski, prof. dr hab. Maria Danuta Bratek-Wiewiórowska, prof. dr hab. inż. Grzegorz Bujacz, prof. dr hab. Józef Bujarski, Jerzy Ciesiołka, Rafał Ciosk, prof. dr hab. Piotr Formanowicz, prof. dr hab. Bożenna Golankiewicz, dr hab. inż. Stefan Grocholewski, prof. dr hab. Krzysztof Gulewicz, prof. dr hab. Hieronim Jakubowski, prof. dr hab. Marta Kasprzak,prof. dr hab. Adam Kraszewski, dr hab. Karolina Krystkowiak, prof. dr hab. Włodzimierz Krzyżosiak, dr hab. Tadeusz Kuliński, prof. dr hab. Andrzej Legocki, dr hab. Piotr Łukasiak, prof. dr hab. Wojciech Markiewicz, dr hab. Michał Sikorski, prof. dr hab. Jacek Stawiński, prof. dr hab. Maciej Stobiecki, prof. dr hab. Tomasz Twardowski, prof. dr hab. Maciej Wiewiórowski, prof. dr hab. Przemysław Wojtaszek.
Historia.
Instytut Chemii Bioorganicznej wywodzi się z powstałego w 1969 roku poznańskiego Zakładu Stereochemii Produktów Naturalnych Instytutu Chemii Organicznej PAN (IChO), kierowanego przez prof. Macieja Wiewiórowskiego. W roku 1974 zespół M. Wiewiórowskiego przeniósł się do budynków przy ul. Noskowskiego, a w 1980 roku przekształcił się w Zakład Chemii Bioorganicznej PAN, który w 1988 r. uzyskał status samodzielnego instytutu PAN. W pierwszej połowie lat 90. Instytut zyskał znaczne powierzchnie laboratoryjne i biurowe oraz szklarnię, stanowiące Ośrodek Nauki PAN w Poznaniu.
Od stycznia 2015 Instytut jest właścicielem właścicielem willi miejskiej przy ul. Wieniawskiego 21/23 . W willi ma powstać Centrum Innowacyjności i Edukacji Społecznej Instytutu Chemii Bioorganicznej PAN.
Kierownictwo.
Dyrektorzy.
Zakładem Chemii Bioorganicznej PAN, a następnie Instytutem Chemii Bioorganicznej PAN kierowali:
Przewodniczący Rady Naukowej.
Przewodniczący Rady Naukowej ZChB/ICHB PAN i ich zastępcy w kolejnych kadencjach:

</doc>
<doc id="1305753" url="https://pl.wikipedia.org/wiki?curid=1305753" title="Kanał planszowy">
Kanał planszowy

Kanał planszowy – kanał telewizyjny nadający przekaz wideo składający się z kilkudziesięciu zapętlonych plansz graficznych, przedstawiających zwykle informacje lokalne, ogłoszenia drobne i reklamy oraz informacje o układzie kanałów w telewizji kablowej. Dość często podkładem dźwiękowym dla kanału planszowego jest dźwięk z lokalnej stacji radiowej.
Kanały planszowe wykorzystywane są przez operatorów telewizji kablowych do informowania abonentów o nowościach w ofercie czy też przekazywania komunikatów technicznych.

</doc>
<doc id="1305757" url="https://pl.wikipedia.org/wiki?curid=1305757" title="Palcownik">
Palcownik

Palcownik ("Dactylopsila") – rodzaj ssaka z podrodziny Dactylopsilinae w obrębie rodziny lotopałankowatych (Petauridae).
Zasięg występowania.
Rodzaj obejmuje gatunki występujące na Nowej Gwinei i w północno-wschodniej Australii.
Morfologia.
Długość ciała (bez ogona) 17–28 cm, długość ogona 17–39 cm; masa ciała 252–550 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1305758" url="https://pl.wikipedia.org/wiki?curid=1305758" title="Live in Phoenix">
Live in Phoenix

Live In Phoenix – album koncertowy punkowego zespołu Fall Out Boy, został wydany 1 kwietnia 2008 roku, jest to płyta koncertowa zespołu, na której znajdują się znane już utwory oraz cover utworu Michaela Jacksona 'Beat It'.

</doc>
<doc id="1305760" url="https://pl.wikipedia.org/wiki?curid=1305760" title="881 (film)">
881 (film)

881 - singapurski film komediowy z 2007 roku w reżyserii Roystona Tana. Premiera filmu miała miejsce 9 sierpnia 2007.

</doc>
<doc id="1305763" url="https://pl.wikipedia.org/wiki?curid=1305763" title="Kurek (ujednoznacznienie)">
Kurek (ujednoznacznienie)



</doc>
<doc id="1305765" url="https://pl.wikipedia.org/wiki?curid=1305765" title="Harold Lowe">
Harold Lowe

Harold Godfrey Lowe (ur. 21 listopada 1882 w Llanrhos w Północnej Walii, zm. 12 maja 1944 w Deganwy) – piąty oficer na RMS Titanic. Prawdopodobnie jako jedyny zawrócił łódź ratunkową do ludzi pozostałych w wodzie po zatonięciu statku. Z wody wyłowił czterech pasażerów (jeden z nich zmarł wskutek hipotermii przed przybyciem statku RMS Carpathia).
Na statkach zaczął służyć w wieku 14 lat jako chłopiec okrętowy. Mąż Ellen Marion Whitehouse, z którą miał dwójkę dzieci, Florence Lowe oraz Harolda Lowe’a Jr. Zmarł na nadciśnienie w wieku 61 lat.
Postać oficera Lowe'a pojawiła się w filmie "Titanic" z 1997, grana przez Ioana Gruffudda. Lowe ratuje w nim główną protagonistkę żeńską, Rose DeWitt Bukater, przed zamarznięciem w lodowatej wodzie po katastrofie statku.

</doc>
<doc id="1305770" url="https://pl.wikipedia.org/wiki?curid=1305770" title="Leptoten">
Leptoten

Leptoten (z gr. "leptos" - delikatny, cieńki) - pierwszy etap profazy I mejozy, poprzedzający zygoten.
Podczas leptotenu następuje:

</doc>
<doc id="1305774" url="https://pl.wikipedia.org/wiki?curid=1305774" title="Wolfgang Hannibal von Schrattenbach">
Wolfgang Hannibal von Schrattenbach

Wolfgang Hannibal von Schrattenbach (ur. 12 września 1660 na zamku Lemberg w Styrii; zm. 22 lipca 1738 w Brnie) – biskup ołomuniecki w latach 1711-1738.
Życiorys.
Wolfgang Hannibal von Schrattenbach studiował w Collegium Germanicum w Rzymie uzyskując tytuły doktora teologii i filozofii. W 1682 został kanonikiem w Ołomuńcu i Salzburgu. 28 września 1688 został wyświęcony na księdza. W latach 1699-1728 był dziekanem kapituły w Salzburgu. 14 lipca 1703 został wybrany na biskupa Seckau, ale wyboru nie przyjął.
15 września 1711 został wybrany na biskupa ołomunieckiego. 25 maja 1712 został mianowany kardynałem z tytułem prezbitera S. Marcelli. W 1713 cesarz Karol VI mianował go członkiem swojej tajnej rady i współprotektorem Rzeszy. W 1714 został ministrem przy dworze papieskim. W 1715 rozpoczął proces beatyfikacyjny Jana Sarkandra. W latach 1719-1721 Wolfgang Hannibal von Schrattenbach był wicekrólem Neapolu. W 1725 został protektorem Rzeszy oraz dziedzicznych krajów Habsburgów austriackich. W swojej diecezji prowadził działalność budowlaną. Wzniósł teatry pałacowe w Kromieryżu i Vyškovie, kościół NMP w Kromieryżu oraz odnowił kościół i klasztor kapucynów w Vyškovie.

</doc>
<doc id="1305779" url="https://pl.wikipedia.org/wiki?curid=1305779" title="Związki chemiczne według pierwiastków">
Związki chemiczne według pierwiastków

Związki chemiczne według pierwiastków – lista wzorów sumarycznych związków chemicznych, których artykuły w Wikipedii zawierają . Lista uporządkowana jest alfabetycznie według nazw pierwiastków.

</doc>
<doc id="1305790" url="https://pl.wikipedia.org/wiki?curid=1305790" title="Juan Pons">
Juan Pons

Juan (Joan) Pons (ur. 8 sierpnia 1946 w Ciutadella de Menorca) – hiszpański śpiewak operowy, baryton.
Kariera.
Juan Pons zdobył międzynarodowe uznanie w 1980 r. występem w La Scali w Falstaffie Giuseppe Verdiego, którą to rolę miał kreować w mediolańskiej operze przez kolejne trzynaście lat. Śpiewał także w operach Wiednia, Londynu, Paryża i w Zurychu. Przez 15 lat współpracował z Metropolitan Opera. W 1992 wystąpił jako gość specjalny na ceremonii otwarcia letnich Igrzysk olimpijskich w Barcelonie. Obecnie jest związany kontraktem z operą w Berlinie (przedstawienia "Toski"), La Scalą i Metropolitan ("Gianni Schicchi").
Pons znany jest z wykonywania na koncertach fragmentów mniej popularnych oper, takich jak "Robert Diabeł", "Herodiada" czy "Gemma di Vergy".

</doc>
<doc id="1305791" url="https://pl.wikipedia.org/wiki?curid=1305791" title="Acenokumarol">
Acenokumarol

Acenokumarol – organiczny związek chemiczny, lek przeciwzakrzepowy będący pochodną kumaryny, antagonista witaminy K. Hamuje syntezę protrombiny w wątrobie. Stosowany w leczeniu i prewencji powikłań zakrzepowo-zatorowych w takich jednostkach chorobowych jak m.in. migotanie przedsionków oraz zakrzepica żył głębokich.

</doc>
<doc id="1305793" url="https://pl.wikipedia.org/wiki?curid=1305793" title="To właśnie my">
To właśnie my

To właśnie my – pierwszy album studyjny polskiej grupy bigbitowej Czerwone Gitary. Został wydany 10 grudnia 1966 nakładem wytwórni Pronit.
24 września 2008, po ponad 40 latach od premiery, album uzyskał status złotej płyty.
Lista utworów.
Strona A
Strona B
Twórcy.
Produkcja

</doc>
<doc id="1305794" url="https://pl.wikipedia.org/wiki?curid=1305794" title="Krąg kulturowy ceramiki sznurowej">
Krąg kulturowy ceramiki sznurowej

Krąg kulturowy ceramiki sznurowej – krąg kulturowy obejmujący następujące kultury neolitu i wczesnej epoki brązu: tzw. ogólnoeuropejski horyzont ceramiki sznurowej, kulturę grobów jednostkowych, toporów bojowych, ceramiki sznurowej, kulturę złocką, kulturę rzucewską, środkowodnieprzańską, kulturę fatjanowską, Chłopice-Veselé, mierzanowicką, strzyżowską. Zasięg od Półwyspu Skandynawskiego na północy do Dunaju na południu i od Renu na zachodzie do Dniepru na wschodzie. Datowany na XXV-XVII wiek p.n.e.; koczownictwo (udomowienie konia?), myślistwo, w późniejszych stadiach rozwojowych w niektórych regionach rolnictwo; bardzo zróżnicowany obrządek pogrzebowy – pochówki szkieletowe, sporadycznie ciałopalne w grobach jamowych, niszowych, często pod nasypami kurhanowymi, a w niektórych grupach również groby w kamiennych skrzyniach lub obstawach. Niektórzy badacze z pojawieniem się kręgu kulturowego ceramiki sznurowej łączą początki indoeuropeizacji rozległych terenów (praindoeuropejczycy?).

</doc>
<doc id="1305796" url="https://pl.wikipedia.org/wiki?curid=1305796" title="Kompleks synaptemalny">
Kompleks synaptemalny



</doc>
<doc id="1305798" url="https://pl.wikipedia.org/wiki?curid=1305798" title="Ratusz Głównego Miasta">
Ratusz Głównego Miasta



</doc>
<doc id="1305799" url="https://pl.wikipedia.org/wiki?curid=1305799" title="Stowarzyszenie ZAiKS">
Stowarzyszenie ZAiKS



</doc>
<doc id="1305800" url="https://pl.wikipedia.org/wiki?curid=1305800" title="Fenolany">
Fenolany

Fenolany – sole fenoli, posiadające anion ArO-, gdzie Ar- grupa arylowa (aromatyczna).
Struktura.
Anion fenolanu posiada ładunek ujemny umieszczony formalnie na atomie tlenu, w rzeczywistości oddziałuje on z chmurą elektronową pierścienia aromatycznego.
Zasadowość.
Podstawniki pierścienia aromatycznego mają duży wpływ na kwasowe właściwości fenoli, a więc i na zasadowe właściwości sprzężonych z nimi zasad, czyli jonów fenolanowych. Podstawniki elektronoakceptorowe (np. -NO2) zmniejszają gęstość elektronów w pierścieniu, a więc będą stabilizowały ujemny anion fenolanowy poprzez wyciąganie elektronów. Czynią więc z niego słabszą zasadę, stabilizując go, dzięki czemu staje się on mniej podatny na uprotonowanie. Z kolei podstawniki elektronodonorowe- przeciwnie- zwiększają gęstość elektronową pierścienia, wobec czego działają destabilizująco na anion fenolanowy, wskutek czego jest on bardziej podatny na przyłączenie kationu wodoru.
Otrzymywanie.
W przeciwieństwie do zwykłych alkoholanów, otrzymywanych zazwyczaj poprzez reakcję bezwodnego alkoholu z litowcem, fenolany można zazwyczaj otrzymać, działając na wyjściowy fenol silną zasadą taką jak NaOH. Ustali się wówczas równowaga reakcji:
 &lt;chem&gt;ArOH + NaOH &lt;-&gt; ArONa + H2O&lt;/chem&gt;
jonowo:
 &lt;chem&gt;ArOH + OH- &lt;-&gt; ArO- + H2O&lt;/chem&gt;
Z powodu znacznej kwasowości fenolu (jest to kwas silniejszy od wody) będzie ona przesunięta w prawo, czyli fenolan będzie przeważał.

</doc>
<doc id="1305802" url="https://pl.wikipedia.org/wiki?curid=1305802" title="Brzezinki (Warszawice)">
Brzezinki (Warszawice)

Brzezinki – część wsi Warszawice w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Brzezinki administracyjnie należały do województwa siedleckiego.

</doc>
<doc id="1305805" url="https://pl.wikipedia.org/wiki?curid=1305805" title="Województwo warszawskie (1793)">
Województwo warszawskie (1793)

Województwo warszawskie zostało utworzone na sejmie grodzieńskim 23 listopada 1793 r. z powiatu czerskiego, grójeckiego, wareckiego, części bielskiego województwa rawskiego i fragmentów łęczyckiego; ziemi warszawskiej, części powiatów sochaczewskiego i mszczonowskiego; ziemi liwskiej, powiatu garwolińskiego i części kamienieckiego. Nie zostało w pełni zorganizowane w związku z rozpoczęciem insurekcji kościuszkowskiej. Województwo miało mieć w Sejmie dwóch senatorów (wojewodę i kasztelana) i sześciu posłów wybieranych na cztery lata (po dwóch z każdej ziemi). Miało wybierać po: 6 sędziów ziemskich (z ziemi warszawskiej 12), 6 komorników ziemskich (z ziemi warszawskiej 12), 1 pisarza sądowego ziemskiego (z ziemi warszawskiej 2), 9 komisarzy porządkowych (z ziemi warszawskiej 18), 3 regentów aktowych (z ziemi warszawskiej 2) z każdej ziemi. Sejmiki miały odbywać się: dla ziemi czerskiej w kościele franciszkanów w Warce, dla ziemi warszawskiej w kościele bernardynów na Krakowskim Przedmieściu w Warszawie, dla ziemi liwskiej w kościele parafialnym w Liwie.
Województwo dzieliło się na trzy ziemie:
Zobacz też.
Podział terytorialny Rzeczypospolitej Obojga Narodów

</doc>
<doc id="1305806" url="https://pl.wikipedia.org/wiki?curid=1305806" title="Windsor and Maidenhead">
Windsor and Maidenhead

Windsor and Maidenhead – okręg miejski hrabstwa Berkshire, South East England. Od 1 kwietnia 1998 r. unitary authority.
Okręg został utworzony 1 kwietnia 1974 r. jako jednostka składowa hrabstwa Berkshire na mocy "Local Government Act 1972" (ustawy Parlamentu angielskiego reformującej podział administracyjny Anglii i Walii. W 2011 roku dystrykt liczył 144 560 mieszkańców.
Na terenie okręgu znajduje się Zamek w Windsorze.
Inne miejscowości.
Bisham, Burchetts Green, Clewer, Cookham, Datchet, Dedworth, Eton Wick, Fifield, Hawthorn Hill, Holyport, Hurley, Littlewick Green, Old Windsor, Paley Street, Shurlock Row, Sunningdale, Sunninghill, Touchen-end, Warren Row, White Waltham, Wraysbury.

</doc>
<doc id="1305807" url="https://pl.wikipedia.org/wiki?curid=1305807" title="Zacni kowboje">
Zacni kowboje

Zacni kowboje "(Good Old Boys)" – amerykański western z 1995 w reżyserii Tommy Lee Jonesa z Sissy Spacek i Terrym Kiney w głównych rolach. Film oparty na książce Elmera Keltona.
Opis fabuły.
Hewey Calloway (Tommy Lee Jones), prawdziwy kowboj z dzikiego zachodu, zjawia się pewnego dnia na rancho u swojego brata Waltera. Gdy Hewey dowiaduje się, iż brat ma poważne problemy finansowe i kłopoty z utrzymaniem rancha, postanawia zostać na dłużej i udzielić mu pomocy. W czasie swojego pobytu u brata poznaje Spring Renfro (Sissy Spacek), która sprawia iż Hewey staje przed trudnym wyborem – wybrać wolność prawdziwego kowboja czy też miłość i domowy spokój.

</doc>
<doc id="1305809" url="https://pl.wikipedia.org/wiki?curid=1305809" title="Droga do raju">
Droga do raju

Droga do raju – polski komediodramat obyczajowy z 2008 roku w reżyserii Gerwazego Reguły.
Zdjęcia do filmu kręcone były w województwie dolnośląskim (Wleń, Pilchowice, Łupki, Pławna, Lwówek Śląski) oraz w województwie zachodniopomorskim (Mrzeżyno). Prace na planie trwały od 15 października do 30 listopada 2007.
Opis fabuły.
Trzydziestoparoletnia Ela (Ilona Ostrowska) mieszka w małym miasteczku w Sudetach, otoczonym górami i oddalonym od problemów „wielkiego świata”. Pracuje w miejscowej rzeźni, samotnie wychowuje 9-letniego synka, Damiana (Przemysław Łaba), i opiekuje się schorowaną matką. Codziennie stawia czoło wszelkim przeciwnościom losu i wbrew otaczającej ją szarej codzienności uważa się za szczęśliwą osobę. Kiedy matka umiera, postanawia rozpocząć walkę o lepsze życie dla siebie i syna.
Ela podejmuje dodatkową pracę w sklepie i oddaje się swej wielkiej pasji - wymyślaniu przepisów kulinarnych, gotowaniu niecodziennych potraw i tworzeniu niezwykłych deserów. Do pełni szczęścia brakuje jej prawdziwej miłości. I wtedy jej życie wkracza Mirek (Przemysław Sadowski), zbuntowany outsider z inteligenckiej rodziny, syn lokalnego sędziego, który dla całego miasteczka jest wielką tajemnicą. Elę i Mirka zaczyna łączyć uczucie, ale muszą zmagać się z otoczeniem. Mimo problemów starają się żyć radośnie i uczciwie.

</doc>
<doc id="1305810" url="https://pl.wikipedia.org/wiki?curid=1305810" title="Województwo warszawskie">
Województwo warszawskie



</doc>
<doc id="1305813" url="https://pl.wikipedia.org/wiki?curid=1305813" title="Maidenhead">
Maidenhead

Maidenhead – miasto w Wielkiej Brytanii, w Anglii, w hrabstwie ceremonialnym Berkshire, w "unitary authority" Windsor and Maidenhead. Miasto położone jest nad rzeką Tamizą, 41,4 km od Charing Cross w Londynie.

</doc>
<doc id="1305816" url="https://pl.wikipedia.org/wiki?curid=1305816" title="Polsko-Tajwański Zespół Parlamentarny">
Polsko-Tajwański Zespół Parlamentarny

Polsko-Tajwański Zespół Parlamentarny – jedna z kilkudziesięciu grup bilateralnych działających w Sejmie RP.
Zespół w V i VI kadencji Sejmu.
W czasie trwania V kadencji Sejmu Zespół ukonstytuował się w dniu 23 lutego 2006, natomiast w czasie VI kadencji – 23 stycznia 2008. W V kadencji przewodniczącym był wybrany z list Prawa i Sprawiedliwości poseł Marian Piłka, a obecnie przewodniczy mu jeden z wicemarszałków Sejmu – Stefan Niesiołowski (Platforma Obywatelska). Powstaniu Zespołu usiłował przeciwstawić się ambasador ChRL, jednak przewodniczący Stefan Niesiołowski nie uwzględnił jego argumentów.

</doc>
<doc id="1305818" url="https://pl.wikipedia.org/wiki?curid=1305818" title="White Waltham">
White Waltham

White Waltham - wieś i parafia w okręgu Windsor and Maidenhead w hrabstwie Berkshire, znajduje się tam lotnisko "White Waltham Airfield".
We wsi znajduje się kościół parafialny pochodzący z czasów normańskiech, przebudowany w XIII wieku i w XIX wieku w stylu wiktoriańskim.

</doc>
<doc id="1305821" url="https://pl.wikipedia.org/wiki?curid=1305821" title="Folwark (Dziecinów)">
Folwark (Dziecinów)

Folwark – część wsi Dziecinów w Polsce, położona w województwie mazowieckim, w powiecie otwockim, w gminie Sobienie-Jeziory. 
W latach 1975–1998 Folwark należał administracyjnie do województwa siedleckiego.
W tej części wsi mieszkał niegdyś hrabia Daszyński (najprawdopodobniej nie był spokrewniony z Ignacym Daszyńskim). Był zamożny, do niego należało wiele posiadłości w okolicy. Nie zdołały się zachować żadne pozostałości jego folwarku. Domy są skupione głównie obok DW 801.
Ta część Dziecinowa bywa także zwana Daszewem (taką nazwę nosiła posiadłość Daszyńskiego).
Wierni Kościoła rzymskokatolickiego należą do parafii św. Jana Chrzciciela w Warszawicach.

</doc>
<doc id="1305822" url="https://pl.wikipedia.org/wiki?curid=1305822" title="Lemmy autobiografia – Biała gorączka">
Lemmy autobiografia – Biała gorączka

Lemmy autobiografia – Biała gorączka (ang. "White Line Fever") – autobiografia angielskiego wokalisty i muzyka Lemmy’ego Kilmistera założyciela grupy muzycznej Motörhead. Wydawnictwo powstało we współpracy Kilmistera z Janniss Garza. Książka w oryginale ukazała się w Wielkiej Brytanii 4 listopada 2002 roku nakładem wydawnictwa Simon &amp; Schuster (), okładkę przygotowała Nicola Ruebenberg. W Polsce książka ukazała się w 2007 roku nakładem wydawnictwa KAGRA (), przekładu na język polski dokonał dziennikarz Jarosław Szubrycht.

</doc>
<doc id="1305823" url="https://pl.wikipedia.org/wiki?curid=1305823" title="Harmil">
Harmil

Harmil – wyspa leżąca w południowej części Morza Czerwonego na północ od archipelagu Wysp Dahlak. Należy do Erytrei.

</doc>
<doc id="1305828" url="https://pl.wikipedia.org/wiki?curid=1305828" title="Maciej Cierliński">
Maciej Cierliński

Maciej Cierliński – polski muzyk-eksperymentalista grający głównie na lirze korbowej, również na Oud, Barbat, sitarze oraz dudukach. Lider projektu muzycznego Maćko Korba, współtwórca, wraz z Tomaszem Zygmontem, projektu "Lirnicy XXI w.". Współzałożyciel zespołów Yerba Mater, Stara Lipa. Członek zespołu Sláinte!, Tołhaje i Village Kollektiv.
W swojej karierze współpracował z wieloma czołowymi przedstawicielami kultury alternatywnej. W 2006 roku zaproszony został do współpracy z Tony Gatlifem (reżysera filmów Latcho Drom, Vengo, Exils) przy premierze filmu "Transylwania". Uczestniczył w wielu projektach muzycznych i teatralnych (Makata, Studnia O), od lat, wspólnie z Casimirem Potomskim oraz Anną Abramowicz prowadzi warsztaty muzyczne i taneczne dla dzieci i młodzieży. 
Stały współpracownik zespołów Kapela ze Wsi Warszawa, Eternal Tear, Swoją Drogą Trio. W sierpniu 2007, u boku Masala Sound System, wystąpił w Kostrzynie nad Odrą podczas XIII Przystanku Woodstock. Gościnnie wziął również udział w odbywającym się w Teatrze Roma koncercie zespołu rockowego Hey.

</doc>
<doc id="1305830" url="https://pl.wikipedia.org/wiki?curid=1305830" title="Nasza galaktyka">
Nasza galaktyka



</doc>
<doc id="1305831" url="https://pl.wikipedia.org/wiki?curid=1305831" title="En Charod Me’uchad">
En Charod Me’uchad

En Charod Me’uchad (hebr. עין חרוד מאוחד; ang. En Harod Me'uhad) – kibuc położony w Samorządzie Regionu Ha-Gilboa, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc En Charod Me’uchad jest położony na wysokości od 50 metrów p.p.m. do 20 metrów n.p.m. na północnej krawędzi Doliny Charod, na północy Izraela. Dolina Charod jest położona między Doliną Jezreel a Doliną Bet Sze’an w Dolnej Galilei. Kibuc En Charod Me’uchad leży na południowych zboczach wzgórza Giwat Kumi (90 metrów n.p.m.), u podnóża płaskowyżu Ramot Jissachar. Z wyżyny spływają strumienie: na zachód od kibucu strumień Gewa, a na wschodzie Nachal Josef. Zasilają one przepływającą na południe od kibucu rzekę Charod, której wody są wykorzystywane do zasilania licznych stawów hodowlanych. Teren położony na południe od kibucu jest płaski, i lekko opada w kierunku wschodnim do depresji Doliny Jordanu. W odległości 2,5 km na południe od kibucu wznoszą się strome zbocza Wzgórz Gilboa (w tym rejonie wznoszą się na wysokość 302 metrów n.p.m.). W otoczeniu kibucu En Charod Me’uchad znajdują się kibuce En Charod Ichud, Tel Josef, Chefci-Bah i Gewa, oraz wieś komunalna Gidona. We Wzgórzach Gilboa przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej są wioski Arabbuna i Faku’a.
En Charod Me’uchad jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej istniała arabska wieś Kumja. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod. W takich okolicznościach w dniu 22 września 1921 roku powstał kibuc En Charod.
Grupa założycielska składała się z 75 żydowskich imigrantów z Europy Wschodniej. Założyli oni syjonistyczną brygadę robotniczą imienia "Josefa Trumpeldora" i jesienią 1921 roku przyjechali do Doliny Charod by założyć pierwszą żydowską osadę rolniczą w tej okolicy. Kibuc En Charod został początkowo założony pośrodku doliny, przy samej rzece Charod (w pobliżu miejsca Majan Charod). Był to pierwszy tak duży kibuc założony w Ziemi Izraela, od początku zatwierdzony i finansowany przez Światową Organizację Syjonistyczną. Pomimo to, warunki życia pierwszych pionierów były niezwykle trudne. Mieszkali oni w namiotach i ciężko pracowali przy osuszaniu okolicznych bagien, na których w owym czasie powszechnie żyły bawoły wodne. Pionierzy cierpieli od niedostatku i chorób, zwłaszcza od malarii roznoszonej przez komary. Pomimo to, dla organizacji syjonistycznej skolonizowanie Doliny Charod było niezwykle ważne. Dlatego już po dwóch miesiącach dołączyła do nich dodatkowa grupa pionierów, którzy w grudniu 1921 roku założyli sąsiedni kibuc Tel Josef (przez pierwsze lata istnienia wieś była całkowicie związana z macierzystym kibucem En Charod i nie była samodzielną osadą). Kilka dni później założono na zachodniej krawędzi doliny kolejne kibuce Kefar Jechezkel i Gewa. W ten sposób stworzono blok żydowskich osiedli, które były połączone z położoną na zachodzie Doliną Jezreel. Tworzyły one razem wysuniętą placówkę do dalszej kolonizacji Doliny Charod. W 1922 roku założono w południowej części doliny kibuce Bet Alfa i Chefci-Bah. Tak duża rotacja grup osadniczych nie mogła pozostać bez wpływu na mieszkańców En Charod. Mieszały się tutaj poglądy i idee na dalszy rozwój ruchu syjonistycznego. Z tego powodu w lipcu 1923 roku w kibucu doszło do wewnętrznego rozłamu ideologicznego - zwolennicy lewicowej syjonistycznej partii politycznej Achdut ha-Awoda wyprowadzili się do pobliskiego kibucu Tel Josef, a pozostali mieszkańcy ściśle związali się z żydowską centralą związków robotniczych Histadrut (w 1927 najbardziej lewicowi mieszkańcy wyjechali do ZSRR). Rozwojowi gospodarczemu sprzyjał dostęp do linii kolejowej Doliny – od 1925 roku przy kibucu znajdowała się stacja kolejowa. W kwietniu 1927 roku kibuc En Charod odwiedził czechosłowacki prezydent Tomáš Masaryk. Była to pierwsza wizyta głowy państwa w Brytyjskim Mandacie Palestyny. W 1930 roku mieszkańcy kibucu En Charod podjęli decyzję o zmianie lokalizacji - został on przeniesiony około 3 km na północny wschód w obecne miejsce. Korzystano wówczas ze stacji kolejowej położonej przy kibucu Tel Josef. W okresie międzywojennym kibuc był wielokrotnie odwiedzany przez polskich reporterów, a także przez Stefanię Wilczyńską, współpracowniczkę Janusza Korczaka (w latach: 1931, 1934, 1935/1936, 1938/1939) oraz samego wychowawcę (w 1933 i 1936 r.). Podczas arabskiego powstania w Palestynie (1936–1939) Brytyjczycy wybudowali na ruinach sąsiedniej arabskiej wioski Szatta fort policji Fort Tegart "Shata" (obecnie więzienie Szitta). Zapewniło to ochronę sąsiednich osad żydowskich. Dodatkowo, od 1938 roku kibuc był jedną z głównych baz "Specjalnych Jednostek Nocnych" tworzonych i szkolonych przez brytyjskiego kapitana Orde Wingate’a. Ich celem było prowadzenie regularnej walki z arabskimi gangami napadającymi na żydowskie osady. Jednostki te przeprowadzały nocne operacje na terytorium całej Palestyny, organizując zasadzki i atakując arabskie milicje. Podczas II wojny światowej kibuc był bazą kompanii szturmowych Palmach.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc En Charod miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu siły żydowskiej Hagany przeprowadziły szereg operacji i w dniu 26 marca 1948 roku zajęły oraz wysiedliły pobliską arabską wieś Kumja. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój kibucu En Charod. W 1951 roku doszło do drugiego rozłamu ideowego wśród mieszkańców En Charod. Spór dotyczył organizacji kibucu i doprowadził do rozłamu. Grupa będąca zwolennikami centrolewicowej partii Mapai wyprowadziła się i założyła położony na północy kibuc En Charod Ichud, natomiast zwolennicy bardziej lewicowej partii Mapam pozostali w starym kibucu, który zmienił swoją nazwę na En Charod Me’uchad. Pomimo podziału, obie wioski nadal utrzymywały wspólne instytucje edukacyjne i kilka usług publicznych. Pod względem administracyjnym rozłam kibucu został formalnie zaakceptowany w 1955 roku. W latach 90. XX wieku kibuc znalazł się w trudnościach finansowych, które wymusiły przeprowadzenie w 2009 roku procesu prywatyzacji. Zachowano kolektywną organizację instytucji kultury, edukacji i ochrony zdrowia.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie, hodowli drobiu, bydła mlecznego i stawach hodowlanych ryb. Jest tutaj znana w całym kraju pasieka "En Charod Apiary". Z przemysłu w kibucu znajduje się niewielki zakład metalurgiczny, fabryka papieru i stolarnia produkująca meble. W kibucu jest przychodnia zdrowia, sklep wielobranżowy i warsztat mechaniczny.
Transport.
Przez kibuc przechodzi droga nr 7107, którą wyjeżdża się na południe na drogę nr 71, lub jadąc na północ wjeżdża się do sąsiedniego kibucu En Charod Ihud i dalej na drogę nr 716. Drogą nr 71 jadąc na zachód dojeżdża się do skrzyżowania z drogą nr 716 (dojazd na północny wschód do moszawu Ramat Cewi i wioski Moledet) i dalej do kibucu Gewa, lub jadąc na wschód dojeżdża się do więzienia Szitta i dalej do kibucu Bet ha-Szitta.
Edukacja i kultura.
Kibuc utrzymuje przedszkole, szkołę podstawową i szkołę średnią. W kibucu znajduje się ośrodek kultury z biblioteką, basen kąpielowy, sala sportowa z siłownią, boisko do piłki nożnej i korty tenisowe. Od 1937 roku w kibucu istnieje Muzeum Sztuki En Charod, w którym prezentowane są dzieła izraelskiej sztuki. Jest tu także historyczne Muzeum Bet Szturman.
Turystyka.
W kibucu istnieje możliwość wynajęcia pokoi noclegowych. Dużą popularnością cieszy się tutejsze wzgórze Giwat Kumi (90 metrów n.p.m.). Na szczycie wystawiono platformę widokową, z której można oglądać panoramę całej okolicy. Kibuc jest dogodnym punktem wyjściowym do zwiedzania płaskowyżu Wyżyny Issachar.

</doc>
<doc id="1305834" url="https://pl.wikipedia.org/wiki?curid=1305834" title="Edward Szczucki">
Edward Szczucki

Edward Józef Szczucki (ur. 18 marca 1936 w miejscowości Meducha) – polski polityk, samorządowiec, były prezydent Leszna.
Życiorys.
Z wykształcenia inżynier budownictwa, absolwent Politechniki Poznańskiej. Pracował przez szereg lat w leszczyńskim PBRol-u, dochodząc do stanowiska dyrektora naczelnego. Objął funkcję prezesa zarządu Spółdzielni Mieszkaniowej „Ogrody” w Lesznie. W latach 1990–1998 przez dwie kadencje zajmował stanowisko prezydenta tego miasta (pierwszego po przywróceniu samorządu terytorialnego).
Od 1990 do 2010 nieprzerwanie zasiadał w radzie miasta. Działał kolejno w Unii Demokratycznej, Unii Wolności i Partii Demokratycznej. Jako członek UW ramienia Bloku Senat 2001 bez powodzenia kandydował do Senatu. W 2006 wraz z większością działaczy leszczyńskiej PD przystąpił do Platformy Obywatelskiej, z której list w tym samym roku po raz piąty został radnym. W 2010 nie uzyskał reelekcji.

</doc>
<doc id="1305836" url="https://pl.wikipedia.org/wiki?curid=1305836" title="Mistrzostwa Świata w Łyżwiarstwie Synchronicznym 2008">
Mistrzostwa Świata w Łyżwiarstwie Synchronicznym 2008

Mistrzostwa świata w łyżwiarstwie synchronicznym 2008 – zawody rangi mistrzowskiej w łyżwiarstwie synchronicznym w kategorii seniorów, które odbywały się od 26 do 29 marca 2008 w hali Papp László Budapest Sportaréna w Budapeszcie. Tytuł mistrzowski zdobyła formacja Rockettes z Finlandii.

</doc>
<doc id="1305839" url="https://pl.wikipedia.org/wiki?curid=1305839" title="Ileana Cotrubaș">
Ileana Cotrubaș

Ileana Cotrubaș (ur. 9 czerwca 1939 w Gałaczu) – rumuńska śpiewaczka operowa, sopran.
Edukację pobierała w Scoala Speciala de Musica, konserwatorium im. Cipriana Porumbescu w Bukareszcie oraz w konserwatorium wiedeńskim. Zadebiutowała w 1964 jako Yniold w operze "Peleasie i Melizandzie" Claude’a Debussy’ego wystawionej w Bukareszcie.
Następnie wcieliła się w rolę Oskara w Balu maskowym oraz Gildy w "Rigolettcie". W latach 1965–1966 wygrała kolejno konkursy w ’s-Hertogenbosch i Monachium, co zwróciło na nią uwagę międzynarodową. Zaczęła występować w Operze Wiedeńskiej, Berlińskiej oraz we Frankfurcie. W 1971 roku przeniosła się do Covent Garden Theatre, w którym stworzyła wspaniałą kreację Tatiany w "Eugeniuszu Onieginie" Piotra Czajkowskiego, równocześnie pozostając związana z Operą Wiedeńską. W roku 1973 wystąpiła na festiwalu w Glyndebourne w "Weselu Figara" Wolfganga Amadeusa Mozarta (dyrygent John Pritchard).
W 1975 roku zupełnie nieoczekiwanie – zastępując w ostatniej chwili Mirellę Freni – zadebiutowała w La Scali jako Mimi w "Cyganerii" Pucciniego, którą to rolę prezentowała także w Operze Lirycznej w Chicago oraz w Metropolitan Opera w 1977 roku. Tam też powtórzyła role Tatiany oraz Gildy. W 1987 roku zakończyła karierę, wykonując na swoim pożegnalnym przedstawieniu rolę Micaeli w "Carmen". Po odejściu z czynnego występowania zajęła się pracą jako nauczyciel śpiewu.

</doc>
<doc id="1305840" url="https://pl.wikipedia.org/wiki?curid=1305840" title="Perks and Tit">
Perks and Tit

Perks &amp; Tit – koncertowy album zespołu Deep Purple zarejestrowany w San Diego Sports Arena 9 kwietnia 1974, podczas amerykańskiego tournée zespołu promującego płytę "Burn". Album wydano w roku 2004 w jego 30. rocznicę i 29. rocznicę rozpadu zespołu (Mark III). Album został wyprodukowany oficjalnie (dostępny tylko w sprzedaży wysyłkowej) przez Purple Records oraz Deep Purple Appreciation Society (DPAS) i przez ograniczony czas tłoczony w Sonic Zoom. Jednak w ciągu 30 lat ukazało się wiele bootlegów tego koncertu.
Album został zarejestrowany na ostatnim koncercie bardzo dobrze przyjętego amerykańskiego tournée – pierwszego przedstawiającego nowych członków Davida Coverdale'a (śpiew) i Glenna Hughesa (gitara basowa, śpiew), którzy zmienili Iana Gillana i Rogera Glovera, tylko 3 dni po legendarnym występie na "California Jam". Wielu fanów oglądających obydwa koncerty zgadzało się, że zespół poradził sobie z tym koncertem, osiągając nowy poziom muzycznej świetności.
Chociaż koncert ten uważany jest za jeden z najlepszych w karierze zespołu, album nie zawiera jego całości. "Oficjalnie" nie było planów aby rejestrować koncert (fakt ten potwierdził sam Hughes podczas występu). Na płycie brakuje utworów "You Fool No One" i bisu "Space Truckin". Czas zapisu wynosi około 50 minut, podczas gdy koncert trwał blisko 80 minut.
Koncert ponownie wydany został przez Purple Records (Sonic Zoom) 3 września 2007 roku i zatytułowany "Live in San Diego 1974". Materiał muzyczny został w pełni odrestaurowany i wyczyszczony ale nadal przedstawia tę samą, niekompletną listę utworów – podobnie jak wydanie oryginalne.
Lista utworów.
Wszystkie napisali David Coverdale, Ritchie Blackmore, Jon Lord, Glenn Hughes i Ian Paice, z wyjątkiem opisanych.

</doc>
<doc id="1305841" url="https://pl.wikipedia.org/wiki?curid=1305841" title="Gewa">
Gewa

Gewa (hebr. גבע; ang. Geva; pol. "Wzgórze") – kibuc położony w Samorządzie Regionu Ha-Gilboa, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Gewa jest położony na wysokości od 0 do 25 metrów n.p.m. na północno-zachodniej krawędzi Doliny Charod, na północy Izraela. Dolina Charod jest położona między Doliną Jezreel a Doliną Bet Sze’an w Dolnej Galilei. Kibuc Gewa leży na południowych zboczach płaskowyżu Ramot Jissachar (wzniesienia w tej okolicy dochodzą do wysokości 138 metrów n.p.m.). W odległości 2,5 km na północnym zachodzie wznosi się masyw góry Giwat ha-More (515 metrów n.p.m.). Ze wzgórz Wyżyny Issachar spływa przepływający na północ i zachód od kibucu strumień Gewa. Zasila on przepływającą na południe od kibucu rzekę Charod, której wody są wykorzystywane do zasilania licznych stawów hodowlanych. Teren położony na południe od kibucu jest płaski, i lekko opada w kierunku wschodnim do depresji Doliny Jordanu. W odległości 2 km na południe od kibucu wznoszą się strome zbocza Wzgórz Gilboa (w tym rejonie wznoszą się na wysokość 302 metrów n.p.m.). W otoczeniu kibucu Gewa znajdują się kibuce En Charod Me’uchad, En Charod Ichud, moszawy Ramat Cewi i Kefar Jechezkel, wieś komunalna Gidona oraz arabska wieś Na’ura. Na północy jest położona baza wojskowa Na’ura. We Wzgórzach Gilboa przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej jest wieś Arabbuna.
Gewa jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej istniała arabska wieś Kumja. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod. W takich okolicznościach w dniu 22 września 1921 roku powstał kibuc En Charod. Był to pierwszy tak duży kibuc założony w Ziemi Izraela, od początku finansowany przez Światową Organizację Syjonistyczną. Warunki życia pierwszych pionierów były niezwykle trudne - mieszkali w namiotach i ciężko pracowali przy osuszaniu okolicznych bagien, na których w owym czasie powszechnie żyły bawoły wodne. Pionierzy cierpieli od niedostatku i chorób, zwłaszcza od malarii roznoszonej przez komary. Pomimo to, dla organizacji syjonistycznej skolonizowanie Doliny Charod było niezwykle ważne. Dlatego już po dwóch miesiącach dołączyła do nich dodatkowa grupa pionierów, którzy w grudniu 1921 roku założyli sąsiedni kibuc Tel Josef (przez pierwsze lata istnienia wieś była całkowicie związana z macierzystym kibucem En Charod i nie była samodzielną osadą). Kilka dni później założono na zachodniej krawędzi doliny kolejne kibuce Kefar Jechezkel i Gewa. W ten sposób stworzono blok żydowskich osiedli, które były połączone z położoną na zachodzie Doliną Jezreel. Tworzyły one razem wysuniętą placówkę do dalszej kolonizacji Doliny Charod.
Grupa założycielska kibucu Gewa zawiązała się około 1913 roku. W jej skład weszli żydowscy imigranci z Rosji, którzy do 1917 roku pracowali i zdobywali doświadczenie rolnicze w osadzie Menachemja. W 1919 roku przenieśli się do moszawu Kefar Urijja, ale przez cały czas dążyli do założenia własnej osady rolniczej. Dlatego w 1921 roku przyjechali do Doliny Charod. W dniu 17 grudnia 1921 roku założyli swój własny kibuc Gewa. Początkowo nazywał się on Kwucat ha-Gewa (hebr. קבוצת הגבעה), później zmieniono nazwę na obecną. Pierwszymi mieszkańcami była grupa 12 pionierów, którzy rozpoczęli prace osuszania okolicznych bagien. W latach 30. XX wieku dołączyli do nich imigranci z Polski, Litwy i Łotwy, a w latach 40. XX wieku imigranci z Węgier. Rozwojowi gospodarczemu sprzyjał dostęp do linii kolejowej Doliny – od 1925 roku przy kibucu znajdowała się stacja kolejowa (nosiła ona nazwę En Charod, a gdy w 1930 roku zmienił on swoją lokalizację, stację kolejową nazwano Kefar Jechezkel). Podczas arabskiego powstania w Palestynie (1936–1939) w 1938 roku spalono tutejszą stację kolejową. Później odbudowaną ją jako nowszy i przestronniejszy budynek. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Gewa miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu siły żydowskiej Hagany przeprowadziły szereg operacji i w dniu 26 marca 1948 roku zajęły oraz wysiedliły pobliską arabską wieś Kumja. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój kibucu Gewa. W latach 90. XX wieku kibuc znalazł się w trudnościach finansowych, które wymusiły przeprowadzenie procesu prywatyzacji. Zachowano kolektywną organizację instytucji kultury, edukacji i ochrony zdrowia.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie, hodowli drobiu i bydła mlecznego. Tutejszy zakład Geva specjalizuje się w produkcji czekolady z migdałami i innych słodyczy. Jest tu także firma produkująca suszone owoce. Z przemysłu w kibucu znajduje się niewielki zakład produkujący instalacje pneumatyczne, tłoki silnikowe i zawory. W kibucu jest przychodnia zdrowia z gabinetem stomatologicznym, sklep wielobranżowy i warsztat mechaniczny.
Transport.
Z kibucu wyjeżdża się na południe na drogę nr 71, którą jadąc na wschód dojeżdża się do skrzyżowania z drogą nr 716 (dojazd na północny wschód do moszawu Ramat Cewi i wioski Moledet) i dalej do bloku kibuców En Charod Ichud, En Charod Me’uchad oraz Tel Josef, lub jadąc na zachód dojeżdża się do skrzyżowania z lokalną drogą prowadzącą na południe do wsi Gidona i dalej do moszawu Kefar Jechezkel.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej i średniej w sąsiednim kibucu En Charod Me’uchad. W kibucu znajduje się ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej. Od 1948 roku w kibucu działa chór "Gewatron Chorus", który zyskał dużą popularność i koncertuje w całym kraju.
Turystyka.
Na południe od kibucu znajduje się Park Narodowy Majan Charod, który chroni obszar źródeł strumienia Charod. Strumień wypływa z kamienistej jaskini na zboczach Wzgórz Gilboa i spływa do obszernego parku, w którym zbudowano duży basen rekreacyjny. Okoliczne zbocza górskie są porośnięte sosnowy lasem.

</doc>
<doc id="1305844" url="https://pl.wikipedia.org/wiki?curid=1305844" title="Tatoi">
Tatoi

Tatoi (gr. Τατόϊ) – dziki park krajobrazowy, także dawny pałac królewski, znajdujący się w Grecji, administracyjnie należący do miejscowości Dekelia, położony wśród dawnych lasów królewskich o ok. 5 km na północ od granic zabudowy Wielkich Aten. 
W roku 2007 Tatoi został włączony w skład Parku Narodowego Góry Parnitha. Tatoi to także nazwa pobliskiego lotniska wojskowego oraz sportowego mieszczącego się w miejscowości Dekelia.
Historia.
Tatoi stanowiło letnią rezydencję greckiej rodziny królewskiej oraz miejsce urodzenia Jerzego II Greckiego. W posiadłości znajduje się też cmentarz greckiej rodziny królewskiej.
Po detronizacji ostatniego z monarchów, Konstantyna II Greckiego w 1973 roku, dobra Tatoi przejęło państwo, a wyrokiem Europejskiego Trybunału praw Człowieka, z 28 listopada 2002 roku Republika Grecka winna wypłacić rodzinie królewskiej odszkodowanie w wysokości małego ułamka wartości, tych oraz także innych, odebranych królowi majątków, w Atenach i w innych miejscach Grecji.
Od 2007 roku stopniowo realizowany jest program adaptacji dawnych dóbr królewskich Tatoi na teren ekologicznej rekreacji rodzinnej. Toteż coraz chętniej zaglądają tu rodziny z małymi dziećmi.

</doc>
<doc id="1305846" url="https://pl.wikipedia.org/wiki?curid=1305846" title="Gadisz">
Gadisz

Gadisz (hebr. גדיש; ang. Gadish) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Gaidsz jest położony na wysokości 66 metrów n.p.m. w południowej części intensywnie użytkowanej rolniczo Doliny Jezreel, na północy Izraela. Okoliczny teren jest płaski, opada jednak delikatnie w kierunku północnym. W odległości 3 km na południowy zachód od moszawu wznoszą się wzgórza płaskowyżu Wyżyny Menassesa w rejonie Wadi Ara. Spływają stamtąd strumienie Taine (na zachód od wioski) oraz Azam i Ta’anach (na wschód), które zasilają przepływającą na północy rzekę Kiszon. W odległości 7 km po stronie wschodniej wznoszą się Wzgórza Gilboa. W otoczeniu moszawu Gadisz znajduje się miasto Afula, arabskie miasteczko Ma’ale Iron, kibuce Merchawja i Giwat Oz, moszawy Merchawja, Dewora, Barak, Ram-On i Mele’a, oraz wioski komunalne Merkaz Chewer, Merkaz Omen i Nir Jafe. W odległości 1 km na południowy zachód od moszawu przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej znajduje się miasteczko Silat al-Harisijja, oraz wioski Zububa i Ti’innik.
Gadisz jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wioskę pełniącą wszystkie podstawowe funkcje dla sąsiednich osad rolniczych. W ten sposób w 1953 roku utworzono pierwszy blok nazwany Ta’anach Alef (moszawy Awital, Perazon i Metaw, oraz wioska centralna Merkaz Ja’el). Na początku 1956 roku przystąpiono do tworzenia drugiego bloku osiedli Ta’anach Bet. W takich okolicznościach w lutym 1956 roku został założony moszaw Addirim, a następnie w sierpniu zostały założone moszawy Dewora i Barak (w 1958 r. powstało centrum bloku, wioska Merkaz Chewer).
Jeszcze w tym samym 1956 roku przystąpiono do tworzenia trzeciego bloku osiedli Ta’anach Gimel. Jako pierwszy powstał moszaw Gadisz, a następnie założono moszawy Mele’a i Nir Jafe. Pełniącą funkcję centrum usługowego wioskę Merkaz Omen założono w 1958 roku. W moszawie Gadisz zamieszkali imigranci z Maroka. Jego nazwę zaczerpnięto z rolnictwa - oznacza ona stos zebranego ziarna kukurydzy. Podczas intifady Al-Aksa w styczniu 2003 roku palestyński terrorysta z Islamskiego Dżihadu przeniknął na terytorium Izraela, zabijając mieszkańca moszawu Gadisz. Podczas pościgu zginęło 3 żołnierzy izraelskiej straży granicznej. Wydarzenie to skłoniło władze do wybudowania muru bezpieczeństwa, który oddzielił terytorium Izraela od Autonomii Palestyńskiej. Jego budowa poprawiła sytuację bezpieczeństwa w regionie.
Demografia.
Większość mieszkańców moszawu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie, sadownictwie i hodowli drobiu. W szklarniach hodowane są kwiaty. Część mieszkańców pracuje w pobliskich strefach przemysłowych. W moszawie jest sklep wielobranżowy i warsztat mechaniczny.
Transport.
Z moszawu wyjeżdża się na północ drogą nr 6714 prowadzącą do wioski Merkaz Omen i dalej do drogi nr 675. W odległości 3 km na północny zachód od maszawu znajduje się port lotniczy Megiddo.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej do sąsiedniej wioski Merkaz Omen. W moszawie jest ośrodek kultury z biblioteką, sala sportowa z siłownią, oraz boisko do piłki nożnej. Jest tu także mykwa i synagoga.
Turystyka.
Na zachód od moszawu jest położone niewielkie wzgórze Tel Kadesz (86 m n.p.m.). Wykopaliska archeologiczne ujawniły tutaj pozostałości starożytnego osadnictwa z czasów perskich, rzymskich, bizantyjskich i arabskich. Zachowały się między innymi fragmenty grobowców, cokoły oraz ołtarz z rogami.

</doc>
<doc id="1305850" url="https://pl.wikipedia.org/wiki?curid=1305850" title="Okręg wyborczy Scarborough">
Okręg wyborczy Scarborough

Okręg wyborczy Scarborough powstał w 1295 r. jako okręg miejski. Wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Scarborough w hrabstwie Yorkshire. W XVIII w. okręg znalazł się pod kontrolą rodzin Mannersów i Phippsów, który wpływali na 44 elektorów, którzy byli członkami lokalnej korporacji i jako jedyni mieli prawo głosu. Reforma wyborcza 1832 r. powiększyła liczbę osób z czynnym prawem wyborczym do 431. W 1885 r. liczbę mandatów przypadających na okręg zmniejszono do jednego. Okręg zlikwidowano w 1918 r.
W 1974 r. okręg Scarborough został odtworzony, tym razem jako jednomandatowy okręg ziemski. Ostatecznie zlikwidowano go w 1997 r.

</doc>
<doc id="1305853" url="https://pl.wikipedia.org/wiki?curid=1305853" title="Braggadacio">
Braggadacio



</doc>
<doc id="1305855" url="https://pl.wikipedia.org/wiki?curid=1305855" title="Bragga">
Bragga



</doc>
<doc id="1305856" url="https://pl.wikipedia.org/wiki?curid=1305856" title="AMA">
AMA



</doc>
<doc id="1305857" url="https://pl.wikipedia.org/wiki?curid=1305857" title="Gidona">
Gidona

Gidona (hebr. גדעונה; ang. Gidona) – wieś komunalna położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Wieś jest położona na wysokości od 30 do 5 metrów p.p.m. na południowo-zachodniej krawędzi intensywnie użytkowanej rolniczo Doliny Charod, na północy Izraela. Leży ona u podnóża Wzgórz Gilboa. Na południe od wsi wznoszą się szczyty Ma’ale Nurit (131 m n.p.m.) i Har Sza’ul (302 m n.p.m.). Zbocza wzgórz są zalesione. Teren doliny jest prawie całkowicie płaski, chociaż delikatnie opada w kierunku wschodnim do depresji Doliny Jordanu. Przepływa tędy niewielka rzeka Charod, której wody są wykorzystywane do zasilania licznych stawów hodowlanych. W otoczeniu wsi Gidona znajdują się kibuce Gewa, En Charod Me’uchad, Tel Josef i Jizre’el, Chefci-Bah, moszawy Kefar Jechezkel, Perazon i Awital, oraz wsie komunalne Gan Ner i Merkaz Ja’el. W odległości 3 km na południe od wsi, we Wzgórzach Gilboa przebiega mur bezpieczeństwa oddzielający terytorium Izraela od Autonomii Palestyńskiej.
Gidona jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod, a od 1921 roku rozpoczęto tworzenie pierwszych osad rolniczych w okolicy. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że obszar Doliny Charod miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Jej kontynuacją była I wojny izraelsko-arabskiej (1948–1949), która doprowadziła do tego, że cała Dolina Charod znalazła się w państwie Izrael. Umożliwiło to dalszy rozwój żydowskiego osadnictwa. W takich okolicznościach, w 1949 roku został założony moszaw Gidona.
Grupa założycielska moszawu składała się z żydowskich imigrantów z Jemenu. Moszaw nazwano na cześć biblijnego bohatera Gedeona, który prawdopodobnie w tym miejscu rozbił obóz przed bitwą z Midianitami. Początkowo warunki życia w osadzie były bardzo ciężkie. Mieszkańcy spędzili pierwszą zimę w namiotach, ciężko pracując przy osuszaniu okolicznych bagien. Cierpieli przy tym od niedostatku i chorób, zwłaszcza od malarii roznoszonej przez komary. Żydowski Fundusz Narodowy zatrudnił część mieszkańców przy zalesianiu Wzgórz Gilboa oraz w sąsiednim kamieniołomie (położony na wschód od wsi). Pomimo to brakowało podstawowej infrastruktury, i moszaw przeżywał nieustanne kłopoty ekonomiczne. Poszukując skutecznego rozwiązania problemów, w 1960 roku przekształcono moszaw w wieś komunalną, w której dopuszczono własność prywatną oraz stworzono warunki do prowadzenia własnych firm. Nie wszystkie projekty udało się zrealizować, jednak wieś systematycznie rozwija się i posiada plany dalszego rozwoju.
Demografia.
Większość mieszkańców wsi jest Żydami:
Gospodarka i infrastruktura.
Gospodarka wsi opiera się na rolnictwie, sadownictwie i turystyce. W sąsiedztwie wioski znajdują się kamieniołomy. Wielu mieszkańców pracuje poza wsią. We wsi jest sklep wielobranżowy.
Transport.
Ze wsi wyjeżdża się na północny wschód na drogę nr 71, którą jadąc na wschód dojeżdża się do kibucu Gewa, lub jadąc na zachód dojeżdża się do moszawu Kefar Jechezkel.
Edukacja i kultura.
Dzieci są dowożone do szkoły podstawowej i szkoły średniej w pobliskim kibucu En Charod Me’uchad. We wsi jest biblioteka i boisko sportowe.
Turystyka.
We wsi istnieje możliwość wynajęcia noclegów. Na zachód od wsi znajduje się Park Narodowy Majan Charod, który chroni obszar źródeł strumienia Charod. Strumień wypływa z kamienistej jaskini na zboczach Wzgórz Gilboa i spływa do obszernego parku, w którym zbudowano duży basen rekreacyjny. Okoliczne zbocza górskie są porośnięte sosnowy lasem. W parku znajduje się grobowiec Jehoszua Chankina, który przysłużył się rozwoju osadnictwa żydowskiego w całej Dolnej Galilei. Jest tu także Muzeum Chankina. Wieś jest dogodnym punktem wyjściowym do pieszych wędrówek po Wzgórzach Gilboa. Ze szczytu Har Sza’ul rozciąga się rozległa panorama na całą okolicę. Wzgórza są popularnym miejscem uprawiania paralotniarstwa.

</doc>
<doc id="1305858" url="https://pl.wikipedia.org/wiki?curid=1305858" title="Don’t Look Away">
Don’t Look Away

Don’t Look Away – debiutancki album amerykańskiej piosenkarki Kate Voegele, utrzymany w pop-rockowej stylistyce z domieszką folkowych elementów. Wydawnictwo ukazało się nakładem Myspace Records.

</doc>
<doc id="1305859" url="https://pl.wikipedia.org/wiki?curid=1305859" title="Jezioro Dziecinowskie">
Jezioro Dziecinowskie

Jezioro Dziecinowskie – jezioro w starorzeczu Wisły w Dolinie Środkowej Wisły, w województwie mazowieckim o powierzchni ok. 10 ha, położone w centrum wsi Dziecinów. Nie odpływa do Wisły.
Jest lokalnym centrum wędkarskim oraz największym jeziorem w miejscowości Dziecinów, jednym z największych w gminie Sobienie-Jeziory. W planach było niegdyś utworzenie ośrodka wypoczynkowego nad tym jeziorem, lecz inwestycja do dziś nie została zrealizowana.

</doc>
<doc id="1305865" url="https://pl.wikipedia.org/wiki?curid=1305865" title="Hestia Jones">
Hestia Jones



</doc>
<doc id="1305867" url="https://pl.wikipedia.org/wiki?curid=1305867" title="Fabián O’Neill">
Fabián O’Neill

Fabián Alberto O’Neill Dominguez (ur. 14 października 1973 w Paso de Los Torros, zm. 25 grudnia 2022) – urugwajski piłkarz występujący na pozycji ofensywnego pomocnika.
Kariera klubowa.
Fabián O’Neill zawodową karierę rozpoczynał w 1992 roku w Club Nacional de Football. W tym samym roku zdobył z nim mistrzostwo kraju. Przez cztery lat gry w Montevideo Fabián pełnił rolę rezerwowego, jednak regularnie dostawał szanse gry. Łącznie dla tego urugwajskiego zespołu O’Neill rozegrał 63 ligowe mecze, po czym przeniósł się do Włoch. W 1995 roku podpisał kontrakt z grającym w Serie A Cagliari Calcio. W sezonie 1996/1997 razem z drużyną spadł do Serie B, jednak w kolejnych rozgrywkach powrócił do najwyższej klasy rozgrywek w kraju. Do drugiej ligi "Rossoblu" spadli ponownie w sezonie 1999/2000. Latem Fabián zdecydował się zmienić klub i przeszedł do Juventusu. W ekipie ze Stadio delle Alpi występował przez półtora sezonu. Grał między innymi u boku swoich rodaków - Fabiána Cariniego, Paolo Montero, Daniela Fonseki oraz Marcelo Zalayety. W barwach "Starej Damy" O’Neill wystąpił w czternastu ligowych pojedynkach. W zimowym okienku transferowym 2001/2002 przeszedł do AC Perugia, a kolejny sezon spędził w Cagliari. W 2003 roku Fabián powrócił do Nacionalu, gdzie zakończył piłkarską karierę.
Kariera reprezentacyjna.
W reprezentacji Urugwaju O’Neill zadebiutował 16 czerwca 1993 w wygranym 1:0 pojedynku ze Stanami Zjednoczonymi. W 2002 roku został powołany do kadry "Charrúas" na mistrzostwa świata. Na mundialu tym podopieczni Víctora Púi zajęli trzecie miejsce w swojej grupie i odpadli z turnieju. Sam Fabián na boiskach Korei Południowej i Japonii pełnił rolę rezerwowego i nie wystąpił w żadnym ze spotkań. Łącznie dla drużyny narodowej wychowanek Club Nacional rozegrał dziewiętnaście meczów i strzelił dwa gole.

</doc>
<doc id="1305870" url="https://pl.wikipedia.org/wiki?curid=1305870" title="Fabian O'Neill">
Fabian O'Neill



</doc>
<doc id="1305878" url="https://pl.wikipedia.org/wiki?curid=1305878" title="Koala">
Koala

Koala ("Phascolarctos") – rodzaj ssaka z rodziny koalowatych (Phascolarctidae). Koala w naturalnym środowisku żyje średnio 20 lat, a jego populacja obecnie maleje i tym samym jest narażony na wyginięcie. 
Zasięg występowania.
Rodzaj obejmuje jeden żyjący współcześnie gatunek występujący w Australii.
Morfologia.
Długość ciała samic 65–73 cm, samców 67–82 cm; masa ciała samców samic 4,1–11 kg, 4,2–14,9 kg. 
Systematyka.
Podział systematyczny.
Do rodzaju należy jeden występujący współcześnie gatunek:
Opisano również gatunki wymarłe:

</doc>
<doc id="1305879" url="https://pl.wikipedia.org/wiki?curid=1305879" title="Iżorski-Fiat">
Iżorski-Fiat

Iżorski-Fiat – rosyjski samochód pancerny skonstruowany w 1914 roku. Wzorowany na importowanych do Rosji samochodach pancernych firmy Austin. Wykorzystywał importowane podwozie firmy Fiat. Razem z oryginalnymi samochodami pancernymi Austin i ich odmianą Putiłow-Austin, pojazdy Iżorski-Fiat stanowiły podstawę uzbrojenia rosyjskich pododdziałów samochodów pancernych podczas I wojny światowej, a później były wykorzystywane podczas rewolucji październikowej i późniejszej wojny domowej toczących się na terenie ZSRR.
W latach 1925-1930 jeden pojazd o numerze rejestracyjnym "4433" znajdował się w 2 Szwadronie Samochodów Pancernych w Warszawie.

</doc>
<doc id="1305881" url="https://pl.wikipedia.org/wiki?curid=1305881" title="Grzegorz Nowaczyk">
Grzegorz Nowaczyk

Grzegorz Nowaczyk (ur. 3 marca 1966 w Elblągu) – polski polityk, samorządowiec, w latach 2007–2010 członek zarządu województwa warmińsko-mazurskiego, w latach 2010–2013 prezydent Elbląga.
Życiorys.
Ukończył studia na Wydziale Prawa i Administracji Uniwersytetu Gdańskiego oraz studia podyplomowe m.in. z zakresu bankowości we Frankfurcie nad Menem. Od 1991 do 1996 pracował na różnych stanowiskach w Elbrewery Co. Ltd i innych spółkach prawa handlowego. W 1996 został zastępcą wójta gminy Elbląg. W 1998 powołano go na urząd wójta tej gminy, utrzymał to stanowisko po wyborach bezpośrednich w 2002 i 2006. W 2004 bezskutecznie kandydował z listy Prawa i Sprawiedliwości do Parlamentu Europejskiego.
Później przystąpił do Platformy Obywatelskiej. Z jej listy 2007 bez powodzenia kandydował do Sejmu, a następnie wszedł w skład zarządu województwa warmińsko-mazurskiego w miejsce Adama Żylińskiego, wybranego do Sejmu VI kadencji.
W 2010 został kandydatem PO na stanowisko prezydenta Elbląga w wyborach samorządowych. W pierwszej turze wyborów uzyskał ponad 13 tys. głosów (ok. 36%), zajmując 1. miejsce spośród 5 kandydatów i przechodząc do drugiej tury wyborów razem z Henrykiem Słoniną. Został jednocześnie radnym miejskim, a w drugiej turze wyborów prezydenckich pokonał swojego konkurenta do tego urzędu. 9 grudnia 2010 został zaprzysiężony na to stanowisko.
14 kwietnia 2013 w wyniku referendum lokalnego został odwołany ze stanowiska (większością 96% spośród ok. 24 tys. głosujących). Zakończył urzędowanie z dniem publikacji wyników referendum w postaci obwieszczenia wojewody warmińsko-mazurskiego w Warmińsko-Mazurskim Dzienniku Urzędowym w dniu 16 kwietnia 2013. Kilka dni później zrezygnował z kierowania elbląskimi strukturami PO.

</doc>
<doc id="1305882" url="https://pl.wikipedia.org/wiki?curid=1305882" title="Zapis Hilla">
Zapis Hilla

Zapis Hilla – jednoznaczny sposób zapisu sumarycznych wzorów związków chemicznych, w którym ustalona jest kolejność podawania symboli pierwiastków chemicznych.
Reguły tworzenia wzorów sumarycznych Hilla są następujące:
Porządek Hilla jest sposobem na jednoznaczne uporządkowanie dowolnego zbioru wzorów sumarycznych związków chemicznych w rodzaj porządku leksykograficznego, podobnie jak to można wykonać z wyrazami dowolnego języka. Czyni się to poprzez zapisanie wszystkich tych wzorów zgodnie z zasadami Hilla opisanymi wyżej, a następnie zastosowanie poniższych reguł sortowania:
Zapis Hilla został opisany przez Edwina Hilla, pracownika urzędu patentowego USA w roku 1900. Zapis Hilla stosują liczne katalogi chemiczne, przewodniki bibliograficzne nauk przyrodniczych i . Chemical Abstracts i – począwszy od roku 1958 – Beilstein stosują porządek Hilla do tworzenia spisu treści związków w wydawnictwach papierowych.
Niektóre katalogi stosują odstępstwa od opisanych wyżej reguł, np. aby oddzielić w spisie związki organiczne od nieorganicznych, te pierwsze są umieszczane u góry lub u dołu spisu niezgodnie z zasadami porządku Hilla. Wiele katalogów osobno sortuje także bertolidy i daltonidy, albo porządkuje według arbitralnie wybranego pierwiastka, np. krzemu w katalogach związków krzemoorganicznych.
Przykład.
Poniższe wzory są podane w zapisie i w porządku Hilla:

</doc>
<doc id="1305888" url="https://pl.wikipedia.org/wiki?curid=1305888" title="Porządek Hilla">
Porządek Hilla



</doc>
<doc id="1305889" url="https://pl.wikipedia.org/wiki?curid=1305889" title="Diakineza">
Diakineza

Diakineza (z gr. "dia" – przypadek, "kinesis" – ruch) – ostatni, piąty etap profazy I mejozy, zachodzący po diplotenie. Po diakinezie następuje metafaza I.
Podczas diakinezy:

</doc>
<doc id="1305890" url="https://pl.wikipedia.org/wiki?curid=1305890" title="Dytwin">
Dytwin

Dytwin, (Detwin) — imię męskie pochodzenia germańskiego (niem. "Dietwin"), złożone z członów: "Diet-" (germ. "þeudo", stsas. "thioda", stwniem. "diot") — "lud" oraz "-win" (stwniem., stsas. "wini") — "przyjaciel" i oznaczające "przyjaciel ludu". W Polsce imię to notowano od 1251 roku w formie (Detwin) i od 1365 w formie Dytwin.
Przykładowe możliwe staropolskie zdrobnienia: Dytek, Dytko, Dytel, Dytka, Dytusz, Dytyl, Dzietko, Dziec(z)ko. 
Por. inne imiona o tym samym pierwszym lub drugim członie:

</doc>
<doc id="1305892" url="https://pl.wikipedia.org/wiki?curid=1305892" title="Rezerwat przyrody Dąbrowa Brzeźnicka im. Bolesława Grochowskiego">
Rezerwat przyrody Dąbrowa Brzeźnicka im. Bolesława Grochowskiego

Dąbrowa Brzeźnicka im. Bolesława Grochowskiego – leśny rezerwat przyrody w województwie lubuskim, w powiecie żagańskim, w gminie Brzeźnica. Obszar rezerwatu objęty jest ochroną ścisłą.
Rezerwat Dąbrowa Brzeźnicka został utworzony w 1989 roku. W 2012 roku nadano mu imię inż. Bolesława Grochowskiego – byłego dyrektora Regionalnej Dyrekcji Lasów Państwowych w Zielonej Górze.
Podstawa prawna.
Utworzony Zarządzeniem Ministra Ochrony Środowiska i Zasobów Naturalnych z dnia 3 marca 1989 r. w sprawie uznania za rezerwaty przyrody ().
Obszar rezerwatu.
W skład rezerwatu wchodzi obszar położony w granicach administracyjnych powiatu żagańskiego, gm. Brzeźnica o powierzchni 5,88 ha w tym: obręb ewidencyjny Stanów 0,44 ha (dz. nr 148/3 – 0,44 ha), obręb ewidencyjny Brzeźnica 5,44 ha (dz. nr 156/1 – 5,44 ha), w zarządzie Nadleśnictwa Krzystkowice.
Przyroda.
Celem ochrony jest zachowanie fragmentu grądu oraz dąbrowy świetlistej z licznymi dębami pomnikowymi. Rosną tu takie gatunki roślin jak: czeremcha, trzmielina, kruszyna, porzeczka czarna, gwiazdnica wielkokwiatowa, konwalijka dwulistna, borówka czernica, dziurawiec zwyczajny, jasnota biała, czyściec leśny, trzcinnik piaskowy, glistnik jaskółcze ziele, szczawik zajęczy, fiołek leśny i liczne gatunki bodziszka. Drzewa sztucznie nasadzone to mające około 120 lat sosna wejmutka i daglezja zielona. Faunę reprezentują m.in.: sarna, dzik, lis i zając.

</doc>
<doc id="1305897" url="https://pl.wikipedia.org/wiki?curid=1305897" title="Sol de America Formosa">
Sol de America Formosa



</doc>
<doc id="1305902" url="https://pl.wikipedia.org/wiki?curid=1305902" title="Rezerwat przyrody Dąbrowa na wyspie">
Rezerwat przyrody Dąbrowa na wyspie

Dąbrowa na Wyspie – rezerwat przyrody w województwie lubuskim, w powiecie międzyrzeckim, w gminie Przytoczna. Leży w granicach Pszczewskiego Parku Krajobrazowego oraz dwóch obszarów sieci Natura 2000: obszaru specjalnej ochrony ptaków „Jeziora Pszczewskie i Dolina Obry” PLB080005 oraz specjalnego obszaru ochrony siedlisk „Rynna Jezior Obrzańskich” PLH080002.
Według obowiązującego planu ochrony ustanowionego w 2004 roku, obszar rezerwatu objęty jest ochroną czynną.
Podstawa prawna.
Utworzony Zarządzeniem Ministra Ochrony Środowiska, Zasobów Naturalnych i Leśnictwa z dnia 11 grudnia 1995 r. w sprawie uznania za rezerwat przyrody ().
Celem ochrony jest zachowanie ze względów naukowych, dydaktycznych i krajobrazowych rzadko spotykanego lasu liściastego na malowniczej wyspie oligotroficznego Jeziora Lubikowskiego.
Obszar rezerwatu.
W skład rezerwatu wchodzi obszar położony w granicach administracyjnych powiatu międzyrzeckiego, gm. Przytoczna, obrębu ewidencyjnego Lubikowo o powierzchni 4,40 ha (dz. nr 535/2 – 4,40 ha) w zarządzie Nadleśnictwa Międzychód.
Przyroda.
W drzewostanie dominuje dąb z domieszką buka i olszy czarnej. W runie rośnie m.in. konwalia majowa, pierwiosnek lekarski, lilia złotogłów, dzwonek brzoskwiniolistny i występujący w formie płożącej bluszcz pospolity.
Wyspa otoczona jest szuwarami, które stanowią dogodne miejsce lęgowe dla ptaków wodnych takich jak: łabędź niemy, gęgawa, bąk, cyraneczka, gągoł.

</doc>
<doc id="1305908" url="https://pl.wikipedia.org/wiki?curid=1305908" title="Wojciech Jankowiak">
Wojciech Jankowiak

Wojciech Jankowiak (ur. 17 kwietnia 1956 w Wolsztynie) – polski polityk, urzędnik państwowy i samorządowy, były wicewojewoda poznański i wielkopolski, od 2006 członek zarządu województwa wielkopolskiego, od 2007 w randze wicemarszałka.
Życiorys.
Syn Józefa i Heleny. Ukończył studia na Wydziale Prawa i Administracji Uniwersytetu im. Adama Mickiewicza w Poznaniu oraz studia podyplomowe w Szkole Głównej Planowania i Statystyki w Warszawie. W 2013 został prezesem zarządu Stowarzyszenia Absolwentów Uniwersytetu im. Adama Mickiewicza w Poznaniu.
W latach 1989–1990 zajmował stanowisko wiceprezydenta Poznania, następnie był kolejno zastępcą kierownika Urzędu Rejonowego w tym mieście (do 1993), dyrektorem departamentu w Urzędzie Rady Ministrów (do 1996), wicewojewodą poznańskim (do 1998) i członkiem zarządu województwa wielkopolskiego (do 2001).
Członek Polskiego Stronnictwa Ludowego. Z jego listy kandydował do Sejmu w 2001, 2005, 2007, 2011, 2015 i 2019 oraz do Parlamentu Europejskiego w 2014.
W okresie od 2001 do 2003 pełnił funkcję wicewojewody wielkopolskiego, a po odwołaniu do 2006 dyrektora Departamentu Rozwoju Regionalnego w urzędzie marszałkowskim. W wyborach samorządowych w 2006 uzyskał mandat radnego sejmiku III kadencji. W tym samym roku wszedł w skład zarządu województwa. W 2007 objął stanowisko wicemarszałka (w miejsce Józefa Rackiego, wybranego na posła VI kadencji).
W wyborach w 2010 również został radnym województwa. 1 grudnia tego samego roku ponownie objął stanowisko wicemarszałka. W 2014 po raz kolejny z powodzeniem kandydował na radnego województwa, utrzymał następnie funkcję wicemarszałka w nowym zarządzie. Również w 2018 został wybrany na radnego sejmiku, pozostając wicemarszałkiem województwa.
Odznaczenia i wyróżnienia.
Odznaczony Złotym Krzyżem Zasługi (1997) i Krzyżem Kawalerskim Orderu Odrodzenia Polski (2005). W 2007 został honorowym obywatelem Grodziska Wielkopolskiego. W 2015 uhonorowany Odznaką Honorową za Zasługi dla Samorządu Terytorialnego. W 2022 wyróżniony Odznaką Honorową „Wierni Tradycji” przyznaną przez Towarzystwo Pamięci Powstania Wielkopolskiego 1918/1919.

</doc>
<doc id="1305911" url="https://pl.wikipedia.org/wiki?curid=1305911" title="Oberthal (Saara)">
Oberthal (Saara)

Oberthal – gmina w zachodnich Niemczech, w kraju związkowym Saara, w powiecie St. Wendel.
Geografia.
Gmina leży nad rzeką Blies.
Gmina ma powierzchnię 23,86 km², zamieszkuje ją 6217 osób (2010). Większa część gminy należy do Parku Natury Saar-Hunsrück, w obrębie gminy znajduje się torfowisko wysokie "Oberthaler Bruch".
Oberthal położone jest ok. 30 km na północ od Saarbrücken, ok. 40 km na południowy wschód od Trewiru i ok. 70 km na południowy wschód od Luksemburga.
Dzielnice.
W skład gminy wchodzą cztery dzielnice: 
Historia.
Gmina powstała podczas reformy administracyjnej w 1974 z połączenia gmin Gronig, Güdesweiler, Oberthal i Steinberg-Deckenhardt.
Polityka.
Wójtem jest Sigrid Morsch z CDU.
Rada gminy.
Rada gminy składa się z 27 członków:
Współpraca.
Miejscowość partnerska:
Zabytki i atrakcje.
Gronig
Güdesweiler
Oberthal
Infrastruktura.
Przez teren gminy nie przebiegają żadne ważne ciągi komunikacyjne jednak znajdują się one w okolicy. Na północ zlokalizowano autostradę A62 (zjazd "3 Nonfelden-Türkismühle"), na zachód autostrada A1 (zjazd "138 Nonnweiler-Primstal"). Drogi krajowe znajdują się na wschodzie - B41 i na południu B269.
Najbliższą linią kolejową jest Nahetalbahn, najbliższy dworzec kolejowy znajduje się w St. Wandel. Przez miejscowość przebiegała linia kolejowa Tholey-St. Wendel. Odcinek do Tholey został zamknięty w 1984 i wówczas Oberthal było stacją końcową. Jednak z czasem cała linia została zamknięta.
W gminie działa szkoła podstawowa, Real Schule Oberthal-Namborn oraz trzy przedszkola.

</doc>
<doc id="1305917" url="https://pl.wikipedia.org/wiki?curid=1305917" title="Osiedle Kościelne (Zalewo)">
Osiedle Kościelne (Zalewo)

Osiedle Kościelne (przed 1945: "Erich Koch Siedlung") – osiedle w Zalewie, położone w południowo-wschodniej części miasta, przy granicy z Kupinem. W skład osiedla wchodzą ulice: Mickiewicza, Morwowa, Kilińskiego, Krótka, Rybacka, Parkowa, Różana, Krakowska, Kwiatowa, Niska i Targowa. Nazwa osiedla pochodzi od położenia, tj. nieopodal Kościoła św. Jana Apostoła i Ewangelisty w Zalewie. Po II wojnie światowej tę niewielką "dzielnicę" tworzyły stare, wschodniopruskie budynki mieszkalne, znajdujące się obecnie na ulicach: Kwiatowej i Różanej.
Oficjalnie.
Według zestawienia miejscowości jest to miejscowość o nazwie „Osiedle” będące częścią wsi Kupin, z nazwą oboczną "Osiedle Kościelne", w uwagach zapisano „wg lokalizacji i przebiegu granic obrębów ewidencyjnych - część miasta Zalewo”. Osiedle jako część wsi Kupin występuje w bazie TERYT oraz w rozporządzaniu o miejscowości w Polsce.
Inne.
Na terenie osiedla znajduje się Stadion Miejski oraz siedziba Klubu Sportowego Ewingi Zalewo.
Ponadto, rozgrywany jest tu coroczny turniej paintballowy.

</doc>
<doc id="1305919" url="https://pl.wikipedia.org/wiki?curid=1305919" title="Porty lotnicze w Izraelu">
Porty lotnicze w Izraelu

Porty lotnicze w Izraelu – w skład systemu cywilnych portów lotniczych w Izraelu, wykorzystywanych do transportu pasażerskiego, wchodzi 12 portów lotniczych – z dominującym międzynarodowym portem (Tel Awiw-Ben Gurion) i największym krajowym (Tel Awiw-Ste Dov). Dodatkowo istnieje 2 zapasowe lądowiska i 8 wojskowych baz lotniczych.

</doc>
<doc id="1305923" url="https://pl.wikipedia.org/wiki?curid=1305923" title="Rezerwat przyrody Dębina (województwo lubuskie)">
Rezerwat przyrody Dębina (województwo lubuskie)

Dębina – leśny rezerwat przyrody w województwie lubuskim, w powiecie gorzowskim, w gminie Kłodawa.
Celem ochrony jest zachowanie ze względów naukowych i dydaktycznych grądu środkowoeuropejskiego.
Drzewostan rezerwatu tworzy głównie dąb szypułkowy z domieszką buka zwyczajnego, grabu pospolitego, lipy drobnolistnej i sosny pospolitej. Do ciekawszych gatunków rosnących tu roślin należy żywiec bulwkowy i przylaszczka pospolita.
Obszar rezerwatu podlega ochronie czynnej.
Podstawa prawna.
Uznany Zarządzeniem Ministra Ochrony Środowiska, Zasobów Naturalnych i Leśnictwa z dnia 11 grudnia 1995 r. w sprawie uznania za rezerwat przyrody ().
Obszar rezerwatu.
W skład rezerwatu wchodzi obszar położony w granicach administracyjnych powiatu gorzowskiego, gm. Kłodawa, obrębu ewidencyjnego m. Kłodawa o powierzchni 12,18 ha (dz. nr 86/6 – 1,96 ha, dz. nr 86/8 – 2,74 ha, dz. nr 87/4 – 1,69 ha, dz. nr 87/9 – 5,79 ha), w zarządzie Nadleśnictwa Kłodawa.

</doc>
<doc id="1305925" url="https://pl.wikipedia.org/wiki?curid=1305925" title="Edward Henry Somerset">
Edward Henry Somerset

Robert Edward Henry Somerset (ur. 19 grudnia 1776, zm. 1 września 1842) – brytyjski arystokrata i wojskowy, młodszy syn Henry’ego Somerseta, 5. księcia Beaufort, i Elizabeth Boscawen, córki admirała Edwarda Boscawena.
W 1793 wstąpił do 15 Pułku Lekkich Dragonów ("15th Light Dragoons"). Rok później otrzymał stopień kapitana. W 1799 był adiutantem Fryderyka Augusta Hanowerskiego podczas wyprawy do Holandii. Został wówczas awansowany do stopnia majora. W 1800 został podpułkownikiem, a w 1801 dowódcą 4 Pułku Dragonów Królowej.
Na czele swojego pułku walczył podczas wojen w Hiszpanii i Portugalii, między innymi w bitwach pod Talaverą i Buçaco. W 1810 został awansowany do stopnia pułkownika i otrzymał tytuł adiutanta króla Jerzego III. W 1811 brał udział w szarży kawalerii pod Usagre. W 1812 walczył w bitwie pod Salamanką. Za postawę w tej ostatniej bitwie został awansowany do stopnia generała majora i otrzymał dowództwo nad brygadą huzarów (pułki 7, 10 i 15).
Za postawę w bitwie pod Orthez (w 1814) Somerset otrzymał Krzyż Komandorski Orderu Łaźni i specjalne podziękowania od parlamentu. Pod Waterloo dowodził Brygadą Nadwornej Kawalerii. Za postawę w bitwie został wymieniony w rozkazie Wellingtona.
W latach 1799–1802 Somerset zasiadał w Izbie Gmin jako reprezentant Monmouth Boroughs. W latach 1803–1831 reprezentował okręg wyborczy Gloucestershire. W latach 1834–1837 był reprezentantem okręgu Cirencester. W latach 1829–1830 był generałem porucznikiem artylerii w administracji Wellingtona. W latach 1834–1835 był zastępcą generała artylerii. W 1834 został odznaczony Krzyżem Wielkim Orderu Łaźni. W 1825 otrzymał awans do stopnia generała porucznika. W 1841 został pełnym generałem. W latach 1829–1836 dowodził 1 Pułkiem Królewskich Dragonów ("1st Royal Dragoons").
17 października 1805 poślubił Louisę Augustę Courtenay (zm. 9 lutego 1825), córkę Williama Courtenaya (2. wicehrabiego Courtenay of Powderham Castle), i Frances Clark. Edward i Louisa mieli razem jednego syna, generała porucznika Edward Arthur Somerset (2 lutego 1817 – 12 marca 1886), kawalera Orderu Łaźni i Legii Honorowej.

</doc>
<doc id="1305931" url="https://pl.wikipedia.org/wiki?curid=1305931" title="Tomasz Kupis">
Tomasz Kupis

Tomasz Andrzej Kupis (ur. 4 kwietnia 1964 w Grabowie) – polski zapaśnik walczący w stylu wolnym, olimpijczyk
Życiorys.
Ukończył Technikum Gospodarki Wodnej w Zgierzu (1984) oraz kurs trenerski w AWF w Gorzowie Wielkopolskim. Był zawodnikiem m.in. Boruty Zgierz.
W trakcie kariery zawodniczej pięciokrotnie zdobywał mistrzostwo Polski w wadze ciężkiej (1987) i superciężkiej (1989, 1990, 1991, 1992). W 1992 brał udział w Letnich Igrzyskach Olimpijskich w Barcelonie, przegrywając dwie walki w eliminacjach i odpadając z zawodów. Trzykrotnie wystąpił także w finałach mistrzostw Europy (zajmując raz 4. i raz 5. miejsce).
Z zawodowego sportu wycofał się w 1992. Zajął się prowadzeniem działalności gospodarczej w ramach prywatnego przedsiębiorstwa. W 2007 objął mandat radnego sejmiku łódzkiego (uzyskał go z listy PiS, przystąpił do klubu radnych PO). W 2010 i w 2014 wybierany do rady miejskiej Zgierza.

</doc>
<doc id="1305932" url="https://pl.wikipedia.org/wiki?curid=1305932" title="Rezerwat przyrody Dębowa Góra (województwo lubuskie)">
Rezerwat przyrody Dębowa Góra (województwo lubuskie)

Dębowa Góra (dawniej Bogdaniec III) – rezerwat przyrody w województwie lubuskim, w powiecie gorzowskim, w gminie Bogdaniec.
Celem ochrony jest zachowanie ze względów naukowych i dydaktycznych fragmentu grądu środkowoeuropejskiego, w stanie zbliżonym do naturalnego. Niewielki fragment rezerwatu zajmuje też żyzna buczyna niżowa. W rezerwacie prowadzi się ochronę czynną.
Podstawa prawna.
Uznany Zarządzeniem Ministra Środowiska, Zasobów Naturalnych i Leśnictwa z dnia 11 grudnia 1995 r., w sprawie uznania za rezerwat przyrody (M.P. Nr 2/96, poz. 20). Zarządzenie weszło w życie 25 stycznia 1996 r.
Rezerwat posiada ustanowiony plan ochrony.
Obszar rezerwatu.
W skład rezerwatu wchodzi obszar położony w granicach administracyjnych powiatu gorzowskiego, gm. Bogdaniec, obrębu ewidencyjnego m. Bogdaniec o powierzchni 11,27 ha (dz. nr 201/2 – 1,95 ha, dz. nr 202/2 – 3,97 ha, dz. nr 230/1 – 4,18 ha, dz. nr 232/1 – 1,13 ha), w zarządzie Nadleśnictwa Bogdaniec.
Flora.
Powierzchnia drzewostanów w rezerwacie stanowi 93,8%. Wyróżniono tutaj jedną fazę rozwojową drzewostanu dojrzewającego jednowiekowego. Dominuje dąb, sosna, buk. Występuje też lipa, świerk, grab, brzoza brodawkowata, akacja. W warstwie krzewów występuje leszczyna zwyczajna. Przeciętny wiek drzewostanu wynosi 94 lata. Dominującym gatunkiem z przedziału 91–100 lat (90,8%) jest dąb, a pozostałe gatunki są w wieku 81–90 lat.
W runie występuje m.in. perłówka jednokwiatowa, marzanka wonna, gajowiec żółty, nerecznica samcza i prosownica rozpierzchła.

</doc>
<doc id="1305935" url="https://pl.wikipedia.org/wiki?curid=1305935" title="Elan Sara DeFan">
Elan Sara DeFan

Elan Sara DeFan, pseudonim Elan (ur. 1 marca 1983 w Guadalajarze) – meksykańska piosenkarka.
Jej debiutancki singel "Midnight" oraz album "Street Child" odniosły sukces w Meksyku oraz Australii, gdzie na początku zostały wydane. Kolejne dokonania Elan nie odniosły już tak dużego sukcesu, jednakże cieszyły się dość dużym powodzeniem w wyżej wymienionych państwach.
Elan przy tworzeniu muzyki inspiruje się brytyjską muzyką oraz dokonaniami takich artystów, jak np. Bob Dylan, Janis Joplin, John Lennon, Melissa Etheridge czy Bonnie Raitt.

</doc>
<doc id="1305937" url="https://pl.wikipedia.org/wiki?curid=1305937" title="Trebujeni">
Trebujeni

Trebujeni – miejscowość i gmina w środkowej Mołdawii, w rejonie Orgiejów. W 2014 roku liczyła 1624 mieszkańców. Leży w dolinie rzeki Raut.
W sąsiedztwie znajduje się kompleks klasztorny Orheiul Vechi z IX wieku oraz stanowiska archeologiczne będące śladem osadnictwa Scytów.

</doc>
<doc id="1305940" url="https://pl.wikipedia.org/wiki?curid=1305940" title="Morenowy Las">
Morenowy Las

Morenowy Las (dawniej Bogdaniec I) – leśny rezerwat przyrody w województwie lubuskim, w powiecie gorzowskim, w gminie Witnica.
Obszar rezerwatu objęty jest ochroną ścisłą.
Rezerwat położony jest w granicach obszaru specjalnej ochrony ptaków „Ostoja Witnicko-Dębniańska” PLB320015 sieci Natura 2000.
Celem ochrony jest zachowanie ze względów naukowych i dydaktycznych fragmentu lasu o charakterze grądu środkowoeuropejskiego i żyznej buczyny niżowej.
Obszar rezerwatu stanowi fragment lasu mieszanego o charakterze dąbrowy wielogatunkowej. W drugim piętrze drzewostanu występuje grab w zmieszaniu z bukiem i dębem sporadycznie modrzew, brzoza, wiąz, olsza w wieku 170 lat. Podszyt tworzy grab, dąb, brzoza. W runie występuje m.in. marzanka wonna, borówka czernica, inne trawy. Teren jest pagórkowaty.
Podstawa prawna.
Rezerwat posiada ustanowiony plan ochrony.
Obszar rezerwatu.
W skład rezerwatu przyrody wchodzi obszar położony w granicach administracyjnych powiatu gorzowskiego, gm. Witnica, obrębu ewidencyjnego m. Nowiny Wielkie o pow. 21,05 ha (dz. nr 832 – 11,42 ha, dz. nr 833 – 9,63 ha), oddziały leśne nr 257a i 258a, b, l w zarządzie Nadleśnictwa Bogdaniec.

</doc>
<doc id="1305946" url="https://pl.wikipedia.org/wiki?curid=1305946" title="Peteinozaur">
Peteinozaur

Peteinozaur ("Peteinosaurus zambelli") – bazalny pterozaur. Ten gad latający jest jednym z najwcześniejszych pterozaurów. Jego nazwa oznacza "latający jaszczur" ( "peteinos" „zdolny do latania, latający”; σαυρος "sauros" „jaszczurka”). Został odkryty w północnych Włoszech, żył ok. 222 – 215 mln lat temu. Był owadożerny; miał ostre, piłkowate zęby i miał 40 cm długości, a rozpiętość skrzydeł wynosiła 60 cm. Żył na bagnach i dolinach rzecznych. Peteinozaura odkrył w 1976 roku Rocco Zambelli, natomiast opisał go Rupert Wildl, w 1978 roku.

</doc>
<doc id="1305947" url="https://pl.wikipedia.org/wiki?curid=1305947" title="Luz María">
Luz María

Luz Maria – peruwiańska telenowela składająca się ze 176 odcinków, oparta na powieści Delii Fiallo "Luz María". Główna para serialu to majętny Gustavo (Christian Meier) i biedna dziewczyna ze wsi, Luz María (Angie Cepeda).
"Luz Maria" to remake argentyńskiej telenoweli "Stellina" z 1987 roku (emitowanej na Polonia 1), w której w głównych rolach wystąpili Andrea Del Boca i Ricardo Darin.
Wersja polska.
W Polsce w latach 90. telenowela cieszyła się ogromną popularnością. W Polsce serial był emitowany po raz pierwszy od 1 grudnia 1999 do 4 sierpnia 2000, następnie od 7 października 2002 do 23 czerwca 2003 w telewizji Polsat. W ramówce Polsatu telenowelę zastąpił serial "Fiorella" z uwagi na pojawienie się w obu produkcjach tej samej aktorki występującej w roli głównej – Angie Cepeda. Opracowaniem wersji polskiej zajęło się studio Start International Polska. Autorką tekstu była Barbara Włodarek. Lektorem serialu był Jerzy Rosołowski.
Fabuła.
Gustavo Gonzalvez przypadkiem przejeżdża konno koło małej górskiej rzeczki, gdzie widzi kąpiącą się dziewczynę - Luz Marię. Spotkanie trwa krótko, jednak oboje zakochują się w sobie od pierwszego wejrzenia.
Niedługo później Lucecicie umiera matka i dziewczyna, nie mając gdzie się podziać najmuje się na służbę do domu Mendozów, gdzie mieszka również Gustavo, żonaty z panienką Angeliną Mendoza. Gustavo naprawdę nie kocha Angeliny. Trwa przy niej jedynie z litości, gdyż dziewczyna porusza się na wózku inwalidzkim. Tak naprawdę jednak Angelina może chodzić, a wózek jest sprytnym pomysłem na utrzymanie męża przy sobie.
Teraz, kiedy Lucecita i Gustavo są blisko siebie, uczucie między nimi zaczyna się rozwijać. Powoduje to zdecydowaną antypatię wobec dziewczyny ze strony niektórych mieszkańców domu - Angeliny, a także jej matki, wyniosłej i władczej Gracieli. Jednak wśród służby Lucecita znajduje wielu oddanych przyjaciół. Ponadto podkochuje się w niej Sergio, syn Modesty, jednej z jej koleżanek z pracy.
Wkrótce na jaw wychodzi szokujący fakt - pan domu, Miguel Mendoza okazuje się ojcem Luz Marii. Od tej pory dziewczyna siłą rzeczy traktowana jest jak członkini rodziny, a nie jak zwykła służąca, o co oczywiście wściekają się Angelina i Graciela.
Wydaje się zatem, że Angelina i Lucecita są siostrami, jednak szybko okaże się, że dla kontrastu Angelina nie jest córką Miguela. Jej prawdziwym ojcem jest don Alvaro, prawnik, przyjaciel rodziny. Jednak Graciela w przeszłości ukryła ten fakt, nie chcąc narażać się na odrzucenie ze strony Miguela oraz w nadziei na zapewnienie lepszego bytu sobie i córce. Kiedy Miguel dowiaduje się prawdy, postanawia wyrzucić Gracielę z domu.
Tymczasem Gustavo na dobre wiąże się już z Lucecitą, która na dodatek jest z nim w ciąży. Postanawia zatem rozwieść się z Angeliną, która jednak nie przyjmuje tego spokojnie. Postanawia zabić Luz Marię. Podczas szamotaniny między kobietami, Angelina spada ze schodów, skutkiem czego łamie sobie kręgosłup i tym razem naprawdę jest zmuszona korzystać z wózka inwalidzkiego. Miguel dręczony chorobą umiera po ślubie Lucecity i Gustava, przed śmiercią przepisuje w testamencie cały majątek na Lucecitę.
Angelina nie ustępuje i w napadzie wściekłości postanawia zabić siebie i męża. Podczas wspólnej przejażdżki do portu z którego ma wyjechać z Gracielą i Alvarem, gwałtownie popędza konie, skutkiem czego powóz wpada w przepaść. Angelina ginie na miejscu, jednak Gustavo cudem uchodzi z życiem. Okazuje się, że mężczyzna stracił pamięć.
Okazuje się, że w szpitalu, do którego trafia Gustavo zatrudniona jest obecnie Mirta, była pielęgniarka w domu Mendozów. Wychodzi na jaw, że kobieta jest zakochana w Gustavie. Do tej pory była ona postacią raczej epizodyczną, jednak teraz staje się głównym czarnym charakterem serialu. Porywa ze szpitala półprzytomnego Gustava oraz jego córeczkę, którą zdążyła już urodzić Lucecita. Mirta wmawia choremu, że po stracie Angeliny nie ma on już nikogo bliskiego na świecie, dlatego lepiej będzie jak wyjedzie z nią daleko by powrócić do zdrowia.
Zrozpaczonej Lucecicie mimo usilnych starań nie udaje się odnaleźć Gustava. Nie chce korzystać ze spadku ojca ponieważ pragnie pracować ponieważ nie jest przyzwyczajona do luksusu oraz praca pomoże jej złagodzić cierpienie. Zatrudniają się tymczasem wraz z Modestą w domu miejskiego doktora, Alejandra Aldamy. Przez kolejnych kilkanaście odcinków poznajemy perypetie rodziny Aldamów. Doktor Alejandro walczy z poważnym uzależnieniem od alkoholu, a poza tym nie układają się relacje z żoną, Cristiną. Z drugiej strony zakochuje się w nim daleka krewna goszcząca w ich domu, Laura. Pragnie ona zdobyć dla siebie Alejandra i stać się nową panią Aldama. W domu przebywa także młoda córka Laury, Katie, darząca uczuciem syna Alejandra i Cristiny, niewidomego Jose Juliana. Ten z kolei od razu zakochuje się w Luz Marii, która swoją troskliwą opieką i dobrocią z czasem przemienia go w lepszego człowieka.
Wątek Aldamów kończy się dobrze - małżeństwo Cristiny i Alejandra zostaje uratowane, Laura wyjeżdża, a Jose Julian odzyskuje wzrok i żeni się z Katie, która uwolniona od wpływu matki staje się lepszą osobą. Wszyscy są dozgonnie wdzięczni Lucecicie, która jednak odchodzi z ich domu by dalej szukać Gustava.
Wreszcie, po pięciu długich latach, Lucecita wraz z towarzyszącą jej ciągle wierną przyjaciółką Modestą, znajdują dom Mirty i Gustava, którzy zdążyli już praktycznie stworzyć parę. Mała Maria Rosa zdążyła już podrosnąć i obecnie opiekowała się nią mało sympatyczna niańka, Ofelia, koleżanka Mirty. Lucecita chce rzecz jasna od razu zabrać z powrotem ukochanego i córkę i powiedzieć im całą prawdę, jednak Mirta mówi jej, że taka nagła wiadomość wywołałaby śmiertelny szok u Gustava. Lucecita postanawia zatem zatrudnić się w domu Mirty i Gustava jako służąca.
Gustavo nie poznaje ukochanej, jednak zakochuje się w niej od nowa. Z czasem uczucie to staje się coraz głębsze. Mirta, widząc to, posługuje się fałszywym świadectwem doktora Julio Quirogi, prywatnie własnego kuzyna, mówiącym, że jest ona ciężko chora na serce. Postawiony w takiej sytuacji Gustavo boi się ją odrzucić.
Wreszcie jednak wszystko zostaje wyjaśnione - Julio Quiroga zostaje zdemaskowany, Gustavo dowiaduje się, że Mirta nie jest tak naprawdę chora a dr Gutierrez opowiada mu całą prawdę o jego przerwanym związku z Lucecitą i niecnych czynach Mirty. Zła pielęgniarka trafia do więzienia, a Luz Maria i Gustavo zostają razem wraz ze swoją córką.

</doc>
<doc id="1305949" url="https://pl.wikipedia.org/wiki?curid=1305949" title="Clifford Walter Dupont">
Clifford Walter Dupont

Clifford Walter Dupont, GCLM, ID (ur. 6 grudnia 1905 w Londynie, zm. 28 czerwca 1978 w Rodezji) – pierwszy prezydent Rodezji, z wykształcenia prawnik.
Życiorys.
Studiował prawo w Bishop's Stortford College i w Clare College na Uniwersytecie Cambridge. Ukończył je w 1929, uzyskując tytuł radcy prawnego. W 1933 założył własną kancelarię.
W czasie II wojny światowej został powołany pod broń i służył początkowo w batalionie artylerii przeciwlotniczej w Afryce Północnej. Potem został członkiem sztabu gen. Eisenhowera podczas walk w Europie w 1944.
Rodezja.
Po raz pierwszy przyjechał do Rodezji Południowej w 1947, potem wracał kilkakrotnie i nabył ziemię w miejscowości Featherstone niedaleko Salisbury. Na stałe osiedlił się tam we wczesnych latach pięćdziesiątych.
W 1958 rozpoczął karierę polityczną. Wstąpił wówczas do Partii Dominium, z której ramienia został wybrany do parlamentu Federacji Rodezji i Niasy. W 1962 wstąpił do nowo powstałego Frontu Rodezyjskiego i w wyborach w grudniu tego roku zdobył mandat w parlamencie Rodezji Południowej. Został też ministrem sprawiedliwości w rządzie Winstona Fielda. Rok później rozpadła się federacja z Rodezją Północną i Niasą. Rząd Fielda podjął wówczas negocjacje z Wielką Brytanią mające na celu przyznanie Rodezji niepodległości. Kiedy starania te spełzły na niczym, Dupont razem z większością parlamentu zagłosował za usunięciem Fielda z urzędu. Nowym premierem został Ian Smith. W jego rządzie Clifford Dupont oprócz teki ministra sprawiedliwości został też wicepremierem.
Od sierpnia 1964 był ministrem spraw zagranicznych, a od czerwca 1965 - obrony. W listopadzie 1965, kiedy nie było już szans na pomyślne zakończenie rokowań z Wielką Brytanią (która przyznanie niepodległości uzależniała od nadania Murzynom pełni praw wyborczych, czemu Front Rodezyjski ostro się sprzeciwiał), Dupont poparł projekt jednostronnego ogłoszenia niepodległości i jako drugi (pierwszy był Ian Smith) sygnował jej deklarację.
Wobec zaistniałej sytuacji Dupont został mianowany przez Smitha Administratorem Rządu Rodezji (tj. odpowiednikiem gubernatora w pozostałych krajach Commonwealthu). Ponieważ Londyn nie uznał Rodezji i na jego prośbę członkowie Rady Bezpieczeństwa ONZ nałożyli na Rodezję sankcje gospodarcze, rząd Rodezji zerwał wszystkie stosunki łączące go z Wielką Brytanią i Wspólnotą Narodów oraz ogłosił kraj republiką. Pierwszym jej prezydentem wybrano właśnie Duponta, który objął urząd 16 kwietnia 1970 i pełnił go do 31 grudnia 1975, kiedy to zrezygnował z powodów zdrowotnych. Był jedynym prezydentem Rodezji, który sprawował urząd przez pełną kadencję i jedynym, którego wybrano na kolejną.
Zmarł 28 czerwca 1978 w Rodezji w wieku 72 lat.

</doc>
<doc id="1305950" url="https://pl.wikipedia.org/wiki?curid=1305950" title="William Thoms">
William Thoms

William John Thoms (ur. 1803, zm. 1885) – brytyjski pisarz i antykwariusz, który ukuł pojęcie "folklor" ("folk-lore" - "wiedza ludu"), na określenie tego, co wcześniej nazywano "starożytnościami ludowymi" (popular antiquities), czy "literaturą ludu" (popular literature). Nowy terminu użył w liście do pisma "Athenaeum" w 1846 roku.

</doc>
<doc id="1305951" url="https://pl.wikipedia.org/wiki?curid=1305951" title="Mały Franek">
Mały Franek



</doc>
<doc id="1305952" url="https://pl.wikipedia.org/wiki?curid=1305952" title="Manna (kraina)">
Manna (kraina)

Manna – starożytna kraina położona od południowo-wschodniego wybrzeża jeziora Urmia do Maraghe na północy, z kolei południowa granica przebiegała najprawdopodobniej w pobliżu miejscowości Buhen i Sakez. Stolicą królestwa było Hasanlu. 
Niektóre zapisy historyczne wymieniające krainę Manna:

</doc>
<doc id="1305953" url="https://pl.wikipedia.org/wiki?curid=1305953" title="Daniela Denby-Ashe">
Daniela Denby-Ashe

Daniela Denby-Ashe (ur. 9 sierpnia 1978 w Londynie) – angielska aktorka polskiego pochodzenia.
Życie.
Daniela Denby-Ashe urodziła się w Londynie w roku 1978. Jej ojciec, Mirosław Pszkit, urodził się w Polsce, a do Wielkiej Brytanii przybył w wieku 12 lat. Matka aktorki urodziła się na Wyspach, a wychowywała się do II wojny światowej we Francji, lecz miała polskich rodziców. Denby-Ashe mówi dzięki temu płynnie nie tylko po angielsku, lecz również po francusku i polsku. Kiedy jej rodzice brali ślub, wykorzystali książkę telefoniczną aby znaleźć dla siebie odpowiednie, angielsko-brzmiące nazwisko, jako że niektórzy mieli problemy z wymówieniem polskiego Pszkit. Jedno z nich znalazło „Denby”, a drugie „Ashe” i nie potrafili się zdecydować na jedno z nich, dlatego pozostawili oba.
Denby-Ashe zaczęła uczyć się baletu w wieku dwóch i pół lat, a w wieku lat 10 – 16 uczęszczała do szkoły teatralnej. Początki jej kariery obejmowały występy w reklamach oraz rola córki Saffy w epizodzie serialu "Absolutely Fabulous" w roku 1995. Pojawiła się również w serialu "The Bill" i w sitcomie "Desmond's".
Kariera.
Daniela Denby-Ashe po raz pierwszy wystąpiła w reklamie przekąski o nazwie Skips, co sprawiło, że została zauważona i dostała rolę Sary Hills w serialu "EastEnders". Grała tę rolę do roku 1999. W kolejnym roku zaczęła grać postać Janey Harper w nowym serialu komediowym o nazwie "My Family".
W roku 2004 zagrała główną rolę kobiecą w serialu wyprodukowanym przez stację BBC o nazwie "North and South" ("Północ Południe"), a w roku 2006 zagrała postać Mary w jednym z odcinków serialu Torchwood.
Inne seriale telewizyjne, w których się pojawiła, to "Is Harry on the Boat?", "Office Gossip", "Rescue Me" i "The Afternoon Play".
W roku 2005 zagrała w radiowej audycji komediowej o nazwie "Ring Around the Bath". Jeśli chodzi o jej karierę teatralną – wystąpiła w londyńskich teatrach "Yvonne Arnaud Theatre" i "Criterion Theatre" w sztuce "The Countess" oraz w teatrze "Royal Court Theatre" w sztuce "Motortown". W roku 2007 Denby-Ashe zagrała postać sekretarki Roberta Maxwella w serialu wyprodukowanym przez BBC pt. "Maxwell".

</doc>
<doc id="1305956" url="https://pl.wikipedia.org/wiki?curid=1305956" title="Muzeum Sztuki w Łodzi">
Muzeum Sztuki w Łodzi

Muzeum Sztuki w Łodzi – muzeum w Łodzi, którego główną osią programową jest badanie i prezentowanie sztuki awangardowej oraz progresywnych zjawisk artystycznych. Instytucja posiada trzy oddziały: ms1, ms2 oraz Muzeum Pałac Herbsta. Założone w 1930 r. jest jednym z najstarszych do dziś istniejącym muzeów, kolekcjonującym sztukę awangardową. W 1998 roku Muzeum Sztuki w Łodzi zostało wpisane do Państwowego Rejestru Muzeów pod numerem 53.
Misja.
Muzeum Sztuki w Łodzi koncentruje się na badaniu oraz prezentowaniu w różnorodnych kontekstach dzieł zgromadzonych w kolekcji sztuki XX i XXI wieku, a także na promowaniu progresywnych zjawisk artystycznych oraz wzmacnianiu roli sztuki jako elementu życia społecznego m.in. poprzez działania edukacyjne.
Realizowany program koresponduje z awangardowym projektem wypracowanym na przełomie lat 20. i 30. XX wieku przez grupę „a.r.”, a przede wszystkim Władysława Strzemińskiego, Katarzynę Kobro i Henryka Stażewskiego oraz ze sformułowaną przez Ryszarda Stanisławskiego (dyrektora Muzeum w latach 1966–1992) ideą „muzeum jako instrumentu krytycznego”. Idee te zyskują rozwinięcie w założeniu, że muzeum ma potencjał redefiniowania i aktualizowania pojęć sztuki i kultury oraz wytwarzania społecznych relacji z udziałem sztuki. Poprzez program wystawienniczy, naukowy, edukacyjny i wydawniczy Muzeum stara się urzeczywistniać ideę sztuki jako sposobu poznawania, odczuwania i rozumienia rzeczywistości, która była częścią awangardowego marzenia o twórczym życiu dostępnym dla każdego.
Historia.
Muzeum Sztuki powstało na skutek reorganizacji łódzkiego muzealnictwa w 1930 roku. Podstawą jego zbiorów jest kolekcja sztuki nowoczesnej grupy „a.r.” zgromadzona w latach 1929–1932 i uzupełniana do 1938 r. w kraju i za granicą. Inicjatorem i głównym animatorem akcji pozyskiwania darów od artystów był malarz i teoretyk sztuki Władysław Strzemiński, aktywnie wspierany przez rzeźbiarkę Katarzynę Kobro, malarza Henryka Stażewskiego oraz poetów Jana Brzękowskiego i Juliana Przybosia.
Zebrana kolekcja stanowi obraz preferencji artystycznych Strzemińskiego, choć jej ostateczny kształt jest wypadkową działań wielu osób, przede wszystkim Stażewskiego i Brzękowskiego oraz Hansa Arpa i Michela Seuphora. Stanowi przegląd awangardowych nurtów i tendencji końca lat 20. XX wieku, z reprezentacją dzieł abstrakcjonistów, takich jak: Hans Arp i Sophie Taeuber-Arp, Theo van Doesburg, Jean Gorin, Jean Helion, Vilmos Huszar, Henryk Stażewski czy Georges Vantongerloo. Znalazły się w niej też dzieła artystów z kręgu kubizmu (np. Fernanda Légera, Louisa Marcoussisa), futuryzmu (Enrica Prampoliniego), dadaizmu (Kurta Schwittersa), surrealizmu (Maxa Ernsta, Kurta Seligmanna), formizmu (np. Leona Chwistka, Tytusa Czyżewskiego), „czystej formy” (Stanisława Ignacego Witkiewicza) czy unizmu (Władysława Strzemińskiego). Kolekcja została zainicjowana przez samych artystów i ukształtowana w wyniku solidarnego działania – bezpłatnego przekazywania prac przez twórców z różnych państw, na przekór artystycznym różnicom. 
Pierwotnie Muzeum mieściło się na pierwszym piętrze dawnego ratusza przy Placu Wolności 1 i jego pełna nazwa brzmiała „Muzeum Historii i Sztuki im. Juliana i Kazimierza Bartoszewiczów” (od nazwiska donatora Kazimierza Bartoszewicza, który przekazał miastu rodzinną kolekcję sztuki w latach 1928–1930). Otwarcie pierwszej wystawy miało miejsce 13 kwietnia 1930 roku i tę datę dzisiejsze Muzeum Sztuki w Łodzi uważa za swój początek. Po raz pierwszy sztukę awangardową z kolekcji grupy "a.r" udostępniono publiczności 15 lutego 1931 r.  Powierzenie w 1935 r. kierownictwa muzeum doktorowi Marianowi Minichowi zaowocowało w pierwszym okresie poszerzeniem zbiorów o dzieła dopełniające obrazu polskiej sztuki nowoczesnej, przede wszystkim formistów polskich, lwowskiej grupy nadrealistów Artes oraz reprezentatywne prace Jankiela Adlera i Karola Hillera.
Tuż po wojnie ważnym przedsięwzięciem było pozyskanie obrazów Aleksieja Jawleńskiego. Po drugiej wojnie światowej, Muzeum przeniesiono do jednego z pałaców rodziny Poznańskich – przy ulicy Więckowskiego 36, który od 1948 roku do dziś nadal jest jedną z jego siedzib. Dyrektorem został ponownie Marian Minich, który zaadaptował pałacowe sale na potrzeby muzeum oraz zaprosił do współpracy Władysława Strzemińskiego, który uzupełnił przestrzeń ekspozycyjną „salą Neoplastyczną”. Uzupełniono też kolekcję sztuki współczesnej m.in. pracami Jonasza Sterna, Jerzego Nowosielskiego, Aliny Szapocznikow.
W 1950 roku Muzeum zaczęło działać pod obecną nazwą: Muzeum Sztuki w Łodzi. Drugim dyrektorem muzeum został Ryszard Stanisławski, który kierował instytucją w latach 1966–1991. Dążył on do rozwoju międzynarodowej kolekcji sztuki nowoczesnej i współczesnej. W swej praktyce muzealnej kierował się koncepcją „muzeum jako instrumentu krytycznego”, preferując koncentrację kolekcji na zjawiskach postrzeganych jako otwarte, twórcze i autentyczne. Dzięki staraniom Stanisławskiego muzeum pozyskało pierwsze płótno z serii obrazów liczonych Romana Opałki (oraz kolejne), kolekcję wczesnych prac Krzysztofa Wodiczki, Mirosława Bałki oraz przedstawicieli Warsztatu Formy Filmowej. Muzeum otrzymało zespół nabytych u schyłku Praskiej Wiosny prac artystów czeskich (m.in. Jiříego Kolářa). Mateusz Grabowski, właściciel awangardowej galerii w Londynie, przekazał dzieła reprezentujące brytyjski pop-art i op-art (m.in. Dereka Boshiera, Bridget Riley, Pauline Boty). Artyści amerykańscy (np. Sam Francis, Lawrence Weiner, Barbara Kasten, Chris Burden) złożyli swe prace  w drodze wymiany z artystami polskimi. Zespół przekazanych przez „Solidarność” prac z pierwszej Konstrukcji w procesie (m.in. Petera Downsbrough, Dana Grahama, Richarda Nonasa) wzbogacił muzealną reprezentację minimal art. W symbolicznym geście solidarności z polskim społeczeństwem Joseph Beuys podarował w ramach akcji „Polentransport 1981” ok. 300 prac ze swojego twórczego archiwum .
Stałym problemem muzeum był niedostatek przestrzeni wystawienniczej. Na początku lat 70. XX doszło do rozpisania konkursu na nowy gmach muzeum, który nie został jednak zrealizowany z powodu kryzysu gospodarczego. W 1973 roku muzeum otrzymało rezydencję Edwarda Herbsta na Księżym Młynie. Szansa na budynek spełniający wymagania prezentacji sztuki awangardowej pojawiła się dopiero wraz z planami stworzenia Centrum Manufaktura w dawnej fabryce Izraela Poznańskiego.
Od 2006 roku dyrektorem muzeum został Jarosław Suchan. Dzięki wsparciu finansowemu ze strony Unii Europejskiej (w ramach Zintegrowanego Programu Operacyjnego Rozwoju Regionalnego), Ministra Kultury i Dziedzictwa Narodowego, Urzędu Wojewódzkiego a także Urzędu Marszałkowskiego w Łodzi, doszło do rewitalizacji i modernizacji dawnej przędzalni w fabryce Izraela Poznańskiego. Jesienią 2008 roku uruchomiono oddział Muzeum Sztuki pod nazwą ms2, z przestrzenią o powierzchni 3000 m²,do której przeniesiono Kolekcję Sztuki XX i XXI wieku; kolejnych 600 m² powierzchni jest przeznaczona na organizację wystaw czasowych. Ekspozycja kolekcji zrywa z chronologicznym układem prac i pojęciem „wystawy stałej”. W ramach „pracy nad kolekcją” realizowane są kolejne projekty wystawiennicze, badające zgromadzone prace i na nowo odkrywające ich potencjał. Według złożeń programowych: "awangarda nie jest traktowana jako etap zamknięty, należącym do przeszłości, ale jako zbiór idei, które wciąż mogą być istotne dla współczesnego odbiorcy". Muzeum prezentuje sztukę współczesna i awangardową w budynkach ms2 i ms1. W latach 2011–2013 trwał remont przestrzeni wystawienniczych w gmachu na ulicy Więckowskiego. W 2013 roku została także oddana po renowacji Willa Edwarda Herbsta, gdzie prezentowana jest Kolekcja Sztuki Dawnej.
Oddziały.
ms1, ul. Więckowskiego 36 (pałac Maurycego Poznańskiego) – znajduje się tu zaprojektowana przez Władysława Strzemińskiego Sala Neoplastyczna, która stanowiła centrum ekspozycji Międzynarodowej Kolekcji Sztuki Nowoczesnej grupy „a.r”. W 2008 roku kolekcję przeniesiono do budynku ms2, samą Salę Neoplastyczną pozostawiono w miejscu powstania, a w przestrzeni wokół niej zaprezentowano prace współczesnych artystów odnoszących się do konstruktywistycznego dziedzictwa w ramach projektu „Sala Neoplastyczna.Kompozycja Otwarta”. W ms1 na dwóch piętrach przestrzeni ekspozycyjnej realizowane są wystawy czasowe prezentujące interesujące zjawiska w sztuce współczesnej. W pałacowym ogrodzie odbywają się imprezy plenerowe, m.in.projekcje filmowe i koncerty. W budynku znajdują się także kawiarnia oraz dostępna dla wszystkich odwiedzających muzealna biblioteka.
W 2012 roku oddział został rozbudowany według projektu Heleny Kurmanowicz.
ms2, ul. Ogrodowa 19 (budynek tkalni zakładów Izraela Poznańskiego) – miejsce eksperymentalnej pracy z Kolekcją XX i XXI wieku. Zbiory muzeum prezentowane są wokół wątków, które twórcy wystaw uważają za istotne dla współczesnego odbiorcy. Na parterze oddziału zaaranżowano przestrzeń wystaw czasowych – poruszających przede wszystkim zagadnienia związane z awangardowym dziedzictwem. W budynku znajduje się przestrzeń dla warsztatów i innych działań edukacyjnych oraz sala multimedialna, służąca m.in. do realizacji wykładów i projekcji filmowych. W budynku mieści się również kawiarnia „Awangarda” oraz księgarnia artystyczna.
Muzeum Pałac Herbsta, ul. Przędzalniana 72 (zespół pałacowo-parkowy Edwarda Herbsta) – w odrestaurowanej rezydencji, należącej niegdyś do rodziny łódzkich przemysłowców, można obejrzeć kolekcję sztuki dawnej (przede wszystkim XIX wiek) wystawę wnętrz pałacowych z przełomu XIX i XX wieku oraz ekspozycję opowiadającą losy fabrykanckiej rodziny Herbstów.
Kolekcja sztuki XX i XXI wieku.
Kolekcja obejmuje dzieła z zakresu malarstwa, rzeźby i obiektów przestrzennych, rysunku, grafiki oraz fotografii, wideo i instalacji. Jest największą i najstarszą muzealną kolekcją sztuki nowoczesnej w tej części Europy. Kolekcja łódzkiego Muzeum Sztuki została zapoczątkowana przez członków grupy „a.r.", Władysława Strzemińskiego, Katarzynę Kobro, Henryka Stażewskiego, Juliana Przybosia i Jana Brzękowskiego, którzy od 1929 roku gromadzili zbiory sztuki nowoczesnej. Po raz pierwszy udostępniono je publiczności w lutym 1931 roku w pierwszej siedzibie muzeum przy placu Wolności. Po 1945 kolekcja była uzupełniana przede wszystkim o prace artystów współczesnych.
Kolekcja składa się z dzieł takich twórców, jak: Max Ernst, Władysław Strzemiński, Katarzyna Kobro, Kurt Schwitters, Kazimierz Podsadecki, Enrico Prampolini, Janusz Maria Brzeski, Teresa Żarnower, Mieczysław Szczuka, Włodzimierz Borowski, Derek Boshier, Christian Boltanski, Joseph Beuys, Bridget Riley, Alina Szapocznikow, Ewa Partum, Krzysztof Wodiczko, Edward Krasiński, Ali Kazma, Barbara Hammer, Agnieszka Kalinowska, Zofia Kulik, Jadwiga Maziarska, Erna Rosenstein, Jadwiga Sawicka, Ahlam Shibli, Mladen Stilinović, Mona Vătămanu &amp; Florin Tudor, Haegue Yang, Konrad Smoleński, Cezary Bodzianowski, Zbigniew Libera, Artur Żmijewski, Julita Wójcik, Antje Majewski i Allan Sekula.
Atlas nowoczesności. Kolekcja sztuki XX i XXI wieku.
Otwarta 24 lutego 2014 roku w ms2, oddziale Muzeum Sztuki w Łodzi, prezentacja kolekcji obejmującej dzieła sztuki artystów tworzących w XX i XXI wieku. Ekspozycja zajmuje trzy piętra należącego do Muzeum Sztuki budynku w kompleksie łódzkiej Manufaktury. Na wystawie, której powierzchnia wynosi w sumie 2700 m2, można oglądać ponad 200 obiektów, ich liczba zmienia się wraz z kolejnymi projektami wystawienniczymi realizowanymi w tej przestrzeni.
„Atlas nowoczesności” to kolejny etap trwających od 2008 roku w Muzeum Sztuki w Łodzi prac z kolekcją, „których celem jest badanie, reinterpretacja i aktualizowanie znaczeń znajdujących się w niej dzieł”. Wystawa odwołuje się do koncepcji historyka sztuki Aby Warburga i jego projektu „Atlas Mnemozyne”, zrywa z chronologicznym układem dzieł i ideą wystawy stałej. Na ekspozycji „zrezygnowano z klasycznej muzealnej linearności, sadowiącej zbiory na osi czasu i gromadzącej je w szkoły, nurty, style czy tendencje”. Prace koncentrują się wokół 14 zagadnień związanych z pojęciem nowoczesności: „muzeum”, „autonomia”, „kapitał”, „maszyna”, „miasto”, „postęp”, „eksperyment”, „propaganda”, „norma”, „tradycja”, „katastrofa”, „ja”, „emancypacja”, „rewolucja”; „tworząc wokół każdego z nich »kolaż« z dzieł pochodzących z różnych okresów i reprezentujących różne estetyki i artystyczne postawy, wystawa stawia pytania, jak zmieniał się charakter tych zjawisk, ich postrzeganie i jak dalece kształtują one dzisiejszą rzeczywistość”.
Wystawę przygotował zespół kuratorski pod kierunkiem dyrektora muzeum Jarosława Suchana w składzie: Aleksandra Jach, Paulina Kurc-Maj, Maria Morzuch, Anna Saciuk-Gąsowska, Joanna Sokołowska, Katarzyna Słoboda i Magdalena Ziółkowska.
Kolekcja Sztuki Dawnej XVI–XX wieku.
Kolekcja Sztuki Dawnej obejmuje malarstwo polskie i obce, zwłaszcza szereg dzieł malarzy polskich z XIX i przełomu XIX oraz XX w., w tym kilka obrazów zaliczanych do arcydzieł malarstwa polskiego; „Portret matki” Henryka Rodakowskiego, „Napoleon na koniu” Piotra Michałowskiego, „Śpiący Mietek” Stanisława Wyspiańskiego, „Sobieski w Częstochowie” Jana Matejki.
Kolekcja stanowi reprezentatywny przegląd malarstwa polskiego od epoki sarmackiej (portret sarmacki XVII–XVIII w., m.in. Józefa Faworskiego) i stanisławowskiej (dzieła Marcella Bacciarelliego, Jana Piotra Norblina), poprzez główne nurty sztuki XIX w. (m.in. obrazy Wojciecha Gersona, Witolda Pruszkowskiego, Józefa Chełmońskiego, Aleksandra Gierymskiego, Leona Wyczółkowskiego), po epokę Młodej Polski (m.in. obrazy Olgi Boznańskiej, Stanisława Wyspiańskiego, Józefa Mehoffera, Jacka Malczewskiego, a także rzeźba Xawerego Dunikowskiego).
Kolekcja europejskiej sztuki dawnej obejmuje dzieła z zakresu malarstwa, rysunku, grafiki i rzeźby powstałe między XVI a początkiem XX wieku.
Wśród cennych obiektów dokumentujących początki malarstwa nowożytnego należy wymienić z kolei Portret doży Michele Steno, wiązanego ze szkołą wenecką 1. poł. XV w., oraz Portret elektora saskiego Fryderyka III Mądrego, pochodzący z kręgu Lucasa Cranacha starszego. Siedemnastowieczne malarstwo krajów północnych ilustrują dzieła Daniela de Bliecka, Gillisa Claesza d'Hondecoetera, Reiniera de la Haye, Nicolaesa Maesa, Claesa Corneliszoona Moeyaerta, Fransa Snydersa.
Pośród obrazów mistrzów włoskich doby baroku na uwagę zasługują: Martwa natura z rybami Giuseppe Recco, "Alegoria zbiorów jesiennych" wiązana z Giovannim Battistą Ruoppolo i "Mężczyzna zadumany nad książką" przypisywany Giuseppe Nogariemu. W dziale jest również kompozycja Rosa da Tivoli, przedstawiająca idylliczną scenę pasterską.
Muzeum posiada również interesujący zespół malarstwa rosyjskiego 2. poł. XIX i początku XX w. z obrazami Ilji J. Riepina, Konstantina Korowina i Iwana K. Ajwazowskiego. Różnorodność tendencji artystycznych w sztuce europejskiej końca XIX i początku XX w. można obserwować na przykładzie dzieł takich artystów jak: Paul Signac czy Oswald Achenbach.
Spośród dzieł graficznych na szczególną uwagę zasługują prace "Portret Ludwika XVI w stroju koronacyjnym" Charles’a Clémenta Bervica oraz "Śpiący zbór" Williama Hogartha.
Łącznie zbiór sztuki dawnej europejskiej liczy 1600 obiektów.
Działalność edukacyjna i popularyzująca sztukę.
Jednym z celów tworzenia kolekcji grupy „a.r.” oraz kontynuującej jej starania instytucji Muzeum było popularyzowanie wiedzy o sztuce i prezentowanie osiągnięć sztuki awangardowej możliwe szerokiemu gronu odbiorców. Muzeum realizuje ten postulat m.in. poprzez współpracę z innymi muzeami na świecie, działalność wydawniczą, edukacyjną(warsztaty, wykłady, oprowadzania) a także medialną (Muzeum Sztuki przy współpracy z TVP kultura realizuje program „Kulturanek”). w 2015 roku została wydana monografia muzuem przedstawiająca historię muzeum.
ms opus.
Projekt o nazwie ms opus – efekt współpracy Muzeum Sztuki i firmy Opus Film – dokumentuje wystawy i przybliża sylwetki artystów oraz kuratorów. Dzięki filmowym relacjom z wystaw publikowanym w Internecie szeroka publiczność może lepiej zapoznać się z projektami wystawienniczymi Muzeum.
ms club.
ms club to program mający na celu stworzenie społeczności wokół muzeum a także pełniący rolę abonamentu pozwalającego na bezpłatny wstęp na wystawy i wydarzenia. Członkowie otrzymują karty, obecnie istnieją dwa rodzaje: MS CLUB i MS CLUB STUDENT.
Nagroda ms.
Nagroda ms przyznawana jest za szczególne zasługi w zakresie mecenatu,promowania Muzeum czy innej formy aktywnego zabiegania o jego interesy w Polsce i zagranicą. Nagroda przyznawana jest instytucjom, firmom, przedstawicielom mediów i osobom prywatnym jako forma uznania dla ich działalności oraz promowania aktywnej postawy w kulturze Muzeum w minionym roku.
Dotychczasowi laureaci Nagrody ms:
Nagroda im. Katarzyny Kobro.
Pomysłodawcą idei dorocznej Nagrody im. Katarzyny Kobro, nagrody wręczanej przez artystów wybranemu twórcy, jest Józef Robakowski z początkowym udziałem zmarłej Niki Strzemińskiej, córki Katarzyny Kobro i Władysława Strzemińskiego. Celem projektu jest uhonorowanie postawy progresywnej i poszukującej, Artysty otwartego na wymianę myśli bezinteresownego inicjatora zdarzeń kulturowych. Do 2011 roku nagroda była przyznawana przez Galerię Wschodnią, jednak w 2011 roku Dariusz Bieńkowski (fundator nagrody) i Józef Robakowski przenieśli nagrodę do Muzeum Sztuki w Łodzi. Nagroda im. Katarzyny Kobro przyznawana jest w grudniu każdego roku przez kolegium złożone z przedstawicieli różnych dziedzin sztuki.

</doc>
<doc id="1305958" url="https://pl.wikipedia.org/wiki?curid=1305958" title="Okres wpływów rzymskich">
Okres wpływów rzymskich

Okres wpływów rzymskich – w archeologii termin chronologii względnej określający III okres epoki żelaza, odnoszący się do obszarów Barbaricum. 
Następuje, w zależności od terenów, po okresie lateńskim lub młodszym okresie przedrzymskim, a poprzedza okres wędrówek ludów. Rozpoczął się w początkach n.e., wraz z ustabilizowaniem się granicy Cesarstwa Rzymskiego na linii Renu i Dunaju. Koniec okresu jest utożsamiany z początkiem wędrówek ludów (375) i klęską Rzymian pod Adrianopolem (378). Tradycje okresu wpływów rzymskich jednak utrzymywały się na wielu obszarach co najmniej do połowy V w.
Rozróżnia się 3 główne fazy rozwojowe (B, C i D) – których cezury stanowią kolejno: 2. połowa II w. i schyłek IV w. – dzielone na kilka krótszych stadiów ujętych w ramy systemu Eggersa-Godłowskiego. Okres ten stanowi najlepiej chronologicznie opracowany odcinek pradziejów Europy.
We wczesnym okresie wpływów rzymskich (faza B) oddziaływania rzymskie doprowadziły do przyjęcia rzymskiej mody i technik walki, a w rezultacie – do zmiany oblicza kulturowego obszarów Barbaricum, powstania nowych kultur archeologicznych, np. kultury wielbarskiej, nadłabskiego kręgu kulturowego, a także silnych przeobrażeń kultur już istniejących. Nastąpiło zespolenie środkowoeuropejskiej prowincji kulturowej. Rozwój kontaktów politycznych i gospodarczych (bursztynowy szlak) z obszarami Cesarstwa, których warunki dyktowała silniejsza strona rzymska, spowodowały napływ do Barbaricum licznych importów rzymskich. W rezultacie wojen markomańskich doszło do załamania się układu sił i dominującą stronę zaczęły stanowić plemiona barbarzyńskie.
W późnym okresie wpływów rzymskich (faza C) zaczęły się gwałtowne przemieszczenia ludnościowe w obrębie Barbaricum (Goci, Wandalowie), rejestrowane jako zmiany zasięgu kultur archeologicznych (kultura wielbarska, przeworska kultura) oraz walki plemienne, których przejawem są depozyty wotywne (Illerup Ådal, Nydam, Skedemosse). Wykształciły się też nowe kultury, jak: kultura luboszycka, kultura czerniachowska, dębczyńska grupa kulturowa. Narastająca ekspansja plemion germańskich (Gotów, Wandalów, Burgundów, Swewów, Alemanów, Franków) stanowiła bezpośrednie zagrożenie dla Cesarstwa i była jedną z przyczyn głębokiego kryzysu w Imperium. Jednocześnie na obszarach Barbaricum nastąpił rozkwit gospodarczy – rozpowszechnienie nowych technik produkcyjnych, np. koła garncarskiego, tokarki, wydzielenie się rzemiosła. Pogłębiła się stratyfikacja społeczna, wyodrębniły się elity władzy, archeologicznie zarejestrowane jako tzw. groby książęce (Zakrzów) lub skarby dynastyczne (Boroczyce, Zagórzynek).
W fazie końcowej (faza D) na większości Barbaricum stopniowo zanikało osadnictwo kultur o tradycjach okresu wpływów rzymskich; ostatecznie załamał się istniejący układ sił między Rzymianami a barbarzyńcami; pod naporem Hunów, Awarów i Słowian większość grup ludności zamieszkujących środkową Europę (z wyłączeniem plemion bałtyjskich) emigrowała stopniowo na zachód i południe, osiedlając się na dawnych terenach cesarstwa zachodniorzymskiego.

</doc>
<doc id="1305959" url="https://pl.wikipedia.org/wiki?curid=1305959" title="ORP Myśliwy">
ORP Myśliwy

ORP Myśliwy – kuter patrolowy typu "Motor Launch" z okresu I wojny światowej i dwudziestolecia międzywojennego. Wybudowany na zamówienie marynarki brytyjskiej, jednak nie jest wiadome w jakiej flocie służył. Zakupiony został w 1921 roku przez polską Marynarkę Wojenną. Po przeprowadzonym remoncie został przydzielony dowódcy Lotnictwa Morskiego. Do jego zadań należało ubezpieczanie startów i wodowań wodnosamolotów. W 1922 roku został okrętem flagowym dowódcy Floty, kmdr. Jerzego Świrskiego. Ze względu na problemy z silnikami większość służby spędził w porcie wojennym w Pucku. Został wycofany ze służby w 1925 roku.
Budowa.
Wzrastające zagrożenie ze strony niemieckich okrętów podwodnych zmusiło marynarki wojenne aliantów do wzmocnienia sił mogących je zwalczać. W lutym 1915 roku przedstawiciel stoczni Electric Boat, Henry R. Sutphen podczas spotkania z przedstawicielami brytyjskiej Admiralicji w Nowym Jorku, przedstawił projekt niewielkiego kutra, zdolnego do osiągnięcia prędkości 19 węzłów, uzbrojonego w szybkostrzelne działko. Zadaniem jednostki miało być zwalczanie okrętów podwodnych Kaiserliche Marine. Pierwszą serię 50 okrętów Royal Navy zamówiła w kwietniu 1915 roku. Łącznie zamówiono 550 sztuk z terminem realizacji do listopada 1916 roku. Należały one do typu "Motor Launch", choć popularnie określano je mianem „Movies”. Używano również nazwy kodowej „Sutphensy” od nazwiska dyrektora stoczni. Budowano je w stoczni Electric Launch Incorporated (Elco) w Bayonne, jednak ze względu na niewystarczające moce produkcyjne część produkcji przejęła stocznia w Montrealu w Kanadzie. Głównymi inżynierami nadzorującymi produkcję jednostek byli inż. Irvin Chase oraz prezes zakładów w Bayonne, Thomas S. Hanson. Dzięki uczestnictwu w pracach stoczniowych firmy zajmującej się kowalstwem artystycznym okręty miały eleganckie wykończenia. W związku z tym, że Stany Zjednoczone nie brały udziału w wojnie i pozostawały neutralne, kutry budowano z komponentów, a następnie transportowano je koleją do stoczni Davie w Quebecu w Kanadzie. Na miejscu montowano je i ładowano po cztery jednostki na transportowiec. Z Kanady wysyłano je do Wielkiej Brytanii. W czerwcu 1917 roku brytyjska marynarka zamówiła dodatkowe 30 jednostek, które zostały dostarczone do lutego 1918 roku. Wszystkie kutry oznaczano kodem ML ("Motor Launch") i numerami od 1 do 580. Średni koszt budowy jednego kutra wynosił funtów.
Kutry pełniły służbę przede wszystkim na wodach przybrzeżnych Wielkiej Brytanii, jednak część z nich służyła na Morzu Śródziemnym, w Zachodnich Indiach oraz na Morzu Białym. Wykorzystywano je do przybrzeżnego zwiadu, działań przeciwko okrętom podwodnym, trałowania min oraz stawiania zasłony dymnej. Czterdzieści jeden okrętów otrzymała również marynarka francuska, gdzie oznaczano je jako kutry V.1 – 73 ("Vedettes moteur"). Po zakończeniu działań wojennych większość kutrów została wystawiona na sprzedaż. Sprzedawano je stosunkowo tanio, np. 200 sztuk sprzedano za cenę 275 funtów każda, 95 za 263 funty każda, a 32 sztuki dla Malty za 50 funtów każda.
Opis konstrukcji.
Drewniany kadłub „Myśliwego” miał całkowitą długość 24,6 metra, szerokość 3,9 metra, a jego zanurzenie wynosiło 1,6 metra. Konstrukcja okrętu wykonana była z drewna dębowego i sosny smołowej z charakterystycznym eleganckim mosiężnym wykończeniem – z tego powodu kuter wybrany został na okręt flagowy. Wyporność jednostki wynosiła 37 ton. Napęd stanowiły dwa sześciocylindrowe silniki benzynowe Standard Lyons Atlas Comp. Każdy z napędzających dwie trzyłopatowe śruby silników zapewniał moc wyjściową 220 koni mechanicznych. Łączna moc maszyn wynosiła 440 KM, co pozwalało na osiągnięcie maksymalnej prędkości 19 węzłów. Prędkość ekonomiczna wynosiła 15 węzłów. Zasięg okrętu przy prędkości maksymalnej wynosił 750 mil morskich, zaś przy prędkości ekonomicznej – 1000 mil morskich. Zbiorniki paliwowe mieściły 7948 litrów benzyny. „Myśliwy” miał także napędzający dynamo dwucylindrowy silnik pomocniczy, kompresor oraz pompę pożarową. Silniki instalowane na kutrach typu "Motor Launch" były nowoczesne, jednak wymagały nieustannego dozoru dwóch mechaników. Musiały być nieustannie oliwione i regulowane. Problem z zapłonem pojawiał się zarówno, gdy silniki były zimne, jak i rozgrzane. Ponadto w czasie pracy bardzo hałasowały. W czasie służby nie pływano z pełną mocą, ponieważ zwiększenie obrotów powodowało drgania kadłuba. Poważnym problemem był również brak części zamiennych. Załoga jednostki składała się z jednego oficera oraz 10 podoficerów i marynarzy. W służbie angielskiej okręt uzbrojony był w działko kal. 47 mm Hotchkiss, km-y Lewisa, bomby głębinowe i miny. W Polsce uzbrojenie okrętu do 1923 roku składało się z jednego ciężkiego karabinu maszynowego Maxim wz. 08, następnie okręt przezbrojono w jedno działko 47 mm Hotchkiss wz. 85.
Służba.
Latem 1920 roku do Departamentu dla Spraw Morskich (DSM) wpłynęła oferta firmy St. i A. Leszczyńscy na zakup niewielkiego statku motorowego pochodzącego z demobilu alianckiego, który znalazł się na terenie portu gdańskiego. Był to kuter patrolowy Motor Launch. W styczniu 1921 roku DSM złożył oficjalną ofertę zakupu oferowanego okrętu za kwotę 12 tysięcy dolarów. Ze względu na brak dokumentacji firmy Leszczyńskich, nie wiadomo czy jednostka służyła w marynarce angielskiej, czy francuskiej. Prawdopodobne wydaje się, że był to okręt angielski, ponieważ Brytyjczycy sprzedawali tanio jednostki rozbrojone prywatnym odbiorcom, szczególnie na jachty. J. Piwowoński podaje, że jednostka pochodziła z demobilu francuskiego, ale nie uzasadnia tej tezy i podaje brytyjski numer seryjny (ML...). Nie jest znany numer okrętu, jaki nosił przed przejęciem przez DSM. Na podstawie wyporności można przypuszczać, że była to jednostka II serii z numerami od 550 do 580.
Jednostkę przyholowano do Gdańska i następnie zadokowano w stoczni Danzinger Werft, w celu przywrócenia pełnej sprawności operacyjnej. W trakcie prac stoczniowych dokonano przeróbek (m.in. przeniesiono przedni maszt przed sterówkę). Rozkazem dowódcy DSM z 7 kwietnia 1921 roku okręt otrzymał nazwę ORP „Myśliwy”. Podniesienie bandery i rozpoczęcie służby w charakterze okrętu strażniczego nastąpiło 30 lipca 1921 roku. Pierwszym dowódcą okrętu mianowano kpt. mar. Mieczysława Rudnickiego. Latem tego roku prowadzono próby odbiorcze, w czasie których Komisja Odbiorcza stwierdziła złą pracę silników. Początkowo zarzucono zakontraktowanej załodze niesumienne wykonywanie obowiązków, jednak z czasem okazało się, że spowodowane to było wadami silników. Problemy z silnikami spowodowały, że okręt został podporządkowany dowódcy Lotnictwa Morskiego, a do jego zadań należało ubezpieczanie startów i wodowań wodnosamolotów. 1 kwietnia 1922 roku ORP „Myśliwy” został przydzielony dowódcy Floty kmdr. Jerzemu Świrskiemu, dzięki czemu stał się jej okrętem flagowym. Zgodnie z opracowaną w marcu instrukcją jednostka bazowała w porcie w Pucku, a jej zadaniem było utrzymywanie stałej łączności między okrętami znajdującymi się na redzie, a Dowództwem Floty. Ponadto okręt pełnił funkcje reprezentacyjne. Bez specjalnej zgody nie mógł opuszczać portu. Dowódcy „Myśliwego” podlegała motorówka sztabowa „M-56”, która wobec jego problemów z silnikami utrzymywała regularną komunikację między lądem a okrętami.
W okresie pomiędzy 30 maja a 22 czerwca 1922 roku okręt znajdował się w remoncie, a funkcję okrętu flagowego w tym okresie przejęła ORP „Rybitwa”. W 1923 roku nowym dowódcą został chor. mar. Augustyn Szulc. 29 kwietnia 1923 roku okręt miał wziąć udział w uroczystości otwarcia i poświęcenia „Tymczasowego Portu Wojennego i Schroniska dla Rybaków” w Gdyni. Na jego pokładzie w czasie uroczystej porady okrętów płynęli dygnitarze państwowi oraz goście zagraniczni. Jednak ze względu na częste awarie jeden z trałowców wyznaczono na okręt rezerwowy. Do 1924 roku „Myśliwy” pełnił funkcję okrętu reprezentacyjnego. W latach 1924 – 1925 ORP „Myśliwy” wchodził w skład Dywizjonu Ćwiczebnego oraz ponownie pełnił funkcję dozorowania startów wodnosamolotów. Pełnił również rolę szkolnego okrętu artyleryjskiego, prowadząc szkolenia strzeleckie z armaty 47 mm. ORP „Myśliwy” po okresie spędzonym w stanie I rezerwy, podczas której nie był zdolny do służby rozpoczął kampanię czynną 15 sierpnia 1924 roku pod dowództwem por. mar. Stefana de Waldena. Pogarszający się stan techniczny spowodował, że jesienią 1925 roku rozpoczęto rozbiórkę jednostki. Wymontowano uzbrojenie, inwentarz pokładowy i maszynowy, który następnie trafił do magazynów.
Minister Spraw Wojskowych generał broni Lucjan Żeligowski polecił „z dniem 15 stycznia 1926 roku skreślić z listy okrętów wojennych ORP „Myśliwy”. Etat ORP „Myśliwy” przenieść na ORP „Ślązak””. Równocześnie zlecił szefowi Kierownictwa Marynarki Wojennej wydanie „zarządzenia użycia starych mechanizmów, kadłubu i osprzętu”. W wykonaniu rozkazu Ministra Spraw Wojskowych załoga ORP „Myśliwy” została przeniesiona na ORP „Ślązak”.
Nie wiadomo co stało się z wycofaną jednostką. Według jednej z relacji okręt kupili Finowie, według innej kadłub rozebrano na opał.

</doc>
<doc id="1305961" url="https://pl.wikipedia.org/wiki?curid=1305961" title="Landsturm">
Landsturm

Landszturm () – formacja wojskowa pospolitego ruszenia, utworzona po raz pierwszy na przełomie XIX i XX wieku w Cesarstwie Niemieckim i Austro-Węgrzech.
Mianem "landsturmu" określano też ochotniczą formację wojskową w Holandii, złożoną z obywateli, którzy nie mieli stosownego przeszkolenia wojskowego.
Oddziały "landsturmu", istniejące w Szwajcarii, obejmowały żołnierzy rezerwy w wieku 49-60 lat.
Oddziały "landsturmu" III Rzeszy tworzono z żołnierzy rezerwy liczących powyżej 45 lat, bez określania górnej granicy wiekowej. Znaczny wzrost liczebności hitlerowskiego "landsturmu" miał miejsce w 1945, w ostatnich miesiącach istnienia III Rzeszy. Na podstawie dekretu Adolfa Hitlera z 25 września 1944 r. powstała formacja Volkssturm, która oprócz rezerwistów objęła część osób czynnych zawodowo, nie zwalniając ich z wypełniania dotychczasowych obowiązków, jak również nieletnich poniżej 16 roku życia.
Austria.
Kwestia pospolitego ruszenia została uregulowana ustawą z dnia 6 czerwca 1886 r. o pospolitym ruszeniu dla królestw i krajów w Radzie państwa reprezentowanych, z wyjątkiem Tyrolu i Vorarlbergu. Do momentu uzyskania w 1916 r. statusu korpusu posiłkowego, Legiony Polskie wchodziły w skład Landsturmu.

</doc>
<doc id="1305962" url="https://pl.wikipedia.org/wiki?curid=1305962" title="Sadije Toptani">
Sadije Toptani

Sadijé Toptani (ur. 28 sierpnia 1876 w Tiranie, zm. 25 listopada 1934 tamże) – Królowa Matka Albanii w latach 1928–1934.
Członkini wpływowej albańskiej rodziny Toptanich, siostra Esada Paszy Toptaniego. Została żoną Xhemala Paszy Zogu i matką prezydenta i pierwszego króla Albanii Ahmeda Zogu. Po jego koronacji w 1928 roku przyjęła tytuł Królowej Matki, który nosiła do śmierci w roku 1934.

</doc>
<doc id="1305963" url="https://pl.wikipedia.org/wiki?curid=1305963" title="Bogdanieckie Grądy">
Bogdanieckie Grądy

Bogdanieckie Grądy (dawniej Bogdaniec II) – leśny rezerwat przyrody w województwie lubuskim, w powiecie gorzowskim, w gminie Bogdaniec.
Powołanie.
Rezerwat został utworzony na podstawie Zarządzenia Ministra Leśnictwa i Przemysłu Drzewnego z dnia 21 maja 1974 r. w sprawie uznania za rezerwat przyrody (). Według aktu powołującego zajmował powierzchnię 39,66 ha.
Opis rezerwatu.
Celem ochrony jest zachowanie ze względów naukowych i dydaktycznych fragmentu lasu o charakterze grądu środkowoeuropejskiego w stanie zbliżonym do naturalnego.
Obszar rezerwatu stanowi fragment lasu mieszanego o charakterze dąbrowy wielogatunkowej. Występuje drzewostan dwupiętrowy. Na terenie rezerwatu rośnie dużo okazałych drzew, osiągających rozmiary niespotykane gdzie indziej. Podszyt tworzy grab.
W runie występuje: marzanka wonna, borówka czernica, szczawik zajęczy, przylaszczka, lebiodka pospolita, czyścica zwyczajna, trawy. Na terenie rezerwatu występuje prawnie chroniony gatunek storczyka – kruszczyk rdzawoczerwony.
Według obowiązującego planu ochrony ustanowionego w 2016 roku, obszar rezerwatu objęty jest ochroną ścisłą.
Obszar rezerwatu.
W skład rezerwatu przyrody wchodzi obszar położony w granicach administracyjnych powiatu gorzowskiego, gm. Bogdaniec, obrębu ewidencyjnego Bogdaniec o powierzchni 39,94 ha (dz. nr 927 – 6,84 ha, dz. nr 928 – 17,82 ha, dz. nr 930 – 15,28 ha), w zarządzie Nadleśnictwa Bogdaniec.
W pobliżu znajdują się rezerwaty „Morenowy Las” (dawniej „Bogdaniec I”) i „Dębowa Góra” (dawniej „Bogdaniec III”).

</doc>
<doc id="1305964" url="https://pl.wikipedia.org/wiki?curid=1305964" title="Drugi rząd Jensa Stoltenberga">
Drugi rząd Jensa Stoltenberga

Rząd Jensa Stoltenberga pełnił władzę wykonawczą w Norwegii. Rząd został zaprzysiężony 17 października 2005 roku. Został on stworzony z koalicji Partii Pracy, Norweskiej Partii Centrum oraz Sosialistisk Venstreparti. Przewodniczącym rządu był premier, Jens Stoltenberg. Rząd składał się z premiera i 19 ministrów. Większość z nich stanowiły kobiety (10 kobiet, 9 mężczyzn).

</doc>
<doc id="1305966" url="https://pl.wikipedia.org/wiki?curid=1305966" title="Kirsty Coventry">
Kirsty Coventry

Kirsty Leigh Coventry (ur. 16 września 1983 w Harare) – zimbabwejska pływaczka specjalizująca się w stylu grzbietowym i zmiennym, siedmiokrotna medalistka olimpijska, wielokrotna medalistka mistrzostw świata i rekordzistka świata.
Po zakończeniu kariery, od 2013 r. jest członkinią, a także przewodniczącą Komisji Zawodniczej Międzynarodowego Komitetu Olimpijskiego. Jest również wiceprzewodniczącą Komitetu Olimpijskiego Zimbabwe, a od września 2018 r. pełni funkcję ministra sportu w Zimbabwe.

</doc>
<doc id="1305970" url="https://pl.wikipedia.org/wiki?curid=1305970" title="Kombivan">
Kombivan

Kombivan – typ współczesnego nadwozia samochodów osobowych, pośredniego pomiędzy kombi a van, które może być dostawcze lub rodzinne. Wprowadzone zostało na rynek około 1997 roku. Jego nadwozie jest jeszcze bardziej ścięte od kombi, ale mniejsze od vana i bardziej masywne. Może występować w wersjach dwu- i pięcioosobowych, a rzadziej także i cztero- lub siedmioosobowych. Posiadają one sporą część bagażową. Drzwi przestrzeni bagażowej mogą mieć formę klapy otwieranej do góry lub otwieranych na boki drzwi dwuskrzydłowych (symetryczne lub niesymetryczne). Oprócz drzwi przednich posiadają one zwykle dodatkowe drzwi boczne przesuwane, po jednej lub po obu stronach pojazdu. 
Niektóre samochody typu kombivan to:

</doc>
<doc id="1305971" url="https://pl.wikipedia.org/wiki?curid=1305971" title="Citroen Berlingo">
Citroen Berlingo



</doc>
<doc id="1305975" url="https://pl.wikipedia.org/wiki?curid=1305975" title="Nicholas Winton">
Nicholas Winton

Nicholas George Winton (ur. 19 maja 1909 w Londynie, zm. 1 lipca 2015 w Slough) – Brytyjczyk, w roku 1939 zorganizował transport 669 żydowskich dzieci z okupowanych przez Niemców Czech do Wielkiej Brytanii. Winton znalazł domy dla dzieci. Operację, w której wziął udział, określa się mianem czeskiego kindertransportu. Prasa w Wielkiej Brytanii określiła go mianem „brytyjskiego Schindlera”. Udział Wintona w ratowaniu Żydów pozostawał nieznany nawet dla najbliższych aż do roku 1988, kiedy jego żona odnalazła na strychu zapiski i dokumenty z tamtego okresu.
Młodość.
Winton pochodził z żydowskiej rodziny. Jego rodzice przeszli jednak na chrześcijaństwo, a sam Winton został ochrzczony. Z powodu pochodzenia nie został nigdy odznaczony medalem Sprawiedliwy wśród Narodów Świata. W 1938 roku był maklerem giełdowym w Wielkiej Brytanii. Zamiast zaplanowanych wczasów na nartach w Szwajcarii odwiedził swojego przyjaciela w Czechach. Tam zetknął się z niemieckimi obozami pracy i tam narodził się pomysł, aby ratować żydowskie dzieci znajdując im rodziny zastępcze w Wielkiej Brytanii.
Setne urodziny.
W setną rocznicę urodzin – w 2009 roku – sir Nicholas Winton odbył lot samolotem ultralekkim nad lotniskiem White Waltham. Samolot był pilotowany przez Judy Leden, córkę jednego z chłopców uratowanych podczas Kindertransportu.
Pociąg Wintona.
W dniu 1 września 2009 roku, specjalny „pociąg Wintona” wyruszył z głównego dworca kolejowego w Pradze. Pociąg składający się z lokomotywy i oryginalnych wagonów używanych w 1930 roku udał się do Anglii wzdłuż trasy Kindertransportu. W pociągu jechało 190 osób, z których 22 w przeszłości jako dzieci zostały uratowane przez Wintona. Wszyscy zostali odebrani przez Wintona na stacji w Maidenhead. Podróż odbyła się z okazji 70. rocznicy ostatniego Kindertransportu, który miał wyruszyć w dniu 3 września 1939 r., ale nigdy nie wyruszył z powodu wybuchu II wojny światowej. Wydarzenie to zostało upamiętnione posągiem Wintona odsłoniętym na stacji kolejowej Maidenhead.
Kultura masowa.
Na podstawie czeskiego epizodu życia Wintona zostały nakręcone trzy filmy:
O Wintonie traktuje również sztuka teatralna "Numbers from Prague", która była odgrywana w Cambridge w Anglii w styczniu 2011 roku.

</doc>
<doc id="1305976" url="https://pl.wikipedia.org/wiki?curid=1305976" title="4 Pułk Huzarów Królowej">
4 Pułk Huzarów Królowej

4 Pułk Huzarów Królowej (en. "4th Queen’s Own Hussars"), brytyjska jednostka kawalerii, utworzona początkowo jako formacja dragonów, została ostatecznie przekształcona w huzarów. Dewiza jednostki brzmiała „Mente et Manu”.
Pułk został utworzony podczas rebelii księcia Monmouth w 1685 r. przez Johna Berkeleya pod nazwą Dragoni Berkeleya ("Berkeley's Dragoons"). Wkrótce przemianowano go na Pułk dragonów księżnej Anny Duńskiej ("The Princess Anne of Denmark's Regiment of Dragoons"). W 1688 r. podczas chwalebnej rewolucji pułk w całości przeszedł na stronę Wilhelma Orańskiego. W 1689 r. pułk walczył w Szkocji przeciwko stronnikom obalonego Jakuba II. W latach 1692-1697 pułk walczył we Flandrii.
Po 4-letnim pobycie w Irlandii pułk został wysłany do Hiszpanii, gdzie walczył w 1707 r. pod Almanzą. Pułk stracił tam połowę ludzi i został wycofany z frontu. Do 1715 r. pułk stacjonował na Wyspach Brytyjskich. Następnie wziął udział w tłumieniu powstania jakobickiego w Szkocji. Przez kolejne lata pułk stacjonował w Szkocji i Anglii dopóki w 1742 r. nie wysłano go na kontynent by wziął udział w wojnie o sukcesję austriacką. W 1743 r. pułk walnie przyczynił się do zwycięstwa pod Dettingen, a żołnierz pułku, George Daraugh, odznaczył się osobistym męstwem odzyskując pułkowy sztandar z rąk Francuzów. W 1745 r. pułk poniósł ciężkie straty w walkach pod Gandawą i został wycofany z frontu. Powrócił w 1747 r. i brał udział w walkach do końca wojny w 1748 r.
W 1751 r. nazwę 4 pułku dragonów ("4th Dragoons"). Pułk zachował dotychczasowe szkarłatne mundury i zielone kamizelki oraz spodnie. W 1788 r. nazwę pułku zmieniono na 4 pułk dragonów Królowej ("4th Queen’s Own Regiment of Dragoons"). W 1808 r. pułk został wysłany do Portugalii, gdzie brał udział w walkach z Francuzami. Wsławił się zwłaszcza w bitwie pod Salamancą. O szarży pułku Wellington napisał: "Nigdy nie widziałem niczego piękniejszego w moim życiu".
Po zakończeniu wojny na kontynencie w 1814 r. pułk stacjonował w Irlandii. W 1821 r. rozpoczął służbę w Indiach. W 1818 r. nazwę pułku zmieniono na 4 pułk lekkich dragonów Królowej ("4th Queen’s Own Regiment of Light Dragoons"). Pułk brał udział w I wojnie brytyjsko-afgańskiej. W 1840 r. pułk został wycofany z Kabulu i rok później powrócił do Wielkiej Brytanii. W latach 1853-1856 brał udział w wojnie krymskiej i uczestniczył w słynnej „szarży lekkiej brygady” w której stracił 79 ze 118 ludzi. Szeregowy Samuel Parkes został odznaczony Krzyżem Wiktorii za uratowanie życia pułkownika Trumpetera, ale sprzedał później swój order za coś do picia.
Od 1856 r. pułk ponownie stacjonował w Anglii. W 1861 r. przekształcono go w jednostkę huzarów pod nazwą 4 pułk huzarów Królowej ("4th (Queen’s Own) Hussars"). W latach 1867-1879 pułk stacjonował na powrót w Indiach, następnie do 1896 r. w Wielkiej Brytanii, a później ponownie w Indiach do 1905 r. W latach 1905-1909 pułk służył w Południowej Afryce, a następnie został przeniesiony do Irlandii. Po wybuchu I wojny światowej w 1914 r. został natychmiast wysłany do Francji. Pułk walczył pod Mons, Ypres, Cambrai i nad Sommą.
W 1936 r. pułk został zmechanizowany i przydzielono go do Królewskiego Korpusu Pancernego (1939). Podczas II wojny światowej pułk walczył w Grecji w 1941 r. oraz na Pustyni Zachodniej, a następnie we Włoszech. Po wojnie pułk stacjonował najpierw w Austrii, potem w Syrii (1946), a następnie w Lubece (marzec 1947), Colchester oraz w Malezji. Później wszedł w skład Brytyjskiej Armii Renu. Pułk został zlikwidowany w 1958 r.

</doc>
<doc id="1305977" url="https://pl.wikipedia.org/wiki?curid=1305977" title="Kazimierz Wais">
Kazimierz Wais

Kazimierz Wais (ur. 6 lutego 1865 w Klimkówce, zm. 9 lipca 1934 tamże) – teolog, doktor filozofii, psycholog, prałat domowy Ojca św.
Życiorys.
Urodził się 6 lutego 1865 w Klimkówce. Był synem Floriana (cieśli). W 1885 ukończył C. K. Gimnazjum w Jaśle.
Kształcił się w Seminarium Duchownym w Przemyślu. Sakrament święceń kapłańskich otrzymał w 1889. Był wikarym w Gorlicach, Łańcucie, następnie wikarym katedralnym w Przemyślu. Studiował w Instytucie Teologicznym w Przemyślu i na Uniwersytecie Gregoriańskim w Rzymie. O 1895 do 1909 był profesorem Teologicznego Zakładu Naukowego w Przemyślu. Od 1909 do 1929 profesor zwyczajny filozofii chrześcijańskiej i teologii fundamentalnej na Wydziale Teologicznym Uniwersytetu Lwowskiej, a po odzyskaniu przez Polskę niepodległości Uniwersytetu im. Jana Kazimierza we Lwowie. Dwukrotnie dziekan Wydziału Teologicznego i czterokrotnie prodziekan. Rektor Uniwersytetu Lwowskiego w roku akademickim 1917/1918. Następnie rektor Lwowskiego Seminarium Duchownego 1918/1919.
Pierwszy prezes Polskiego Towarzystwa Teologicznego (1924–1927). Honorowy profesor Uniwersytetu im. Jana Kazimierza we Lwowie, honorowy radca Przemyskiej Kurii Biskupiej.
Zmarł 9 lipca 1934 w Klimkówce. Został pochowany na miejscowym cmentarzu.

</doc>
<doc id="1305978" url="https://pl.wikipedia.org/wiki?curid=1305978" title="Odruch przedsionkowo-oczny">
Odruch przedsionkowo-oczny

Odruch przedsionkowo-oczny zaliczany jest do odruchów bezwarunkowych. Odruch ten polega na powolnym ruchu gałek ocznych w przeciwnym kierunku do kierunku obracania głowy lub całego ciała. Umożliwia to prawidłowe ustawienie osi optycznych oczu i widzenie dwuoczne. Na przykład: patrząc na obiekt przed sobą i skręcając głowę w lewo odruch przedsionkowo-oczny powoduje obrót gałek ocznych w prawo (względem głowy) kompensujący jej ruch, dzięki czemu wzrok nadal jest skupiony na tym samym obiekcie.
Zgodnie z pierwszym prawem Ewalda ruchy gałek ocznych kompensujące przyspieszenia kątowe głowy powstają na skutek asymetrycznie generowanych pobudzeń w odpowiadających kanałach półkolistych.

</doc>
<doc id="1305980" url="https://pl.wikipedia.org/wiki?curid=1305980" title="Rezerwat przyrody Janie im. Włodzimierza Korsaka">
Rezerwat przyrody Janie im. Włodzimierza Korsaka

Janie im. Włodzimierza Korsaka – wodny rezerwat przyrody w województwie lubuskim, w powiecie sulęcińskim, w gminie Lubniewice.
Celem ochrony jest zachowanie zarastającego jeziora z charakterystyczną roślinnością wodną i bagienną, będącego ostoją licznych gatunków ptaków wodnych. Obszar rezerwatu objęty jest ochroną czynną.
Podstawa prawna.
Utworzony na podstawie Zarządzenia Ministra Leśnictwa i Przemysłu Drzewnego z dnia 18 maja 1984 r. w sprawie uznania za rezerwat przyrody ().
Obszar rezerwatu.
W skład rezerwatu przyrody wchodzi obszar położony w granicach administracyjnych powiatu sulęcińskiego, gminy Lubniewice, obrębu ewidencyjnego m. Rogi o pow. 50,52 ha (dz. nr: 164 – 15,93 ha, 165/1 – 12,05 ha, 165/2 – 7,38 ha) w zarządzie Nadleśnictwa Lubniewice, dz. nr 41 jeziora Janowiec (Janie) – 15,16 ha w zarządzie LZMiUW w Zielonej Górze.

</doc>
<doc id="1305981" url="https://pl.wikipedia.org/wiki?curid=1305981" title="I Shall Be Free No. 10">
I Shall Be Free No. 10

I Shall Be Free No. 10 – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r.
Historia i charakter utworu.
Jeden z tych utworów Boba Dylana, który nie był wykonywany nigdy na koncercie przez jego autora ani nie był wykonywany przez innych artystów.
Jest to kontynuacja „I Shall Be Free”, który zamykał poprzedni album "The Freewheelin’ Bob Dylan". Dylan utrzymuje tu styl poprzednika stosując podobnie zabawne intelektualne, dadaistyczne nonsensy. Jest to także utwór, który należy w pewien sposób także do tradycji Woody’ego Guthrie, gdyż posługuje się podobnym typem humoru.
Jest to ostatni „mówiony blues” (ang. talkin' blues) w twórczości Dylana. Ta właśnie forma pozwoliła mu na sparodiowanie zarówno wymyślnej „pracy nóg” Cassiusa Claya, jak i jego sposobu wypowiadania się. Polityczne wypowiedzi boksera wyprowadza z zimnej wojny oraz z pojawienia się w życiu politycznym USA skrajnie prawicowego senatora Barry’ego Goldwatera.
W kompozycji tej słyszalne jest również nieustanne zainteresowanie Dylana rymami piosenek i wyliczanek dziecięcych, które zastosował w drugiej zwrotce.
Podczas sesji do albumu Dylan nagrał pięć wersji utworu.

</doc>
<doc id="1305982" url="https://pl.wikipedia.org/wiki?curid=1305982" title="Arkona (polski zespół muzyczny)">
Arkona (polski zespół muzyczny)

Arkona – polska grupa metalowa, powstała z inicjatywy muzyków o pseudonimach Khorzon i Messiah, którzy postanowili założyć zespół obracający się w klimatach surowego black metalu i pogaństwa. Pierwsze nagranie dema pt. "The Unholy War" zostało wydane w 1993 roku nakładem własnym. Kolejne demo z tekstami polskojęzycznymi, pt. "Bogowie Zapomnienia", nagrane zostało w roku 1994. To właśnie wydawnictwo zwróciło uwagę wytwórni Morbid Madness Records, za pomocą której Arkona miała nagrać swój pierwszy, pełny album. Mimo planów, pierwsza oficjalna płyta "Imperium" została wydana sumptem wytwórni Astral Wings Records. Kolejny album, "Zeta Reticuli" został nagrany w 1996 roku nakładem Folter Records. W 2002 roku zespół wydał album "Nocturnal Arkonian Hordes" już pod skrzydłami czeskiej Eclipse Productions.

</doc>
<doc id="1305983" url="https://pl.wikipedia.org/wiki?curid=1305983" title="Freak on a Leash">
Freak on a Leash

Freak on a Leash – singel zespołu Korn z albumu Follow the Leader z roku 1998. Utwór pojawił się również na kompilacji "Greatest Hits" z roku 2004, a jego wersja akustyczna wydana została na albumie nagranym przez Korna z serii MTV Unplugged. Zazwyczaj na koncertach "Freak on a Leash" grany jest jako bis.
W roku 2000 Korn otrzymał za "Freak on a Leash" nagrodę Grammy w kategorii "Best Short Form Music Video" oraz dwie nagrody MTV Video Music Awards. W 2004 roku utwór pojawił się na drugim miejscu w głosowaniu czytelników magazynu Kerrang! na liście najlepszych singli wszech czasów. W dwa lata później, wideoklip do niego został uznany za dziesiąty z najlepszych teledysków wszech czasów na stronie Kerrang!, a także pojawił się na miejscu 23 na liście programu VH1 40 Najlepszych Utworów Metalowych. Wielką popularnością utwór cieszył się w Australii, gdzie osiągnął status złotej płyty – sprzedano ponad 35 000 jego kopii.
Komentarz Jonathana Davisa w sprawie znaczenia.
Wokalista Jonathan Davis potwierdził doniesienia, że słowa utworu odnoszą się do wyzyskiwania artystów przez przemysł muzyczny.
Wersja MTV Unplugged.
9 grudnia 2006 nagrana została wersja akustyczna "Freak on a Leash", w której Jonathan Davis zaśpiewał w duecie z Amy Lee z zespołu Evanescence. Nagranie powstało w studio MTV na Times Square w Nowym Jorku i pojawiło się na płycie . Ta wersja singla pojawiła się 5 lutego i bardzo szybko osiągnęła dużą popularność w stacjach radiowych i telewizyjnych.

</doc>
<doc id="1305984" url="https://pl.wikipedia.org/wiki?curid=1305984" title="Atlas samochodowy">
Atlas samochodowy

Atlas samochodowy – wydawnictwo książkowe w postaci atlasu z mapami drogowymi. Obejmować może cały kontynent albo jedno państwo lub grupę sąsiadujących państw (np. Benelux, Skandynawia).
Skala map w atlasie samochodowym na ogół jest identyczna, jak w mapach regionalnych wydawanych w postaci pojedynczych arkuszy i wynosi od 1:200.000 do 1:800.000; bywają także atlasy zawierające mapy o zróżnicowanych skalach, np. przeglądową mapę w małej skali (np. Europa 1:4.000.000) i mapy szczegółowe wybranych regionów w większych skalach (np. państwa Europy 1:800.000, a dodatkowo Polska 1:300.000).
Często oprócz map drogowych zamieszcza się w atlasach samochodowych plany miast (np. schematyczne plany w skali rzędu 1:100.000 z zaznaczonymi ulicami tranzytowymi lub bardziej szczegółowe plany centrów miast w skali około 1:15.000). Poza mapami i planami atlasy samochodowe zawierać mogą dodatkowe informacje ważne dla kierowców (np. zestawienie najistotniejszych różnic w prawie drogowym różnych państw) i turystów (np. spis najważniejszych atrakcji turystycznych), co upodabnia atlas do przewodnika turystycznego.

</doc>
<doc id="1305986" url="https://pl.wikipedia.org/wiki?curid=1305986" title="Stróża (prawo)">
Stróża (prawo)

Stróża – w Polsce wczesnośredniowiecznej obowiązek pilnowania przez chłopów małych grodów strażniczych, przejść granicznych i wiejskich dworów książęcych oraz pogoni za rozbitym nieprzyjacielem (zwana także pogon). Wchodziła w zakres prawa książęcego. Od XII w. (być może już w XI w.) zamieniana na daninę w zbożu lub pieniądzu, także zwaną stróżą, którą pobierali kasztelanowie na potrzeby zarządzanych przez nich grodów.

</doc>
<doc id="1305987" url="https://pl.wikipedia.org/wiki?curid=1305987" title="Archer Taylor">
Archer Taylor

Archer Taylor (ur. 1 sierpnia 1890 w Filadelfii, zm. 30 września 1973) – amerykański folklorysta i językoznawca.
Wykładał na Uniwersytecie Waszyngtona w St. Louis.

</doc>
<doc id="1305991" url="https://pl.wikipedia.org/wiki?curid=1305991" title="Paul Götz">
Paul Götz

Paul Götz (ur. 1883, zm. 1962) – niemiecki astronom.
W latach 1903–1905 był pierwszym asystentem Maxa Wolfa w obserwatorium Landessternwarte Heidelberg-Königstuhl. W 1907 obronił pracę doktorską dotyczącą badań mgławicy Andromedy na Uniwersytecie w Heidelbergu. Był odkrywcą 20 planetoid, z czego 18 odkrył samodzielnie, a dwie wspólnie z innymi astronomami.
Planetoida (2278) Götz została nazwana jego imieniem.

</doc>
<doc id="1305993" url="https://pl.wikipedia.org/wiki?curid=1305993" title="567 Éleuthéria">
567 Éleuthéria



</doc>
<doc id="1305994" url="https://pl.wikipedia.org/wiki?curid=1305994" title="Piotr Konderla">
Piotr Konderla

Piotr Józef Konderla (ur. 3 stycznia 1943 w Skoczowie), profesor zwyczajny na Politechnice Wrocławskiej. 
Promotor przewodów doktorskich, recenzent 6 przewodach doktorskich, w 1 przewodzie habilitacyjnym oraz autor 3 książek naukowych. Jest stałym recenzentem ogólnokrajowych czasopism naukowych.
Absolwent Technikum Budowlanego w Cieszynie w 1963 r. W 1964 r. podjął studia na Wydziale Budownictwa Lądowego Politechniki Wrocławskiej. Ukończył je z wyróżnieniem na specjalności Teoria konstrukcji w 1969 r. Jego praca dyplomowa nosiła tytuł "Wpływ odkształcalności osiowej na drgania ram", którą napisał pod kierunkiem prof. Jana Langera. Przeprowadził się na stałe do Wrocławia, następnie podjął pracę w Instytucie Inżynierii Lądowej Politechniki Wrocławskiej jako asystent stażysta.
W 1973 doktoryzował się, a jego praca nosiła tytuł "Statyka powłoki o kształcie hiperboloidy jednopowłokowej przy uwzględnieniu nieliniowości geometrycznej" przygotowaną pod kierunkiem prof. Ottona Dąbrowskiego. W 1986 r. na podstawie rozprawy habilitacyjnej "Mechanika ciała odkształcalnego o narastającej masie" oraz zdanego kolokwium Rada Wydziału Budownictwa Lądowego Politechniki Wrocławskiej nadała mu stopień doktora habilitowanego nauk technicznych w zakresie budownictwa, mechaniki budowli i wytrzymałości materiałów. Za pracę tę otrzymał indywidualną nagrodę Ministra Edukacji Narodowej. Był przewodniczącym Komisji Uprawnień Akademickich Rady Głównej Szkolnictwa Wyższego w kadencji 2010-2013.
Jest żonaty, ma syna Michała. 
Działalność naukowa.
Polska.
Najważniejszymi dziedzinami działalności naukowej Piotra Konderli są:
W pierwszym okresie pracy przedmiotem jego zainteresowania była teoria powłok cienkich. Oryginalnym osiągnięciem było sformułowanie algorytmów MES analizy powłok w zakresie nieliniowo-geometrycznym. Zostały one opublikowane na początku lat 70. i należały do nielicznych polskich prac dotyczących nieliniowego modelowania powłok w ujęciu MES. Rozwinięcie tych badań stanowiły prace związane z analizą dynamiczną powłok. Analizował między innymi powłoki obrotowe jako ciała lepkosprężyste poddane periodycznemu wymuszeniu brzegu powłoki określając wpływ częstotliwości wymuszenia na reakcję na brzegu powłoki.
Kolejnym kierunkiem jego badań jest modelowanie konstrukcji inżynierskich, głównie powłokowych. Istotnym przedmiotem jego zainteresowań naukowych jest jedna z największych konstrukcji inżynierskich – hiperboloidalna chłodnia kominowa. Inspiracją do tych badań były najczęściej jego współpraca z przemysłem. Proces wznoszenia tego typu budowli był analizowany w pracy habilitacyjnej jako przykład zastosowania teorii ciała o narastającej masie.
Jest autorem szeregu prac teoretycznych oraz zastosowań metod komputerowych w analizie konstrukcji inżynierskich takich jak MES, MRS i MEB. W ostatnich latach prowadzi badania naukowe nad zastosowaniem sztucznych sieci neuronowych w systemach eksperckich. Jest autorem lub współautorem wielu użytkowych programów komputerowych.
Pełni szereg funkcji organizacyjnych na uczelni, w towarzystwach naukowych oraz w organizacjach zawodowych. Był członkiem Senatu Politechniki Wrocławskiej i zastępcą dyrektora Instytutu Inżynierii Lądowej Politechniki Wrocławskiej. Od wielu lat jest współredaktorem czasopisma „Studia Geotechnica et Mechanica”, członkiem Sekcji Komitetu Inżynierii Lądowej PAN oraz przewodniczącym Oddziału Wrocławskiego PTMTS. Jest też członkiem Sekcji Budownictwa i Materiałów Budowlanych KBN.
Od 1994 jest kierownikiem Zakładu Wytrzymałości Materiałów Instytutu Inżynierii Lądowej Politechniki Wrocławskiej dbającym o warunki umożliwiające rozwój naukowy młodszym współpracownikom. W ostatnim okresie dwóch pracowników zakładu uzyskało doktorat, a jeden – stopień doktora habilitowanego.
W czasie pracy na Politechnice Wrocławskiej prowadził zajęcia dydaktyczne wszystkich typów z przedmiotów związanych z mechaniką budowli, zaś dla pracowników Politechniki Wrocławskiej – szereg kursów szkoleniowych, których tematem były modele materiału i konstrukcji dźwigarów powierzchniowych oraz metoda elementów skończonych.
Zagranica.
W 1975 r. przebywał przez miesiąc na Uniwersytecie w Liverpoolu. W latach 1988–1990 zajmował się badaniami materiałów kompozytowych wspólnie z pracownikami Université de Sherbrooke – w ramach współpracy w 1990 r. przebywał tam przez 6 tygodni uczestnicząc między innymi w unikatowych badaniach laboratoryjnych kompozytów włóknistych. Poza kontaktami z ośrodkami uniwersyteckimi uczestniczył w pracach naukowo-badawczych zleconych przez firmy zagraniczne.
W latach 1986–1995 zajmował się modelowaniem zagadnień kontaktowych dla Dichtungstechnik G.Bruss &amp; Co i KG Hoisdorf/Hamburg. Wynikiem współpracy jest szereg wspólnych publikacji. W latach 1996–1998 współpracował z Ośrodkiem Naukowo-Badawczym firmy MBT w Zurychu. Przedmiotem badań były kompozyty na bazie matrycy cementowej. Z jego inicjatywy oraz pod jego kierunkiem opracowano system ekspercki pozwalający na optymalny dobór składników kompozytu dla uzyskania określonych właściwości materiału.
Publikacje.
Piotr Konderla jest autorem lub współautorem ponad 90 prac naukowych opublikowanych w czasopismach i materiałach konferencyjnych, 1 podręcznika akademickiego oraz około 60 prac niepublikowanych.
Swoje prace prezentował na licznych konferencjach zagranicznych i krajowych. Wielokrotnie był współorganizatorem konferencji o zasięgu krajowym, m.in. konferencji naukowych „Metody komputerowe w mechanice konstrukcji”, sympozjonów poświęconych reologii, konferencji naukowych KILiW i KN PZITB w Krynicy. Jako przewodniczący Oddziału Wrocławskiego Polskiego Towarzystwa Mechaniki Teoretycznej i Stosowanej był głównym organizatorem sympozjonu na temat: "Kompozyty i konstrukcje warstwowe" organizowanego przez PTMTS.
Odznaczenia i nagrody.
Został odznaczony: Złotym Krzyżem Zasługi, Złotą Odznaką Politechniki Wrocławskiej oraz Złotą Odznaką PZITB. Ponadto za działalność naukową otrzymał 2 nagrody Ministra Edukacji Narodowej.

</doc>
<doc id="1305997" url="https://pl.wikipedia.org/wiki?curid=1305997" title="Delegacja do Kongresu USA stanu Nowy Meksyk">
Delegacja do Kongresu USA stanu Nowy Meksyk

Delegacja do Kongresu Stanów Zjednoczonych stanu Nowy Meksyk liczy pięciu kongresmenów (dwóch senatorów oraz trzech reprezentantów). Nowy Meksyk został przyjęty do Unii jako 47. stan dnia 6 stycznia 1912, więc stanowa reprezentacja zasiada od 62. Kongresu (1911-1913).
Czynne prawo wyborcze przysługuje tym amerykanom, którym przysługuje prawo głosu w wyborach do stanowej Izby Reprezentantów ("New Mexico House of Representatives").
112. Kongres (2011-13).
W ostatnich wyborach 2 listopada 2010 wybierano tylko trzech reprezentantów. Do Izby Reprezentantów wybrano nowego przedstawiciela Partii Republikańskiej, który zastąpił polityka Partii Demokratycznej (do Izby Reprezentantów powrócił Steve Pearce).
W najbliższych wyborach 6 listopada 2012 mieszkańcy będą wybierać trzech reprezentantów oraz jednego senatora. Dotychczasowy senator Jeff Bingaman (Partia Demokratyczna) zapowiedział, że po zakończeniu kadencji odchodzi na emeryturę i nie będzie ubiegał się o reelekcję.
111. Kongres (2009-11).
W wyborach 4 listopada 2008 wybierano reprezentantów oraz senatora. Do Izby Reprezentantów wybrano trzech nowych przedstawicieli Partii Demokratycznej (dwóch z nich zastąpiło polityków Partii Republikańskiej). W wyborach do Senatu kandydat Partii Demokratycznej Tom Udall pokonał kandydata Partii Republikańskiej Steve'a Pearcego stosunkiem głosów 61,2% do 38,8%. Dotychczasowy senator Pete Domenici (Partia Republikańska) nie ubiegał się o reelekcję.
110. Kongres (2007-09).
W wyborach 7 listopada 2006 wybierano reprezentantów oraz senatora. W wyborach do Senatu uzyskał reelekcję Jeff Bingaman (Partia Demokratyczna).
Liczba kongresmenów.
9 września 1850 ziemiom przyszłego stanu Nowy Meksyk nadano status Terytorium Stanów Zjednoczonych, które otrzymało prawo wyboru jednego delegata do Izby Reprezentantów niemającego jednak prawa głosu. Z chwilą wejścia do Unii delegat ten uzyskał prawo głosu (dodatkowo wybrano dwóch senatorów i drugiego delegata). Jednak rok później, od 1913 wybierano już ponownie jednego reprezentanta. W 1943 i 1983 w związku z rosnącą populacją stanu Nowy Meksyk zwiększyła się również liczba delegatów. Obecnie (od 1983) Nowy Meksyk jest reprezentowany przez pięciu kongresmanów (w tym 2 senatorów).

</doc>
<doc id="1305999" url="https://pl.wikipedia.org/wiki?curid=1305999" title="Brygada Landsturmu Westernhagen">
Brygada Landsturmu Westernhagen

Brygada Landsturmu Westernhagen (niem. "Landsturm-Brigade Westernhagen") - brygada niemieckiego pospolitego ruszenia Landsturm.
Brała udział w działaniach zbrojnych frontu wschodniego I wojny światowej.
W listopadzie 1914 rozwinięta w Dywizję Landsturmu Westernhagen, w sierpniu 1915 przemianowana na 89 Dywizję Piechoty. 

</doc>
<doc id="1306004" url="https://pl.wikipedia.org/wiki?curid=1306004" title="NZ">
NZ



</doc>
<doc id="1306008" url="https://pl.wikipedia.org/wiki?curid=1306008" title="Luz Maria">
Luz Maria



</doc>
<doc id="1306013" url="https://pl.wikipedia.org/wiki?curid=1306013" title="Podoficer zawodowy">
Podoficer zawodowy

Podoficer zawodowy – żołnierz pełniący zawodową służbę wojskową w korpusie podoficerskim, to znaczy: posiadający stopień wojskowy nie niższy niż kapral i nie wyższy niż starszy chorąży sztabowy (zakres stopni wojskowych w korpusie podoficerskim). 
Podoficerowie zawodowi pełnią w wojsku rozmaite funkcje, takie jak np. szef kompanii, dowódca drużyny, technik pododdziału, dowódca działonu, dowódca grupy, komendant wojskowej straży pożarnej i komendant szkoły podoficerskiej oraz pomocnika dowódcy ds. podoficerów a także inne funkcje. Wojsko Polskie stawia na kształcenie i profesjonalizację podoficerów zawodowych, podobnie jak szeregowych zawodowych (nowego, utworzonego w 2004 roku korpusu). 
Aby zostać podoficerem zawodowym, należy ukończyć szkołę podoficerską (np. w Centrum Szkolenia Wojsk Lądowych w Poznaniu). Wszystkie potrzebne informacje na temat szkół podoficerskich (miasta, profile kształcenia, specjalności), jak i kryteria, które należy spełnić, aby zostać przyjętym do jednej ze szkół podoficerskich, dostępne są w odpowiednich do miejsca zamieszkania wojskowych komendach uzupełnień.

</doc>
<doc id="1306014" url="https://pl.wikipedia.org/wiki?curid=1306014" title="Street Child">
Street Child

Street Child to debiutancki album meksykańskiej piosenkarki Elan. Zawiera on jej największy hit, "Midnight". Ricardo Burgos z Sony Music powiedział, że "Street Child" to "album tworzący historię Ameryki Łacińskiej".

</doc>
<doc id="1306015" url="https://pl.wikipedia.org/wiki?curid=1306015" title="Münstermaifeld">
Münstermaifeld

Münstermaifeld – miasto w zachodnich Niemczech, w kraju związkowym Nadrenia-Palatynat, w powiecie Mayen-Koblenz. Wchodzi w skład gminy związkowej Maifeld. Leży w pobliżu Koblencji. W 2009 liczyło 3 416 mieszkańców.

</doc>
<doc id="1306018" url="https://pl.wikipedia.org/wiki?curid=1306018" title="Wolna bila">
Wolna bila



</doc>
<doc id="1306019" url="https://pl.wikipedia.org/wiki?curid=1306019" title="Kaktus wielkanocny">
Kaktus wielkanocny

Kaktus wielkanocny ("Hatiora gaertneri") – gatunek rośliny z rodziny kaktusowatych występujący w brazylijskich dżunglach (stany: Parana, Santa Catarina). Swoją nazwę zawdzięcza okresowi kwitnienia, który przypada na wiosnę, ale nie zawsze na Wielkanoc. Uprawiany jest jako roślina ozdobna.

</doc>
<doc id="1306020" url="https://pl.wikipedia.org/wiki?curid=1306020" title="Brygada Landsturmu Griepenkerl">
Brygada Landsturmu Griepenkerl

Brygada Landsturmu Griepenkerl (niem. "Landsturm-Brigade Griepenkerl") - brygada niemieckiego pospolitego ruszenia Landsturm.
Brała udział w działaniach zbrojnych frontu wschodniego I wojny światowej.
Wchodziła w skład "Korpusu Dickutha" (Korpusu Thorn), przemianowanego w sierpniu 1915 na "87 Dywizję Piechoty". Przy okazji przemianowywania dywizji również Brygada Landsturmu Griepenkerl zyskała nową nazwę, tj. 173 Brygada Piechoty.

</doc>
<doc id="1306022" url="https://pl.wikipedia.org/wiki?curid=1306022" title="Garbsen">
Garbsen

Garbsen − miasto w Niemczech, w kraju związkowym Dolna Saksonia, wchodzi w skład związku komunalnego Region Hanower. Miasto leży nad rzeką Leine na północny zachód od Hanoweru.

</doc>
<doc id="1306023" url="https://pl.wikipedia.org/wiki?curid=1306023" title="Brygada Landsturmu Normann">
Brygada Landsturmu Normann

Brygada Landsturmu Normann (niem. "Landsturm-Brigade Normann") – brygada niemieckiego pospolitego ruszenia Landsturm.
Brała udział w działaniach zbrojnych frontu wschodniego I wojny światowej.
Wchodziła w skład "Korpusu Dickutha" (Korpusu Thorn), przemianowanego w sierpniu 1915 na "87 Dywizję Piechoty". Przy okazji przemianowywania dywizji również Brygada Landsturmu Normann zyskała nową nazwę, tj. 179 Brygada Piechoty.

</doc>
<doc id="1306028" url="https://pl.wikipedia.org/wiki?curid=1306028" title="Narciarstwo alpejskie na Zimowych Igrzyskach Olimpijskich 1968">
Narciarstwo alpejskie na Zimowych Igrzyskach Olimpijskich 1968

Konkurencje narciarstwa alpejskiego podczas Zimowych Igrzysk Olimpijskich 1968 we francuskim Grenoble rozegrane były od 9 do 17 lutego 1968 roku. Wszystkie konkurencje, zarówno techniczne, jak i szybkościowe rozegrano na trasach w Chamrousse. Były to jednocześnie 20. Mistrzostwa świata w narciarstwie alpejskim.
Kombinacja alpejska rozgrywana była tylko w ramach mistrzostw świata.
Klasyfikacja medalowa.
Klasyfikacja nie uwzględnia wyników kombinacji.

</doc>
<doc id="1306029" url="https://pl.wikipedia.org/wiki?curid=1306029" title="Brygada Landsturmu Posen 1">
Brygada Landsturmu Posen 1

Brygada Landsturmu Posen 1 (niem. "Landsturm-Brigade Posen 1") - brygada niemieckiego pospolitego ruszenia Landsturm. Brała udział w działaniach zbrojnych frontu wschodniego I wojny światowej.
Wchodziła w skład "83 Dywizji Piechoty" w Korpusie Landsturmu Posen. Przemianowana później na 165 Brygadę Piechoty. 

</doc>
<doc id="1306031" url="https://pl.wikipedia.org/wiki?curid=1306031" title="Mistrzostwa Świata w Narciarstwie Alpejskim 1968">
Mistrzostwa Świata w Narciarstwie Alpejskim 1968



</doc>
<doc id="1306032" url="https://pl.wikipedia.org/wiki?curid=1306032" title="Mistrzostwa Świata w narciarstwie alpejskim 1968">
Mistrzostwa Świata w narciarstwie alpejskim 1968



</doc>
<doc id="1306033" url="https://pl.wikipedia.org/wiki?curid=1306033" title="London Express">
London Express

London Express to drugi album meksykańskiej piosenkarki Elan. Największym hitem z tego albumu jest jego drugi singel, "This Fool's Life". Album ten ma swe korzenie w muzyce Beatlesów, których Elan nazwała "jedynym zespołem, który zmienił wszystko". 

</doc>
<doc id="1306035" url="https://pl.wikipedia.org/wiki?curid=1306035" title="Brygada Landsturmu Posen 2">
Brygada Landsturmu Posen 2

Brygada Landsturmu Posen 2 (niem. "Landsturm-Brigade Posen 2") - brygada niemieckiego pospolitego ruszenia Landsturm. Brała udział w działaniach zbrojnych frontu wschodniego I wojny światowej.
Wchodziła w skład "83 Dywizji Piechoty" w Korpusie Landsturmu Posen. Przemianowana później na 166 Brygadę Piechoty. 

</doc>
<doc id="1306036" url="https://pl.wikipedia.org/wiki?curid=1306036" title="Stalag I A">
Stalag I A

Stalag I A Stablack (Obóz w Kamińsku, Obóz w Stabławkach) – niemiecki obóz jeniecki z przeznaczeniem dla podoficerów i szeregowców wojsk lądowych w północnej części dawnego niemieckiego poligonu Stablack, znajdującego się w obecnych Stabławkach i Kamińsku w gminie Górowo Iławeckie w powiecie bartoszyckim w województwie warmińsko-mazurskim oraz częściowo w okolicy miasta Dołgorukowo w obwodzie kaliningradzkim. Podczas funkcjonowania w latach 1939–1945 przebywało w nim około 255 000 jeńców wojennych z całej Europy. Największy obóz na terenie byłych Prus Wschodnich.
Położenie.
Obóz znajdował się w centralnej części Prus Wschodnich w powiecie Pruska Iławka (niem. "Prussisch Eylau", obecnie Bagriatonowsk w obwodzie kaliningradzkim). Obóz jeniecki i część koszarów "Lager Nord" znajdowała się w ówczesnym "Stablack" (Stabławki), a "Lager Süd" – koszary i komando obozu na terenie dzisiejszego Kamińska. Obecnie po stronie obwodu kaliningradzkiego pozostała część kompleksu "Lager Nord", który znajduje się we wsi Dołgorukowo (dawne Klein-Dexen) koło Bagrationowska. W części polskiej z kolei znajdują się zarówno miejscowości Stabławki, które dały obozowi podnazwę, jak i Kamińsk oraz kompleks "Lager Süd", w którym aktualnie mieści się Zakład Karny Kamińsk.
Historia i jeńcy.
Wiosną 1934 w okolicach "Stablack" rozpoczęto budowę poligonu wojskowego dla potrzeb Wehrmachtu, podczas budowy którego wykorzystano rozległe kompleksy leśne należące do państwa oraz dobra odkupione od lokalnych posiadaczy majątków ziemskich. Jeszcze przed wybuchem II wojny światowej kompleks "Stablack- Nord" stał się istotnym ośrodkiem wojskowym, na którego potrzeby utworzono m.in. 2 kompleksy koszarowe wraz placem dla kilku tysięcy żołnierzy, doprowadzono linię kolejową, oraz na zachód od kompleksu, ulokowano dużą składnicę amunicji.
We wrześniu 1939 roku obok kompleksu koszarów utworzono obóz jeniecki z przeznaczeniem dla podoficerów i szeregowców wojsk lądowych, tzw. Stalag, któremu nadano oznaczenie 1 A Stablack, część północna- Lager Nord. Komendantem obozu był ppłk Karl Schulz, natomiast pierwszymi jeńcami wojennymi byli żołnierze Armii „Pomorze”, obrońcy Westerplatte, wśród których byli m.in. dowódcy mjr Henryk Sucharski (10 września) oraz kpt. Franciszek Dąbrowski, następnie obrońcy Modlina i Warszawy. Łącznie do końca września 1939 roku do obozu trafiło ponad 40 tysięcy osób, w tym 39 458 szeregowych, 36 oficerów i 1187 jeńców cywilnych. Następnie przez cały okres wojny do Stalagu 1A trafiły setki tysięcy jeńców z całej Europy, w tym obrońcy Dunkierki.
We wrześniu 1939 w obozie nie było jeszcze pomieszczeń mieszkalnych ani baraków, a jeńcy ulokowani byli w wojskowych namiotach, które, jak cały kompleks, otoczone były licznymi posterunkami i ogrodzone drutem kolczastym i zasiekami. Do 1940 przetrzymywani jeńcy, w tym najliczniejsi Polacy, Belgowie, Brytyjczycy i Francuzi, wznosili obóz główny. Następnie, na potrzeby obozu i koszar, wybudowano także drugi kompleks tzw. "Lager Süd" w okolicach dzisiejszego Kamińska. Znajdowały się tam również koszary, w których szkolono i formowano liczne oddziały, w tym tzw. strzelców krajowych, oraz druga część obozu dla jeńców wojennych.
Cały obóz Stalag 1A funkcjonował do początków 1945 roku, do czasu radzieckiej ofensywy w Prusach Wschodnich. W sumie przebywało się w nim około 255 000 jeńców różnych narodowości, w tym 90 tys. radzieckich, 80 tys. francuskich, 40 tys. polskich, 23 tys. belgijskich, 12 tys. włoskich oraz 7 tys. brytyjskich. Z powodu chorób, wycieńczenia czy epidemii zmarło kilkanaście tysięcy, głównie radzieckich, jeńców.
Organizacja pracy.
Jeńcy z obozu w "Stablack" pracowali głównie w okolicznych gminach i powiatach w rolnictwie (które było podstawą gospodarki Prus Wschodnich w I poł. XX wieku) oraz w licznych fabrykach amunicji, sztolniach czy przy kopaniu rowów strzelniczych. Oficerowie, odmiennie jak podoficerowie i szeregowi, nie byli zmuszani do pracy fizycznej.
Od września 1939 tworzono pierwsze, składające się z 10-20 jeńców drużyny robocze, które miały charakter wojskowy. Na ich czele stał podoficer niemiecki, tzw. "wachman", do którego zadań należał nadzór, ewidencja i kontrola jeńców oraz ich pomieszczeń, a także monitorowanie przebiegu zleconych zadań.
Typowy dzień pracy w rolnictwie rozpoczynał się o 4:30 od karmienia i dojenia zwierząt hodowlanych, następnie dostawało się skromne śniadanie i pracowano w polu przez kilka godzin. Przerwa obiadowa trwała około jednej godziny, po czym znowu pracowano w polu aż do zmierzchu. 10-godzinny dzień pracy, włącznie z niedzielami, był regułą. W końcu 1941 roku w obozie w Stabławkach było około 3500 takich drużyn roboczych.
Okres powojenny.
Teren poligonu Stablack po wojnie został podzielony pomiędzy Polskę i Rosję (wcześniej Związek Radziecki). Po stronie radzieckiej pozostał "Lager Nord" wraz z koszarami, częścią mieszkalną i cmentarzem, gdzie grzebano zmarłych jeńców. Polsce z kolei, przypadł cały kompleks budynków "Lager Süd", wśród których znajdowało się m.in. główne komando obozu.
Nazwę Stablack zmieniono na Kamińsk, tereny poobozowe przekazano w zarząd jednostce wojskowej z Bartoszyc, a na terenie drewnianych zabudowań zatrudniono stróża. Następnie w latach 50. postanowiono o przekazaniu terenów i zabudowań pod nowy zakład karny, który przez kolejne dekady rozbudowywano. Dzisiaj jest to jeden z największych tego typu zakładów w Polsce.
Listy w butelkach.
W ostatnich latach, podczas przebudowy i modernizacji w jednym z budynków na terenie gminy natknięto się na ukryte pod podłogą liczne butelki z listami. Po ich przebadaniu okazały się one listami jeńców belgijskich (prawdopodobnie obrońców Dunkierki), nigdy nie wysłanymi do bliskich. Przy pomocy ambasady Królestwa Belgii w Polsce ustalono zarówno autorów jak i adresatów listów, których zaproszono na obchody 65-lecia wyzwolenia obozu i 70-lecia wybuchu II wojny światowej, jakie odbyły się w Kamińsku.
Uroczystości rocznicowe 2009.
12 września 2009 roku przy okazji 65. rocznicy wyzwolenia obozu i 70. rocznicy wybuchu II wojny światowej w Kamińsku odbyły się pierwsze w historii uroczystości poświęcone pamięci ofiar i jeńców obozu Stalag 1 A Stablack. Organizatorem uroczystości była gmina Górowo Iławeckie, która z tej okazji ufundowała tablicę pamiątkową oraz zaprosiła byłych belgijskich jeńców obozu. Podczas uroczystości honorową asystę pełniła 20 Brygada Zmechanizowana, liczni przedstawiciele samorządowi i rządowi województwa warmińsko-mazurskiego oraz delegacje międzynarodowe, m.in.Rudi Schellinck, który reprezentował ministra obrony Belgii, ambasador Belgii w Polsce Jan Luykx, attaché wojskowi ambasad Francji, Anglii i Włoch.

</doc>
<doc id="1306037" url="https://pl.wikipedia.org/wiki?curid=1306037" title="Karl Georg Friedrich von Flemming">
Karl Georg Friedrich von Flemming

Karl Georg Friedrich, hrabia von Flemming (ur. 17 listopada 1705 w zamku Lichtenwalde, Saksonia; zm. 19 sierpnia 1767 w Dreźnie) – saski dyplomata i polityk, generał lejtnant wojsk koronnych, starosta gniewski.
Życiorys.
Był synem pruskiego radcy stanu Felixa Friedricha von Flemminga i młodszym bratem polskiego generała Jerzego Detloffa Flemminga. Po studiach był saskim wysłannikiem do Turynu, Londynu i Wiednia. Potem był polskim generałem. Otrzymał także starostwo niegrodowe gniewskie.
Gdy upadł minister Henryk Brühl w roku 1763, Flemming został saskim MSZ ("Kabinettsminister des Auswärtigen"). Był też odpowiedzialny za infrastrukturę wojskową.
Poślubił Henriettę (Karolinę Henrykę), księżnę Lubomirską (ur. ok. 1726), wnuczkę Hieronima Augustyna Lubomirskiego. Jego synem był miecznik wielki Jan Henryk Józef Jerzy Flemming.
W 1760 odznaczony Orderem Orła Białego.

</doc>
<doc id="1306040" url="https://pl.wikipedia.org/wiki?curid=1306040" title="What Can Be Done at This Point">
What Can Be Done at This Point

What Can Be Done at This Point jest trzecim albumem meksykańskiej piosenkarki Elan. Najbardziej znanym utworem z tego albumu jest singel "Don't Want You in".

</doc>
<doc id="1306048" url="https://pl.wikipedia.org/wiki?curid=1306048" title="Rezerwat przyrody Rzeka Przyłężek">
Rezerwat przyrody Rzeka Przyłężek

Rzeka Przyłężek – faunistyczny rezerwat przyrody w województwie lubuskim, w powiecie gorzowskim, w gminie Kłodawa.
Leży w granicach Barlinecko-Gorzowskiego Parku Krajobrazowego oraz dwóch obszarów sieci Natura 2000: obszaru specjalnej ochrony ptaków „Puszcza Barlinecka” PLB080001 oraz specjalnego obszaru ochrony siedlisk „Ostoja Barlinecka” PLH080071.
Rezerwat zajmuje powierzchnię 35,02 ha (akt powołujący podawał 35,08 ha). Jego obszar objęty jest ochroną ścisłą.
Celem ochrony jest zachowanie ze względów naukowych, dydaktycznych i krajobrazowych fragmentu rzeki Przyłężek, nadbrzeżnych skarp i otaczających rzekę drzewostanów, tworzących układ przyrodniczy, będący doskonałym siedliskiem dla występujących w rzece ryb łososiowatych.
Obszar rezerwatu.
W skład rezerwatu wchodzi obszar położony w granicach administracyjnych powiatu gorzowskiego, gm. Kłodawa o powierzchni 35,02 ha w tym:
Opis rezerwatu.
Rezerwat obejmuje około trzykilometrowy odcinek wąskiej doliny rzeki Przyłężek wraz z nadbrzeżnymi skarpami, które porastają lasy liściaste reprezentujące zespół żyznej buczyny niżowej i olsy. Drzewostany stanowią 93,7% powierzchni rezerwatu, dominuje buk i olsza czarna z domieszką sosny i brzozy. W warstwie krzewów występuje: porzeczka czarna, trzmielina zwyczajna, kalina, leszczyna, wierzba. W czystych wodach rzeki żyje m.in. pstrąg potokowy i głowacz białopłetwy.

</doc>
<doc id="1306049" url="https://pl.wikipedia.org/wiki?curid=1306049" title="PocketDOS">
PocketDOS

PocketDOS – emulator komputera PC dla Pocket PC potrafiący uruchomić system operacyjny FreeDOS, dzięki czemu można uruchomić wiele aplikacji przeznaczonych dla systemu MS-DOS. Emulator potrafi emulować procesory Intela 8086/80186/80286 (tylko w trybie rzeczywistym) oraz układy graficzne CGA/EGA/VGA/SVGA, HP-LX albo tryb tekstowy.

</doc>
<doc id="1306051" url="https://pl.wikipedia.org/wiki?curid=1306051" title="Brygada Landsturmu Posen 4">
Brygada Landsturmu Posen 4

Brygada Landsturmu Posen 4 (niem. "Landsturm-Brigade Posen 4") - brygada niemieckiego pospolitego ruszenia Landsturm. Brała udział w działaniach zbrojnych frontu wschodniego I wojny światowej.
Wchodziła w skład "84 Dywizji Piechoty" w Korpusie Landsturmu Posen. Przemianowana później na 168 Brygadę Piechoty. 

</doc>
<doc id="1306054" url="https://pl.wikipedia.org/wiki?curid=1306054" title="Pierwszy kontakt (antropologia)">
Pierwszy kontakt (antropologia)

Pierwszy kontakt – termin określający spotkanie dwóch odmiennych kultur, które wcześniej nie wiedziały o wzajemnym istnieniu.
Przykładem pierwszego kontaktu jest spotkanie Hiszpanów i Arawaków w 1492 roku, kiedy to Krzysztof Kolumb napotkaną grupę nazwał Indianami, gdyż uważał, iż dotarł do Indii.
Spotkanie dwóch kultur może doprowadzić do wyginięcia jednej z nich z powodu wzajemnej agresji lub w przypadku, gdy jedna grupa, uodporniona na daną chorobę, zarazi nią drugą, nieodporną.

</doc>
<doc id="1306055" url="https://pl.wikipedia.org/wiki?curid=1306055" title="Shine (album Elan)">
Shine (album Elan)

Shine jest czwartym i jak na razie ostatnim albumem meksykańskiej piosenkarki Elan. Pierwszym singlem z tego albumu jest tytułowa piosenka, "Shine".

</doc>
<doc id="1306056" url="https://pl.wikipedia.org/wiki?curid=1306056" title="Pierwszy kontakt">
Pierwszy kontakt



</doc>
<doc id="1306057" url="https://pl.wikipedia.org/wiki?curid=1306057" title="Kenrick Monk">
Kenrick Monk

Kenrick Monk (ur. 1 stycznia 1988) – australijski pływak, dwukrotny mistrz świata na krótkim basenie.
Linki zewnętrzne.
 

</doc>
<doc id="1306058" url="https://pl.wikipedia.org/wiki?curid=1306058" title="Brygada Landsturmu Buddenbrock">
Brygada Landsturmu Buddenbrock

Brygada Landsturmu Buddenbrock (niem. "Landsturm-Brigade Buddenbrock") - brygada niemieckiego pospolitego ruszenia Landsturm. 
Brała udział w działaniach zbrojnych frontu wschodniego I wojny światowej.
Wchodziła w skład Dywizji Mengesa (88 DP) w Korpusie Landsturmu Breslau. Przemianowana później na 176 Brygadę Piechoty. 

</doc>
<doc id="1306059" url="https://pl.wikipedia.org/wiki?curid=1306059" title="Request For Comment">
Request For Comment



</doc>
<doc id="1306063" url="https://pl.wikipedia.org/wiki?curid=1306063" title="Brygada Landsturmu Zenker">
Brygada Landsturmu Zenker

Brygada Landsturmu Zenker (niem. "Landsturm-Brigade Zenker") - brygada niemieckiego pospolitego ruszenia Landsturm. 
Brała udział w działaniach zbrojnych frontu wschodniego I wojny światowej.
Wchodziła w skład Dywizji Mengesa (88 DP) w Korpusie Landsturmu Breslau. Przemianowana później na 177 Brygadę Piechoty. 

</doc>
<doc id="1306064" url="https://pl.wikipedia.org/wiki?curid=1306064" title="Kylie Palmer">
Kylie Palmer

Kylie Jayne Palmer (ur. 25 lutego 1990 w Brisbane) – australijska pływaczka, mistrzyni olimpijska, wicemistrzyni świata, mistrzyni świata na krótkim basenie.

</doc>
<doc id="1306065" url="https://pl.wikipedia.org/wiki?curid=1306065" title="Pyrola media">
Pyrola media



</doc>
<doc id="1306066" url="https://pl.wikipedia.org/wiki?curid=1306066" title="Rezerwat przyrody Wrzosiec (województwo lubuskie)">
Rezerwat przyrody Wrzosiec (województwo lubuskie)

Wrzosiec – florystyczny rezerwat przyrody w województwie lubuskim, w powiecie żarskim, w gminie Lipinki Łużyckie. Leży w obrębie ewidencyjnym Grotów, w zarządzie Nadleśnictwa Wymiarki.
Rezerwat został utworzony na podstawie Zarządzenia Ministra Leśnictwa i Przemysłu Drzewnego z dnia 31 marca 1970 r. w sprawie uznania za rezerwat przyrody. Pierwotnie zajmował powierzchnię 23,87 ha. W 2002 roku powiększono go do 64,96 ha i taką powierzchnię zajmuje do tej pory.
Celem ochrony jest zachowanie ze względów naukowych i dydaktycznych fragmentu lasu z wrzoścem bagiennym ("Erica tetralix"). W drzewostanie dominuje sosna pospolita, z rzadka rośnie też brzoza brodawkowata, brzoza omszona i olsza czarna. W runie, oprócz wrzośca, występują m.in.: przygiełka brunatna, przygiełka biała, rosiczka okrągłolistna, rosiczka pośrednia, bagno zwyczajne, borówka bagienna.
Obszar rezerwatu objęty jest ochroną czynną.

</doc>
<doc id="1306069" url="https://pl.wikipedia.org/wiki?curid=1306069" title="Brygada Landsturmu Großmann">
Brygada Landsturmu Großmann

Brygada Landsturmu Großmann (niem. "Landsturm-Brigade Großmann") - brygada niemieckiego pospolitego ruszenia Landsturm. 
Brała udział w działaniach zbrojnych frontu wschodniego I wojny światowej.
Wchodziła w skład "86 Dywizji Piechoty" w "Korpusie Zastrowa" (Korpusie Graudenz). Przemianowana później na 171 Brygadę Piechoty. 

</doc>
<doc id="1306070" url="https://pl.wikipedia.org/wiki?curid=1306070" title="Staßfurt">
Staßfurt

Staßfurt – miasto w Niemczech, w kraju związkowym Saksonia-Anhalt, w powiecie Salzland. Leży przy ujściu rzeki Liethe do Bode. Do 31 grudnia 2009 siedziba wspólnoty administracyjnej Staßfurt.
W mieście znajdują się dwa zakłady produkcyjne należące do polskiej grupy kapitałowej CIECH S.A. - zakład produkcji sody oraz warzelnia soli.
1 stycznia 2009 do miasta przyłączono gminy Förderstedt i Neundorf (Anhalt), powierzchnia miasta zwiększyła się z 58,21 do 146,53 km².
Współpraca.
Miejscowość partnerska:

</doc>
<doc id="1306074" url="https://pl.wikipedia.org/wiki?curid=1306074" title="Pokój budziszyński">
Pokój budziszyński



</doc>
<doc id="1306075" url="https://pl.wikipedia.org/wiki?curid=1306075" title="DOSBoxPPC">
DOSBoxPPC



</doc>
<doc id="1306076" url="https://pl.wikipedia.org/wiki?curid=1306076" title="Anomalia Maya i Hegglina">
Anomalia Maya i Hegglina



</doc>
<doc id="1306077" url="https://pl.wikipedia.org/wiki?curid=1306077" title="Brygada Landsturmu Windheim">
Brygada Landsturmu Windheim

Brygada Landsturmu Windheim (niem. "Landsturm-Brigade Windheim") - brygada niemieckiego pospolitego ruszenia Landsturm. 
Brała udział w działaniach zbrojnych frontu wschodniego I wojny światowej.
Wchodziła w skład "86 Dywizji Piechoty" w "Korpusie Zastrowa" (Korpusie Graudenz). Przemianowana później na 172 Brygadę Piechoty. 

</doc>
<doc id="1306081" url="https://pl.wikipedia.org/wiki?curid=1306081" title="Rezerwat przyrody Wilanów">
Rezerwat przyrody Wilanów

Wilanów – leśny rezerwat przyrody w województwie lubuskim, w powiecie gorzowskim, w gminie Kłodawa. Zajmuje powierzchnię 67,16 ha (akt powołujący podawał 67,56 ha), z czego 66,01 ha objęte jest ochroną ścisłą, a 1,15 ha ochroną czynną.
Celem ochrony jest zachowanie ze względów dydaktycznych i naukowych fragmentu lasu mieszanego pochodzenia naturalnego z udziałem buka na krańcowym stanowisku gromadnego zasięgu z charakterystycznym bogatym runem.
Rezerwat leży w granicach Barlinecko-Gorzowskiego Parku Krajobrazowego oraz dwóch obszarów sieci Natura 2000: obszaru specjalnej ochrony ptaków „Puszcza Barlinecka” PLB080001 oraz specjalnego obszaru ochrony siedlisk „Ostoja Barlinecka” PLH080071.
Obszar rezerwatu.
W skład rezerwatu przyrody wchodzi obszar położony w granicach administracyjnych powiatu gorzowskiego, gm. Kłodawa, obrębu ewidencyjnego m. Santoczno o powierzchni 67,16 ha (dz. nr: 475 – 28,38 ha, 449 – 7,69 ha, 479 – 27,75 ha), w zarządzie Nadleśnictwa Strzelce Krajeńskie.
Flora i fauna.
Lasy porastające rezerwat są zróżnicowane siedliskowo, przeważają zespoły kwaśnej i żyznej buczyny, lecz występują tu również grąd środkowoeuropejski i subkontynentalny, płaty dąbrów, a w mniejszym stopniu także brzezina bagienna i ols porzeczkowy. Niektóre drzewa mają rozmiary pomnikowe, a ich wiek sięga 180–200 lat. W runie rośnie m.in. szczawik zajęczy, nerecznica, przylaszczka, zawilec, fiołek leśny, orlica, marzanka wonna, prosownica rozpierzchła, przylaszczka pospolita.
W centrum rezerwatu leży niewielkie śródleśne jezioro porośnięte płatami grzybienia białego.
Z ciekawszych gatunków ptaków na terenie rezerwatu występuje m.in. dzięcioł średni, dzięcioł czarny, siniak, gągoł. W latach 2011–2012 introdukowano tu popielice z lasów sudeckich.

</doc>
<doc id="1306085" url="https://pl.wikipedia.org/wiki?curid=1306085" title="I Love Techno">
I Love Techno

I Love Techno – międzynarodowa impreza muzyki techno, odbywająca się w latach 1995-2014 w mieście Gandawie w Belgii. W 2015 roku została przeniesiona do francuskiego Montpellier. 
DJ'e z całego świata co roku zjeżdżają się na tę imprezę. Ostatnie edycje przyciągały około 35 tysięcy osób z Belgii, Holandii, Francji, Niemiec oraz Anglii. Przybyły również osoby z innych krajów Europy oraz reszty świata.
Serce w oficjalnym logu festiwalu symbolizuje miłość do muzyki techno.
Pierwsza impreza "I love Techno" mająca miejsce w 1995 przy Vooruit w Gandawie przyciągnęła około 700 osób. Z powodu nagłego powiększania się przyjęcia, zostało ono przeniesione do Flanders Expo. I love Techno stało się jednym z najpopularniejszych i największych przedsięwzięć tego typu w Europie. Flanders Expo składa się z jednego centralnego pokoju, połączonego z 5 innymi. Są to pokoje: czerwony, żółty, niebieski, pomarańczowy i zielony. W pomieszczeniach tych DJ'e występują oraz prezentują swoją muzykę.

</doc>
<doc id="1306091" url="https://pl.wikipedia.org/wiki?curid=1306091" title="Rezerwat przyrody Rybojady">
Rezerwat przyrody Rybojady

Rybojady – torfowiskowy rezerwat przyrody w województwie lubuskim, w powiecie międzyrzeckim, w gminie Trzciel.
Obszar rezerwatu objęty jest ochroną czynną.
Celem ochrony jest zachowanie ze względów naukowych i dydaktycznych torfowiska o charakterze przejściowym, wraz z występującą na nim florą i fauną.
Obszar rezerwatu.
W skład rezerwatu wchodzi obszar położony w granicach administracyjnych powiatu międzyrzeckiego, gm. Trzciel, obrębu ewidencyjnego m. Rybojady o powierzchni 5,61 ha (dz. nr 2021/1 – 5,61 ha) – w zarządzie Nadleśnictwa Trzciel.
Opis rezerwatu.
Rezerwat obejmuje torfowisko położone w obniżeniu wytopiskowym o maksymalnej głębokości 10 m, na płaszczyźnie sandrowej w odległości niespełna 2 km od rzeki Obry.
Flora.
Na terenie torfowiska stwierdzono występowanie 36 gatunków roślin naczyniowych, w tym 4 gatunków drzew, 3 gatunków krzewów i 29 gatunków roślin zielnych; ponadto rośnie tu 16 gatunków mszaków. Z roślin zagrożonych w skali kraju występują tu: turzyca strunowa, turzyca bagienna, rosiczka okrągłolistna oraz torfowiec brodawkowaty.

</doc>
<doc id="1306092" url="https://pl.wikipedia.org/wiki?curid=1306092" title="Rhipsalidopsis">
Rhipsalidopsis



</doc>
<doc id="1306093" url="https://pl.wikipedia.org/wiki?curid=1306093" title="Wideodomofon">
Wideodomofon

Wideodomofon (w skrócie wideofon) – urządzenie umożliwiające komunikację słowną z osobą, która chce wejść do budynku (jak to ma miejsce w domofonie) oraz obejrzenie tej osoby. Kamera zainstalowana jest na drzwiach wejściowych lub bramie wjazdowej, natomiast monitor znajduje się w mieszkaniu. Podobnie jak w domofonie, urządzenie umożliwia zdalne odryglowanie zamka.

</doc>
<doc id="1306094" url="https://pl.wikipedia.org/wiki?curid=1306094" title="Hatiora gaertneri">
Hatiora gaertneri



</doc>
<doc id="1306101" url="https://pl.wikipedia.org/wiki?curid=1306101" title="Gazela arabska">
Gazela arabska

Gazela arabska ("Gazella arabica") – ssak z rodziny wołowatych zaliczany do grupy gazeli – małych antylop. Ich populacja wynosi około 5 do 7 tysięcy osobników. Międzynarodowa Unia Ochrony Przyrody (IUCN) wymienia "Gazella arabica" w Czerwonej księdze gatunków zagrożonych jako gatunek narażony. 
Podgatunki.
W obrębie gatunku wyróżniane są dwa podgatunki:
Występowanie.
Gazela arabska występuje na terenie Arabii Saudyjskiej oraz Omanu. Prawdopodobnie występuje także w Jemenie.

</doc>
<doc id="1306102" url="https://pl.wikipedia.org/wiki?curid=1306102" title="Ajax (zespół muzyczny)">
Ajax (zespół muzyczny)

Ajax - beat-poetycki projekt Jaco van der Merwe'a od lat związanego z alternatywną sceną johannesburską. 
Van der Merwe (Południowa Afryka) czerpie inspiracje z hip-hopu oraz afrykańskiej tradycji oratorskiej. Do beat poezji popchnęła go fascynacja twórczością Lesego Rampolokenga. Projekt Ajax to wynik współpracy ze znanym breakbeatowcem i producentem, Jacobem Israelem, oraz parą muzyków z townshipów – rapperem z Zimbabwe Danielem Sibalo i wokalistką Shangaan Nomcebo „Neverlicious” Ndlovu.
Formacja zadebiutuje w Polsce w kwietniu w ramach festiwalu filmowego Afrykamera.

</doc>
<doc id="1306106" url="https://pl.wikipedia.org/wiki?curid=1306106" title="Zespół Bernarda i Souliera">
Zespół Bernarda i Souliera



</doc>
<doc id="1306111" url="https://pl.wikipedia.org/wiki?curid=1306111" title="Singleplayer">
Singleplayer



</doc>
<doc id="1306114" url="https://pl.wikipedia.org/wiki?curid=1306114" title="Sebastian Ostaszewski">
Sebastian Ostaszewski

Sebastian Ostaszewski herbu Ostoja (ur. 19 stycznia 1755 w Bachórzcu, zm. 3 maja 1826 we Wzdowie) – właściciel dóbr ziemskich. 
Życiorys.
Był synem Michała Ostaszewskiego i Marii z Krynickich oraz bratem Kazimierza (1756-1845) i Józefa Ostaszewskiego (1765-1854). 
W 1795 otrzymał od ojca majątek ziemski Wzdów wraz z rodzinnym dworem Ostaszewskich, w którym zamieszkał, a także dobra Sieniawę. W 1804 zakupił od Adama Lewickiego dobra Trzcianiec, Krzywe i Roztokę. W 1819 nabył od Feliksa Grodzickiego miasteczko Jaćmierz, Posadę Jaćmierską i Chmurówkę.
W 1799 poślubił Wiktorię Łubkowską (1769–1827), córkę Piotra i Katarzyny z Moruńskich, z którą miał sześcioro dzieci (trzy córki wyszły za mąż za synów Piotra Gniewosza z Nowosielec): Anielę (ur. 1800, zamężna z Patrycem Gniewoszem, właścicielem Grabownicy), Łucję (1802–1894, zamężna z Wiktorem Gniewoszem), Marię (ur. 1805, zamężna z Franciszkiem Grotowskim), Teofila Ostaszewskiego (1807–1889), Karolinę (1809–1861, zamężna z Aleksandrem Izydorem Gniewoszem) i Paulinę (1811–1835, zamężna z Adamem Żurowskim).
Zmarł w 1826 we Wzdowie. Został pochowany w kaplicy grobowej Ostaszewskich w Jaćmierzu. Nad wejściem do kaplicy widnieje epitafium inskrypcyjne: "Za Sebastyana i Wiktoryę z Łubkowskich Ostaszewskich pozostałe dzieci proszą o westchnienie do Boga".

</doc>
<doc id="1306118" url="https://pl.wikipedia.org/wiki?curid=1306118" title="Niedokrwistość Blackfana i Diamonda">
Niedokrwistość Blackfana i Diamonda



</doc>
<doc id="1306120" url="https://pl.wikipedia.org/wiki?curid=1306120" title="Korpus Landsturmu Thorn">
Korpus Landsturmu Thorn

Korpus Landsturmu Thorn (albo Korpus Dickutha) – korpus składający się z Polaków, wcielonych do armii niemieckiej podczas I wojny światowej.
Sformowana w lutym 1915 dywizja o nazwie „Korpus Dickutha”, przemianowana w sierpniu 1915 na "87 Dywizję Piechoty".
Skład.
Dywizja składała się z: 

</doc>
<doc id="1306123" url="https://pl.wikipedia.org/wiki?curid=1306123" title="Korpus Dickuth">
Korpus Dickuth



</doc>
<doc id="1306125" url="https://pl.wikipedia.org/wiki?curid=1306125" title="Korpus Landsturmu Breslau">
Korpus Landsturmu Breslau

Korpus Landsturmu Breslau (niem. "Korps Breslau") - korpus pospolitego ruszenia Landsturm armii niemieckiej podczas I wojny światowej.
Skład Korpusu Breslau:

</doc>
<doc id="1306127" url="https://pl.wikipedia.org/wiki?curid=1306127" title="Midnight">
Midnight

Midnight – pierwszy singel z albumu "Street Child" meksykańskiej wokalistki Elan. Został wydany w Meksyku 13 maja 2003. Fani Elan spowodowali awarię trzech państwowych serwerów w Meksyku przez wysyłanie próśb o przysłanie im tejże piosenki. 1 Jak dotąd jest to najbardziej rozpoznawalna piosenka Elan.

</doc>
<doc id="1306132" url="https://pl.wikipedia.org/wiki?curid=1306132" title="Kategorie rękopisów Nowego Testamentu">
Kategorie rękopisów Nowego Testamentu

Kategorie rękopisów Nowego Testamentu – klasyfikacja manuskryptów Nowego Testamentu na pięć grup, wprowadzona w 1981 roku przez Kurta i Barbarę Aland w "Der Text des Neuen Testaments". Przynależność do kategorii uzależniona jest od relacji manuskryptu do różnych typów tekstu NT. Generalnie mówiąc, najwcześniejsze, aleksandryjskie rękopisy zostały zaklasyfikowane do I kategorii, podczas gdy późne, bizantyjskie rękopisy zaliczone zostały do kategorii V. Przy ocenie tekstu Aland zastosował metodę 1000 lekcji z 1000 miejsc NT. Aland dobrał te miejsca NT, w których tekst bizantyjski jest różny od tekstu pozostałych rękopisów. Owe 1000 miejsc nie obejmuje jednak wszystkich ksiąg NT, Aland nie uwzględnił Ewangelii Mateusza i Łukasza. Klasyfikacją tą Aland objął ponad 500 rękopisów. Są to rękopisy papirusowe, majuskułowe i minuskułowe. Klasyfikacja nie dotyczy lekcjonarzy.
Opis kategorii.
Kategoria I.
Ta kategoria reprezentuje najwcześniejsze i najlepsze rękopisy. Zdaniem Alanda rękopisy tej kategorii zawsze powinny być uwzględniane w wydaniach oryginalnego tekstu. Należą tu wyłącznie rękopisy przekazujące tekst aleksandryjski (bez obcych naleciałości).
Kategoria II.
Rękopisy wysokiej jakości, podobne do rękopisów I kategorii i są one ważne w badaniach nad tekstem NT, różnią się jednak od rękopisów I kategorii tym, że zawierają obce naleciałości. Do tej kategorii należą rękopisy przekazujące tekst aleksandryjski z obcymi naleciałościami, przede wszystkim tekstu bizantyjskiego. Ich tekst nazywany bywa egipskim.
Kategoria III.
Rękopisy o różnym znaczeniu; zazwyczaj są pomocne przy odtwarzaniu oryginalnego tekstu, ale są szczególnie ważne dla odtworzenia historii tekstu. Należą tu rękopisy reprezentujące przede wszystkim tekst cezarejski, ale również najlepsze rękopisy tekstu bizantyjskiego. Należą tu rękopisy podrodzin tekstu cezarejskiego "f"1 i "f"13, które są najbardziej reprezentatywne dla tej grupy. Tekst tych rękopisów znajduje się pod silnym wpływem tradycji bizantyjskiej, ale nie jest to wpływ przeważający. Należą tu też rękopisy, których tekstualna przynależność nie została jest dokładnie zbadana. Rękopisy tej kategorii wymagają dalszych badań.
Kategoria IV.
Kategorię IV stanowią rękopisy tekstu zachodniego, których najważniejszym reprezentantem jest Kodeks Bezy.
Kategoria V.
Do tej kategorii należą rękopisy, których tekst został skażony w największym stopniu. Należą tu przede wszystkim rękopisy przekazujące tekst bizantyński. Są one uznawane za bezwartościowe dla odtworzenia oryginalnego tekstu.
Niedoskonałości kategorii Alanda.
Nie zawsze wiadomo, dlaczego dany rękopis zaliczony został do II, a nie do III kategorii. Kodeks Augiański zaklasyfikowany został do II kategorii, podczas gdy podobny do niego Kodeks Boerneriański – do III kategorii. Kwestionowanym bywa zaliczenie grupy tzw. „purpurowych kodeksów uncjalnych” (Φ, N, O, Σ) do kategorii V, ponieważ reprezentują tekst bizantyjski we wczesnej jego fazie.
W Kodeksie Aleksandryjskim tekst Ewangelii zaliczony został do III kategorii, natomiast tekst pozostałych ksiąg NT – do I kategorii. W Kodeksie Porfirianus (025) tekst księgi Dziejów Apostolskich zaliczony został do V kategorii, natomiast pozostałych ksiąg – do III kategorii. Metody tej jednak nie stosuje się przy Kodeksie Efrema i innych eklektycznych rękopisach, nawet tych, w których łatwo wyodrębnić partie przekazujące inny tekst (np. Kodeks Koridethi (038)).
Kodeks 055 — jest to zbiór komentarzy do czterech Ewangelii — nie został zaliczony do żadnej z kategorii. Kodeks 080, ze względu na krótkość, nie został zaliczony do żadnej z kategorii. Kodeks 0100, 0196 nie zostały zaliczone do żadnej z kategorii.
Zaliczenie formula_1 do I kategorii (rękopis reprezentuje tekst zachodni) też budzi kontrowersje. Philip Comfort przypuszcza, że Aland umieścił go w I kategorii tylko ze względu na liczbę błędów oraz liczbę indywidualnych wariantów tekstowych.
Klasyfikacja ta wysoko ocenia — co jest charakterystyczne dla niemieckich biblistów — wartość tekstu aleksandryjskiego, którego głównym atutem jest znacząca liczba starożytnych rękopisów.
Poza kategorią IV, przynależność do kategorii uzależniona jest od tego, w jakim stopniu rękopis zawiera element aleksandryjski, a w jakim bizantyjski.
Z powyższego schematu wyłamuje się IV kategoria, która została utworzona specjalnie dla tekstu zachodniego.

</doc>
<doc id="1306141" url="https://pl.wikipedia.org/wiki?curid=1306141" title="Jan Graubner">
Jan Graubner

Jan Graubner (ur. 29 sierpnia 1948 w Brnie) – czeski duchowny rzymskokatolicki, biskup pomocniczy ołomuniecki w latach 1990–1992, arcybiskup metropolita ołomuniecki w latach 1992–2022, przewodniczący Konferencji Episkopatu Czech (2000–2010 i ponownie) od 2020, arcybiskup metropolita praski i tym samym 25. prymas Czech od 2022.
Życiorys.
Dzieciństwo spędził w Strážnicy. Pracował jako robotnik w Zlinie. W 1968 rozpoczął studia teologiczne. 23 czerwca 1973 przyjął święcenia prezbiteratu. W latach 1973–1982 był wikarym w Zlinie i Valašských Kloboukách. Od 1982 do marca 1990 był proboszczem w Vizovicach i równocześnie administratorem w Provodovie i Horní Lhocie.
17 marca 1990 został mianowany biskupem tytularnym Tagarii i biskupem pomocniczym archidiecezji ołomunieckiej. Po śmierci arcybiskupa Františka Vaňáka został 28 września 1992 mianowany arcybiskupem ołomunieckim. 25 stycznia 2000 został przewodniczącym konferencji episkopatu Czech. Funkcję tę sprawował do kwietnia 2010. Ponownie został przewodniczącym czeskiego episkopatu w roku 2020.
13 maja 2022 papież Franciszek mianował go arcybiskupem metropolitą praskim. 2 lipca 2022 objął kanonicznie archidiecezję, tegoż dnia odbył ingres do praskiej katedry śś. Wita, Wacława i Wojciecha. Tym samym został 37. arcybiskupem praskim i 25. prymasem Czech.
Odznaczenia.
W 2008 roku został odznaczony Orderem Tomáša Garrigue Masaryka II klasy.

</doc>
<doc id="1306142" url="https://pl.wikipedia.org/wiki?curid=1306142" title="Korpus Landsturmu Graudenz">
Korpus Landsturmu Graudenz

Korpus Landsturmu Graudenz (albo Korpus Zastrowa) - korpus pospolitego ruszenia Landsturm armii niemieckiej podczas I wojny światowej.
Skład Korpusu Graudenz:

</doc>
<doc id="1306143" url="https://pl.wikipedia.org/wiki?curid=1306143" title="Konstytucja jakobińska">
Konstytucja jakobińska

Konstytucja jakobińska (właściwa nazwa: Konstytucja roku I, fr. Constitution de l’an I) – ustawa zasadnicza Francji opracowana przez klub polityczny jakobinów i uchwalona przez Konwent Narodowy 24 czerwca 1793 r. Uznana za jedną z najbardziej postępowych konstytucji burżuazyjnych została przyjęta przygniatającą liczbą głosów w referendum i miała wejść w życie po zakończeniu wojny. Nigdy jednak do tego nie doszło z powodu trudnej sytuacji, w jakiej znalazła się Francja.
Geneza.
W okresie proklamowania republiki, pod rządami Konwentu (1792-1793) od samego początku jakobini byli w ostrym konflikcie z żyrondystami. Pod naciskiem jakobinów w grudniu 1792 r. rozpoczął się proces króla Ludwika XVI skazanego na śmierć i ściętego 21 stycznia 1793 r. Długotrwała walka tych dwóch frakcji doprowadziła do przewagi jakobinów w Konwencie po aresztowaniu 29 żyrondystów.
Rozwiązania szczególne.
Konstytucja ta zawierała Deklarację praw, która miała bardziej radykalny charakter od swojej poprzedniczki z 1789 r.
Wysunięto zasadę równości przed zasadę wolności. Równość społeczną miały gwarantować m.in. prawo do pracy, prawo do opieki publicznej i bezpłatnej oświaty. Za najświętsze prawo uznano prawo do oporu ludu wobec rządu "który gwałci prawo ludu".
Władza ustawodawcza.
Odrzucając zasadę trójpodziału władzy spopularyzowaną przez Monteskiusza, legislatywa została przejęta przez jednoizbowe Ciało Ustawodawcze wybierane w wyborach bezpośrednich, powszechnych, równych i jawnych (głosować można było również w sposób tajny) na roczną kadencję.
Prawo wyborcze posiadali mężczyźni, którzy ukończyli 21 lat i zamieszkiwali w danym okręgu minimum 6 miesięcy.
Władza wykonawcza.
Władzę wykonawczą miała pełnić Rada Wykonawcza złożona z 24 członków wybieranymi raz na 2 lata, całkowicie podporządkowana Ciału Ustawodawczemu. Co roku połowa jej składu miała ustępować.
Jej zadaniem było kierownictwo i nadzór nad administracją Republiki. Mogła ona działać jedynie w zakresie ustaw i dekretów wydawanych przez władzę ustawodawczą.

</doc>
<doc id="1306146" url="https://pl.wikipedia.org/wiki?curid=1306146" title="Korpus Zastrowa">
Korpus Zastrowa



</doc>
<doc id="1306148" url="https://pl.wikipedia.org/wiki?curid=1306148" title="Brigade Buddenbrock">
Brigade Buddenbrock



</doc>
<doc id="1306149" url="https://pl.wikipedia.org/wiki?curid=1306149" title="Brigade Griepenkerl">
Brigade Griepenkerl



</doc>
<doc id="1306153" url="https://pl.wikipedia.org/wiki?curid=1306153" title="USS Reeves (CG-24)">
USS Reeves (CG-24)

USS Reeves – amerykański krążownik rakietowy typu "Leahy". Wszedł do służby w 1964. Początkowo klasyfikowany jako duży niszczyciel (lider), jednak od 1975, po reformie klasyfikacji okrętów, klasyfikowany jako krążownik rakietowy. Wycofany ze służby w 1993. Zatopiony jako okręt cel w 2001.
Historia.
Stępkę pod budowę USS "Reeves" położono w stoczni Puget Sound 1 lipca 1960. Wodowanie miało miejsce 12 maja 1962, wejście do służby 15 maja 1964.
W kwietniu 1965 okręt wszedł w skład 7 Floty działającej w rejonie zachodniego Pacyfiku. Przez 6 miesięcy operował głównie u wybrzeży Wietnamu zapewniając obronę przeciwlotniczą lotniskowcom USS "Oriskany" i USS "Midway". W maju 1966 rozpoczął 2-letnią służbę u wybrzeży Wietnamu jako okręt do poszukiwania załóg zestrzelonych amerykańskich samolotów. Na początku 1969 okręt wszedł do stoczni Bath Iron Works, gdzie poddano go modernizacji.
5 listopada 1986 USS "Reeves" przewodził wizycie 3 amerykańskich okrętów w chińskim porcie Qingdao. Była to pierwsza tego rodzaju wizyta od roku 1949 i sygnał świadczący o poprawie stosunków amerykańsko-chińskich.
Od lipca do grudnia 1987 uczestniczył w eskortowaniu tankowców w rejonie Zatoki Perskiej.
30 października 1989 samolot F-14 Tomcat z lotniskowca USS "Midway" omyłkowo zrzucił bombę o wadze 220 kg, która trafiła USS "Reeves" w części dziobowej. W wyniku wybuchu uszkodzeniu uległ kadłub okrętu, wybuchł niegroźny pożar, a rannych zostało 5 marynarzy.
"Reeves" został wycofany ze służby 12 listopada 1993. 31 maja 2001 w ramach wspólnych ćwiczeń amerykańsko-australijskich okręt został zatopiony u wybrzeży Australii jako okręt-cel.

</doc>
<doc id="1306157" url="https://pl.wikipedia.org/wiki?curid=1306157" title="Brigade Großmann">
Brigade Großmann



</doc>
<doc id="1306159" url="https://pl.wikipedia.org/wiki?curid=1306159" title="Brigade Normann">
Brigade Normann



</doc>
<doc id="1306161" url="https://pl.wikipedia.org/wiki?curid=1306161" title="Scream If You Wanna Go Faster">
Scream If You Wanna Go Faster

Scream If You Wanna Go Faster – drugi singel z drugiego studyjnego albumu brytyjskiej piosenkarki Geri Halliwell, znajdującego się pod tym samym tytułem. Piosenka uplasowała się na 8. pozycji UK Singles Chart.
Lista utworów.
UK &amp; Europe CD1
UK &amp; Europe CD2
European 2-Track CD Single (Version 1)
European 2-Track CD Single (Version 2)
Australian CD Maxi Single

</doc>
<doc id="1306163" url="https://pl.wikipedia.org/wiki?curid=1306163" title="Brigade Posen 1">
Brigade Posen 1



</doc>
<doc id="1306164" url="https://pl.wikipedia.org/wiki?curid=1306164" title="Brigade Posen 2">
Brigade Posen 2



</doc>
<doc id="1306166" url="https://pl.wikipedia.org/wiki?curid=1306166" title="Capella Bydgostiensis">
Capella Bydgostiensis

Capella Bydgostiensis – zaliczana do czołowych polskich orkiestr kameralnych, prowadząca działalność od 1962 roku. 
Historia.
Protoplastą Capelli Bydgostiensis był Zespół Muzyki Dawnej (1960), w którym muzycy z Orkiestry Symfonicznej Filharmonii Pomorskiej grali na oryginalnych dawnych instrumentach, zakupionych i skompletowanych przez dyrektora Andrzeja Szwalbe. Ideą powstania zespołu było propagowanie dawnej muzyki polskiej w kraju i za granicą, w możliwie najbardziej autentycznym kształcie.
W 1962 r. z inicjatywy dyrektora Filharmonii Pomorskiej – Andrzeja Szwalbe zespół usamodzielniono i przekształcono w grupę muzyków, skoncentrowanych wyłącznie na muzyce dawnej, co było warunkiem osiągnięcia europejskiego poziomu. Początkowo nosił nazwę Capella Bydgostiensis Pro Musica Antiqua. Przez cały czas jest etatowym zespołem Filharmonii Pomorskiej im. Ignacego Jana Paderewskiego w Bydgoszczy. Kierownictwo artystyczne Capelli Bydgostiensis sprawowali: Stanisław Gałoński (1962-1970), Włodzimierz Szymański, Karol Teutsch, Daniel Stabrawa, José Maria Florêncio, a obecnie z kameralistami stale współpracuje Kai Bumann jako szef artystyczny Filharmonii Pomorskiej.
Początkowo w skład zespołu wchodziły: etatowy Oktet Madrygalistów, Zespół Instrumentalny Muzyki Dawnej i Bydgoski Chór Chłopięco-Męski pod dyrekcją Józefa Radwana. Pierwszy występ Capelli Bydgostiensis w ówczesnym składzie odbył się 28 lutego 1962 roku w sali kameralnej Filharmonii Pomorskiej w Bydgoszczy. Repertuar Capelli Bydgostiensis był bardzo różnorodny - od muzyki średniowiecza do awangardy współczesnej. Śpiewacy z oktetu madrygalistów występowali jako soliści w kantatach i oratoriach, bądź jako zespół a capella w repertuarze madrygałowym, często wykonując też utwory z towarzyszeniem dawnych instrumentów. Każdy muzyk z orkiestry grał na kilku instrumentach, zarówno dawnych, jak też współczesnych. 
Zespół odniósł w krótkim czasie duże sukcesy w kraju i za granicą. Stał się wizytówką Filharmonii Pomorskiej. Był znanym i wysoko cenionym przez specjalistów; zapraszanym na festiwale krajowe i zagraniczne, do audycji telewizyjnych i archiwalnych nagrań radiowych. Stał się bohaterem kilku filmów. Nagrywał systematycznie płyty, głównie z muzyką dawną. W latach 60. i 70. często prezentowano zespół w zabytkowych wnętrzach regionu, kraju, a także poza granicami. Wzbudził zainteresowanie polskich kompozytorów współczesnych, którzy dedykowali zespołowi specjalnie napisane dla „Capelli” dzieła (R. Twardowski, Z. Bargielski, J. Bruzdowicz, B. Matuszczak). Grał prestiżowe koncerty i uczestniczył w dużej liczbie imprez dla różnych środowisk w regionie kujawsko-pomorskim. Występował tradycyjnie na wszystkich festiwalach muzycznych organizowanych przez bydgoską Filharmonię, przede wszystkim na festiwalach Musica Antiqua Europae Orientalis. 
Wśród filmów nakręconych z udziałem „Capelli Bydgostiensis” znalazły się takie dzieła jak: „"Motet na Ratusz Toruński"” w reż. J. Bochenka, „"Rzeźba nagrobna Wita Stwosza"” i „"Dawne miasta na Pomorzu"”. Wśród płyt wydanych przez Polskie Nagrania i Veriton dorobkiem zespołu są m.in.: „"Muzyka na Zamku Wawelskim"”, „"U źródeł muzyki polskiej"”, „"Completorium"” G.G. Gorczyckiego, „"Muzyka prawosławna a współczesność"”, „"Koncerty klawesynowe J.S. Bacha"”, „"Musica Aetatis Copernicae"”, „"Compositori Italiani in Polonia"”, „"Pieśni wielkopostne"” i inne.
Charakterystyka.
Wśród gościnnych dyrygentów i solistów zespołu są m.in.: Bernard Chmielarz, Paul Esswood, Roman Jabłoński, Krzysztof Jakowicz, Gary Karr, Wieland Kuijken, Konstanty Andrzej Kulka, George Malcolm, Waldemar Malicki, Krzysztof Meisinger, Piotr Pławner, Ewa Pobłocka, Ewa Podleś, Paweł Przytocki, Jan Stanienda, Tomasz Tomaszewski, Takao Ukigaya czy Wanda Wiłkomirska. Orkiestra występuje regularnie na najbardziej znaczących estradach Polski i Europy, w salach tak prestiżowych, jak: Filharmonia Narodowa w Warszawie, Konserwatorium im. Piotra Czajkowskiego w Moskwie, Schauspielhaus w Berlinie, Schloss Mirabell w Salzburgu, Pałac Królewski w Sztokholmie, El Escorial w Hiszpanii, w sali Radia Holenderskiego w Utrechcie, na Zamku Królewskim w Warszawie, w Auli Leopoldinum we Wrocławiu oraz w Filharmonii Lwowskiej, gdzie wystąpiła na IX Międzynarodowym Festiwalu Muzycznym "Wirtuozi". Jednym z ważniejszych przedsięwzięć ostatnich lat było kilkutygodniowe tournée orkiestry w Brazylii w latach 2010, 2011 i 2012, które objęło wiele koncertów m.in. w takich miastach, jak: Rio de Janeiro, São Bernardo do Campo, São Paulo, Vitória, São Josèdos Campos, Diadema, Atibaia, Piracicaba, Pedra Azul. Występy kameralistów bydgoskich zostały przyjęte entuzjastycznie zarówno przez słuchaczy, jak i krytykę. Orkiestra brała udział w licznych prawykonaniach utworów, m.in. specjalnie jej dedykowanych jak Beetholvena Cunha "Suite Brasileira", którą zagrała pod batutą José Maria Florência. W 2014 roku orkiestra wystąpiła w Filharmonii Berlińskiej wraz z Krzysztofem Meisingerem w podwójnej roli – dyrygenta i gitarzysty. Zróżnicowany repertuar Orkiestry obejmuje różne epoki i style muzyczne - od baroku po współczesność. 
Capella Bydgostiensis ma na swoim koncie nagrania radiowe i telewizyjne oraz płytowe. Ostatnio w 2012 r. nagrała CD (DUX) pod dyrekcją José M. Florência, z udziałem brazylijskiej skrzypaczki Marii F. Krug. Z okazji obchodzonego w 2013 roku jubileuszu 60-lecia Filharmonii Pomorskiej w następnym roku ukazały się dwie nowe płyty zespołu: "Ave Maria" z pieśniami autorstwa dziesięciu kompozytorów różnych epok, zrealizowana ze znakomitą sopranistką Barbarą Kubiak, oraz album "Grażyna Bacewicz: Symphony for String Orchestra" (Ewa Kupiec – fortepian, Mariusz Smolij – dyrygent). To CD, nagrane dla cenionej i znanej na całym w świecie wytwórni Naxos, otrzymało w 2015 r. nagrodę Fryderyk w kategorii najlepszy album polski za granicą. W tym samym roku bydgoscy kameraliści wystąpili w koncercie na 200-lecie Singakademie Frankfurt (Oder) w Konzerthalle C.Ph.E. Bach we Frankfurcie nad Odrą.
W 2017 r. Capella Bydgostiensis obchodziła jubileusz 55-lecia. Zespół otrzymał od Marszałka Województwa Kujawsko-Pomorskiego – Medal "Unitas Durat Palatinatus Cuiaviano-Pomeraniensis" oraz nagrodę za całokształt działalności. Z okazji rocznicy CB nagrała płytę pod batutą Kaia Bumanna i z udziałem sopranistki Heleny Bregar, na której znalazły się największe hity muzyki baroku i klasycyzmu.
W 2018 r. z okazji 37. rocznicy Bydgoskiego Marca 1981 orkiestra wraz z plejadą artystów polskiej estrady wykonała w sali FP "Kolędę Nockę" E. Brylla i W. Trzcińskiego w autorskich aranżacjach Adama Lemańczyka. Z udziałem tego znakomitego aranżera Capella Bydgostienis zaprezentowała również programy pt. "Dziewczyna Bonda" czy "Piosenki Marii Czubaszek."

</doc>
<doc id="1306167" url="https://pl.wikipedia.org/wiki?curid=1306167" title="Brigade Posen 4">
Brigade Posen 4



</doc>
<doc id="1306172" url="https://pl.wikipedia.org/wiki?curid=1306172" title="Piotr Zaborowski">
Piotr Zaborowski

Piotr Zaborowski (ur. 20 lipca 1947 w Poznaniu) – polski profesor nauk medycznych, nauczyciel akademicki i lekarz, specjalista w zakresie interny, gastroenterologii i chorób zakaźnych; w latach 2005–2008 prorektor ds. dydaktyczno-wychowawczych Akademii Medycznej w Warszawie i Warszawskiego Uniwersytetu Medycznego. Obecnie Przewodniczący Rady Programowej Kierunku Lekarskiego Wydziału Nauk Medycznych Uniwersytetu Warmińsko-Mazurskiego w Olsztynie i ordynatorem Kliniki Chorób Wewnętrznych, Gastroenterologii i Hepatologii oraz wykładowca i członek rady naukowej Uniwersytetu Dzieci.
Studia medyczne na Wojskowej Akademii Medycznej w Łodzi ukończył w 1971; tytuł doktora uzyskał w roku 1976, następnie habilitował się w 1979, natomiast tytuł profesora przysługuje mu od 1991 r.
Autor i współautor wielu publikacji, w tym podręczników, z zakresu gastrologii, hepatologii, chorób zakaźnych, prawa medycznego, etyki, filozofii medycyny i historii filozofii medycyny.

</doc>
<doc id="1306180" url="https://pl.wikipedia.org/wiki?curid=1306180" title="Brigade Westernhagen">
Brigade Westernhagen



</doc>
<doc id="1306181" url="https://pl.wikipedia.org/wiki?curid=1306181" title="Brigade Windheim">
Brigade Windheim



</doc>
<doc id="1306184" url="https://pl.wikipedia.org/wiki?curid=1306184" title="Acrobatic Tenement">
Acrobatic Tenement

Acrobatic Tenement – debiutancki album zespołu At the Drive-In, wydany w roku 1996. Żaden z utworów z tej płyty nie pojawił się na kompilacji "This Station Is Non-Operational" z 2005 roku, z wyjątkiem "Initiation", który pojawił się jako nagranie koncertowe wydane przez BBC. W roku 2004 pojawiła się reedycja "Acrobatic Tenement".
Utwór "Embroglio" napisany został dla upamiętnienia Julio Venegasa, bliskiego przyjaciela zespołu, który w roku 1996 popełnił samobójstwo. Muzycy Cedric Bixler-Zavala i Omar Rodríguez-López, grający później w zespole The Mars Volta, zadedykowali Venegasowi swój cały album "De-Loused in the Comatorium".

</doc>
<doc id="1306185" url="https://pl.wikipedia.org/wiki?curid=1306185" title="Charles Vinci">
Charles Vinci

Charles Thomas „Chuck” Vinci Jr. (ur. 28 lutego 1933 w Cleveland, zm. 13 czerwca 2018 w Westlake) – amerykański sztangista, dwukrotny mistrz olimpijski i dwukrotny wicemistrz świata.
Kariera.
Startował w wadze koguciej (do 56 kilogramów). Pierwszy sukces w karierze osiągnął w 1955 roku, kiedy podczas mistrzostw świata w Monachium zdobył srebrny medal. W zawodach tych rozdzielił na podium Władimira Stogowa z ZSRR i Mahmuda Namdżu z Iranu. Następnie zwyciężył podczas igrzysk olimpijskich w Melbourne w 1956 roku, ustanawiając jednocześnie nowy rekord świata wynikiem 342,5 kg. Tytuł mistrza olimpijskiego obronił na rozgrywanych cztery lata później igrzyskach w Rzymie, poprawiając rekord świata wynikiem 345 kg. W międzyczasie zdobył też kolejny srebrny medal, zajmując drugie miejsce na mistrzostwach świata w Sztokholmie. Przegrał tam tylko ze Stogowem.
Dwa razy w karierze wywalczył złoty medal igrzysk panamerykańskich: w 1955 oraz w 1959 roku.
Siedem razy był mistrzem Stanów Zjednoczonych.

</doc>
<doc id="1306189" url="https://pl.wikipedia.org/wiki?curid=1306189" title="Filip Shiroka">
Filip Shiroka

Filip Shiroka ps. Geg Postrippa i Ulqinaku – (ur. 3 sierpnia 1859 w Szkodrze, zm. 14 listopada 1935 w Bejrucie) – albański poeta i działacz narodowy.
Życiorys.
Był synem Engjëlla Shiroki i Rozy z d. Heqimi. Uczył się w szkole prowadzonej w Szkodrze przez zakon Franciszkanów. Jednym z jego nauczycieli był duchowny i poeta Leonardo De Martino. Po ukończeniu szkoły pracował w niej jako bibliotekarz. Jednym z pierwszych jego wierszy, które doczekały się publikacji był nacjonalistyczny utwór "All’Albania, all’armi, all’armi!" (Albanio, do broni, do broni !), dotyczący obrony Ulcinja, wydany w Mediolanie w 1878 w piśmie "Osservatore Cattolico".
Jak wielu innych działaczy albańskiego Odrodzenia Narodowego (Rilindja Kombetare) Shiroka większość swojego życia spędził na emigracji. Po upadku Ligi Prizreńskiej wyemigrował na Bliski Wschód, osiedlając się początkowo w Egipcie, a następnie w Libanie, gdzie pracował jako inżynier przy budowie linii kolejowych. W 1894 należał do stowarzyszenia Vellazeria Shqiptare, skupiającego albańskich działaczy narodowych w Egipcie. Zmarł w Bejrucie, gdzie początkowo został pochowany. W latach 50. XX w. jego doczesne szczątki przeniesiono do rodzinnej Szkodry.
Większość dzieł Shiroki powstało w okresie 1896-1903. Były to w większości utwory o tematyce patriotycznej i satyrycznej publikowane w piśmie "Albania", wydawanym przez Faika Konicę, a także w wydawanym w Szkodrze piśmie "Elçija i Zemers t’Jezu Krisctit" (Posłaniec Serca Jezusowego).
Twórczość Shiroki obejmuje ponad 60 wierszy, 3 opowiadania, a także publicystykę i dzieła o tematyce religijnej. Największy zbiór jego utworów wydano po raz pierwszy w 1933 pod tytułem "Zâni i zêmrës" (Głos serca).
Imię Shiroki noszą ulice w Tiranie, Szkodrze, Kamzie, Durrësie i w Prisztinie.

</doc>
<doc id="1306190" url="https://pl.wikipedia.org/wiki?curid=1306190" title="Tarantolina">
Tarantolina



</doc>
<doc id="1306192" url="https://pl.wikipedia.org/wiki?curid=1306192" title="Robert Barnard">
Robert Barnard

Robert Barnard (ur. 23 listopada 1936 w Esseksie, zm. 19 września 2013 w Leeds) – angielski pisarz i literaturoznawca, autor powieści kryminalnych.
Twórczość.
Większość powieści Barnarda to klasyczne powieści detektywistyczne, których akcja umiejscowiona jest w małych miasteczkach angielskich. Wiele z nich rozgrywa się w środowiskach miłośników literatury ("The Case of the Missing Bronte", "A Hovering of Vultures"), ludzi związanych z instytucjami kościelnymi ("Bad Samaritan", "The Disposal of the Living", "Unholy Dying"), i polityków ("A Scandal in Belgravia", "Political suicide"). W ośmiu powieściach występuje detektyw policyjny Charlie Peace, w czterech – Perry Trethowan. Pod pseudonimem „Bernard Bastable” napisał serię powieści rozgrywających się w alternatywnej przeszłości, w których zagadki kryminalne rozwiązuje Wolfgang Amadeus Mozart.
Powieści i opowiadania Barnarda zostały uhonorowane licznymi nagrodami przez Stowarzyszenie Pisarzy Literatury Kryminalnej (ang. "Crime Writers' Association" – CWA). Otrzymał on również w 2003 Diamentowy Sztylet za całokształt twórczości.
Na język polski przetłumaczono dwie powieści kryminalne Barnarda: "A corpse in a gilded cage" ("Arystokraci mimo woli", Wydawnictwo Mitel, Gdynia, 1992) oraz "Mother's Boys" ("Doskonała Rodzinka", Wydawnictwo Mitel, Gdynia, 1992).
Barnard jest także autorem publicystyki krytycznoliterackiej, w tym pracy "Imagery and Theme in the Novels of Dickens" (1974), biografii Emily Brontë ("Emily Bronte", 2000), oraz analizy konstrukcji powieści Agathy Christie "A Talent to Deceive. An Appreciation of Agatha Christie".

</doc>
<doc id="1306194" url="https://pl.wikipedia.org/wiki?curid=1306194" title="Zygmunt Babiak">
Zygmunt Babiak

Zygmunt Marian Babiak (ur. 1 czerwca 1958) – polski aktor i muzyk.
Absolwent Wydziału Lalkarskiego wrocławskiej filii PWST im. L. Solskiego w Krakowie; 1985). Aktor głównie teatralny, przede wszystkim lalkarz, także aktor filmowy i telewizyjny. 
W teatrze zadebiutował w 1985 roku w przedstawieniu "Machina teatralna" reżyserowanym przez Krystiana Kobyłkę (premiera 6 grudnia 1985 r.). Od tego czasu jest aktorem Opolskiego Teatru Lalki i Aktora im. Alojzego Smolki. Sporadycznie zajmuje się opracowywaniem muzycznym spektakli teatralnych.
W filmie pojawił się po raz pierwszy dopiero w roku 2001 w "Wiedźminie". Przed kamerą pojawia się głównie w serialach telewizyjnych w rolach drugoplanowych i epizodycznych.
Jest skrzypkiem. Był członkiem zespołu Bez Dam (od 1979 r.) grającym w Opolskim Studium Piosenki. Bierze udział w Żeglarskich Mistrzostwach Polski Aktorów w Mikołajkach. 
Spektakle teatralne.
Role
Opracowanie muzyczne

</doc>
<doc id="1306200" url="https://pl.wikipedia.org/wiki?curid=1306200" title="In/Casino/Out">
In/Casino/Out

In/Casino/Out – drugi album studyjny zespołu At the Drive-In, wydany w roku 1998. Został nagrany na żywo w studio, z zamiarem uchwycenia energii i dźwięku koncertów zespołu.
Stylistyka albumu mieści się dokładnie pomiędzy poprzednim, brudnym "Acrobatic Tenement" a kolejnym, świetnie dopracowanym "Relationship of Command".
Na albumie ponownie zagrał Jim Ward, który wrócił do zespołu po dłuższej nieobecności. "In/Casino/Out" był również jego wokalnym debiutem - zaśpiewał w utworze "Hourglass".

</doc>
<doc id="1306203" url="https://pl.wikipedia.org/wiki?curid=1306203" title="Isaac Berger">
Isaac Berger

Isaac Berger (ur. 16 listopada 1936 w Jerozolimie, zm. 7 czerwca 2022) – amerykański sztangista, trzykrotny medalista olimpijski i wielokrotny medalista mistrzostw świata.
Kariera.
Jego ojciec był rabinem. Urodził się w Palestynie, ale jako nastolatek wyemigrował do Stanów Zjednoczonych. Startował w wadze piórkowej (do 60 kilogramów). Pierwszy sukces osiągnął w 1956 roku, kiedy podczas igrzysk olimpijskich w Melbourne zdobył złoty medal, ustanawiając wynikiem 352,5 nowy rekord świata w trójboju. W zawodach tych wyprzedził Jewgienija Minajewa z ZSRR i Polaka Mariana Zielińskiego. Na rozgrywanych rok później mistrzostwach świata w Teheranie zajął trzecie miejsce za Minajewem i Włochem Sebastiano Mannironim, jednak na mistrzostwach świata w Sztokholmie w 1958 roku ponownie był najlepszy. Podczas mistrzostw świata w Warszawie w 1959 roku, podobnie jak podczas igrzysk olimpijskich w Rzymie, zajął drugie miejsce, ulegając kolejno Zielińskiemu i Minajewowi. W 1961 roku zdobył swój ostatni złoty medal na imprezie tej rangi, zwyciężając na mistrzostwach świata w Wiedniu. Dwa lata później, na mistrzostwach świata w Sztokholmie był drugi za Japończykiem Yoshinobu Miyake. Ostatni sukces osiągnął w 1964 roku, zajmując drugie miejsce podczas igrzysk w Tokio, plasując się między Miyake a Zielińskim.
Ponadto zwyciężył także na igrzyskach panamerykańskich w Chicago w 1959 roku i rozgrywanych cztery lata później igrzyskach panamerykańskich w São Paulo. Ustanowił cztery oficjalne rekordy świata, po jednym w wyciskaniu i podrzucie oraz dwa w trójboju.

</doc>
<doc id="1306208" url="https://pl.wikipedia.org/wiki?curid=1306208" title="Iberostar Estadio">
Iberostar Estadio

Iberostar Estadio (w latach 2006-2010 stadion nazywał się ONO Estadi, a w latach 1999-2006 Son Moix) - wielofunkcyjny stadion położony na Balearach w mieście Palma de Mallorca. Stadion został zbudowany w 1999 roku na przyjęcie Uniwersjady, która w tym samym roku odbyła się na Mallorce. Iberostar Estadio jest położony w przemysłowej dzielnicy Can Valero która jest położona 3 kilometry od centrum Palmy.
Na tym stadionie swoje mecze rozgrywa hiszpański zespół RCD Mallorca. Od kiedy klub kupił stadion od władz miasta stadion zastąpił stary obiekt Estadio Lluis Sitjar. Pojemność stadionu wynosi 23142 miejsc. 
Linki zewnętrzne.
ONO Estadi na worldstadiums.com

</doc>
<doc id="1306212" url="https://pl.wikipedia.org/wiki?curid=1306212" title="Zęby trzonowe">
Zęby trzonowe



</doc>
<doc id="1306213" url="https://pl.wikipedia.org/wiki?curid=1306213" title="Zęby przedtrzonowe">
Zęby przedtrzonowe



</doc>
<doc id="1306214" url="https://pl.wikipedia.org/wiki?curid=1306214" title="Stanisław Konopka">
Stanisław Konopka

Stanisław Józef Konopka (ur. 24 maja 1896 w Pilźnie, zm. 3 września 1982 w Warszawie) – podpułkownik lekarz Wojska Polskiego, doktor i historyk medycyny, bibliotekarz i bibliograf, współtwórca i wieloletni dyrektor Głównej Biblioteki Lekarskiej.
Życiorys.
Był synem Karola Franciszka, urzędnika starostwa, i Izydory z Tyszyńskich. Szkołę powszechną rozpoczął w 1903 w Pilźnie. W 1914 w I Gimnazjum Klasycznym w Rzeszowie zdał egzamin dojrzałości. Po maturze zapisał się na Wydział Lekarski UJ w Krakowie, lecz na przeszkodzie w dalszej nauce stanął wybuch I wojny światowej. Konopka wstąpił ochotniczo do Związku Strzeleckiego, walczył w szeregach I Brygady Legionów Polskich. Legiony zmuszony był opuścić już w lutym 1915 w związku z przebytym zapaleniem płuc i dłuższą hospitalizacją, ale wcielony został niebawem do cesarsko-królewskiej Obrony Krajowej i brał udział w walkach na froncie rosyjskim, w Albanii i Czarnogórze, w charakterze podoficera sanitarnego. 1 listopada 1916 został mianowany chorążym sanitarnym rezerwy ze starszeństwem z 1 listopada 1916. Jego oddziałem macierzystym był Pułk Strzelców Nr 17. Rok później, u schyłku wojny, uzyskał zgodę przełożonych na rozpoczęcie uniwersyteckich studiów medycznych w Krakowie. Przebywał w tym mieście 31 października 1918, w chwili rozbrajania wojsk austriackich, i jak sam wspominał niespełna sześćdziesiąt lat później w liście do Karola Estreichera, przez przypadek przypadła mu w udziale rola uruchomienia dzwonu Zygmunt w celu oznajmienia mieszkańcom o przejęciu twierdzy krakowskiej przez Polaków. W listopadzie wstąpił do Legii Oficerskiej 5 Puku Legionów Polskich.
Rozpoczął studia na Uniwersytecie Jagiellońskim, ale z uwagi na napiętą sytuację na ziemiach polskich i konieczność dalszej służby, już w polskim mundurze, ukończył je z opóźnieniem, biorąc w latach 1918–1920 udział w walkach o Przemyśl, Lwów, Janów; przez pewien czas był referentem w Wydziale Organizacyjnym Szefostwa Sanitarnego Naczelnego Dowództwa, otrzymywał też kolejne awanse: w listopadzie 1919 na porucznika, w 1920 na kapitana. Po zakończeniu wojny z bolszewikami został odkomenderowany na studia w Uniwersytecie Jagiellońskim. W tym czasie pozostawał oficerem nadetatowym 5 Batalionu Sanitarnego w Krakowie. Dyplom lekarza uzyskał w Krakowie w kwietniu 1925.
W lutym 1925 został przeniesiony z 5 baonu sanitarnego (przydzielony do 4 Pułku Strzelców Podhalańskich) do 1 Batalionu Sanitarnego w Warszawie z przydziałem do Referatu Biblioteki i Wydawnictw Wojskowego Instytutu Sanitarnego. Pod jego kierownictwem biblioteka instytutu (przemianowanego niebawem na Oficerską Szkołę Sanitarną, a następnie na Centrum Wyszkolenia Sanitarnego) stała się do chwili wybuchu II wojny światowej największą polską biblioteką medyczną i podstawą planowanej Głównej Biblioteki Lekarskiej. Zbiory, z których korzystali nie tylko oficerowie korpusu służby zdrowia i podchorążowie Szkoły Podchorążych Sanitarnych, ale i zewnętrzne instytucje naukowe oraz lekarze cywilni i naukowcy, w 1939 liczyły przeszło ćwierć tysiąca woluminów, ponad pięć tysięcy starodruków, około tysiąca tek rękopisów; nie brakowało również cennej ikonografii – sztychów, obrazów, fotografii, ekslibrisów. W 1931 awansował na stopień majora. W 1932 został redaktorem „Lekarza Wojskowego” i kierownikiem Oddziału Historii Medycyny Centrum Wyszkolenia Sanitarnego. W marcu 1939 zajmowane przez niego stanowisko służbowe nosiło nazwę „kierownik naukowy biblioteki i muzeum”. Na stopień podpułkownika został mianowany ze starszeństwem z 19 marca 1939 i 13. lokatą w korpusie oficerów zdrowia, grupa lekarzy.
W 1930 uzyskał stopień doktora nauk medycznych na Uniwersytecie Jana Kazimierza we Lwowie. Prowadził w tym okresie liczne prace bibliograficzne, których efektem stały się m.in. zestawienia polskiej bibliografii lekarskiej za lata 1925–1927 i 1938, bibliografie osobowe Józefa Piłsudskiego, Karola Kaczkowskiego, Władysława Osmólskiego, bibliografie tematyczne: "Służba zdrowia w Legionach Polskich" (1936), "Polskie piśmiennictwo z zakresu medycyny lotniczej" (1938), "Bibliografia prac polskich z zakresu gruźlicy" (1926"–"1928). Przed wybuchem wojny nie zdążył natomiast opublikować m.in. monografii o Kaczkowskim, a także "Bibliografii pediatrii polskiej i opieki nad dzieckiem (XVI–XX w.)" oraz "Polskiej bibliografii lekarskiej za lata 1901–1939" i przygotowywane te dzieła uległy zniszczeniu w wojennej zawierusze, podobnie jak prywatne zbiory bibliofilskie i archiwalne Konopki (księgozbiór liczył przeszło 16 tysięcy tomów, Konopka zgromadził też kilkanaście tysięcy tek biograficznych lekarzy polskich wraz z dokumentami i fotografiami). Po 1945 udało się jedynie odtworzyć "Polską bibliografię lekarską za lata 1901–1939", chociaż akurat ta część bibliografii do końca życia autora nie doczekała się publikacji.
We wrześniu 1939 Stanisław Konopka pełnił obowiązki komendanta jednego ze szpitali polowych, potem szpitala wojskowego dla jeńców polskich w Jarosławiu. Powrócił następnie do Warszawy i przez kilka lat kierował biblioteką Szpitala Ujazdowskiego. 8 stycznia 1943 aresztowany przez gestapo, więziony był na Pawiaku, następnie w obozie koncentracyjnym na Majdanku, od 1944 w obozie w Gross-Rosen, od lutego do maja 1945 w obozie w Litomierzycach. 
W czasie powstania warszawskiego zbiory biblioteki, którą kierował przez kilkanaście lat, strawił pożar. Zniszczenia wojenne sprawiły, że w 1945 prace nad stworzeniem Głównej Biblioteki Lekarskiej trzeba było rozpoczynać niemal od podstaw. Aktywnie włączył się w nie Stanisław Konopka, powołany na naczelnika Wydziału Naukowo-Wydawniczego w Ministerstwie Zdrowia oraz dyrektora tworzonej biblioteki. Za faktyczną datę powstania Głównej Biblioteki Lekarskiej uchodzi 8 czerwca 1945, chociaż formalne podstawy prawne nadano jej dopiero 5 listopada 1949. Zgodnie z raportem Konopki, po miesiącu działalności zbiory biblioteki liczyły około 26 tysięcy tomów, głównie z darów instytucji i osób prywatnych, zakupów, a także przejętych z księgozbiorów poniemieckich. W ciągu ćwierćwiecza dyrektorowania Głównej Bibliotece Lekarskiej Konopka doprowadził jej zbiory do liczby przeszło pół miliona woluminów; nie udało mu się natomiast zrealizować planów związanych z rozbudową siedziby przy ulicy Chocimskiej, zdołał jedynie w pierwszych latach działalności przeprowadzić jej powojenny remont, jak również pozyskać i wyremontować budynek magazynowy przy ulicy Kujawskiej. Na emeryturę Konopka odszedł w 1970 w wieku 74 lat, przekazując swojemu następcy Feliksowi Widy-Wirskiemu instytucję zaliczaną ówcześnie do czołowej dziesiątki największych bibliotek medycznych świata.
Ważnym instrumentem pracy Głównej Biblioteki Lekarskiej Konopka uczynił opracowywaną na bieżąco "Polską Bibliografię Lekarską". Bibliografia obejmująca lata 1945–1965 zamknęła się w czterdziestu jeden tomach (1948"–"1973). Konopka prowadził również prace bibliograficzne retrospektywne i w 1974 rozpoczął wydawanie "Polskiej Bibliografii Lekarskiej XIX wieku", do końca życia troszcząc się o ukazywanie kolejnych tomów (zmarł krótko po wydaniu tomu XI z trzynastu). Przygotował ponadto "Polską bibliografię lekarską za okres wojny światowej w latach 1939–1945", która ukazała się już po jego śmierci (1983). Tym samym zgromadził i opracował niemal cały dorobek polskiego piśmiennictwa w zakresie medycyny za okres obejmujący przeszło półtora wieku. Sam uważał bibliografię za „jeden z elementów organizacji pracy naukowej, gdyż chroni ona od podejmowania badań z takiej dziedziny, jaka została już rozwiązana”.
W styczniu 1946 Konopka habilitował się na Wydziale Lekarskim Uniwersytetu Poznańskiego w dziedzinie historii i filozofii medycyny, od 1954 był profesorem nadzwyczajnym. Przez dwanaście lat (do września 1966) kierował Katedrą i Zakładem Historii Medycyny Akademii Medycznej w Warszawie. Przez wiele lat redagował periodyk „Archiwum Historii Medycyny”, pełnił też obowiązki przewodniczącego Zarządu Głównego Polskiego Towarzystwa Historii Medycyny (do 1971). Był członkiem Związku Bibliotekarzy Polskich oraz Towarzystwa Przyjaciół Książki. W latach powojennych kontynuował swoją pasję bibliofilską, gromadząc dzieła z historii medycyny (także dokumenty, rękopisy, listy, ryciny), dzieła nielekarskie napisane przez lekarzy, wydane za granicą druki o Polsce i Polakach, varsaviana, pamiętniki, opracowania bibliograficzne, publikacje i materiały związane z Jugosławią. Innym jego ulubionym zajęciem była praca w przydomowym ogródku. 20 czerwca 1963 otrzymał Nagrodę Marcia C. Noyesa (USA).
Dwukrotnie żonaty. Od 1921 był mężem Ireny z Urbanowskich, z którą miał córkę Danutę (ur. 1923), od 1933 jego żoną była Jadwiga Kula (1903–1995).
Zmarł 3 września 1982 w Warszawie. Został pochowany na cmentarzu w Wilanowie, a 28 października 1982 ekshumowano jego zwłoki na cmentarz Wojskowy na Powązkach (kwatera B23-10-1).
Upamiętnienie.
Od 1988 jest patronem Głównej Biblioteki Lekarskiej w Warszawie.

</doc>
<doc id="1306217" url="https://pl.wikipedia.org/wiki?curid=1306217" title="54 Dywizja Piechoty Imperium Rosyjskiego">
54 Dywizja Piechoty Imperium Rosyjskiego

54 Dywizja Piechoty Imperium Rosyjskiego (ros. "54-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 2 Dywizji Grenadierów z Moskwy (Korpus Grenadierów, 4 Armia).

</doc>
<doc id="1306218" url="https://pl.wikipedia.org/wiki?curid=1306218" title="55 Dywizja Piechoty Imperium Rosyjskiego">
55 Dywizja Piechoty Imperium Rosyjskiego

55 Dywizja Piechoty Imperium Rosyjskiego (ros. "55-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 3 Dywizji Grenadierów z Moskwy (25 Korpus Armijny, 4 Armia).

</doc>
<doc id="1306219" url="https://pl.wikipedia.org/wiki?curid=1306219" title="Gan Ner">
Gan Ner

Gan Ner (hebr. גן נר; ang. Gan Ner) – wieś komunalna położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Wioska Gan Ner jest położona na wysokości od 130 do 220 metrów n.p.m. na zachodnich zboczach góry Har Giborim (400 m n.p.m.). Jest ona położona na zachodnim skraju Wzgórz Gilboa, na północy Izraela. Ze wzgórz spływają strumienie Gilboa (na południe od wioski) i Nurit (na wschód od wioski). Po stronie północnej, za wzgórzami Giwat Jizre’el (103 m n.p.m.) i Tel Jizre’el (100 m n.p.m.) teren opada do Doliny Charod. Pozostały teren łagodnie opada w kierunku północno-zachodnim do intensywnie użytkowanej rolniczo Doliny Jezreel w Dolnej Galilei. W otoczeniu wioski Gan Ner znajdują się kibuce Jizre’el i Chefci-Bah, moszawy Perazon, Awital i Kefar Jechezkel, wioski komunalne Merkaz Ja’el i Gidona, oraz arabska wioska Sandala. W odległości 1 km na południe przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej są wioski Arabbuna, Dajr Ghazala, Arrana i Dżalama.
Gan Ner jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Budowa tutejszej wioski rozpoczęła się w 1985 roku z inicjatywy Agencji Żydowskiej, która dostrzegła potrzebę utworzenia nowego osiedla mieszkaniowego dla młodego pokolenia mieszkańców pobliskich bloków osad rolniczych. Wioska została założona w 1987 roku, i od początku miała charakter pozarolniczy. Pierwotny plan zakładał rozbudowę wioski do wielkości miasta, które miało otrzymać nazwę Har Giborim (hebr. הר גיבורים). Wioskę nazwano jednak na cześć żydowskiego polityka z Wielkiej Brytanii barona Barnetta Jannera. Wioska jest systematycznie rozbudowywana. Wybudowane jako pierwsze osiedle Stare Gan Ner obejmuje trzy osiedla mieszkaniowe (Eszkol Alon, Eszkol Haruv i Eszkol Zajit) z centrum usługowo handlowym pośrodku. Zostało ono zaprojektowane z myślą o pomieszczeniu 500 rodzin. W 1995 roku przystąpiono do budowy położonego bardziej na północy osiedla Nowe Gan Ner, które posiada własne centrum usługowo handlowe. Docelowo wioska ma pomieścić 860 rodzin, jednak istnieją plany dalszej rozbudowy.
Demografia.
Większość mieszkańców wioski jest Żydami:
Gospodarka i infrastruktura.
Gospodarka wioski opiera się na usługach. Większość mieszkańców pracuje poza wioską w pobliskich strefach przemysłowych. W wiosce jest przychodnia zdrowia, centrum handlowe i warsztat mechaniczny.
Transport.
Główny wyjazd z wioski jest na zachód na drogę nr 60, którą jadąc na południe dojeżdża się do arabskiej wioski Sandala i moszawu Magen Sza’ul, lub jadąc na północ dojeżdża się do bloku moszawów Perazon, Metaw, Awital i wioski komunalnej Merkaz Ja’el oraz skrzyżowania z drogą nr 675 przy kibucu Jizre’el. Druga droga wyjazdowa z wioski prowadzi na północ do skrzyżowania z drogą nr 667. Jadąc nią na wschód wjeżdża się na Wzgórza Gilboa i dociera do kibucu Ma’ale Gilboa, lub jadąc na północny zachód dociera się do skrzyżowania z drogą nr 675 w pobliżu kibucu Jizre’el, skąd można zjechać na północny wschód do Doliny Charod.
Edukacja i kultura.
W wiosce jest szkoła podstawowa "Ner Ha-Gilboa". Starsze dzieci są dowożone do szkoły średniej w mieście Afula. W wiosce jest synagoga, mykwa, ośrodek kultury z biblioteką, basen kąpielowy, trzy sale sportowe z siłownią i centrum fitness, boisko do koszykówki i boisko do piłki nożnej. Swoją siedzibę ma tutaj założony w 2008 roku klub koszykarski "Hapoel Gilboa Galil", grający w Izraelskiej Super Lidze.

</doc>
<doc id="1306220" url="https://pl.wikipedia.org/wiki?curid=1306220" title="56 Dywizja Piechoty Imperium Rosyjskiego">
56 Dywizja Piechoty Imperium Rosyjskiego

56 Dywizja Piechoty Imperium Rosyjskiego (ros. "56-я пех. дивизия.") - rezerwowa dywizja piechoty Imperium Rosyjskiego z okresu I wojny światowej.
Powstała z 1 Dywizji Piechoty ze Smoleńska (13 Korpus Armijny, 2 Armia).

</doc>
<doc id="1306221" url="https://pl.wikipedia.org/wiki?curid=1306221" title="Borówka pijanica">
Borówka pijanica



</doc>
<doc id="1306222" url="https://pl.wikipedia.org/wiki?curid=1306222" title="Soledad (album)">
Soledad (album)

Soledad – album 4ART music nagrany w Sali koncertowej Filharmonii Pomorskiej w czerwcu 2004 r.
Wykonawcy:

</doc>
<doc id="1306223" url="https://pl.wikipedia.org/wiki?curid=1306223" title="Chefci-Bah">
Chefci-Bah

Chefci-Bah (hebr. חפציבה; ang. Hefzi-Bah lub także Heftziba; pol. "Moje upodobanie") – kibuc położony w Samorządzie Regionu Ha-Gilboa, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Chefci-Bah jest położony na wysokości 80 do 40 metrów p.p.m. na południowym skraju Doliny Charod, na północy Izraela. Dolina Charod jest położona między Doliną Jezreel a Doliną Bet Sze’an w Dolnej Galilei. Teren opada w kierunku południowo-wschodnim do depresji Doliny Jordanu. Kibuc Chefci-Bah leży na samym skraju Doliny Charod, u podnóża Wzgórz Gilboa. Zbocza wzgórz stromo wznoszą się na południe od kibucu - najbliższymi są wzniesienia Har Barkan (497 m n.p.m.) i Har Gefet (318 m n.p.m.). Teren położony na północ i na wschód od kibucu jest płaski. Dnem Doliny Charod przepływa niewielka rzeka Charod, której wody są wykorzystywane do zasilania stawów hodowlanych. W otoczeniu kibucu Chefci-Bah znajdują się kibuce Bet Alfa, Bet ha-Szitta, Tel Josef i En Charod Me’uchad, oraz wsie komunalne Gidona i Gan Ner. W odległości 2,5 km na południowy zachód od kibucu, na Wzgórzach Gilboa przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej są wioski Faku’a i Arabbuna.
Chefci-Bah jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W VI wieku n.e. w miejscu tym znajdowała się żydowska osada, po której pozostała synagoga w Bet Alfa. Następnie umiejscowiła się tutaj arabska miejscowość Bet Ilfa, która z upływem czasu została porzucona. W późniejszych wiekach w okolicy tej znajdowała się arabska wieś As-Sachina. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod. W takich okolicznościach w 1922 roku został założony kibuc Chefci-Bah.
Grupa założycielska kibuc składała się z żydowskich imigrantów pochodzących z Niemiec i Czechosłowacji. Na ich czele stał filolog Mosze (Max) Schwabe, który w 1925 roku został wykładowcą na Uniwersytecie Hebrajskim w Jerozolimie. Grupa przeszła szkolenie rolnicze na gospodarstwie położonym przy kolonii Hadera. W 1922 roku przyjechali do Doliny Charod, gdzie pomagali w założeniu kibucu Bet Alfa. Krótko potem w jego sąsiedztwie założono kibuc Chefci-Bah. Jego nazwę zaczerpnięto z Biblii – oznacza „"Moje [w niej] upodobanie"” i wyraża miłość Boga do Ziemi Izraela. Początki funkcjonowania kibucu były niezwykle ciężkie. Pionierzy pracowali przy osuszaniu bagien, mieszkali w prowizorycznych namiotach, cierpieli z niedożywienia oraz chorowali na malarię roznoszoną przez komary. Pomimo to, osada rozwijała się i bardzo szybko zyskała rozgłos. Rozwojowi gospodarczemu sprzyjał dostęp do linii kolejowej Doliny, której najbliższa stacja znajdowała się przy pobliskim kibucu Bet ha-Szitta. W 1929 roku w pobliżu kibucu odkryto pozostałości synagogi z VI wieku. Odkrycie wiązało się z pracami archeologicznymi prowadzonymi w okolicy. Podczas arabskich zamieszek w 1929 roku i w kwietniu 1936 roku, gdy wybuchło arabskie powstanie w Palestynie, podpalono tutejsze pola. Brytyjczycy wybudowali wówczas na ruinach arabskiej wioski Szatta fort policji Fort Tegart "Shata" (obecnie więzienie Szitta). Zapewniło to ochronę sąsiednich osad żydowskich. W następnych latach w kibucu Chefci-Bah osiedlili się imigranci z Rumunii i ZSRR.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Chefci-Bah miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu siły żydowskiej Hagany zajęły i wysiedliły okoliczne wioski arabskie. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój kibucu Chefci-Bah. Od 1948 roku w kibucu mieszkają członkowie japońskiej sekty chrześcijańskiej makojitów. Działają oni na rzecz narodu żydowskiego i państwa Izrael. W dniu 31 lipca 1986 roku w pobliżu kibucu doszło do zderzenia się autobusu z traktorem. W jego wyniku zginęło 9 chłopców i dziewcząt w wieku 15-17 lat, wszyscy członkowie kibucu. W latach 90. XX wieku kibuc znalazł się w trudnościach finansowych, które wymusiły przeprowadzenie procesu prywatyzacji. Zachowano kolektywną organizację instytucji kultury, edukacji i ochrony zdrowia.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie, hodowli drobiu i bydła mlecznego, oraz stawach hodowlanych ryb. Na północ od kibucu znajduje się pas startowy wykorzystywany przez samoloty rolnicze. Istniejąca od 1982 roku firma "Mad-Takin Hydraulics" produkuje różnorodne rozwiązania hydrauliczne dla potrzeb przemysłu i rolnictwa. W kibucu jest przychodnia zdrowia, sklep wielobranżowy, stacja benzynowa, stolarnia i warsztat mechaniczny.
Transport.
Z kibucu wyjeżdża się na północ na drogę nr 669, którą jadąc na południowy wschód dojeżdża się do skrzyżowania z drogą nr 6666 (prowadzi na Wzgórza Gilboa do kibucu Ma’ale Gilboa) i dalej do kibucu Nir Dawid, lub jadąc na północ dojeżdża się do skrzyżowania z drogą nr 71 przy kibucu Bet ha-Szitta. Lokalna droga prowadzi na wschód do kibucu Bet Alfa, lub na północny zachód do Zakładu Karnego Szata.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu En Charod Ichud. W kibucu jest ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej.
Turystyka.
Największą tutejszą atrakcją turystyczną jest synagoga Bet Alfa. W jej wnętrzu można podziwiać mozaikę podłogową przedstawiającą kalendarz hebrajski ze znakami zodiaku. Teren jest objęty ochroną jako Park Narodowy Synagogi Bet Alfa. Przy synagodze znajduje się ogród kaktusów. W południowej części sąsiedniego kibucu Bet Alfa znajduje się japoński ogród botaniczny, z którego wychodzi ścieżka turystyczna prowadząca na Wzgórza Gilboa. Stroma ścieżka prowadzi na szczyt góry Har Barkan (497 m n.p.m.). Żydowski Fundusz Narodowy wystawił na szczycie wieżę obserwacyjną, która służy do szybkiego wykrywania pożarów lasów w masywie Wzgórz Gilboa. U podnóża wieży znajduje się punkt widokowy z którego rozciąga się panorama na całą okolicę. Jest to ulubione miejsce uprawiania paralotniarstwa. Na szczycie Har Barkan jest położony Rezerwat przyrody Ha-Gilboa.

</doc>
<doc id="1306224" url="https://pl.wikipedia.org/wiki?curid=1306224" title="Droga asfaltowa">
Droga asfaltowa



</doc>
<doc id="1306226" url="https://pl.wikipedia.org/wiki?curid=1306226" title="57 Dywizja Piechoty Imperium Rosyjskiego">
57 Dywizja Piechoty Imperium Rosyjskiego

57 Dywizja Piechoty Imperium Rosyjskiego (ros. "57-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 3 Dywizji Piechoty z Kaługi (17 Korpus Armijny, 5 Armia).

</doc>
<doc id="1306227" url="https://pl.wikipedia.org/wiki?curid=1306227" title="Magen Sza’ul">
Magen Sza’ul

Magen Sza’ul (hebr. מגן שאול; ang. Magen Sha'ul) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Magen Sza’ul jest położony na wysokości od 78 do 88 metrów n.p.m. w południowo-wschodnim krańcu intensywnie użytkowanej rolniczo Doliny Jezreel, na północy Izraela. Moszaw leży u podnóża zachodniego skraju Wzgórz Gilboa, które na wschód od moszawu wznoszą się ku szczytowi Har Giborim (400 m n.p.m.). Ze wzgórz spływa tędy strumień Nachal Gilboa. Teren na południe od moszawu delikatnie wznosi się do wyżyny Samarii, natomiast po stronie północnej i zachodniej łagodnie opada w stronę rzeki Kiszon, która ma tutaj swoje źródła. W otoczeniu moszawu Magen Sza’ul znajdują się moszawy Metaw, Perazon, Ram-On, Barak i Addirim, oraz arabskie wioski Sandala i Mukajbila. W odległości 500 metrów na południe przebiega mur bezpieczeństwa oddzielający terytorium Izraela od Autonomii Palestyńskiej. Znajduje się tutaj przejście graniczne Dżalama. Po stronie palestyńskiej znajduje się wioska Dżalama.
Magen Sza’ul jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wioskę pełniącą wszystkie podstawowe funkcje dla sąsiednich osad rolniczych. W ten sposób w 1953 roku utworzono pierwszy blok nazwany Ta’anach Alef (moszawy Awital, Perazon i Metaw, oraz wioska centralna Merkaz Ja’el). Na początku 1956 roku przystąpiono do tworzenia drugiego bloku osiedli Ta’anach Bet. W takich okolicznościach w lutym 1956 roku został założony moszaw Addirim, a następnie w sierpniu zostały założone moszawy Dewora i Barak (w 1958 r. powstało centrum bloku, wioska Merkaz Chewer). Jeszcze w tym samym 1956 roku przystąpiono do tworzenia trzeciego bloku osiedli Ta’anach Gimel. Jako pierwszy powstał moszaw Gadisz, a następnie założono moszawy Mele’a i Nir Jafe. Pełniącą funkcję centrum usługowego wioskę Merkaz Omen założono w 1958 roku.
W 1976 roku utworzono położony bardziej na wschód od nich, moszaw Magen Sza’ul. Został on przeznaczony jako miejsce zamieszkania dla młodego pokolenia, które wychowało się w sąsiednich blokach osiedli rolniczych. Jego nazwę zaczerpnięto od izraelskiego króla Saula, który zginął w pobliskich Wzgórzach Gilboa. Początkowo lokalna gospodarka opierała się na hodowli kwiatów w szklarniach, jednak z czasem rozwinięto także inne działy rolnictwa. Istnieją plany rozbudowy moszawu o 93 nowe domy jednorodzinne. Jednak domy trzeba sobie wybudować samodzielnie.
Demografia.
Większość mieszkańców moszawu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie. Rozwijane są tutaj uprawy w szklarniach. Wielu mieszkańców pracuje w pobliskich strefach przemysłowych. W moszawie jest przychodnia zdrowia, sklep wielobranżowy i warsztat mechaniczny.
Transport.
Z kibucu wyjeżdża się na wschód na drogę nr 60, którą jadąc na południowy zachód dojeżdża się do arabskiej wioski Mukajbila i przejścia kontrolnego Dżalama umożliwiającego przekroczenie muru bezpieczeństwa na terytorium Autonomii Palestyńskiej, lub jadąc na północny wschód dojeżdża się do arabskiej wioski Sandala.
Edukacja i kultura.
Moszaw utrzymuje przedszkole. Dzieci są dowożone do szkoły podstawowej do pobliskiej wioski Merkaz Ja’el. Szkoła średnia jest w mieście Afula. Moszaw posiada własną synagogę i mykwę. Jest tu także ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej. Znajduje się tutaj klub wędkarski, który organizuje naukę łowienia ryb na pobliskich stawach hodowlanych.

</doc>
<doc id="1306230" url="https://pl.wikipedia.org/wiki?curid=1306230" title="58 Dywizja Piechoty Imperium Rosyjskiego">
58 Dywizja Piechoty Imperium Rosyjskiego

58 Dywizja Piechoty Imperium Rosyjskiego (ros. "58-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 5 Dywizji Piechoty z Żytomierza (9 Korpus Armijny, 3 Armia).

</doc>
<doc id="1306232" url="https://pl.wikipedia.org/wiki?curid=1306232" title="Mele’a">
Mele’a

Mele’a (hebr. מלאה; ang. Mele'a lub Mle'a) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Mele’a jest położony na wysokości 67 metrów n.p.m. w południowej części intensywnie użytkowanej rolniczo Doliny Jezreel, na północy Izraela. Okoliczny teren jest płaski, opada jednak delikatnie w kierunku północnym. W odległości 2 km na południowy zachód od moszawu wznoszą się wzgórza płaskowyżu Wyżyny Menassesa w rejonie Wadi Ara. Spływają stamtąd strumienie Taine i Oz (na zachód od wioski) oraz Azam i Ta’anach (na wschód), które zasilają przepływającą na północy rzekę Kiszon. W odległości 8 km po stronie wschodniej wznoszą się Wzgórza Gilboa. W otoczeniu moszawu Mele’a znajduje się arabskie miasteczko Ma’ale Iron, kibuce Giwat Oz i Megiddo, moszawy Ha-Jogew i Gadisz, oraz wioski komunalne Nir Jafe i Merkaz Omen. W odległości 3 km na północ od maszawu znajduje się port lotniczy Megiddo. Natomiast w odległości 1 km na południowy zachód od moszawu przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej znajduje się wioska Zububa.
Mele’a jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wioskę pełniącą wszystkie podstawowe funkcje dla sąsiednich osad rolniczych. W ten sposób w 1953 roku utworzono pierwszy blok nazwany Ta’anach Alef (moszawy Awital, Perazon i Metaw, oraz wioska centralna Merkaz Ja’el). Na początku 1956 roku przystąpiono do tworzenia drugiego bloku osiedli Ta’anach Bet. W takich okolicznościach w lutym 1956 roku został założony moszaw Addirim, a następnie w sierpniu zostały założone moszawy Dewora i Barak (w 1958 r. powstało centrum bloku, wioska Merkaz Chewer).
Jeszcze w tym samym 1956 roku przystąpiono do tworzenia trzeciego bloku osiedli Ta’anach Gimel. Jako pierwszy powstał moszaw Gadisz, a następnie założono moszawy Mele’a i Nir Jafe. Pełniącą funkcję centrum usługowego wioskę Merkaz Omen założono w 1958 roku. W moszawie Mele’a zamieszkali imigranci z Maroka. Jego nazwę zaczerpnięto z rolnictwa - „mele’a” w języku hebrajskim oznacza „"ziarno"”, „"nasiona"” i odnosi się do urodzajnych zbiorów. Początkowo w moszawie wybudowano 60 domów, a do osady przyjechało w sumie 70 rodzin imigrantów z Afryki Północnej. W związku z tym, od razu 10 rodzin przeniosło się do sąsiedniego moszawu Gadisz. Działalność mieszkańców Mele’a koncentrowała się na uprawie warzyw, i stopniowo rozszerzała się na inne działy rolnictwa. Warunki życia były jednak trudne, i pod koniec 1957 roku znaczna część mieszkańców przeniosła się do moszawu Gadisz. Rok później na ich miejsce przyjechali nowi imigranci z Polski.
Demografia.
Większość mieszkańców moszawu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie, sadownictwie i hodowli drobiu. W szklarniach hodowane są kwiaty. Część mieszkańców pracuje w pobliskich strefach przemysłowych. W moszawie jest sklep wielobranżowy i warsztat mechaniczny.
Transport.
Z moszawu wyjeżdża się na wschód do wioski Merkaz Omen i drogi nr 6714, a następnie do drogi nr 675. W odległości 3 km na północ od maszawu znajduje się port lotniczy Megiddo.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej do sąsiedniej wioski Merkaz Omen. Jest tu także synagoga i mykwa. W moszawie jest ośrodek kultury z biblioteką, sala sportowa z siłownią, oraz boisko do piłki nożnej.

</doc>
<doc id="1306234" url="https://pl.wikipedia.org/wiki?curid=1306234" title="Antoni Boduszyński">
Antoni Boduszyński

Antoni Boduszyński – wojewoda lubelski, gubernator cywilny guberni lubelskiej sprawujący swój urząd od 25 marca 1861 do 13 sierpnia 1863. Od roku 1854 właściciel Pliszczyna.

</doc>
<doc id="1306236" url="https://pl.wikipedia.org/wiki?curid=1306236" title="Kozi Grzbiet (Tatry Bielskie)">
Kozi Grzbiet (Tatry Bielskie)

Kozi Grzbiet (, , ) – skalisty grzbiet w grani głównej Tatr Bielskich na Słowacji.
Grzbiet ma ok. 1 km długości i znajduje się na wschodnim krańcu Tatr Bielskich pomiędzy przełęczą Skalne Wrota ("Skalné vráta", 1620 m n.p.m.), oddzielającą grzbiet od Bujaczego Wierchu ("Bujačí vrch", 1947 m), oraz Fajksową Przełęczą (1480 m), po której wschodniej stronie znajduje się Fajksowa Czuba ("Faixova", 1488 m), przedostatni szczyt na wschodzie Tatr. 
W grani znajduje się kilka niewielkich obiektów:
W okolicach wschodniego końca grzbietu od grani głównej odgałęzia się zalesiona Neslowa Grań, prowadząca w kierunku południowo-wschodnim
Kozi Grzbiet rozgranicza dwie niewielkie doliny tatrzańskie:
Neslowa Grań rozdziela Dolinę Czarną Rakuską od Doliny Huczawy Bielskiej.
Nieco poniżej grzbietu, po jego północnej stronie, do 1978 r. prowadził szlak Magistrali Tatrzańskiej. Fragment znajdujący się w Tatrach Bielskich został jednak zamknięty, a na terenie grzbietu utworzono rezerwat ścisły. U stóp grani przebiega zielony szlak z Tatrzańskiej Kotliny do schroniska pod Szarotką ("chata Plesnivec") i Doliny Białych Stawów.
Na południe, do Doliny Czarnej Rakuskiej Kozi Grzbiet opada pionowymi ścianami, których wysokość dochodzi do 90 m. Na północ, do Doliny Suchej opada z Koziego Grzbietu jednolicie nachylone zbocze, w najwyższej części porośnięte kosodrzewiną lub lasem. Od dolnej części Koziego Grzbietu, pomiędzy (Fajsksową Przełęczą a Wielką Jelenią Skałą) odgałęzia się na północ, do Doliny Suchej grzęda zwana Długą Ścianą.

</doc>
<doc id="1306239" url="https://pl.wikipedia.org/wiki?curid=1306239" title="59 Dywizja Piechoty Imperium Rosyjskiego">
59 Dywizja Piechoty Imperium Rosyjskiego

59 Dywizja Piechoty Imperium Rosyjskiego (ros. "59-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 7 Dywizji Piechoty z Woroneża (5 Korpus Armijny, 5 Armia).

</doc>
<doc id="1306240" url="https://pl.wikipedia.org/wiki?curid=1306240" title="Merkaz Chewer">
Merkaz Chewer

Merkaz Chewer (hebr. מרכז חבר; ang. Hever lub Merkaz Hever; pol. "Centrum Chewer") – wieś komunalna położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Merkaz Chewer jest położona na wysokości 69 metrów n.p.m. w południowej części intensywnie użytkowanej rolniczo Doliny Jezreel, na północy Izraela. Okoliczny teren jest płaski, opada jednak delikatnie w kierunku północnym. Po stronie zachodniej przepływa strumień Ta’anach, który na północy zasila rzekę Kiszon. W odległości 5 km na wschód od wsi wznoszą się zbocza Wzgórz Gilboa, a w odległości 4 km na południowym zachodzie wznoszą się wzgórza płaskowyżu Wyżyny Manassesa w rejonie Wadi Ara. W otoczeniu wsi Merkaz Chewer znajdują się moszawy Dewora, Addirim i Barak. W odległości 2 km na południe przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej znajdują się wioski Zububa i Ti’innik.
Merkaz Chewer jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wieś pełniącą wszystkie podstawowe funkcje dla sąsiednich osad rolniczych. W ten sposób w 1953 roku utworzono pierwszy blok nazwany Ta’anach Alef (moszawy Awital, Perazon i Metaw, oraz wieś centralna Merkaz Ja’el).
Na początku 1956 roku przystąpiono do tworzenia drugiego bloku osiedli Ta’anach Bet. W takich okolicznościach w lutym 1956 roku został założony moszaw Addirim. Następnie w sierpniu 1956 roku zostały założone moszawy Barak i Dewora. W takich okolicznościach, w 1958 roku utworzono centrum administracyjne i usługowe Merkaz Chewer. Jego nazwę zaczerpnięto od biblijnej postaci Chewera. Od jej nazwy czasami cały blok jest nazywany Chewer. W 1982 roku centrum przekształcono w wieś komunalną. W latach 90. XX wieku tutejsze moszawy przeszły przez proces prywatyzacji, zachowując kolektywną organizację instytucji kultury, edukacji i ochrony zdrowia. Zdecentralizowano jednak organizację działalności gospodarstw rolniczych. Wymusiło to podjęcie decyzji o zmienieniu charakteru wioski Merkaz Chever, w której wybudowano pierwszych 90 domów mieszkalnych.
Demografia.
Większość mieszkańców wsi jest Żydami:
Gospodarka i infrastruktura.
Gospodarka wsi opiera się na rolnictwie i usługach. Wielu mieszkańców pracuje poza wsią. We wsi jest przychodnia zdrowia, sklep wielobranżowy i warsztat mechaniczny.
Transport.
Przez centrum wioski przebiega ze wschodu na zachód droga nr 6724. Z centralnie położonego ronda odchodzą lokalne drogi prowadzące na północ do moszawu Dewora, na południe do moszawu Barak i na wschód do moszawu Addirim. Z bloku osiedli wyjeżdża się drogą nr 6724 w kierunku zachodnim, a następnie na północ do skrzyżowania z droga nr 675. Lokalne drogi prowadzą także na południe do moszawu Ram-On, i na zachód do moszawu Gadisz. W odległości 6 km na północny zachód od wsi znajduje się port lotniczy Megiddo.
Edukacja i kultura.
Wieś utrzymuje przedszkole i szkołę podstawową. Starsze dzieci są dowożone do szkoły średniej w mieście Afula. We wsi jest synagoga, mykwa, ośrodek kultury z biblioteką, basen kąpielowy, sala sportowa i boisko do piłki nożnej.

</doc>
<doc id="1306244" url="https://pl.wikipedia.org/wiki?curid=1306244" title="Merkaz Omen">
Merkaz Omen

Merkaz Omen (hebr. מרכז אומן; ang. Merkaz Omen lub Omen; pol. "Centrum Omen") – wieś komunalna położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Merkaz Omen jest położona na wysokości 64 metrów n.p.m. w południowej części intensywnie użytkowanej rolniczo Doliny Jezreel, na północy Izraela. Okoliczny teren jest płaski, opada jednak delikatnie w kierunku północnym. W odległości 2,5 km na południowy zachód od wsi wznoszą się wzgórza płaskowyżu Wyżyny Menassesa w rejonie Wadi Ara. Spływają stamtąd strumienie Taine (na zachód od wsi) oraz Azam i Ta’anach (na wschód), które zasilają przepływającą na północy rzekę Kiszon. W odległości 7 km po stronie wschodniej wznoszą się Wzgórza Gilboa. W otoczeniu wsi Merkaz Omen znajdują się moszawy Mele’a, Gadisz i wieś komunalna Nir Jafe. W odległości 1 km na południowy zachód od moszawu przebiega mur bezpieczeństwa oddzielający terytorium Izraela od Autonomii Palestyńskiej.
Merkaz Omen jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wieś pełniącą wszystkie podstawowe funkcje dla sąsiednich osad rolniczych. W ten sposób w 1953 roku utworzono pierwszy blok nazwany Ta’anach Alef, a na początku 1956 roku przystąpiono do tworzenia drugiego bloku osiedli Ta’anach Bet. Jeszcze w tym samym 1956 roku przystąpiono do tworzenia trzeciego bloku osiedli Ta’anach Gimel. Jako pierwszy powstał moszaw Gadisz, a następnie założono moszawy Mele’a i Nir Jafe. W 1958 roku utworzono centrum administracyjne i usługowe Merkaz Omen. W latach 90. XX wieku tutejsze moszawy przeszły przez proces prywatyzacji, zachowując kolektywną organizację instytucji kultury, edukacji i ochrony zdrowia. Zdecentralizowano jednak organizację działalności gospodarstw rolniczych. Wymusiło to podjęcie decyzji o zmienieniu charakteru wioski Merkaz Omen, w której wybudowano pierwsze domy mieszkalne.
Demografia.
Większość mieszkańców wsi jest Żydami:
Gospodarka i infrastruktura.
Gospodarka wsi opiera się na rolnictwie i usługach. Część mieszkańców pracuje poza wsią. We wsi jest przychodnia zdrowia, sklep wielobranżowy i warsztat mechaniczny.
Transport.
Przez wieś z południa na północny wschód przebiega droga nr 6714. Z głównego skrzyżowania można dojechać na południe do moszawu Gadisz i na zachód do moszawu Mele’a. Droga nr 6714 prowadzi na północny wschód do wsi Nir Jafe, i dalej do skrzyżowania z drogą nr 675. W odległości 3 km na północny zachód od wsi znajduje się port lotniczy Megiddo.
Edukacja i kultura.
Wieś utrzymuje przedszkole i szkołę podstawową. Starsze dzieci są dowożone do szkoły średniej w mieście Afula. We wsi jest ośrodek kultury z biblioteką, sala sportowa i boisko do piłki nożnej.

</doc>
<doc id="1306247" url="https://pl.wikipedia.org/wiki?curid=1306247" title="Maksymilian Rose">
Maksymilian Rose

Maksymilian Rose (ur. 19 maja 1883 w Przemyślu, zm. 30 listopada 1937 w Wilnie) – polski lekarz neurolog, neuroanatom i psychiatra, profesor neurologii i psychiatrii na Uniwersytecie Stefana Batorego w Wilnie. Autor licznych prac z dziedziny cytoarchitektoniki kory mózgowej.
Życiorys.
Urodził się w 1883 roku w Przemyślu, w ubogiej żydowskiej rodzinie, jako syn Eliasza Rosego i Lei z domu Israelowicz. Początkowo uczył się w gimnazjum w rodzinnym mieście. W czerwcu 1902 zdał z odznaczeniem egzamin dojrzałości w C. K. Gimnazjum w Wadowicach (w jego klasie byli Albin Jura, Urban Przyprawa). Podczas nauki gimnazjalnej należał do kółka socjalistycznego razem z Ignacym Schipperem i Karolem Sobelsohnem. Następnie podjął studia medyczne na Uniwersytecie Jagiellońskim. Jego przyjacielem z lat studenckich był Adam Rydel; kolegami uniwersyteckimi byli też Kornel Michejda i Stefan Jaracz. W 1908 roku został doktorem wszechnauk medycznych cum eximia laude.
W kolejnych latach studiował w zagranicznych klinikach w Niemczech i w Szwajcarii. W latach 1910–1911 uczył się u Theodora Ziehena i Hermanna Oppenheima w berlińskich klinikach psychiatrycznych, odbył też kurs neuroanatomii u Louisa Jacobsohna-Laska. W latach 1911–1912 był asystentem w kantonalnym Zakładzie dla Umysłowo Chorych w Rheinau koło Zurychu, w latach 1912–1913 uczył się u Korbiniana Brodmanna w Tybindze (w klinice Roberta Gauppa), i wtedy zaczął zajmować się cytoarchitektoniką kory mózgowej, co stanowiło od tej pory główny temat jego pracy naukowej. Od 1912 pracował w pracowni neurologicznej Zakładu Anatomii Opisowej UJ u Kazimierza Kostaneckiego i Adama Bochenka. W latach I wojny służył w wojsku, na krótko przerywając działalność naukową. Najpierw (1914–1915) był lekarzem batalionowym w Legionach Polskich, potem (1915–1918) kierował oddziałem neurologiczno-psychiatrycznym szpitali garnizonowych w Przemyślu i Krakowie, ostatecznie został kierownikiem Oddziału Chorób Nerwowych i Umysłowych Szpitala Garnizonowego w Przemyślu w stopniu majora (od 1918 do 1921).
Od 1918 do 1919 jako major Wojska Polskiego kierował Oddziałem Neurologicznym Szpitala Garnizonowego w Krakowie. Od 1919 do 1925 ponownie w Zakładzie Anatomii Opisowej UJ, prowadził też praktykę lekarską.
W 1925 zaoferowano mu stanowisko kierownika oddziału w Instytucie Cesarza Wilhelma w Berlinie u prof. Oskara Vogta, które przyjął. W 1926 roku przyznano mu ponownie tytuł doktora medycyny i powierzono stanowisko pracownika naukowego. Zaproszono go też do komitetu redakcyjnego czasopisma Journal für Psychologie und Neurologie, od 1927 do 1929 był jego redaktorem.
Od 1928 w Warszawie, w czerwcu został docentem neurologii Uniwersytetu Warszawskiego ("veniam legendi" uzyskał na podstawie pracy "O cytoarchitektonice przedmóżdża żółwia"). W 1929 i 1930 przez krótki czas pracował w Szpitalu Psychiatrycznym w Tworkach. Od 1931 profesor nadzwyczajny Uniwersytetu Stefana Batorego w Wilnie i, po śmierci Rafała Radziwiłłowicza, kierownik Katedry Psychiatrii (po 1933 – Kliniki Chorób Nerwowych i Umysłowych). Był jednym z założycieli i pierwszym dyrektorem Polskiego Instytutu Badań Mózgu w Warszawie. W Kojranach pod Wilnem zorganizował zakład dla chorych umysłowo. Członek korespondent Polskiej Akademii Umiejętności od 1929. Kurator Stowarzyszenia Medyków Studentów Żydów USB.
Należał do Polskiej Partii Socjalno-Demokratycznej Galicji i Śląska Cieszyńskiego.
Ranem 30 listopada 1937 mimo bólu zamostkowego poszedł prowadzić zajęcia, jednak poczuł się gorzej i poprosił asystenta o zastępstwo. Wrócił do swojej pracowni i położył się. Wezwany prof. Aleksander Januszkiewicz stwierdził zgon Rosego, który zmarł o godz. 14:15
Uroczystości żałobne odbyły się na dziedzińcu uniwersyteckim. Profesor Rose został pochowany 31 października na nowym cmentarzu żydowskim przy ulicy Miodowej w Krakowie; trumna została złożona w rodzinnym grobowcu. W następnych miesiącach ukazały się wspomnienia pośmiertne, autorstwa Kazimierza Pelczara, Kornela Michejdy, Kazimierza Orzechowskiego, Natalii Zandowej, Abrahama Wirszubskiego, Stanisława Witka, Mieczysława Cunge i Adama Opalskiego.
1 września 1908 roku ożenił się w Jaśle z urodzoną w Nowym Sączu Stellą Schornstein (1884–1971). Stella Rose w 1909 roku została jedną z pierwszych pięciu kobiet-absolwentek Uniwersytetu Jagiellońskiego. Zmarła 23 czerwca 1971 roku w Warszawie, została pochowana na nowym cmentarzu żydowskim w Krakowie.
Urodziła im się córka Ewa Maria Renata (po mężu Boratyńska) (1913–1996). Miał starszego brata Henryka Ozjasza (1880–1940?), nauczyciela i profesora gimnazjalnego, nauczyciela w szkole w Buczaczu (według innych danych w miejscowym gimnazjum), potem na mocy rozporządzenia z 27 sierpnia 1920 – w gimnazjum z polskim językiem wykładowym w Przemyślu. Jego syn Jerzy Edwin Rose (1909–1992) był lekarzem psychiatrą, uczniem Maksymiliana. Innym bratankiem Maksymiliana był prawnik i dziennikarz Zygmunt Rose (1896-).
Dorobek naukowy.
Większość prac Rosego dotyczyła neuroanatomii porównawczej i zagadnień cytoarchitektoniki kory mózgu. Wprowadził autorski podział kory w oparciu o kryteria filogenetyczne i morfologiczne. Interesował się zmianami cytoarchitektoniki w stanach patologii. W klinice Rosego po raz pierwszy w Polsce stosowano leczenie wstrząsami insulinowymi w schizofrenii.
Razem z Maxem Bielschowskym badał różnice w biochemizmie poszczególnych warstw i pól korowych; wspólnie opracowali nową metodę wybiórczego barwienia V i VI warstwy kory mózgowej przy użyciu indofenolu.
Napisał rozdziały dotyczące embriologii układu nerwowego, neuroanatomii oraz cyto- i mieloarchitektoniki do podręcznika neurologii Bumkego i Förstera.
Był autorem atlasów cytoarchitektoniki mózgowia królika i myszy oraz jąder międzymózgowia królika.
W ostatnich latach badał „mózgi elitarne”; owocem tych badań były publikacje na temat mózgowia Stanisława Trzebińskiego i Józefa Piłsudskiego. Nieukończona praca "Mózg Józefa Piłsudskiego" ukazała się już po śmierci Rosego. Również nieukończony pozostał podręcznik anatomii porównawczej kory mózgowej ssaków, ptaków i gadów.

</doc>
<doc id="1306248" url="https://pl.wikipedia.org/wiki?curid=1306248" title="Maximilian Rose">
Maximilian Rose



</doc>
<doc id="1306249" url="https://pl.wikipedia.org/wiki?curid=1306249" title="Merkaz Ja’el">
Merkaz Ja’el

Merkaz Ja’el (hebr. מרכז יעל; ang. Merkaz Yael; pol. "Centrum Ja’el") – wieś komunalna położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Merkaz Ja’el jest położona na wysokości 73 metrów n.p.m. w południowo-wschodniej części intensywnie użytkowanej rolniczo Doliny Jezreel, na północy Izraela. Na wschód od wsi rozpoczynają się niewielkie wzniesienia przechodzące w kierunku południowo-wschodnim w masyw Wzgórz Gilboa. Za wzgórzami Giwat Jizre’el (103 m n.p.m.) i Tel Jizre’el (100 m n.p.m.) teren opada do Doliny Charod. Pozostała okolica moszawu jest płaska, teren opada jednak delikatnie w kierunku północno-zachodnim. Po stronie zachodniej przepływa strumień Kiszon. W odległości 10 km na zachodzie wznoszą się wzgórza płaskowyżu Wyżyny Manassesa w rejonie Wadi Ara. W otoczeniu wsi Merkaz Ja’el znajdują się moszawy Metaw, Perazon i Awital. W odległości 4 km na południe od moszawu przebiega mur bezpieczeństwa oddzielający terytorium Izraela od Autonomii Palestyńskiej.
Merkaz Ja’el jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wieś pełniącą wszystkie podstawowe funkcje dla sąsiednich osad rolniczych. W takich okolicznościach w 1953 roku rozpoczęto tworzenie pierwszego bloku, który nazwano Ta’anach Alef. Jako pierwszy, w czerwcu 1953 roku założono moszaw Awital. Krótko po nim powstał moszaw Perazon, a rok później moszaw Metaw. Następnie w 1960 roku założono centrum administracyjne i usługowe Merkaz Ja’el. Jej nazwę zaczerpnięto od biblijnej postaci Jael.
Demografia.
Większość mieszkańców wsi jest Żydami:
Gospodarka i infrastruktura.
Gospodarka wsi opiera się na rolnictwie i usługach. Część mieszkańców pracuje poza wsią. We wsi jest przychodnia zdrowia z centrum rehabilitacji, sklep wielobranżowy i warsztat mechaniczny.
Transport.
Przez wieś przebiega z zachodu na północny wschód droga nr 6734. Z centralnego ronda można dojechać na południe do moszawu Perazon i na południowy zachód do moszawu Metaw. Lokalne drogi prowadzą na północ do moszawu Awital. Z bloku osiedli wyjeżdża się drogą nr 6734 na północny wschód do skrzyżowania z drogą nr 675 bezpośrednio przy skrzyżowaniu z drogą nr 60. W odległości 7 km na północny zachód od wsi znajduje się port lotniczy Megiddo.
Edukacja i kultura.
Wieś utrzymuje przedszkole i szkołę podstawową. Starsze dzieci są dowożone do szkoły średniej w mieście Afula. We wsi jest ośrodek kultury z biblioteką, sala sportowa i boisko do piłki nożnej.

</doc>
<doc id="1306250" url="https://pl.wikipedia.org/wiki?curid=1306250" title="60 Dywizja Piechoty Imperium Rosyjskiego">
60 Dywizja Piechoty Imperium Rosyjskiego

60 Dywizja Piechoty Imperium Rosyjskiego (ros. "60-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 9 Dywizji Piechoty z Połtawy (10 Korpus Armijny, 3 Armia).

</doc>
<doc id="1306253" url="https://pl.wikipedia.org/wiki?curid=1306253" title="61 Dywizja Piechoty Imperium Rosyjskiego">
61 Dywizja Piechoty Imperium Rosyjskiego

61 Dywizja Piechoty Imperium Rosyjskiego (ros. "61-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 10 Dywizji Piechoty z Niżnego Nowogrodu (5 Korpus Armijny, 5 Armia).

</doc>
<doc id="1306254" url="https://pl.wikipedia.org/wiki?curid=1306254" title="Moledet (wieś)">
Moledet (wieś)

Moledet (hebr. מולדת; ang. Moledet; pol. "Ojczyzna") – wieś komunalna położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moledet jest położona na wysokości od 60 do 70 metrów n.p.m. w południowo-zachodniej części płaskowyżu Ramot Jissachar, na północy Izraela. Znajduje się on na wschodnim zboczu niewielkiego wzgórza Moledet (72 m n.p.m.), po którego północnej stronie przepływa strumień Brit (ma on źródła na północny zachód od wsi), a po stronie południowej przepływa strumień Cwaim. Łączą się one na wschodzie i spływają w kierunku wschodnim do depresji Doliny Jordanu. Na południe od moszawu znajdują się źródła strumienia Kipodan, który spływa na południe do Doliny Charod, po której drugiej stronie wznoszą się Wzgórza Gilboa. Natomiast w odległości 4 km na północny zachód od wsi wznosi się masyw góry Giwat ha-More (515 m n.p.m.). W otoczeniu wsi Moledet znajdują się kibuce Geszer, Newe Ur, Chamadja, Sede Nachum, Bet ha-Szitta, Tel Josef i En Charod Ichud, moszawy Jardena, Bet Josef i Ramat Cewi, oraz arabska wieś At-Tajjiba.
Moledet jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Pierwotnie tutejsze ziemie należały do arabskich wiosek At-Tajjiba i Jubla. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod i na sąsiednim płaskowyżu Wyżyny Issachar. Jako pierwszy, w 1921 roku powstał kibuc En Charod, a następnie szereg żydowskich osiedli w Dolinie Charod. Następnie przystąpiono do kolonizacji położonego na północ od doliny rozległego płaskowyżu Wyżyny Issachar. W takich okolicznościach, w dniu 4 lipca 1937 roku założono kibuc Moledet.
Grupa założycielska kibucu składała się z żydowskich imigrantów z Niemiec. Byli to członkowie syjonistycznej organizacji "Moledet" (pol. "Ojczyzna"), która była powiązana z organizacją B’nai B’rith. Zdobyli oni doświadczenie i nauczyli się rolnictwa w moszawach Nahalal, Be’er Towijja i Kefar Jechezkel. W 1937 roku Żydowski Fundusz Narodowy udzielił im prawa do działalności rolniczej na 7 tys. hektarów ziemi wykupionej od mieszkańców wsi At-Tajjiba. Ziemia ta była jednak mocno rozczłonkowana i w rzeczywistości dostępnych było jedynie 2,5 tys. hektarów. Dzięki temu powstał kibuc Moledet, nazwany przez założycieli na cześć organizacji, której byli członkami. W owym czasie trwało arabskie powstanie w Palestynie, w wyniku czego kibuc był typową w owym czasie rolniczą osadą obronną, posiadającą palisadę i wieżę obserwacyjną. Początkowo zamieszkało w nim 20-30 pionierów, których ochraniali członkowie Policji Żydowskich Osiedli. Warunki życia były bardzo ciężkie, a wodę pitną noszono pieszo w baniakach z pobliskiego kibucu Gewa. Podjęte próby wykopania studni zakończyły się niepowodzeniem. Przez cały ten czas, główny trzon grupy założycielskiej nadal przebywał w moszawie Be’er Towijja. Doszło wówczas do rozłamu ideologicznego grupy. Spór dotyczył przyszłej koncepcji organizacyjnej osady Moledet - czy miał być to kibuc, czy też moszaw. Niektórzy członkowie, którzy nie chcieli zaakceptować idei kibucu, odłączyli się w maju 1939 roku i zamieszkali w moszawie Szadmot Dewora. W czerwcu 1939 roku pozostali członkowie grupy zebrali się i przeprowadzili do kibucu Moledet. Krótko po tym w osadzie wybuchł pożar wywołany przez nieostrożne posługiwanie się lampą naftową. Spłonęły wówczas wszystkie baraki kibucu. Zniszczenia szybko odbudowano, a w kolejnych latach uruchomiono wodociąg. Pod koniec stycznia 1942 roku w sąsiedztwie założono nowy moszaw Ramat Cewi. Latem 1942 roku kibuc Moledet dotknęła epidemia tyfusu plamistego, w wyniku której zmarło 3 jego mieszkańców. W 1944 roku nastąpiło przekształcenie kibucu w moszaw, przy równoczesnej zmianie jej nazwy na B’nai B’rith.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw B’nai B’rith miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu, siły żydowskiej Hagany przeprowadziły szereg operacji, zajmując i wysiedlając część tutejszych wiosek arabskich. Podczas I wojny izraelsko-arabskiej w dniu 16 maja 1948 roku wysiedlono i zniszczono sąsiednią wieś arabską Jubla. Po wojnie moszaw przejął pola uprawne zniszczonych wiosek arabskich Jubla, Dżabbul, Jubla, Kafra i Kaukab al-Hawa. W międzyczasie zmieniono nazwę moszawu na Moledet-B’nai B’rith, a w 1957 roku powrócono do Moledet. W latach 90. XX wieku moszaw przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia. Przekształcono go wówczas w wieś komunalną. Istnieją plany rozbudowy wsi.
Demografia.
Większość mieszkańców wsi jest Żydami:
Gospodarka i infrastruktura.
Gospodarka wsi opiera się na rolnictwie, sadownictwie, hodowli drobiu, bydła i owiec. Zakład "Molram" produkuje urządzenia dźwigowe. We wsi jest przychodnia zdrowia, centrum odnowy biologicznej, sklep wielobranżowy i warsztat mechaniczny.
Transport.
Z wsi wyjeżdża się na zachód drogą nr 717, którą dojeżdża się do moszawu Ramat Cewi i dalej do skrzyżowania z drogą nr 716. Jadąc nią na północ dojeżdża się do arabskiej wioski Na’ura, lub jadąc na południe zjeżdża się do Doliny Charod przy kibucach En Charod Ichud i En Charod Me’uchad, dojeżdżając do skrzyżowania z drogą nr 71. Lokalna droga prowadzi Z wsi na północ do arabskiej wioski At-Tajjiba.
Edukacja i kultura.
We wsi jest przedszkole i szkoła podstawowa. Starsze dzieci są dowożone do szkoły średniej w kibucu En Charod Me’uchad. We wsi jest ośrodek kultury z biblioteką, basen kąpielowy, sala sportowa z siłownią i boisko do piłki nożnej.
Turystyka.
Na południe od wsi znajduje się krawędź Wyżyny Issachar, skąd rozciąga się widok na całą Dolinę Charod i położone naprzeciwko Wzgórza Gilboa. Z wsi organizowane są wycieczki piesze i samochodowe po całej okolicy. Na północnym wschodzie znajdują się ruiny twierdzy krzyżowców Belvoir, które są chronione przez Park Narodowy Belvoir.

</doc>
<doc id="1306256" url="https://pl.wikipedia.org/wiki?curid=1306256" title="Egzarchat apostolski św. Cyryla i Metodego w Toronto">
Egzarchat apostolski św. Cyryla i Metodego w Toronto

Egzarchat apostolski św. Cyryla i Metodego w Toronto (sk. "Exarchát svätých Cyrila a Metoda v Toronte", łac. "Sanctorum Cyrilli et Methodii Torontini Slovachorum ritus Byzantini") – egzarchat Kościoła katolickiego obrządku bizantyjsko-rusińskiego z siedzibą w Toronto, obejmujący słowackie parafie rytu bizantyjskiego w Kanadzie.
Eparchia została założona 13 października 1980 przez papieża Jana Pawła II. Nowa eparchia objęła słowackich grekokatolików, którzy byli obsługiwani przez ukraińską cerkiew greckokatolicką, podległą Stolicy Apostolskiej. Pierwszym eparchą został mianowany Michael Rusnak C.Ss.R (panujący od 1980 do 1996, zmarły w 2003).
3 marca 2022 papież Franciszek zdegradował eparchię do rangi egzarchatu apostolskiego i zmienił jej przynależność z Kościoła katolickiego obrządku bizantyjsko-słowackiego na Kościół katolicki obrządku bizantyjsko-rusińskiego.

</doc>
<doc id="1306257" url="https://pl.wikipedia.org/wiki?curid=1306257" title="Nir Jafe">
Nir Jafe

Nir Jafe (hebr. ניר יפה; ang. Nir Yafe) – wieś komunalna położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Nir Jafe jest położona na wysokości 61 metrów n.p.m. w południowej części intensywnie użytkowanej rolniczo Doliny Jezreel, na północy Izraela. Okoliczny teren jest płaski, opada jednak delikatnie w kierunku północnym. W odległości 3 km na południowy zachód od wsi wznoszą się wzgórza płaskowyżu Wyżyny Menassesa w rejonie Wadi Ara. Spływają stamtąd strumienie Taine, Oz (na zachód od wsi) i Ta’anach (na wschód), które zasilają przepływającą na północy rzekę Kiszon. W odległości 8 km po stronie wschodniej wznoszą się Wzgórza Gilboa. W otoczeniu wsi Nir Jafe znajduje się miasto Afula, kibuce Megiddo i Jizre’el, moszawy Mele’a, Gadisz, Ha-Jogew, Awital i Dewora, oraz wieś komunalna Merkaz Omen. Na północny zachód od wsi jest port lotniczy Megiddo, a na północy jest baza wojskowa Amos. W odległości 2 km na południowy zachód od moszawu przebiega mur bezpieczeństwa oddzielający terytorium Izraela od Autonomii Palestyńskiej.
Nir Jafe jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wieś pełniącą wszystkie podstawowe funkcje dla sąsiednich osad rolniczych. W ten sposób w 1953 roku utworzono pierwszy blok nazwany Ta’anach Alef (moszawy Awital, Perazon i Metaw, oraz wieś centralna Merkaz Ja’el). Na początku 1956 roku przystąpiono do tworzenia drugiego bloku osiedli Ta’anach Bet. W takich okolicznościach w lutym 1956 roku został założony moszaw Addirim, a następnie w sierpniu zostały założone moszawy Dewora i Barak (w 1958 r. powstało centrum bloku, wieś Merkaz Chewer).
Jeszcze w tym samym 1956 roku przystąpiono do tworzenia trzeciego bloku osiedli Ta’anach Gimel. Jako pierwszy powstał moszaw Gadisz, a następnie założono moszaw Mele’a i Nir Jafe. Pełniącą funkcję centrum usługowego wieś Merkaz Omen założono w 1958 roku. Początkowo Nir Jafe była typowym rolniczy moszawem. Zamieszkali w nim imigranci z Tunezji. Nazwano go na cześć żydowskiego filantropa Joffe Marksa z RPA. Gdy w latach 80. XX wieku nastąpił kryzys ekonomiczny moszawu, wielu jego mieszkańców wyjechała. W ramach restrukturyzacji przekształcono osadę w wieś komunalną, prywatyzując lokalną gospodarkę. Na początku XXI wieku wybudowano nowe osiedle mieszkaniowe.
Demografia.
Większość mieszkańców wsi jest Żydami:
Gospodarka i infrastruktura.
Gospodarka wsi opiera się na rolnictwie. We wsi jest przychodnia zdrowia, sklep wielobranżowy, komunalny zakład usługowy i warsztat mechaniczny.
Transport.
Przez wsią z południowego zachodu na północny wschód przebiega droga nr 6714. Jadąc nią na południowy zachód dojeżdża się do wsi Merkaz Omen, natomiast wyjazd z bloku osiedli jest w kierunku północno-wschodnim na skrzyżowanie drogą nr 675. Jadąc nią na północny zachód dojeżdża się do skrzyżowania z drogą ekspresową nr 65.
Edukacja i kultura.
We wsi jest przedszkole. Starsze dzieci są dowożone do szkoły podstawowej w sąsiedniej wiosce Merkaz Omen. Szkoła średnia jest w mieście Afula. We wsi znajduje się synagoga, mykwa, ośrodek kultury z biblioteką, basen kąpielowy, sala sportowa i boisko do piłki nożnej.

</doc>
<doc id="1306258" url="https://pl.wikipedia.org/wiki?curid=1306258" title="Piledriver">
Piledriver

Piledriver – piąty album angielskiego zespołu Status Quo.

</doc>
<doc id="1306259" url="https://pl.wikipedia.org/wiki?curid=1306259" title="62 Dywizja Piechoty Imperium Rosyjskiego">
62 Dywizja Piechoty Imperium Rosyjskiego

62 Dywizja Piechoty Imperium Rosyjskiego (ros. "62-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 13 Dywizji Piechoty z Sewastopola (7 Korpus Armijny, 8 Armia).

</doc>
<doc id="1306260" url="https://pl.wikipedia.org/wiki?curid=1306260" title="Filologia iberyjska">
Filologia iberyjska



</doc>
<doc id="1306261" url="https://pl.wikipedia.org/wiki?curid=1306261" title="USS Reeves (DLG-24)">
USS Reeves (DLG-24)



</doc>
<doc id="1306262" url="https://pl.wikipedia.org/wiki?curid=1306262" title="To Ramona">
To Ramona

To Ramona – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r.
Historia i charakter utworu.
Piosenka ta ma formę listu do skrzywdzonej kobiety, której los zajmuje Dylana. Jak powiedział w broszurce do albumu "Biograph": "To był po prostu ktoś, kogo znałem".
Utwór ten należy do całej serii piosenek powstałych w tym czasie, takich jak „Don’t Think Twice, It’s All Right”, „Boots of Spanish Leather”, „I Don’t Believe You” czy „It Ain’t Me Babe”. Wszystkie one traktują o rozstaniu, końcu miłości i problemach w związku między kobietą a mężczyzną. I wszystkie są związane z nowojorską miłością Dylana – Suze Rotolo.
Dylan wykonywał tę piosenkę stosunkowo dosyć często, czasem poddając ją dziwnym aranżacjom, powodującym spore trudności z jej zaśpiewaniem. Dlatego czasami pewne partie z koncertów są częściowo niezrozumiałe.
Sesje i koncerty Dylana, na których wykonywał ten utwór.
1965.
"To Ramona” wykonywana podczas brytyjskiego tournée w Sheffield została wydana na DVD i japońskim albumie poświęconym najlepszym koncertowym wykonaniom różnych utworów przez Dylana ""
1966.
Podczas tournée od lutego do maja 1966 r. Dylan wykonał tę piosenkę tylko 2 razy
1969.
Po raz pierwszy od wypadku w 1966 r. Dylan wykonał "To Ramona" dopiero
1974.
Dylan nie wykonał tej kompozycji podczas pierwszej i drugiej Rolling Thunder Revue w 1974 i 1975 r.
Ponownie powrócił do wykonywania jej podczas Światowego Tournée 1978 i od tego momentu wykonuje ją co jakiś czas do dnia dzisiejszego.

</doc>
<doc id="1306263" url="https://pl.wikipedia.org/wiki?curid=1306263" title="Hispanistyka">
Hispanistyka



</doc>
<doc id="1306264" url="https://pl.wikipedia.org/wiki?curid=1306264" title="Portugalistyka">
Portugalistyka



</doc>
<doc id="1306265" url="https://pl.wikipedia.org/wiki?curid=1306265" title="Eparchia bratysławska">
Eparchia bratysławska

Eparchia bratysławska - jedna z 3 diecezji obrządku bizantyjsko-słowackiego w metropolii preszowskiej wydzielona z części dotychczasowej eparchii preszowskiej, ustanowiona 30 stycznia 2008 przez papieża Benedykta XVI.
Terytorium.
Eparchia obejmuje terytorium zachodniej i centralnej Słowacji, jest największą diecezją katolicką w tym kraju. Większość wyznawców mieszka w większych skupiskach miejskich, takich jak: Bratysława, Trnawa, Nitra, Trenczyn, Żylina czy Bańska Bystrzyca. Eparchia składa się z czterech dekanatów:
Biskupi.
Biskupem ordynariuszem od 2008 roku jest Peter Rusnák.

</doc>
<doc id="1306266" url="https://pl.wikipedia.org/wiki?curid=1306266" title="Nurit">
Nurit

Nurit (hebr. נורית) – był moszawem położonym w Samorządzie Regionu Ha-Gilboa, w Dystrykcie Północnym, w Izraelu. Istniał w latach 1950–1959, a w latach 1962-1994 obóz szkoleniowy programu Gadna przygotowujący młodzież do służby wojskowej.
Położenie.
Obóz jest położony na wysokości 150 metrów n.p.m. w zachodniej części masywu Wzgórz Gilboa w Dolnej Galilei. Teren stromo opada w kierunku północnym do Doliny Charod. Po stronie wschodniej jest stromy wąwóz, którym spływa strumień Jehonatan. W kierunku południowo-zachodnim do Doliny Jezreel spływa strumień Nurit. W odległości 1,5 km na południe przebiega mur bezpieczeństwa oddzielający terytorium Izraela od Autonomii Palestyńskiej. W otoczeniu obozu znajduje się kibuce Jizre’el, En Charod Me’uchad i Chefci-Bah, moszawy Perazon i Awital, oraz wioski komunalne Gan Ner, Merkaz Ja’el i Gidona. Po stronie palestyńskiej jest wioska Arabbuna.
Historia.
Pierwotnie w tej okolicy znajdowała się arabska wioska Nuris. Została ona wysiedlona i zniszczona w dniu 28 maja 1948 roku podczas I wojny izraelsko-arabskiej. Wcześniej okoliczne tereny zostały wykupione od arabskich mieszkańców przez żydowskie organizacje syjonistyczne.
W 1950 roku w miejscu zniszczonej wioski utworzono rolniczy moszaw, w którym zamieszkali żydowscy imigranci z Jemenu. Wchodził on w skład Samorządu Regionu Ha-Gilboa. Ciężkie warunki życia i brak odpowiedniego przygotowania spowodowały, że moszaw znajdował się w bardzo trudnej sytuacji gospodarczej. W czerwcu 1958 roku posłużył do założenia sąsiedniej wioski komunalnej Gan Ner. Była ona położona niżej, na żyznych gruntach Doliny Jezreel. Rok później moszaw Nurit został porzucony przez swoich mieszkańców, którzy w 1960 roku zamieszkali w nowo założonym moszawie Ram-On. W opuszczonej osadzie Nurit pozostała tylko jedna kobieta, która mieszkała tam do 1970 roku.
W 1962 roku w miejscu tym utworzono obóz szkoleniowy programu Gadna, przygotowującego młodzież do służby wojskowej. W 1994 roku baza została opuszczona. Przy ogrodzeniu opuszczonej bazy pozostało jedno gospodarstwo z jedną rodziną osadników. W 2010 roku pojawił się projekt odbudowy osady, która miałaby mieć charakter wioski ekologicznej z jesziwą.
Transport.
Wzdłuż południowo-zachodniej granicy obozu przebiega droga nr 667, którą jadąc na południowy wschód dojeżdża się do kibucu Ma’ale Gilboa i skrzyżowania z drogą nr 6666 zjeżdżającą do Doliny Bet Sze’an, lub jadąc na północny zachód dojeżdża się do skrzyżowania z drogą nr 675. Jadąc nią na zachód dojeżdża się do kibucu Jizreel, a jadąc na północny wschód dojeżdża się do skrzyżowania z drogą nr 71 i moszawu Kefar Jechezkel.

</doc>
<doc id="1306267" url="https://pl.wikipedia.org/wiki?curid=1306267" title="63 Dywizja Piechoty Imperium Rosyjskiego">
63 Dywizja Piechoty Imperium Rosyjskiego

63 Dywizja Piechoty Imperium Rosyjskiego (ros. "63-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 14 Dywizji Piechoty z Kiszyniowa (8 Korpus Armijny, 8 Armia).

</doc>
<doc id="1306271" url="https://pl.wikipedia.org/wiki?curid=1306271" title="Perazon">
Perazon

Perazon (hebr. פרזון; ang. Perazon lub Prazon) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Perazon jest położony na wysokości 75 metrów n.p.m. w południowo-wschodniej części intensywnie użytkowanej rolniczo Doliny Jizreel na północy Izraela. Na północny wschód od moszawu rozpoczynają się niewielkie wzniesienia przechodzące w kierunku południowo-wschodnim w masyw Wzgórz Gilboa. Za wzgórzami Giwat Jizre’el (103 m n.p.m.) i Tel Jizre’el (100 m n.p.m.) teren opada do Doliny Charod. Pozostała okolica moszawu jest płaska, teren opada jednak delikatnie w kierunku północno-zachodnim. Po stronie zachodniej przepływa strumień Kiszon. W otoczeniu moszawu Perazon znajduje się kibuc Jizre’el, moszawy Metaw, Awital, Kefar Jechezkel i Magen Sza’ul, wioski komunalne Merkaz Ja’el, Gidona i Gan Ner, oraz arabska wioska Sandala. W odległości 3 km na południe przebiega mur bezpieczeństwa oddzielający terytorium Izraela od Autonomii Palestyńskiej.
Perazon jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wioskę pełniącą wszystkie podstawowe funkcje dla sąsiednich osad rolniczych. W takich okolicznościach w 1953 roku rozpoczęto tworzenie pierwszego bloku, który nazwano Ta’anach Alef. Jako pierwszy, w czerwcu 1953 roku założono moszaw Awital. Krótko po nim powstał moszaw Perazon.
Jego nazwa oznacza „"osiedle wiejskie"”, i została zaczerpnięta z tekstu biblijnego. W moszawie zamieszkali imigranci z Kurdystanu, którzy do tej pory mieszkali w obozie przejściowym ma’abarot istniejącym w zniszczonej arabskiej wiosce Zirin. Rok później w sąsiedztwie powstał moszaw Metaw, a centrum usługowe bloku osiedli utworzono w 1960 roku - jest to wioska Merkaz Ja’el.
Demografia.
Większość mieszkańców moszawu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie, sadownictwie, hodowli drobiu i bydła mlecznego. W szklarniach uprawiane są warzywa i przyprawy. Część mieszkańców pracuje w pobliskich strefach przemysłowych. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na północ na drogę nr 6734 w wiosce Merkaz Ja’el, z której dojeżdża się do położonego bardziej na zachodzie moszawu Metaw. Drogą nr 6734 wyjeżdża się w kierunku północno-wschodnim na drogę nr 675, bezpośrednio przy skrzyżowaniu z drogą nr 60.
Edukacja i kultura.
Dzieci są dowożone do przedszkola i szkoły podstawowej do sąsiedniej wioski Merkaz Ja’el. Szkoła średnia jest w mieście Afula. W moszawie jest ośrodek kultury z biblioteką, sala sportowa z siłownią, oraz boisko do piłki nożnej. Jest tu także synagoga i mykwa.

</doc>
<doc id="1306272" url="https://pl.wikipedia.org/wiki?curid=1306272" title="Long Hard Road Out of Hell">
Long Hard Road Out of Hell

Long Hard Road Out of Hell – singel amerykańskiego zespołu Marilyn Manson nagrany z udziałem Sneaker Pimps na ścieżkę dźwiękową filmu "Spawn" w reżyserii Marka A.Z. Dippégo. Singel promował teledysk w reżyserii Mathew Rolstona. Grupa Sneaker Pimps nie jest wymieniona w napisach na singlu, jednak znajduje się na albumie filmu.
Teledysk.
Teledysk w reżyserii Mathew Rolstona uznany został za zbyt kontrowersyjny i nie dopuszczono go do emisji w większości stacji telewizyjnych. W teledysku lider grupy w części scen występuje nago, członkowie zespołu przyjmują też pozy świętych, a sam Manson jest stylizowany na Matkę Boską.

</doc>
<doc id="1306273" url="https://pl.wikipedia.org/wiki?curid=1306273" title="Ram-On">
Ram-On

Ram-On (hebr. רם און; ang. Ram-On) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Ram-On jest położony na wysokości od 74 do 85 metrów n.p.m. w południowej części intensywnie użytkowanej rolniczo Doliny Jezreel, na północy Izraela. Okoliczny teren łagodnie wznosi się w kierunku południowo-zachodnim w stronę wzgórz Samarii, które na północnym zachodzie graniczą poprzez Wadi Ara z Wyżyną Manassesa. Z tych wzgórz spływa strumień Jamus, który zasila przepływający na zachód od moszawu strumień Ta’anach. Na północny wschód od moszawu znajdują się źródła rzeki Kiszon. W odległości 6 km na wschód od moszawu wznoszą się zbocza Wzgórz Gilboa. Natomiast teren na północ od moszawu jest stosunkowo płaski i stanowi dno Doliny Jezreel. W otoczeniu moszawu Ram-On znajdują się moszawy Mele’a, Gadisz, Barak, Addirim, Metaw, Perazon i Magen Sza’ul, oraz arabska wioska Mukajbila. W odległości 200 metrów na południe od osady przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej są miasto Dżanin, miasteczka Silat al-Harisijja, Al-Jamun i Kafr Dan, oraz wioski Zububa, Ti’innik, Dżalama i Dahijat Sabah al-Chajr.
Ram-On jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Historia powstania moszawu Ram-On jest związana z losami założonego w 1950 roku moszawu Nurit. Powstał on na Wzgórzach Gilboa, jednak ciężkie warunki życia spowodowały, że w 1958 roku część jego mieszkańców przeniosła się niżej do Doliny Jezreel i utworzyła wioskę komunalną Gan Ner. Rok później moszaw Nurit został całkowicie porzucony. Jego mieszkańcy utworzyli w 1960 roku nowy kibuc Ram-On. Byli to w większości żydowscy imigranci z Jemenu. Moszaw nazwano na cześć Ram On Paldi, jednego z założycieli moszawu Nurit, który zginął w 1957 roku. W 1962 roku nastąpiło przekształcenie kibucu we współczesny moszaw. W latach 80. XX wieku przechodził on duże trudności ekonomiczne, w wyniku których przeprowadzono częściową prywatyzację. Na początku XXI wieku rozpoczęto budowę 200 nowych domów mieszkalnych.
Demografia.
Większość mieszkańców moszawu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie, sadownictwie i uprawie warzyw w szklarniach. Tutejsza fabryka "Polyram" jest izraelskim liderem w produkcji materiałów termoplastycznych dla przemysłu motoryzacyjnego, elektrycznego i rolniczego. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na północ lokalną drogą, którą dojeżdża się do drogi nr 6724. Jadąc nią na wschód wjeżdża się do bloku moszawów Addirim, Dewora i Barak, oraz wioski Merkaz Chewer. Natomiast jadąc drogą nr 6724 na północ dojeżdża się do skrzyżowania z drogą nr 675.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej do sąsiedniej wioski Merkaz Chewer. Szkoła średnia jest w mieście Afula. W moszawie jest ośrodek kultury z biblioteką, basen kąpielowy, sala sportowa z siłownią, korty tenisowe oraz boisko do piłki nożnej. Jest tu także synagoga i mykwa.

</doc>
<doc id="1306274" url="https://pl.wikipedia.org/wiki?curid=1306274" title="Henryk Kardela">
Henryk Kardela

Henryk Piotr Kardela (ur. 9 marca 1951 w Kopernikach w woj. opolskim) – profesor zwyczajny w Instytucie Filologii Angielskiej przy Uniwersytecie Marii Curie-Skłodowskiej w Lublinie, w latach 2003–2012 dyrektor Instytutu Anglistyki UMCS.

</doc>
<doc id="1306276" url="https://pl.wikipedia.org/wiki?curid=1306276" title="Jizre’el">
Jizre’el

Jizre’el (hebr. יזרעאל; ang. Yizre'el) – kibuc położony w Samorządzie Regionu Ha-Gilboa, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Jizre’el jest położony na wysokości od 60 do 103 metrów n.p.m. na szczycie wzgórza Giwat Jizre’el (103 m n.p.m.), które wznosi się na południowej krawędzi Doliny Charod, na północy Izraela. Wzgórze Giwat Jizre’el przechodzi w kierunku południowo-wschodnim we wzgórze Tel Jizre’el (100 m n.p.m.) i dalej we Wzgórza Gilboa (góra Har Sza’ul osiąga tutaj wysokość 302 m n.p.m.). Po stronie północno-wschodniej kibucu teren stromo opada sto metrów w dół do Doliny Charod. Na północ od kibucu płynie strumień Jezreel, a na wschodzie jest strumień Nawot. Oba spływają do Doliny Charod, gdzie zasilają rzekę Charod spływającą na wschód do depresji Doliny Jordanu. Teren położony na zachód od kibucu jest płaski i jest częścią intensywnie użytkowanej rolniczo Doliny Jezreel w Dolnej Galilei. W jego otoczeniu znajduje się miasto Afula, kibuc Merchawja, moszawy Merchawja, Kefar Jechezkel, Perazon i Awital, wsie komunalne Gidona, Merkaz Ja’el i Gan Ner, oraz wsie arabskie Sulam i Sandala. W odległości 4 km na południe przebiega mur bezpieczeństwa oddzielający terytorium Izraela od Autonomii Palestyńskiej.
Jizre’el jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowało się starożytne miasto Jizreel. Po podboju muzułmańskim w VII wieku, nazwę miejscowości zmieniono na Zirin. Krzyżowcy nazywali ją "Le Petit Gerin", a w 1517 roku weszło do Imperium Osmańskiego. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Zirin miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Wieś Zirin znalazła się pośrodku terytoriów żydowskich. Była to szczególnie ważna strategicznie pozycja, która umożliwiała atakowanie głównych szlaków komunikacyjnych przechodzących przez Dolinę Jezreel. Z tego powodu, od samego początku wojny we wsi stacjonowały siły Arabskiej Armii Wyzwoleńczej. Zmusiło to żydowską organizację paramilitarną Hagana do wzmocnienia swojej obecności w tym rejonie i chronienia konwojów jadących z zaopatrzeniem do żydowskich osiedli. Siły Palmach przeprowadziły w dniu 20 kwietnia 1948 roku nieudaną próbę zajęcia wioski. Po tym ataku z Zirin uciekły wszystkie kobiety i dzieci. Podczas I wojny izraelsko-arabskiej, w dniu 28 maja 1948 roku izraelska armia rozpoczęła operację „"Erez"”, w trakcie której zajęto wieś Zirin. Mieszkańców wysiedlono, a większość domów wysadzono.
W dniu 20 sierpnia 1948 roku w ocalałych domach wioski Zirin zamieszkali żołnierze jednostki Palmach. Utworzyli oni w ten sposób nowy kibuc, nazwany od sąsiedniego stanowiska archeologicznego Jizre’el. W 1950 roku przenieśli się do dzisiejszej lokalizacji kibucu (kilkaset metrów na zachód od pierwotnego miejsca). W nowym miejscu były dużo trudniejsze warunki życia, gdyż pionierzy musieli mieszkać w namiotach i prymitywnych szałasach. Pracę rolniczą łączono z pełnieniem zadań obronnych, wykonując zadania patrolowe i budując umocnienia na wypadek ataku irackiego korpusu ekspedycyjnego stacjonującego w pobliżu. Trudne warunki życia zniechęcały mieszkańców i powodowały odpływ młodzieży. Aby wzmocnić kibuc, w 1956 roku osiedlono w nim grupę imigrantów z Republiki Południowej Afryki, Australii i Nowej Zelandii.
Demografia.
Większość mieszkańców kibucu jest Żydami:
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawy polne obejmują bawełnę, pomidory, pszenicę, słonecznik, koniczynę, ciecierzycę i inne. Od 2006 roku rozpoczęto wprowadzanie upraw szklarniowych. Ważną część lokalnej gospodarki stanowi sad migdałowców, który pod koniec 2006 roku zajmował powierzchnię 950 akrów. W kibucu jest ferma drobiu i hodowla bydła - 300 krów mlecznych wytwarza około 3,5 mln litrów mleka rocznie. W tutejszych stawach hodowlanych hoduje się ryby ozdobne i jadalne. Założona w 1983 roku firma "Maytronics" była pionierem w technologiach automatyki i robotyki czyszczenia prywatnych i komercyjnych basenów. Firma jest uznanym liderem na rynku, sprzedając swoje produkty na całym świecie. Forma "Jizrael Tamuz" jest wiodącym producentem technologii przemysłu energii odnawialnych. Swoje produkty sprzedaje w kraju i na Dalekim Wschodzie. W kibucu jest przychodnia zdrowia, sklep wielobranżowy i warsztat mechaniczny.
Transport.
Z kibucu wyjeżdża się na południe na drogę nr 675, którą jadąc na zachód dojeżdża się do skrzyżowania z drogą nr 60 i dalej do moszawu Awital i wioski Merkaz Ja’el, lub jadąc na wschód dojeżdża się do skrzyżowania z drogą nr 667 (prowadzi we Wzgórza Gilboa do kibucu Ma’ale Gilboa) i dalej do skrzyżowania z drogą nr 71 (prowadzi na wschód do Doliny Charod i moszawu Kefar Jechezkel). Wzdłuż zachodniej granicy kibucu przebiega droga nr 60, którą jadąc na północny zachód dojeżdża się do miasta Afula, lub jadąc na południe dojeżdża się do moszawu Perazon i dalej do wsi Gan Ner.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu En Charod Me’uchad. W kibucu znajduje się ośrodek kultury z biblioteką, basen kąpielowy, sala sportowa z siłownią, korty tenisowe oraz boisko. Kibuc posiada własną synagogę. Od 1970 roku w kibucu trenuje się rugby. Stało się to za sprawą imigrantów z Republiki Południowej Afryki, którzy po osiedleniu się w Jizre’el założyli drużynę rugby.
Turystyka.
Największą tutejszą atrakcją turystyczną jest położone na południowy wschód od kibucu wzgórze i stanowisko archeologiczne Tel Jizre’el. Znajdował się tutaj zimowy pałac królów panujących w północnym Królestwie Izraela. Ze wzgórza rozciąga się panorama na całą okolicę. Dalej na wschodzie znajduje się sztuczny stok narciarski.

</doc>
<doc id="1306277" url="https://pl.wikipedia.org/wiki?curid=1306277" title="Profesor uniwersytecki">
Profesor uniwersytecki



</doc>
<doc id="1306281" url="https://pl.wikipedia.org/wiki?curid=1306281" title="Lider (okręt)">
Lider (okręt)

Lider, przewodnik flotylli (z ) – określenie klasy okrętów przeznaczonych do służby jako okręty flagowe flotylli niszczycieli lub też jako okręty wykonujące zadania zwiadowcze na rzecz całej floty. W zależności od koncepcji taktycznej obowiązującej w danej flocie, lider to albo specjalnie zbudowany niszczyciel, zazwyczaj większy i silniej uzbrojony od innych niszczycieli, lub, rzadziej, specjalny mały i szybki krążownik lekki. Określenie to może dotyczyć zarówno przeznaczenia okrętu, jak i jego konstrukcji podobnej do okrętów budowanych jako przewodnicy flotylli, mimo niepełnienia takiej funkcji. Duże niszczyciele określane też bywają w piśmiennictwie jako superniszczyciel ().
Okręty tego typu budowano pomiędzy 1906 a 1945 rokiem. Pierwszym okrętem, który wszedł do służby jako lider, był brytyjski HMS „Swift” w 1910 roku, stąd też rozpowszechniła się angielska nazwa tej podklasy. 
Historia.
Okręty klasy liderów, jako podklasy niszczycieli, były konstruowane przede wszystkim w Wielkiej Brytanii, od I wojny światowej do połowy lat 30. XX wieku. Lidery z lat 30., używane podczas II wojny światowej, były oparte na konstrukcji standardowych niszczycieli grupy typów A – I, lecz były nieco większe i nosiły zazwyczaj 5 dział kalibru 120 mm, zamiast 4 dział. Dla każdej nowo budowanej flotylli niszczycieli, budowano w tym okresie zbliżony do nich konstrukcyjnie lider. Od drugiej połowy lat 30. zrezygnowano jednak w Wielkiej Brytanii z budowania większych liderów, a okrętami flagowymi stały się zwykłe niszczyciele, odpowiednio przystosowane do tej funkcji, głównie pod względem wyposażenia w powiększone pomieszczenia sztabowe. Jednocześnie, wielkość zwykłych niszczycieli rosła, przez co nie potrzebowano odrębnych silniejszych liderów. Niektóre państwa, przede wszystkim Japonia, używały zwykłych lekkich krążowników jako okrętów flagowych flotylli niszczycieli; były one jednak klasyfikowane jako zwykłe krążowniki (jap. "jun’yōkan"), pomimo że były wśród nich także mniejsze krążowniki, jak typ "Tenryū".
Część państw budowała obok zwykłych niszczycieli większe i silniejsze jednostki, przeznaczone jednak głównie do działań z jednostkami tego samego rodzaju i walki z niszczycielami, a nie przewodzenia flotyllom niszczycieli, nie będące więc liderami w sensie ścisłym. Mimo to, są tak również określane z uwagi na rozmiary i uzbrojenie. Koncepcja ta kładła oprócz uzbrojenia nacisk na rozwijanie większej prędkości od zwykłych niszczycieli, dzięki dużym i mocnym siłowniom. Były to przede wszystkim francuskie niszczyciele wyodrębnionej klasy "contre-torpilleurs" (dosłownie „kontrtorpedowce”) z lat 20. i 30. i włoskie klasy "esploratori leggeri" („lekki zwiadowca”) z I wojny światowej i lat 20. Zalicza się do nich również brytyjskie silne niszczyciele typu "Tribal", które nie miały przewodzić innym niszczycielom, ale działać we własnych flotyllach. Również ZSRR rozwijał odrębną klasę silniejszych niszczycieli nazwanych liderami od lat 30. do II wojny światowej (ros. лидер, "lider"). Dotyczy to również państw dysponujących małymi marynarkami, które miały w ich składzie nieliczne duże niszczyciele, jak Polska (typ "Grom") czy Jugosławia („Dubrovnik”). Przy tym, włoskie "esploratori leggeri" zostały jeszcze przed II wojną światową w 1938 roku przeklasyfikowane na zwykłe niszczyciele, a radzieckie lidery – po wojnie (w 1949). Niektóre państwa budowały z kolei przed II wojną światową jedynie duże niszczyciele, odpowiadające wielkością i uzbrojeniem zagranicznym liderom (przede wszystkim Niemcy i Japonia). W szczególności Japonia od lat 20. budowała niszczyciele tzw. „specjalnego typu”, poczynając od typu "Fubuki".
Traktat waszyngtoński z 1922 roku nie regulował kwestii ilości niszczycieli w marynarkach państw-sygnatariuszy, ograniczał jedynie maksymalną wyporność krążowników, niszczycieli i okrętów podwodnych do 10 tysięcy ton i był to limit, do którego w praktyce żaden niszczyciel się nie zbliżył. W roku 1927 Wielka Brytania posiadała 18 superniszczycieli uzbrojonych w pięciocalowe działa artylerii głównej, o łącznym tonażu 31 310 ton. W tym samym czasie Francja posiadała takich okrętów 13 (31 791 ton), Włochy osiem (14 889 ton) a Japonia cztery (7400 ton); USA nie posiadały takich okrętów wcale (najsilniejsze niszczyciele amerykańskie uzbrojone były w działa czterocalowe). Podczas Genewskiej Konferencji Morskiej Brytyjczycy zaproponowali, by wyporność dużych niszczycieli ograniczyć do 1700 ts, a zwykłych niszczycieli do 1400 ts.
Traktat londyński z 1930 roku wprowadził limit wyporności dla zwykłych niszczycieli na 1500 ts (1524 t), a liderów na 1850 ts (1880 t), kaliber dział obu grup był limitowany do 130 mm (ograniczenia te jednak zostały przyjęte tylko przez USA, Wielką Brytanię i Japonię). Traktat ten jednak nie posługiwał się terminem „lider”, a jedynie określał, że niszczyciele o wyporności przekraczającej 1500 ts mogą stanowić do 16% przyznanego tonażu. Drugi traktat londyński z 1936 zarówno lidery i niszczyciele zaliczał do klasy 3c – okrętów z działami nie przekraczającymi kalibru 155 mm, o wyporności do 3000 ts (traktat ten również obowiązywał jedynie USA, Wielką Brytanię i Francję).
W czasie I wojny światowej Niemcy rozpoczęły budowę superniszczyciela SMS V 116, jednak nie zdążył on wziąć udziału w walkach i został przekazany Włochom w ramach reparacji wojennych.
Przykładowe typy liderów:
Inne okręty uznawane w literaturze za lidery (nie będące liderami w sensie ścisłym):
Po II wojnie światowej.
Określenie klasy liderów zanikło tuż po II wojnie światowej, kiedy działania morskie zmieniły swój charakter i ostatecznie odpadła potrzeba posiadania silniejszych okrętów dla przewodzenia flotyllom niszczycieli. W 1949 roku ZSRR formalnie przeklasyfikował lidery na niszczyciele (według radzieckiej terminologii: torpedowe eskadrowe). Jednakże echo nazewnictwa przetrwało we wprowadzonej na początku lat 50. w USA nowej klasie dużych „eskortowców floty”, noszących sygnatury poprzedzone prefiksem DL – "destroyer leader", z których pierwszym był USS „Norfolk” (DL-1). Okręty te jednak nie były nazywane liderami, a fregatami. Podczas reformy klasyfikacji w 1975 roku przeklasyfikowano większe z nich na krążowniki rakietowe, a mniejsze na niszczyciele.

</doc>
<doc id="1306282" url="https://pl.wikipedia.org/wiki?curid=1306282" title="Krążowniki typu Leahy">
Krążowniki typu Leahy



</doc>
<doc id="1306284" url="https://pl.wikipedia.org/wiki?curid=1306284" title="Tel Josef">
Tel Josef

Tel Josef (hebr. תל יוסף; ang. Tel Yosef; pol. "Pagórek Józefa") – kibuc położony w Samorządzie Regionu Ha-Gilboa, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Tel Josef jest położony na wysokości od 50 metrów p.p.m. do 30 metrów n.p.m. na północnej krawędzi Doliny Charod, na północy Izraela. Dolina Charod jest położona między Doliną Jezreel a Doliną Bet Sze’an w Dolnej Galilei. Kibuc Tel Josef leży na południowo-wschodnich zboczach wzgórza Giwat Kumi (90 metrów n.p.m.), u podnóża płaskowyżu Ramot Jissachar. Z wyżyny spływa przepływający na wschód od kibucu strumień Nachal Josef. Zasila one przepływającą na południu rzekę Charod, której wody są wykorzystywane do zasilania licznych stawów hodowlanych. Teren położony na południe od kibucu jest płaski, i lekko opada w kierunku wschodnim do depresji Doliny Jordanu. W odległości 2,5 km na południe od kibucu wznoszą się strome zbocza Wzgórz Gilboa (w tym rejonie wznoszą się na wysokość 302 metrów n.p.m.). W otoczeniu kibucu Tel Josef znajdują się kibuce Bet ha-Szitta, Chefci-Bah, En Charod Me’uchad, En Charod Ichud, moszaw Ramat Cewi, oraz wsie komunalne Gidona i Moledet. We Wzgórzach Gilboa przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej są wioski Arabbuna i Faku’a.
Tel Josef jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej istniała arabska wioska Kumja. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod. W takich okolicznościach we wrześniu 1921 roku powstał kibuc En Charod. Był to pierwszy tak duży kibuc założony w Ziemi Izraela, od początku zatwierdzony i finansowany przez Światową Organizację Syjonistyczną. Po dwóch miesiącach do doliny przyjechała dodatkowa grupa pionierów, którzy w dniu 12 grudnia 1921 roku założyli kibuc Tel Josef.
Kibuc został pierwotnie założony w środkowej części Doliny Charod, na niewielkim wzniesieniu (55 metrów p.p.m.) na południe od rzeki Charod. Został nazwany Tel Josef (pol. "Pagórek Józefa") na cześć syjonistycznego lidera Josefa Trumpeldora, który zginął w 1921 roku podczas obrony osady Tel Chaj. Warunki życia były tutaj niezwykle trudne. Pionierzy mieszkali w namiotach i ciężko pracowali przy osuszaniu okolicznych bagien, na których w owym czasie powszechnie żyły bawoły wodne. Mieszkańcy cierpieli od niedostatku i chorób, zwłaszcza od malarii roznoszonej przez komary. Pomimo to, kontynuowano prace, gdyż skolonizowanie Doliny Charod było bardzo ważnym przedsięwzięciem dla organizacji syjonistycznych. Jeszcze w grudniu 1921 roku na zachodniej krawędzi doliny założono kolejne kibuce Kefar Jechezkel i Gewa. W ten sposób stworzono blok żydowskich osiedli, które były połączone z położoną na zachodzie Doliną Jezreel. Tworzyły one razem wysuniętą placówkę do dalszej kolonizacji Doliny Charod. Sam kibuc Tel Josef w pierwszych latach swojego istnienia był całkowicie związany z sąsiednim kibucem En Charod, i w rzeczywistości nie był samodzielną osadą. W 1922 roku założono w południowej części doliny kibuce Bet Alfa i Chefci-Bah. Tak duża rotacja grup osadniczych nie mogła pozostać bez wpływu na mieszkańców En Charod. Mieszały się tutaj poglądy i idee na dalszy rozwój ruchu syjonistycznego. Dodatkową trudnością był brak środków utrzymania. W latach 1921-1923 batalion pracy z kibucu Tel Josef cierpiał na niedostatek miejsc pracy. Funkcjonowanie samego kibucu było wspierane przez organizacje syjonistyczne, jednak członkowie batalionu musieli szukać zatrudnienia w innych częściach kraju. Wzbudziło to niezadowolenie, a w jego wyniku zrodziły się silne kontrowersje. W lipcu 1923 roku doszło do ideologicznego sporu z mieszkańcami sąsiedniego En Charod, a następnie do wewnętrznego rozłamu - zwolennicy lewicowej syjonistycznej partii politycznej Achdut ha-Awoda wyprowadzili się z En Charod do Tel Josef, a pozostali mieszkańcy En Charod ściśle związali się z żydowską centralą związków robotniczych Histadrut (w 1927 najbardziej lewicowi mieszkańcy wyjechali do ZSRR). Rozwojowi gospodarczemu sprzyjał dostęp do linii kolejowej Doliny – od 1925 roku przy sąsiednim kibucu En Charod znajdowała się stacja kolejowa. W kwietniu 1927 roku kibuc odwiedził czechosłowacki prezydent Tomáš Masaryk. Była to pierwsza wizyta głowy państwa w Brytyjskim Mandacie Palestyny. W sierpniu 1927 roku utworzono organizację "Zjednoczony Kibuc", zrzeszającą liczne kibuce. Organizowano tutaj kursy nauki rolnictwa dla nowych imigrantów oraz wspierano zakładanie nowych osiedli. W 1929 roku osada została wzmocniona przez grupę osadników, którzy przeprowadzili się z kibuców Tel Chaj i Kefar Giladi. W tym samym roku mieszkańcy kibucu podjęli decyzję o przeniesieniu swojej osady w nowe miejsce. Jako nową lokalizację wybrano obecne miejsce, położone około 3 km na północny wschód. Równocześnie przy kibucu powstała nowa stacja kolejowa. Rok później w sąsiedztwo przeprowadził się także kibuc En Charod. W 1931 roku zasadzono pierwsze drzewka cytrusowe, dając początek tutejszym sadom. W 1936 roku uruchomiono mleczarnię specjalizującą się w produkcji twardych serów. Podczas arabskiego powstania w Palestynie (1936–1939) Brytyjczycy wybudowali na ruinach sąsiedniej arabskiej wioski Szatta fort policji Fort Tegart "Shata" (obecnie więzienie Szitta). Zapewniło to ochronę sąsiednich osad żydowskich. Dodatkowo, od 1938 roku kibuc był jedną z głównych baz "Specjalnych Jednostek Nocnych" tworzonych i szkolonych przez brytyjskiego kapitana Orde Wingate’a. Ich celem było prowadzenie regularnej walki z arabskimi gangami napadającymi na żydowskie osady. Jednostki te przeprowadzały nocne operacje na terytorium całej Palestyny, organizując zasadzki i atakując arabskie milicje. Podczas II wojny światowej kibuc był bazą kompanii szturmowych Palmach. W 1942 roku przy kibucu wybudowano pierwszy w Mandacie Palestyny komercyjny staw hodowlany ryb.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Tel Josef miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu siły żydowskiej Hagany przeprowadziły szereg operacji i w dniu 26 marca 1948 roku zajęły oraz wysiedliły pobliską arabską wioskę Kumja. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój kibucu Tel Josef. W 1952 roku doszło do wewnętrznego rozłamu Ruchu Kibuców, w wyniku którego nastąpiła wymiana części mieszkańców z kibucami Ajjelet ha-Szachar i Bet ha-Szitta. Tel Josef opuściło wówczas 120 członków, co spowodowało kryzys gospodarczy i społeczny. W latach 90. XX wieku kibuc znalazł się w trudnościach finansowych, które wymusiły przeprowadzenie w 2009 roku procesu prywatyzacji. Zachowano kolektywną organizację instytucji kultury, edukacji i ochrony zdrowia.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie i hodowli bydła mlecznego. Tutejsza mleczarnia "Tnuva" jest nastawiona na produkcję twardych serów. Poza tym w kibucu jest niewielka drukarnia. W kibucu jest przychodnia zdrowia, sklep wielobranżowy, stacja benzynowa i warsztat mechaniczny.
Transport.
Z kibucu wyjeżdża się na południowy zachód na drogę nr 7107, którą jadąc na północ dojeżdża się do sąsiedniego kibucu En Charod Me’uchad, lub jadąc na południe dojeżdża się do skrzyżowania z drogą nr 71. Drogą nr 71 jadąc na zachód dojeżdża się do skrzyżowania z drogą nr 716 (dojazd na północny wschód do moszawu Ramat Cewi i wioski Moledet) i dalej do kibucu Gewa, lub jadąc na wschód dojeżdża się do więzienia Szitta i dalej do kibucu Bet ha-Szitta.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej i szkoły średniej do sąsiedniego kibucu En Charod Me’uchad. W kibucu znajduje się ośrodek kultury z biblioteką, basen kąpielowy, sala sportowa z siłownią, boisko do piłki nożnej i korty tenisowe. Przy kibucu znajduje się siedziba władz administracyjnych Samorządu Regionu Ha-Gilboa.
Turystyka.
W kibucu istnieje możliwość wynajęcia pokoi noclegowych. Dużą popularnością cieszy się tutejsze wzgórze Giwat Kumi (90 metrów n.p.m.). Na szczycie wystawiono platformę widokową, z której można oglądać panoramę całej okolicy. Kibuc jest dogodnym punktem wyjściowym do zwiedzania płaskowyżu Wyżyny Issachar.

</doc>
<doc id="1306285" url="https://pl.wikipedia.org/wiki?curid=1306285" title="65 Dywizja Piechoty Imperium Rosyjskiego">
65 Dywizja Piechoty Imperium Rosyjskiego

65 Dywizja Piechoty Imperium Rosyjskiego (ros. "65-я пех. дивизия.") – rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 19 Dywizji Piechoty z Humania (12 Korpus Armijny, 8 Armia).

</doc>
<doc id="1306287" url="https://pl.wikipedia.org/wiki?curid=1306287" title="64 Dywizja Piechoty Imperium Rosyjskiego">
64 Dywizja Piechoty Imperium Rosyjskiego

64 Dywizja Piechoty Imperium Rosyjskiego (ros. "64-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 15 Dywizji Piechoty z Odessy (8 Korpus Armijny, 8 Armia).

</doc>
<doc id="1306288" url="https://pl.wikipedia.org/wiki?curid=1306288" title="Lidery typu Leahy">
Lidery typu Leahy



</doc>
<doc id="1306289" url="https://pl.wikipedia.org/wiki?curid=1306289" title="Niszczyciele rakietowe typu Leahy">
Niszczyciele rakietowe typu Leahy



</doc>
<doc id="1306290" url="https://pl.wikipedia.org/wiki?curid=1306290" title="Niszczyciele typu Leahy">
Niszczyciele typu Leahy



</doc>
<doc id="1306291" url="https://pl.wikipedia.org/wiki?curid=1306291" title="Kefar Jechezkel">
Kefar Jechezkel

Kefar Jechezkel (hebr. כפר יחזקאל; ang. Kefar Yehezqel) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Kefar Jechezkel jest położony na wysokości od 15 metrów p.p.m. do 45 metrów n.p.m. na północno-zachodniej krawędzi Doliny Charod, na północy Izraela. Dolina Charod jest położona między Doliną Jezreel a Doliną Bet Sze’an w Dolnej Galilei. Moszaw Kefar Jechezkel leży na południowych zboczach płaskowyżu Ramot Jissachar (wzniesienia w tej okolicy dochodzą do wysokości 138 metrów n.p.m.). W odległości 2,5 km na północnym zachodzie wznosi się masyw góry Giwat ha-More (515 metrów n.p.m.). Ze wzgórz Wyżyny Issachar spływa przepływający na wschód od moszawu strumień Gewa, a na zachodzie strumień Jechezkel. Zasilają one przepływającą na południe od moszawu rzekę Charod, której wody są wykorzystywane do zasilania licznych stawów hodowlanych. Teren na zachód od moszawu wznosi się i przechodzi w Dolinę Jezreel, natomiast po stronie południowo-wschodniej teren łagodnie opada w kierunku wschodnim do depresji Doliny Jordanu. W odległości 1,5 km na południe od moszawu wznoszą się strome zbocza Wzgórz Gilboa (w tym rejonie wznoszą się na wysokość 302 metrów n.p.m.). W otoczeniu moszawu Kefar Jechezkel znajduje się miasto Afula, kibuce Gewa i Jizre’el, moszawy Merchawja i Ramat Cewi, wieś komunalna Gidona, oraz wsie arabskie Sulam, Ad-Dahi i Na’ura. Na północy jest położona baza wojskowa Na’ura. We Wzgórzach Gilboa przebiega mur bezpieczeństwa oddzielający terytorium Izraela od Autonomii Palestyńskiej.
Kefar Jechezkel jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod. Zakup tutejszych ziem wynegocjował Jehoszua Chankin. W takich okolicznościach we wrześniu 1921 roku powstał kibuc En Charod. Był to pierwszy tak duży kibuc założony w Ziemi Izraela, od początku finansowany przez Światową Organizację Syjonistyczną. Warunki życia pierwszych pionierów były niezwykle trudne, jednak dla organizacji syjonistycznej skolonizowanie Doliny Charod było niezwykle ważne. Dlatego już po dwóch miesiącach dołączyła do nich dodatkowa grupa pionierów, którzy w grudniu 1921 roku założyli sąsiedni kibuc Tel Josef (przez pierwsze lata istnienia wieś była całkowicie związana z macierzystym kibucem En Charod i nie była samodzielną osadą). Kilka dni później założono na zachodniej krawędzi doliny kolejne osady Kefar Jechezkel i Gewa. W ten sposób stworzono blok żydowskich osiedli, które były połączone z położoną na zachodzie Doliną Jezreel. Tworzyły one razem wysuniętą placówkę do dalszej kolonizacji Doliny Charod.
Grupa założycielska moszawu zawiązała się około 1913 roku. W jej skład weszli żydowscy imigranci z Polski i Imperium Rosyjskiego. Po przybyciu do Palestyny zamieszkali we wsi Menachemja, gdzie uczyli się rolnictwa i zdobywali potrzebne doświadczenie. W 1919 roku przeprowadzili się do centralnej części kraju i zamieszkali w moszawie Kefar Urijja. Gdy w 1921 roku rozpoczęła się intensywna działalność osadnicza w Dolnej Galilei, przyjechali oni do Doliny Charod. Dołączyli do nich osadnicy ewakuowani ze zniszczonej osady Tel Chaj. Po uzyskaniu odpowiednich zezwoleń, w dniu 16 grudnia 1921 roku założyli swój własny moszaw w Dolinie Charod. Początkowo nosił on nazwę Ein Tiw’on (hebr. עין טבעון; pol. "Oko Tiwon"). Później zmieniono nazwę na obecną Kefar Jechezkel (pol. "Wieś Jezechiela"), na cześć żydowskiego polityka Jezechiela Sasson, który w latach 1920-1925 sprawował funkcję pierwszego ministra finansów Brytyjskiego Mandatu Mezopotamii – sfinansował on zakup ziemi w Dolinie Charod. Warunki życia pierwszych pionierów były niezwykle trudne - mieszkali w namiotach i ciężko pracowali przy osuszaniu okolicznych bagien, na których w owym czasie powszechnie żyły bawoły wodne. Pionierzy cierpieli od niedostatku i chorób, zwłaszcza od malarii roznoszonej przez komary. W 1922 roku architekt Richard Kaufman przygotował projekt moszawu, który miał być nowoczesną osadą rolniczą. Zastosował on koncepcję wykorzystaną wcześniej przy budowie kibucu Nahalal w Dolinie Jezreel. Wieś miała mieć kształt symetrycznego koła, w którego centrum zlokalizowano budynki użyteczności publicznej, sklepy i magazyny. Kolejny krąg składał się z zabudowań mieszkalnych i gospodarczych, natomiast zewnętrzny krąg tworzyły pola uprawna. Rozwojowi gospodarczemu sprzyjał dostęp do linii kolejowej Doliny – od 1925 roku przy moszawie znajdowała się stacja kolejowa (nosiła ona nazwę En Charod, a gdy w 1930 roku zmienił on swoją lokalizację, stację kolejową nazwano Kefar Jechezkel). W 1928 roku w moszawie wybudowano synagogę nazwaną "Eszel Abraham". W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Kefar Jechezkel miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu siły żydowskiej Hagany przeprowadziły szereg operacji wysiedlając okoliczne wioski arabskie. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój moszawu Kefar Jechezkel. W latach 90. XX wieku moszaw znalazł się w trudnościach finansowych, które wymusiły przeprowadzenie procesu prywatyzacji. Zachowano kolektywną organizację instytucji kultury, edukacji i ochrony zdrowia.
Demografia.
Większość mieszkańców kibucu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie, sadownictwie, hodowli drobiu i bydła mlecznego, oraz stawach hodowlanych ryb. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na południe na drogę nr 71, którą jadąc na wschód dojeżdża się do wsi Gidona i kibucu Gewa, lub jadąc na zachód dojeżdża się do skrzyżowania z drogą nr 675 (prowadzi na południowy zachód do kibucu Jizreel i drogi nr 667 prowadzącej we Wzgórza Gilboa) i dalej do moszawu Merchawja.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej i szkoły średniej w kibucu En Charod Me’uchad. W moszawie znajduje się ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej. Jest tu także mykwa i synagoga.
Turystyka.
W moszawie oferowane są miejsca noclegowe w pensjonacie z wyżywieniem. Organizowane są wycieczki piesze i samochodowe po Dolinie Charod i Wyżynie Issachar. Na południe od moszawu znajduje się Park Narodowy Majan Charod, który chroni obszar źródeł strumienia Charod. Strumień wypływa z kamienistej jaskini na zboczach Wzgórz Gilboa i spływa do obszernego parku, w którym zbudowano duży basen rekreacyjny. Okoliczne zbocza górskie są porośnięte sosnowy lasem.

</doc>
<doc id="1306293" url="https://pl.wikipedia.org/wiki?curid=1306293" title="Ramat Cewi">
Ramat Cewi

Ramat Cewi (hebr. רמת צבי; ang. Ramat Tzvi) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Ramat Cewi jest położony na wysokości od 40 do 70 metrów n.p.m. w południowo-zachodniej części płaskowyżu Ramot Jissachar, na północy Izraela. Znajduje się on na zachodnim zboczu niewielkiego wzgórza Moledet (72 m n.p.m.), po którego północnej stronie przepływa strumień Brit (ma on źródła na północny wschód od moszawu), a po stronie południowej przepływa strumień Cwaim. Łączą się one na wschodzie i spływają w kierunku wschodnim do depresji Doliny Jordanu. Na południe od moszawu znajdują się źródła strumienia Josef, który spływa na południe do Doliny Charod, po której drugiej stronie wznoszą się Wzgórza Gilboa. Natomiast na zachód od moszawu przepływają okresowe strumienie Szeizafim i Na’ura. Mają one swoje źródła w położonym 2 km na północnym zachodzie masywie góry Giwat ha-More (515 m n.p.m.). W otoczeniu moszawu Ramat Cewi znajdują się kibuce Bet ha-Szitta, Tel Josef, En Charod Ichud, Gewa i Gazit, moszaw Kefar Jechezkel, wieś komunalna Moledet, oraz wsie arabskie At-Tajjiba, Sulam, Na’ura, Tamra i Kafr Misr.
Ramat Cewi jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Pierwotnie tutejsze ziemie należały do arabskiej wioski Tamra. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 20. XX wieku żydowskie organizacje syjonistyczne zaczęły wykupywać grunty w Dolinie Charod i na sąsiednim płaskowyżu Wyżyny Issachar. Jako pierwszy, w 1921 roku powstał kibuc En Charod, a następnie szereg żydowskich osiedli w Dolinie Charod. Następnie przystąpiono do kolonizacji położonego na północ od doliny rozległego płaskowyżu Wyżyny Issachar. W takich okolicznościach, w lipcu 1937 roku założono kibuc Moledet (później przekształcony w wieś komunalną). Podczas arabskiego powstania w Palestynie (1936–1939) siły żydowskie uzyskały silne poparcie ze strony brytyjskich władz mandatowych. Pogłębiło się ono podczas II wojny światowej. Mniej więcej w tym samym czasie przedstawiciele organizacji syjonistycznych, Dov Hoz i Icchak Ben-Jaakow, kupili około 600 hektarów ziemi od wsi Tamra. Miejsce to przeznaczono pod założenie nowego moszawu Ramat Cewi.
Grupa założycielska moszawu zawiązała się w latach 30. XX wieku. Przez kilka lat zdobywali oni potrzebnego doświadczenia i uczyli się rolnictwa w żydowskich osadach w Galilei i Samarii. Pod koniec 1941 roku amerykańska organizacja żydowska B’nai B’rith wyłożyła darowiznę w wysokości 100 tys. $. Środki te posłużyły do założenia pod koniec stycznia 1942 roku moszawu Ramat Cewi. Pierwszymi mieszkańcami nowej osady było dwóch pionierów, którzy zamieszkali w namiocie na wykupionym żydowskim polu. Stopniowo dołączyli do nich kolejni mieszkańcy, którzy w tamtym czasie w większości byli członkami żydowskiej organizacji paramilitarnej Irgun z oddziału "Ha-Galil". Początkowo moszaw nazywał się Tamra (hebr. תמרה). Warunki życia były niezwykle ciężkie. Brakowało drogi dojazdowej, a wodę pitną donoszono pieszo w baniakach z pobliskiego kibucu Gewa (okoliczne źródła były w rękach arabskich właścicieli, którzy odmawiali Żydom dostępu do wody). Sytuacja uległa pewnej poprawie w 1946 roku, dzięki czemu rok później do moszawu przyjechało 12 nowych rodzin. Umożliwiło to rozwinięcie działalności rolniczej i uzyskanie samodzielności ekonomicznej.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw Tamra miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu, siły żydowskiej Hagany przeprowadziły szereg operacji, zajmując i wysiedlając część tutejszych wiosek arabskich. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój moszawu Tamra. W 1953 roku zmieniono nazwę moszawu na dzisiejszą, oddając cześć rabinowi Cewi Monsko (dyrektor amerykańskiego oddziału organizacji B’nai B’rith, który wsparł rozwój moszawu). W 1960 roku B’nai B’rith otworzyło w moszawie przedszkole, rozwijając dalej swoje wsparcie dla Ramat Cewi. Problemy z dostawami wody w pełni rozwiązano w 1968 roku. Istnieją plany rozbudowy moszawu o 100 nowych domów.
Demografia.
Większość mieszkańców moszawu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie, sadownictwie i hodowli drobiu. W szklarniach hodowane są kwiaty. Część mieszkańców pracuje poza moszawem w pobliskich strefach przemysłowych. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na południe na drogę nr 717, którą jadąc na wschód dojeżdża się do wsi komunalnej Moledet i wioski arabskiej At-Tajjiba, lub jadąc na południowy zachód dojeżdża się do skrzyżowania z drogą nr 716. Jadąc nią na północ dojeżdża się do arabskiej wioski Na’ura, lub jadąc na południe zjeżdża się do Doliny Charod przy kibucach En Charod Ichud i En Charod Me’uchad, dojeżdżając do skrzyżowania z drogą nr 71.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej i szkoły średniej w kibucu En Charod Me’uchad. Jest tu synagoga i mykwa. W moszawie jest także ośrodek kultury z biblioteką, sala sportowa z siłownią, oraz boisko do piłki nożnej.
Turystyka.
W moszawie istnieje możliwość wynajęcia pokoi noclegowych. Moszaw jest dogodnym punktem wyjściowym do pieszych i rowerowych wycieczek po Wyżynie Issachara.

</doc>
<doc id="1306294" url="https://pl.wikipedia.org/wiki?curid=1306294" title="Alejandro Flores">
Alejandro Flores

Alejandro Flores (ur. 18 grudnia 1998 r. w Villa Hermosa w stanie Tabasco w Meksyku) – meksykański aktor.
W 2006 roku został uhonorowany nagrodą Orquidea USA w kategorii najlepszy dziecięcy aktor telenoweli za podwójną rolę w telenoweli "Wdowa w bieli". Grał w niej braci bliźniaków Felipe i Duvana.

</doc>
<doc id="1306295" url="https://pl.wikipedia.org/wiki?curid=1306295" title="At-Tajjiba (Dystrykt Północny)">
At-Tajjiba (Dystrykt Północny)

At-Tajjiba (hebr. טייבה; arab. الطيبة; ang. Tajbe) – wieś beduińska położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
At-Tajjiba jest położona na wysokości od 70 do 105 m n.p.m. w centralnej części płaskowyżu Ramot Jissachar, na północy Izraela. Znajduje się ona w wadi strumienia Jisachar, który na południe od wsi łączy się ze strumieniem Brit i spływa w kierunku wschodnim do depresji Doliny Jordanu. Okoliczny teren jest mocno pofałdowany, a wzgórza osiągają wysokość 179 m n.p.m. Na północy przebiega wadi strumienia Nachal Tawor, za którym rozciąga się płaskowyż Wyżyny Sirin. W odległości 4 km na zachód od wsi wznosi się masyw góry Giwat ha-More (515 m n.p.m.). W otoczeniu wsi At-Tajjiba znajdują się kibuce Gazit, Geszer i Newe Ur, moszaw Ramat Cewi, wieś komunalna Moledet, oraz wsie arabskie Na’ura, Tamra, Kafr Misr.
At-Tajjiba jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. W okresie tym, około 1920 roku koczownicze beduińskie plemię Zuabija założyło wieś At-Tajjiba. Gdy w 1937 roku w pobliżu powstał żydowski kibuc Moledet, mieszkańcy wsi odsprzedali im część swoich ziem. W ten sposób ułatwili rozwój osadnictwa żydowskiego w Palestynie. W 1945 roku we wsi żyło 430 mieszkańców, w tym 150 Żydów.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś At-Tajjiba miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny tutejsze wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu, siły żydowskiej Hagany przeprowadziły szereg operacji, zajmując i wysiedlając część tutejszych wiosek arabskich. Podczas I wojny izraelsko-arabskiej mieszkańcy At-Tajjiba utrzymywali przyjazne stosunki ze swoimi żydowskimi sąsiadami z Moledet, dzięki czemu ich wieś nie została wysiedlona i zachowała swój arabski charakter.
Demografia.
Mieszkańcy wsi są Arabami i Beduinami, pod względem wyznaniowym są to muzułmanie:
Gospodarka i infrastruktura.
Gospodarka wsi opiera się na rolnictwie. Część mieszkańców pracuje poza wsią. We wsi jest przychodnia zdrowia i sklep wielobranżowy.
Transport.
Ze wsi wyjeżdża się na południe do wsie komunalnej Moledet i drogi nr 717.
Edukacja i kultura.
We wsi jest szkoła podstawowa. Wieś posiada własny meczet, ośrodek kultury oraz salę sportową.
Turystyka.
Wieś jest dogodnym punktem wyjściowym do pieszych wędrówek po całej okolicy. Na północny wschód od wsi jest położony rezerwat przyrody Nachal Tawor, natomiast na wschodzie znajdują się ruiny twierdzy krzyżowców Belvoir chronione przez Park Narodowy Belvoir.

</doc>
<doc id="1306296" url="https://pl.wikipedia.org/wiki?curid=1306296" title="66 Dywizja Piechoty Imperium Rosyjskiego">
66 Dywizja Piechoty Imperium Rosyjskiego

66 Dywizja Piechoty Imperium Rosyjskiego (ros. "66-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 21 Dywizji Piechoty z Władykaukazu (3 Korpus Kaukaski, 4 Armia).

</doc>
<doc id="1306298" url="https://pl.wikipedia.org/wiki?curid=1306298" title="Bjarne Brustad">
Bjarne Brustad

Bjarne Brustad (ur. 4 marca 1895 w Oslo, zm. 20 maja 1978 tamże) – norweski skrzypek, altowiolista, kompozytor i pedagog.
Życiorys.
Uczył się komponowania i gry na skrzypcach w Musikkonservatoriet (Konserwatorium Muzyczne) w Oslo od 1907 do 1912, a także w Berlinie, gdzie jego nauczycielami byli m.in. Emil Telmanyi i Carl Flesch. Zadebiutował jako skrzypek w Oslo w 1914 i długo grał na skrzypcach i altówce w tamtejszej orkiestrze, przy czym od 1928 do 1943 był solistą. Od 1937 do 1961 Brustad pracował jako nauczyciel w Musiskonservatoriet.

</doc>
<doc id="1306299" url="https://pl.wikipedia.org/wiki?curid=1306299" title="Mukajbila">
Mukajbila

Mukajbila (hebr. מוקייבלה; arab. مقيبلة; ang. Muqeible; pol. "Miejsce z przodu") – arabska wieś położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Mukajbila jest położona na wysokości od 80 do 95 m n.p.m. w południowo-wschodnim krańcu intensywnie użytkowanej rolniczo Doliny Jezreel, na północy Izraela. Wieś leży u podnóża zachodniego skraju Wzgórz Gilboa. Okoliczny teren jest stosunkowo płaski, opada jednak łagodnie w kierunku północno-zachodnim. Na północ od wsi są położone źródła rzeki Kiszon. W odległości 2,5 km na południowy zachód od wsi wznoszą się wzgórza Samarii. W otoczeniu wsi Mukajbila znajdują się moszawy Ram-On, Barak, Addirim, Metaw i Magen Sza’ul, oraz arabska wieś Sandala. W odległości 200 metrów na południe przebiega mur bezpieczeństwa oddzielający terytorium Izraela od Autonomii Palestyńskiej. Na południowy wschód od wsi jest przejście graniczne Dżalama, umożliwiające dostanie się na obszar palestyński. Po stronie palestyńskiej jest miasto Dżanin, miasteczka Al-Jamun i Silat al-Harisijja, oraze wsi Dżalama, Dahijat Sabah al-Chajr i Kafr Dan.
Mukajbila jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Najstarsze ślady istniejącej osady w tym miejscu pochodzą z czasów rzymskich (I wiek p.n.e.-III wiek n.e.). Osada nazywała się Mukajble. Wykopaliska archeologiczne odkryły fragmenty dobrze zachowanej ceramiki z okresu bizantyjskiego (IV-VI wiek). Nie wiadomo w jakim czasie osada została opuszczona. Ponowne założenie wioski nastąpiło w XVIII wieku pod panowaniem osmańskim (znajdowała się ona wówczas bardziej na południowy zachód, wśród pierwszych wzniesień Samarii). Wieś została jednak później ponownie opuszczona.
Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. W takich okolicznościach w 1918 roku nastąpiło oficjalne założenie wioski Mukajbila w dzisiejszej lokalizacji. Nazwano ją na cześć szejka Mukajbila, którego grób znajduje się tutaj. Była to niewielka wieś, w której w 1931 roku znajdowało się 67 domów. We wsi mieszkało wówczas 244 muzułmanów i 26 chrześcijan. Podczas II wojny światowej Brytyjczycy wybudowali na południowy zachód od wsi niewielką bazę lotniczą RAF Mukajbila, która służyła samolotom Royal Air Force. W zrozumiały sposób zwiększyło to znaczenie wioski. Według danych z 1947 roku, do wsi należały ziemie o powierzchni 712,8 hektarów.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Mukajbila miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Na początku I wojny izraelsko-arabskiej w dniu 3 czerwca 1948 roku Izraelczycy przeprowadzili operację „Icchak”, w trakcie której zajęli wieś Mukajbila i sąsiednią opuszczoną bazę wojskową. W odróżnieniu od wielu arabskich wiosek w Galilei, Mukajbila nie została wysiedlona, dzięki czemu zachowała swój pierwotny arabski charakter. Po wojnie weszła w granice państwa Izrael.
Demografia.
Mieszkańcy wsi są Arabami, pod względem wyznaniowym zróżnicowani na muzułmanów i chrześcijan:
Gospodarka i infrastruktura.
Gospodarka wsi opiera się na rolnictwie. Część mieszkańców dojeżdża do miejsc pracy w okolicy, przeważnie w budownictwie. We wsi jest sklep wielobranżowy.
Transport.
Ze wsi wyjeżdża się w kierunku zachodnim do drogi nr 60, którą jadąc na północ dojeżdża się do miasta Afula. Natomiast jadąc na południe dociera się do przejścia granicznego Dżalama, po którego przekroczeniu można dojechać do miasta Dżanin w Autonomii Palestyńskiej.
Edukacja i kultura.
We wschodniej części wsi znajduje się arabska szkoła podstawowa, arabskie gimnazjum "Murad" oraz szkoła średnia "Green Meadow". Do szkół dowożone są dzieci z okolicznych arabskich wiosek. We wsi znajduje się meczet, chrześcijański kościół, oraz ośrodek kultury z biblioteką.

</doc>
<doc id="1306302" url="https://pl.wikipedia.org/wiki?curid=1306302" title="Sandala">
Sandala

Sandala (hebr. סנדלה; arab. صندلة) – arabska wieś położona w Samorządzie Regionu Ha-Gilboa, w Dystrykcie Północnym, w Izraelu.
Położenie.
Sandala jest położona na wysokości od 100 do 128 m n.p.m. na zachodnich zboczach Wzgórz Gilboa, na północy Izraela. Po stronie wschodniej wioski teren wznosi się ku szczytowi Har Giborim (400 m n.p.m.). Ze wzgórz Gilboa spływa strumień Gilboa, który przepływa na wschód od wsi i po stronie południowej łączy się ze strumieniem Hohit. Okoliczny teren opada łagodnie w kierunku północno-zachodnim do intensywnie użytkowanej rolniczo Doliny Jezreel. W otoczeniu wsi Sandala znajdują się moszawy Magen Sza’ul, Metaw i Perazon, wieś komunalna Gan Ner, oraz arabska wieś Mukajbila. W odległości niecałego 1 km na południe od wsi przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej są wioski Arabbuna, Dajr Ghazala, Arrana i Dżalama.
Sandala jest położona w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
Według lokalnej tradycji, wieś została założona w XVIII wieku przez dwóch braci z sąsiedniej wsi Arabbuna (obecnie w Autonomii Palestyńskiej). Pod koniec XIX wieku Sandala została opisana jako mała wieś położona na skraju równiny, zbudowana z kamieni i błota pozyskiwanego z cysterny. W jej otoczeniu znajdowały się pola uprawne. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. W owym czasie Sandala była małą wsią, w której znajdowało się zaledwie 36 domów i 189 mieszkańców.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Sandala miała znaleźć się w granicach nowo utworzonego państwa arabskiego, tuż przy granicy państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. W samej wiosce Sandala stacjonowały siły Arabskiej Armii Wyzwoleńczej, a na samym początku I wojny izraelsko-arabskiej w maju 1948 roku zajęły ją wojska irackie. W dniu 30 maja 1948 roku izraelska armia rozpoczęła operację "„Erez”", w trakcie której 30 maja zajęto wieś Sandala. W przeciwieństwie do wielu innych arabskich wiosek, Sandala nie została wysiedlona. Po wojnie wieś pozostała na terytorium Izraela i zachowała swój arabski charakter. We wrześniu 1957 roku izraelski pocisk artyleryjski przypadkowo spadł na wieś, zabijając 15 uczniów tutejszej szkoły. Okoliczności tego wypadku do tej pory nie zostały wyjaśnione.
Demografia.
Mieszkańcy wsi są Arabami, pod względem wyznaniowym są to muzułmanie:
Gospodarka i infrastruktura.
Gospodarka wsi opiera się na rolnictwie, sadownictwie i hodowlach w szklarniach. Część mieszkańców pracuje poza wsią. We wsi jest przychodnia zdrowia i sklep wielobranżowy.
Transport.
Ze wsi wyjeżdża się w kierunku zachodnim na drogę nr 60, którą jadąc na północ dojeżdża się do skrzyżowania z drogą nr 675 przy kibucu Jizre’el i dalej do miasta Afula. Natomiast jadąc na południowy zachód dojeżdża się do moszawu Magen Sza’ul, wioski Mukajbila i przejścia kontrolnego Dżalama, umożliwiającego wjazd do Autonomii Palestyńskiej i dojechanie do miasta Dżanin.
Edukacja i kultura.
We wsi jest szkoła podstawowa. Starsze dzieci są dowożone do gimnazjum w arabskiej wiosce Na’ura. Wieś posiada własny meczet, ośrodek kultury z biblioteką, oraz boisko sportowe.

</doc>
<doc id="1306303" url="https://pl.wikipedia.org/wiki?curid=1306303" title="Metaw">
Metaw

Metaw (hebr. מיטב; ang. Metav lub Meitav) – moszaw położony w Samorządzie Regionu Ha-Gilboa, w Dystrykcie Północnym, w Izraelu.
Położenie.
Moszaw Metaw jest położony na wysokości 70 metrów n.p.m. w południowo-wschodniej części intensywnie użytkowanej rolniczo Doliny Jezreel na północy Izraela. Na wschód od moszawu rozpoczynają się niewielkie wzniesienia przechodzące w kierunku południowo-wschodnim w masyw Wzgórz Gilboa. Za wzgórzami Giwat Jizre’el (103 m n.p.m.) i Tel Jizre’el (100 m n.p.m.) teren opada do Doliny Charod. Pozostała okolica moszawu jest płaska, teren opada jednak delikatnie w kierunku północno-zachodnim. Po stronie zachodniej przepływa strumień Kiszon. W odległości 10 km na zachodzie wznoszą się wzgórza płaskowyżu Wyżyny Manassesa w rejonie Wadi Ara. W otoczeniu moszawu Metaw znajduje się miasto Afula, moszawy Awital, Perazon, Magen Sza’ul, Ram-On, Barak i Addirim, wioska komunalna Merkaz Ja’el, oraz arabskie wioski Sandala i Mukajbila. W odległości 3 km na południe przebiega mur bezpieczeństwa oddzielający terytorium Izraela od Autonomii Palestyńskiej.
Metaw jest położony w Samorządzie Regionu Ha-Gilboa, w Poddystrykcie Jezreel, w Dystrykcie Północnym Izraela.
Historia.
W latach 50. XX wieku miała miejsce masowa emigracja ludności żydowskiej do Ziemi Izraela. Nagłe pojawienie się dużej liczby nowych imigrantów, zmusiło władze izraelskie do poszukiwania sposobu ich absorpcji. W ten sposób zrodziła się koncepcja utworzenia nowego obszaru osadnictwa w południowej części Doliny Jezreel. Cały projekt otrzymał wspólną nazwę Ta’anach, która to nazwa odnosiła się do całego regionu. Powstały tu trzy identyczne bloki osiedli, z których każdy posiadał centralną wioskę pełniącą wszystkie podstawowe funkcje dla sąsiednich osad rolniczych. W takich okolicznościach w 1953 roku rozpoczęto tworzenie pierwszego bloku, który nazwano Ta’anach Alef. Jako pierwszy, w dniu 2 czerwca 1953 roku założono moszaw Awital. Krótko po nim powstał moszaw Perazon.
W takich okolicznościach, w 1954 roku został założony moszaw Metaw. Jego nazwa nawiązuje do najlepszej, najżyźniejszej części ziemi, jaką otrzymał w Egipcie biblijny Józef. W moszawie zamieszkali imigranci z Iraku i Kurdystanu. Centrum usługowe bloku osiedli utworzono dopiero w 1960 roku - jest to wioska Merkaz Ja’el. Istnieją plany dalszej rozbudowy moszawu.
Demografia.
Większość mieszkańców moszawu jest Żydami:
Gospodarka i infrastruktura.
Gospodarka moszawu opiera się na intensywnym rolnictwie, sadownictwie, hodowli drobiu i bydła mlecznego. W szklarniach uprawiane są warzywa i przyprawy. Część mieszkańców pracuje w pobliskich strefach przemysłowych. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na północ drogą nr 6734 do wioski Merkaz Ja’el, z której dojeżdża się do położonych bardziej na północy moszawu Awital i wschodzie Perazon. Drogą nr 6734 wyjeżdża się w kierunku północno-wschodnim na drogę nr 675 bezpośrednio przy skrzyżowaniu z drogą nr 60.
Edukacja i kultura.
Dzieci są dowożone do przedszkola i szkoły podstawowej do sąsiedniej wioski Merkaz Ja’el. Szkoła średnia jest w mieście Afula. W moszawie jest ośrodek kultury z biblioteką, sala sportowa z siłownią, oraz boisko do piłki nożnej. Jest tu także synagoga i mykwa.

</doc>
<doc id="1306304" url="https://pl.wikipedia.org/wiki?curid=1306304" title="67 Dywizja Piechoty Imperium Rosyjskiego">
67 Dywizja Piechoty Imperium Rosyjskiego

67 Dywizja Piechoty Imperium Rosyjskiego (ros. "67-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 22 Dywizji Piechoty z Nowogrodu (1 Korpus Armijny, 2 Armia).

</doc>
<doc id="1306306" url="https://pl.wikipedia.org/wiki?curid=1306306" title="Zalesie (Kielce)">
Zalesie (Kielce)

Zalesie – część Kielc, wysunięta najdalej na zachód miasta. Uprzednio, do 1979 roku, miejscowość należąca do gminy Sitkówka-Nowiny. W skład "dzielnicy" wchodzą: Zalesie I, Zalesie Stare, Zalesie II, Ślazy, Aleksandrówka. Zalesie leży po północnej stronie Pasma Zgórskiego, częściowo na terenie Chęcińsko-Kieleckiego Parku Krajobrazowego. Nad obszarem góruje "Patrol" – 388 m n.p.m. Lokalizacja: od wschodu rz. Bobrza, dz. Białogon; od północy dz. Dobromyśl i wieś Janów Dln.; od zachodu wieś Jaworznia; od południa dz. Słowik.
Dojazd autobusami komunikacji miejskiej linii 1, 28, 111.
Przez Zalesie przebiegają: 
Przez górę Patrol na obrzeżach Zalesia biegnie niebieski szlak pieszy (Łagów - Chęciny).
Ulica Dobromyśl prowadzi do czerwonego szlaku rowerowego (Karczówka - Podzamcze Piekoszowskie).

</doc>
<doc id="1306307" url="https://pl.wikipedia.org/wiki?curid=1306307" title="Stanley Kamel">
Stanley Kamel

Stanley Kamel (ur. 1 stycznia 1943 w New Brunswick, zm. 8 kwietnia 2008 w Los Angeles) – amerykański aktor charakterystyczny. Odtwórca roli psychiatry Charlesa Krogera w serialu "Detektyw Monk".
Życiorys.
Urodził się i dorastał w New Brunswick w New Jersey w rodzinie żydowskiej. Miał dwóch braci – Stephena i Roberta. Ukończył Rutgers Preparatory School. Kształcił się w prestiżowej Szkole Sztuk Pięknych Uniwersytetu Bostońskiego, gdzie uczył się aktorstwa pod kierunkiem Sanforda Meisnera.
Swoją karierę aktorską rozpoczął we wczesnych latach 70. od udziału w małych rolach w produkcjach off-Broadwayowskich. Wkrótce trafił na mały ekran jako Eric Peters w operze mydlanej NBC "Dni naszego życia" ("Days of Our Lives", 1972–1976). W 1978 wystąpił na Broadwayu jako Jeff Leff w musicalu "Platinum" z Alexis Smith.
8 kwietnia 2008 w wieku 65 lat został znaleziony martwy w swym domu w Hollywood Hills. Policyjni specjaliści orzekli, że przyczyną śmierci był atak serca.
Pierwszy odcinek siódmego sezonu "Detektywa Monka" został zadedykowany jego pamięci.

</doc>
<doc id="1306308" url="https://pl.wikipedia.org/wiki?curid=1306308" title="68 Dywizja Piechoty Imperium Rosyjskiego">
68 Dywizja Piechoty Imperium Rosyjskiego

68 Dywizja Piechoty Imperium Rosyjskiego (ros. "68-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 24 Dywizji Piechoty z Pskowa (1 Korpus Armijny, 2 Armia).

</doc>
<doc id="1306309" url="https://pl.wikipedia.org/wiki?curid=1306309" title="Zwężenie odźwiernika">
Zwężenie odźwiernika



</doc>
<doc id="1306310" url="https://pl.wikipedia.org/wiki?curid=1306310" title="Kurcz wpustu">
Kurcz wpustu



</doc>
<doc id="1306313" url="https://pl.wikipedia.org/wiki?curid=1306313" title="69 Dywizja Piechoty Imperium Rosyjskiego">
69 Dywizja Piechoty Imperium Rosyjskiego

69 Dywizja Piechoty Imperium Rosyjskiego (ros. "69-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 31 Dywizji Piechoty z Charkowa (10 Korpus Armijny, 3 Armia).

</doc>
<doc id="1306314" url="https://pl.wikipedia.org/wiki?curid=1306314" title="Piotr Szczepański">
Piotr Szczepański

Piotr Szczepański (ur. 24 października 1975 w Łodzi) – polski operator, reżyser i scenarzysta. Realizator reklam i wideoclipów. 
Życiorys.
Syn filmoznawcy Tadeusza Szczepańskiego.
Absolwent Wydziału Operatorskiego Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Nagrody i wyróżnienia.
Laureat:

</doc>
<doc id="1306315" url="https://pl.wikipedia.org/wiki?curid=1306315" title="Wilhelm Waldeyer">
Wilhelm Waldeyer



</doc>
<doc id="1306316" url="https://pl.wikipedia.org/wiki?curid=1306316" title="Sigma (ujednoznacznienie)">
Sigma (ujednoznacznienie)

W nauce:
Nazwy własne:

</doc>
<doc id="1306318" url="https://pl.wikipedia.org/wiki?curid=1306318" title="70 Dywizja Piechoty Imperium Rosyjskiego">
70 Dywizja Piechoty Imperium Rosyjskiego

70 Dywizja Piechoty Imperium Rosyjskiego (ros. "70-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 33 Dywizji Piechoty z Kijowa (21 Korpus Armijny, 3 Armia).

</doc>
<doc id="1306319" url="https://pl.wikipedia.org/wiki?curid=1306319" title="Shohreh Aghdashloo">
Shohreh Aghdashloo

Shohreh Aghdashloo, właśc. Pari Vaziri-Tabar (perski شهره آغداشلو, ur. 11 maja 1952 w Teheranie) – irańska aktorka filmowa, nominowana do Oscara za rolę drugoplanową w filmie "Dom z piasku i mgły".
Życiorys.
Urodziła się w Teheranie jako Pari Vaziri-Tabar (nazwisko Aghdashloo jest nazwiskiem jej pierwszego męża, irańskiego malarza Aydina Aghdashloo) w rodzinie zamożnych muzułmańskich szyitów. Jej brat Shahryar jest lekarzem. Shohreh karierę aktorską zaczynała w wieku 20 lat w latach 70. XX wieku. Po licznych rolach w teatrze zaproponowano jej udział w pierwszych filmie "Gozāresh" (tłum. "Sprawozdanie") w reżyserii znanego irańskiego reżysera Abbasa Kiarostamiego. Film otrzymał nagrodę krytyków podczas festiwalu w Moskwie. Następny film w jakim Shohreh wystąpiła to "Shatranje Baad" ("Szachy z wiatrem"), który również był pokazywany na kilku festiwalach, jednak oba filmu zostały objęte zakazem rozpowszechniania w rodzinnym kraju. W 1978 roku zdobyła uznanie w Iranie rolą w filmie "Sooteh Delan" ("Złamane serce"). Shohreh stała się jedną z czołowych irańskich aktorek.
Podczas rewolucji w 1979 Aghdashloo opuściła Iran wraz ze swoim pierwszym mężem i osiadła w angielskim Windermere. Rozpoczęła studia na wydziale stosunków międzynarodowych i otrzymała Bachelor’s degree. Po rozwodzie z pierwszym mężem Shohreh postanowiła kontynuować karierę aktorską i dlatego też przeniosła się do Los Angeles. W 1987 roku Shohreh wyszła po raz drugi za mąż za aktora i dramatopisarza Houshanga Touzie’a. W 1989 roku urodziła się ich córka Tara.
Kariera w Ameryce.
W 1989 roku wystąpiła w swoim pierwszym filmie w Stanach Zjednoczonych. W obrazie "Guests Of Hotel Astoria" ("Goście hotelu Astoria") zagrała swoją pierwszą w życiu scenę rozbieraną. Miała wtedy 36 lat. Następnie Shohreh wystąpiła w epizodycznych rolach w serialach oraz w kilku filmach krótkometrażowych. Po roli w filmie "Dwadzieścia dolców" ("Twenty Bucks") w 1993 roku zawiesiła karierę. Do grania w filmach powróciła w roku 2000 występując w filmie "Surviving Paradise" ("Przetrwać raj"). W 2003 roku Shohreh otrzymuje rolę w filmie "Dom z piasku i mgły" ("House of Sand and Fog") w reżyserii Vadima Perelmana. W filmie wystąpiła u boku Bena Kingsleya i Jennifer Connelly, wcieliła się w postać Nadi, żony byłego pułkownika irańskiej armii. Za rolę otrzymała nominację do Oscara dla najlepszej aktorki drugoplanowej i do Independent Spirit Awards. Mimo iż Oscara otrzymała Renée Zellweger i jej rola w filmie "Wzgórze nadziei", Shohreh została dostrzeżona.
Po sukcesie filmu "Dom z piasku i mgły" Shohreh otrzymała angaż do czwartego sezonu serialu "24 godziny", gdzie wcieliła się w postać Diny Araz, terrorystki i gospodyni domowej. Fabuła tego sezonu serialu wzbudziła kontrowersje. W wywiadzie dla magazynu „Time”, Aghdashloo stwierdziła, że choć miała wcześniej opór przed wzmocnieniem stereotypu muzułmanina jako terrorysty, jednak przesłanie i złożoność roli przekonała ją do zaakceptowania roli w takim wymiarze. Za rolę w serialu aktorka była nominowana do nagrody Satelity w 2005 roku. W rolę syna Diny Araz wcielił się aktor Jonathan Ahdout, który grał już syna Shohreh w filmie "Dom z piasku i mgły".
W następnych latach Shohreh wystąpiła w serialach "Will &amp; Grace" i "Ostry dyżur". W 2005 roku wystąpiła w filmie "Egzorcyzmy Emily Rose" ("The Exorcism of Emily Rose"). Rok 2006 przyniósł jej role w superprodukcji "" ("X-Men: The Last Stand"), w komedii romantycznej "Dom nad jeziorem" ("The Lake House") i dramacie "Narodzenie" ("The Nativity Story"), gdzie wcieliła się w postać biblijnej Świętej Elżbiety. Sama Aghdashloo zauważyła, iż jak na ironię muzułmanka gra Żydówkę.
W roku 2007 zagrała epizodyczną rolę umierającej dr Helen Crawford w serialu ABC "Chirurdzy".
W 2008 wystąpiła w sequelu filmu "Stowarzyszenie wędrujących dżinsów". Wzięła również udział w miniserialu "Dom Saddama", opowiadającym o życiu i krwawej karierze Saddama Husajna. Shohreh wcieliła się w postać pierwszej żony Husseina, Sadżidy Chajr Allah. Za rolę aktorka otrzymała nagrodę Emmy w 2009 roku dla najlepszej aktorki drugoplanowej. Rok 2008 to również udział Shohreh w dubbingu serialu "Simpsonowie" oraz wystąpienie w filmie "Ukamienowanie Sorayi M." ("The Stoning of Soraya M."), w którym to Shohreh gra po raz pierwszy w Ameryce i pierwszą od ponad 30 lat rolę pierwszoplanową. Za rolę otrzymała w roku 2009 nagrodę Satelitę jako najlepsza aktorka w filmie dramatycznym.
W roku 2009 wystąpiła w czterech odcinkach serialu "".

</doc>
<doc id="1306325" url="https://pl.wikipedia.org/wiki?curid=1306325" title="Theodor Ziehen">
Theodor Ziehen

Georg Theodor Ziehen (ur. 12 listopada 1862 we Frankfurcie nad Menem, zm. 29 grudnia 1950 w Wiesbaden) – niemiecki lekarz neurolog i psychiatra, filozof.
Życiorys.
Studiował medycynę na Uniwersytecie w Würzburgu i Uniwersytecie w Berlinie, tytuł doktora medycyny otrzymał w 1865. Następnie pracował jako asystent Karla Ludwiga Kahlbauma w "Heilanstalt für Nerven und Gemütskranke" w Görlitz, i od 1887 jako asystent Ottona Binswangera w Klinice Psychiatrycznej w Jenie. W 1900 został profesorem psychiatrii w Utrechcie, w 1903 w Halle i od 1904 do 1912 w Berlinie. W 1917 został profesorem filozofii na Uniwersytecie w Halle. W 1930 roku przeszedł na emeryturę i zamieszkał w Wiesbaden.
Dorobek naukowy.
Ziehen opublikował około 450 prac na temat psychologii, neurologii, anatomii. Był autorem cenionego podręcznika "Die Geisteskrankheiten des Kindesalters" ("Choroby umysłowe wieku dziecięcego"), który był pierwszym tak szerokim opracowaniem na temat psychiatrii dziecięcej w języku niemieckim. Napisał także podręcznik "Psychiatrie", który doczekał się w latach 1894–1911 czterech wydań. Razem z Hermannem Oppenheimem opisał dystonię torsyjną.
W 1894 roku wprowadził termin „psychozy reaktywnej”, określając nim ogół chorobowych zaburzeń nastroju.
W 1898 opublikował pracę "Psychophysiologische Erkenntnistheorie" ("Psychofizjologiczna teoria poznania"), w której przedstawił system filozoficzny oparty na psychologii.
Między 1889 a 1890 pacjentem Binswangera i Ziehena był Friedrich Nietzsche.

</doc>
<doc id="1306326" url="https://pl.wikipedia.org/wiki?curid=1306326" title="Georg Theodor Ziehen">
Georg Theodor Ziehen



</doc>
<doc id="1306327" url="https://pl.wikipedia.org/wiki?curid=1306327" title="Kathleen Quinlan">
Kathleen Quinlan

Kathleen Denise Quinlan (ur. 19 listopada 1954 w Pasadenie) − amerykańska aktorka filmowa, nominowana do Oscara za rolę drugoplanową w filmie "Apollo 13".
Wystąpiła w 4. sezonie serialu "Skazany na śmierć".

</doc>
<doc id="1306328" url="https://pl.wikipedia.org/wiki?curid=1306328" title="Objaw Flatau">
Objaw Flatau



</doc>
<doc id="1306329" url="https://pl.wikipedia.org/wiki?curid=1306329" title="VIII Liceum Ogólnokształcące im. Marii Skłodowskiej-Curie w Katowicach">
VIII Liceum Ogólnokształcące im. Marii Skłodowskiej-Curie w Katowicach

VIII Liceum Ogólnokształcące im. Marii Skłodowskiej-Curie w Katowicach (dzięki wcześniejszemu patronowi, Wilhelmowi Pieckowi, znane również jako "pik" – transkrypcji fonetycznej niemieckiego nazwiska Pieck) – liceum ogólnokształcące. Liceum w latach 1955-1965 działało pod nazwą Liceum Ogólnokształcące im. Wilhelma Piecka w Katowicach, 1965-1990 VIII Liceum Ogólnokształcące im. Wilhelma Piecka w Katowicach, 1990-1995 VIII Liceum Ogólnokształcące w Katowicach.
Według Ogólnopolskiego Rankingu Szkół Ponadgimnazjalnych (2009) liceum było najlepszą szkołą tego typu w Katowicach.
Budynek.
14 września 1871 roku miasto nabyło od właścicielki ziemskiej, porucznikowej Valeski von Thiele-Winckler, 2 morgi i 31 rut kwadratowych terenu pod budowę gimnazjum za symboliczną kwotę 50 talarów. Równocześnie porucznik Thiele-Winckler na urządzenie pracowni fizycznej złożył dotację w wysokości 2000 talarów. Wybudowana kosztem 144420 talarów część budynku szkolnego została oddana do użytku 19 stycznia 1874 roku. Budynek ukończono 22 marca 1875 r. VIII LO mieści się w budynku na rogu ulic 3 maja i J. Słowackiego. Budynek składa się z dwóch klatek schodowych: jedna klatka ma dwa piętra, druga cztery.
Profile.
Szkoła prowadzi klasy o następujących profilach:
Znani absolwenci.
Trwa nieustający spór prestiżowy, pomiędzy liceami im. A. Mickiewicza i Marii Skłodowskiej-Curie, o to czyim absolwentem jest Wojciech Korfanty. Korfantego relegowano w 1895 roku z klasy maturalnej za utworzenie w szkole siedmioosobowego kółka narodowego (jednym z jego członków był Konstanty Wolny) i wygłaszanie przemówień w języku polskim do robotników w jednej z siemianowickich restauracji. Pięć lat później gimnazjum przeniosło się na ul. A. Mickiewicza, ale Korfanty chodził do szkoły w budynku przy ówczesnej Grundmannstrasse, obecnie ulica 3 Maja. Historia wyrzucenia go z gimnazjum nie jest do końca jasna, Korfanty był już dziesiąty rok w siedmioletniej szkole, co sugeruje większe problemy wychowawcze niż „polityczny spisek”. On sam życzliwie wspominał dyrektora gimnazjum i jego przychylność, zresztą w końcu umożliwiono mu eksternistyczne ukończenie szkoły.

</doc>
<doc id="1306330" url="https://pl.wikipedia.org/wiki?curid=1306330" title="Joan Plowright">
Joan Plowright

Joan Ann Olivier Plowright (ur. 28 października 1929 w Brigg, hrabstwo Lincolnshire) − brytyjska aktorka filmowa, nominowana do Oscara za rolę drugoplanową w filmie "Czarowny kwiecień". W 1961 roku otrzymała Tony Award dla najlepszej aktorki w sztuce "A Taste of Honey" autorstwa Shelagh Delaney. Dwukrotnie nagrodzona Złotym Globem w 1993 za role drugoplanowe w filmie Czarowny kwiecień (1992) oraz w serialu "Stalin" (1992).
W 2004 roku została odznaczona Orderem Imperium Brytyjskiego klasy Dama Komandor (DBE), co upoważnia do używania tytułu szlacheckiego dame.
Żona znanego aktora teatralnego i filmowego sir Laurence’a Oliviera, z którym miała troje dzieci.

</doc>
<doc id="1306331" url="https://pl.wikipedia.org/wiki?curid=1306331" title="Kate Nelligan">
Kate Nelligan

Patricia Colleen Nelligan (ur. 16 marca 1950 w Londonie) − kanadyjska aktorka filmowa, nominowana do Oscara za rolę w filmie "Książę przypływów".

</doc>
<doc id="1306333" url="https://pl.wikipedia.org/wiki?curid=1306333" title="Kartabhadźa">
Kartabhadźa

Kartabhadźa (transliteracja "kartābhajā", ang. "kartabhaja") – hinduistyczna tradycja religijna i filozoficzna z północno-wschodnich Indii. Za założyciela tej sampradai uchodzi Karta Baba Aul Ćand.
Założyciel i jego uczeń.
Aul Ćand był sierotą. Prowadził ascetyczny wędrowny tryb życia, do czasu przyjęcia na ucznia Ramśaran Pala, który pierwszy rozpoznał w nim inkarnację Ćajtanji Mahaprabhu.
Guruwada.
Charakterystycznym dla tej tradycji jest szczególnie rozwinięty i mocno podkreślany w ich nauczaniu kult guru. Najwyższego rangą żyjącego guru określają tytułem Karta. Jest on uznawany za emanację Boga na ziemi i źródło błogosławieństw od wszystkich poprzednich Karta. Miejscem zamieszkania tych guru i centrum administracyjnym ruchu, jest posiadłość pierwszego Karty, czyli Aul Ćanda.
Barata.
Barata to termin jakim określają siebie wyznawcy. Bezpośrednio oznacza on „członka grupy pana młodego”, i odnosi się do czciciela aktualnego zwierzchnika (Karta) ruchu kartahbadźa. Baratami stało się w okresie popularności nurtu kartabhadźi w Bengalu, wielu przedstawicieli z wysokich dźati (kast).
Doktryna.
Kartabhadźa za najwyższą ideę uznaje sahadźę. Stan sahadźa ("naturalny, wrodzony") to cel dążeń adeptów. Upodabnia to ich do tradycji baulów i bengalskich sahadźinów i buddyjskiej sahadźajany. Podobnie jak baulowie, podążają ścieżką błogości i również jak oni poszukują jedności z bóstwem wielkości kciuka w komnacie anahataćakry (porównaj: Iśwara, Puruszottama).
"Bhawergita".
"Bhawergita" ("Pieśń ekstazy") to najistotniejszy tekst tradycji kartabhadźinów. Jego autorstwo przypisuje się Dulaćanowi.

</doc>
<doc id="1306334" url="https://pl.wikipedia.org/wiki?curid=1306334" title="Brandon Fobbs">
Brandon Fobbs

Brandon Fobbs (ur. 19 kwietnia 1981 w Waszyngtonie) – amerykański aktor filmowy i telewizyjny, także scenarzysta, reżyser i producent.

</doc>
<doc id="1306337" url="https://pl.wikipedia.org/wiki?curid=1306337" title="Gary Anthony Sturgis">
Gary Anthony Sturgis

Gary Anthony Sturgis (ur. 3 listopada 1966 w Nowym Orleanie) − amerykański aktor.

</doc>
<doc id="1306338" url="https://pl.wikipedia.org/wiki?curid=1306338" title="Dawid Lewicki">
Dawid Lewicki

Dawid Lewicki (ur. 30 grudnia 1986 w Chorzowie) – polski siatkarz występujący na pozycji przyjmującego (skrzydłowego).

</doc>
<doc id="1306339" url="https://pl.wikipedia.org/wiki?curid=1306339" title="Henry Simmons">
Henry Simmons

Henry Oswald Simmons Jr. (ur. 1 lipca 1970 w Stamford) − amerykański aktor telewizyjny i filmowy, znany z roli detektywa Baldwina Jonesa w serialu policyjnym ABC "Nowojorscy gliniarze" (2000–2005) oraz jako agent Alphonso „Mack” MacKenzie z serialu ABC "Agenci T.A.R.C.Z.Y." (od 2014).
Życiorys.
Urodził się w Stamford w Connecticut jako syn Aurelii, nauczycielki, i Henry’ego Simmonsa Seniora, urzędnika skarbowego Internal Revenue Service. Wychowywał się z dwiema siostrami - bliźniaczką Heather i Wyterią. Dzięki stypendium koszykarskiemu uczęszczał do Franklin Pierce College w Rindge w New Hampshire. Był przesłuchiwany do roli podczas pracy w firmie zarządzającej finansami Fortune 500 w jego rodzinnym mieście w Stamford. Po przeprowadzce do Nowego Jorku, przez cztery miesiące mieszkał na poddaszu LaMama Theatre Company. 
W 1994 zadebiutował w sportowym dramacie kryminalnym "Nad obręczą" u boku Tupaca Shakura, a także w skeczu koszykarskim "Saturday Night Live", zastępując kontuzjowaną gwiazdę NBA - Derricka Colemana. 
W 2002 został wybrany jedną z 50. najseksowniejszych gwiazd wszech czasów przez magazyn „TV Guide”. Za rolę doktora Waltera Chambersa w dramacie "South of Pico" (2007) z Kipem Pardue otrzymał nagrodę jury na American Black Film Festival.
W maju 2010 poślubił Sophinę Brown.

</doc>
<doc id="1306340" url="https://pl.wikipedia.org/wiki?curid=1306340" title="NaShawn Kearse">
NaShawn Kearse

NaShawn Kearse (ur. 2 października 1972 w Brooklynie) − amerykański aktor.

</doc>
<doc id="1306341" url="https://pl.wikipedia.org/wiki?curid=1306341" title="Rolonda Watts">
Rolonda Watts

Rolonda Watts (ur. 12 lipca 1959 w Winston-Salem) − amerykańska aktorka.

</doc>
<doc id="1306342" url="https://pl.wikipedia.org/wiki?curid=1306342" title="Sheryl Lee Ralph">
Sheryl Lee Ralph

Sheryl Lee Ralph (ur. 30 grudnia 1956 w Waterbury) − amerykańska aktorka.

</doc>
<doc id="1306348" url="https://pl.wikipedia.org/wiki?curid=1306348" title="Geszur (kibuc)">
Geszur (kibuc)

Geszur (hebr. גשור) – kibuc położony w Samorządzie Regionu Golan, w Dystrykcie Północnym, w Izraelu.
Leży na południowym krańcu Wzgórz Golan.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1971 roku.
Gospodarka.
Gospodarka kibucu opiera się na intensywnym rolnictwie.

</doc>
<doc id="1306350" url="https://pl.wikipedia.org/wiki?curid=1306350" title="Motorpsycho Nitemare">
Motorpsycho Nitemare

Motorpsycho Nitemare – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r. Także znana jako Motorpsycho Nightmare.
Historia i charakter utworu.
„Motorpsycho Nitemare” jest satyryczną piosenką, w której narrator opisuje różnice pomiędzy amerykańską wsią a miastem i porównuje wiejski konserwatyzm z miejskim modnym życiem. Dzieje się to przy okazji wizyty narratora w wiosce, w której wzbudza panikę, gdyż jego broda powoduje, że mieszkańcy biorą go za Fidela Castro.
Jak napisał Oliver Trager, piosenka ta łączy film Hitchcocka "Psychoza" z wszystkimi dowcipami o córce farmera.
Eksperymentowanie Dylana z tego typu humorem, tworzy z tej piosenki prekursorski utwór dla takich kompozycji artysty jak „Subterranean Homesick Blues” i „Bob Dylan’s 115th Dream”.
Dylan prawdopodobnie nigdy nie wykonał tego utworu na koncercie.

</doc>
<doc id="1306351" url="https://pl.wikipedia.org/wiki?curid=1306351" title="Model-Widok-Kontroler">
Model-Widok-Kontroler



</doc>
<doc id="1306352" url="https://pl.wikipedia.org/wiki?curid=1306352" title="Motorpsycho Nightmare">
Motorpsycho Nightmare



</doc>
<doc id="1306353" url="https://pl.wikipedia.org/wiki?curid=1306353" title="Torticollis">
Torticollis



</doc>
<doc id="1306354" url="https://pl.wikipedia.org/wiki?curid=1306354" title="Klasztorzysko (Słowacki Raj)">
Klasztorzysko (Słowacki Raj)



</doc>
<doc id="1306356" url="https://pl.wikipedia.org/wiki?curid=1306356" title="Krystyn Gondek">
Krystyn Gondek

Krystyn Gondek OFM (ur. 6 kwietnia 1909 we wsi Słona, zm. 23 lipca 1942 w KL Dachau) – polski duchowny katolicki, prezbiter, męczennik chrześcijański i błogosławiony Kościoła katolickiego.
Życiorys.
Syn Jana i Julii z domu Cichy, urodził się we wsi Słona (diecezja tarnowska) i po ukończeniu Gimnazjum im. St. Żółkiewskiego we Lwowie wstąpił do nowicjatu Zakonu Braci Mniejszych (Prowincja Matki Bożej Anielskiej - zwana reformacką) w Wieliczce. Po złożeniu ślubów zakonnych (1929) podjął studia filozoficzno-teologiczne w Wyższym Seminarium Duchownym w Przemyślu. Imię Krystyn przyjął 18 kwietnia 1933. Święcenia kapłańskie otrzymał 21 czerwca 1936. Po zakończeniu studiów skierowany został do klasztoru w Chełmie, a następnie do Włocławka, gdzie był wikariuszem klasztoru, spowiednikiem i kaznodzieją.
Po wybuchu II wojny światowej został aresztowany przez Gestapo 26 sierpnia 1940 i po krótkim pobycie w obozie przejściowym przewieziony został do niemieckiego obozu koncentracyjnego Sachsenhausen, a następnie do Dachau i zarejestrowany jako numer 22779. Idąc na śmierć współwięźniów pożegnał słowami:"„Do zobaczenia w niebie”".
Krystyn Wojciech Gondek został beatyfikowany przez papieża Jana Pawła II w Warszawie w dniu 13 czerwca 1999 w grupie 108 polskich męczenników. 
Pamięć błogosławionego pozostaje żywa, czego przejawem było nadanie gimnazjum w Zakliczynie imienia bł. Krystyna Gondka. W 2003 został on drugim patronem (obok Antoniego Padewskiego) Prywatnego Liceum Ogólnokształcącego Franciszkanów (OFM) w Wieliczce.
Wspomnienie liturgiczne bł. Krystyna obchodzone jest w grupie 108 męczenników (12 czerwca) lub w dzienną pamiątkę śmierci (23 lipca).
Miał brata Jana. (zamieszkały w Ostródzie, zmarł w 2001 roku. Jan używał nazwiska Gądek. Żona Stefania)

</doc>
<doc id="1306357" url="https://pl.wikipedia.org/wiki?curid=1306357" title="Pallidotomia">
Pallidotomia

Pallidotomia (ang. "pallidotomy") – procedura neurochirurgicznego leczenia zaburzeń ruchu, stosowana m.in. w chorobie Parkinsona i dystoniach. Pierwszą pallidotomię wykonał Hirotaro Narabayashi. 
Zabieg pallidotomii polega na zniszczeniu (ablacji) przy pomocy termoelektrody celu, jakim jest część tylno-brzuszna gałki bladej wewnętrznej ("postero-ventral pallidotomy", PVP). Możliwe powikłania to niedowład po zbyt przyśrodkowo wykonanym zabiegu, związany z uszkodzeniem torebki wewnętrznej, i niedowidzenie połowicze przeciwstronne, spowodowane uszkodzeniem pasma wzrokowego przy zlokalizowaniu celu pallidotomii zbyt nisko.

</doc>
<doc id="1306358" url="https://pl.wikipedia.org/wiki?curid=1306358" title="František Vaňák">
František Vaňák

František Vaňák (ur. 28 czerwca 1916 w Hvozd; zm. 14 września 1991 w Městie Albrechticach) – czeski duchowny katolicki, arcybiskup ołomuniecki w latach 1989–1991.
Święcenia kapłańskie otrzymał 5 lipca 1941 r. Przez wiele lat pracował w Rýmařovie. W latach 1961–1973 był kandydatem na arcybiskupa ołomunieckiego, ale nominację blokowały władze komunistyczne. 26 lipca 1989 r. został administratorem diecezji ołomunieckiej, a po upadku systemu komunistycznego arcybiskupem ołomunieckim. Odnowił gimnazjum w Kromieryżu i seminarium duchowne w Ołomuńcu. Został pochowany na Świętym Hostýnie.

</doc>
<doc id="1306359" url="https://pl.wikipedia.org/wiki?curid=1306359" title="Baklofen">
Baklofen

Baklofen (łac. "Baclofenum") – lek spazmolityczny stosowany w leczeniu spastyczności, pochodna kwasu γ-aminomasłowego (GABA).
Jest agonistą receptorów GABAB ssaków. Baklofen zmniejsza napięcie mięśni szkieletowych hamując odruchy mono- i polisynaptyczne na poziomie rdzenia kręgowego, w którym znajduje się punkt uchwytu leku. Dokładny mechanizm działania baklofenu nie jest jednak poznany. Bezpośredni wlew do przestrzeni podpajęczynówkowej przez pompę intratekalną pozwala cząsteczkom leku związać się z miejscami receptorowymi w rogach tylnych, co umożliwia leczenie dawkami co najmniej 100-krotnie mniejszymi od tych stosowanych doustnie (zobacz więcej: ciągły wlew baklofenu do przestrzeni podpajęczynówkowej).
Korzystną cechą baklofenu jest niewywoływanie widocznej tolerancji, nawet po wielu latach stosowania. Baklofen stosowany jest w leczeniu stwardnienia rozsianego, stwardnienia zanikowego bocznego, diplegii spastycznej, neuralgii trójdzielnej i uporczywej czkawki.
W ślad za studium przypadku skutków eksperymentu na sobie samym przeprowadzonego przez Oliviera Ameisena, trwają badania nad stosowaniem baklofenu w leczeniu alkoholizmu. 17 kwietnia 2018 komisja francuskiej państwowej agencji ANSM wydała opinię o niekorzystnej relacji ryzyka do korzyści terapeutycznej przy stosowaniu baklofenu w leczeniu alkoholizmu.
W Polsce lek dostępny jest pod nazwami handlowymi: "Baclofen Polpharma", "Kemstro" i "Lioresal".

</doc>
<doc id="1306360" url="https://pl.wikipedia.org/wiki?curid=1306360" title="Kemstro">
Kemstro



</doc>
<doc id="1306361" url="https://pl.wikipedia.org/wiki?curid=1306361" title="Lioresal">
Lioresal



</doc>
<doc id="1306362" url="https://pl.wikipedia.org/wiki?curid=1306362" title="Baclofen">
Baclofen



</doc>
<doc id="1306365" url="https://pl.wikipedia.org/wiki?curid=1306365" title="Jedysan">
Jedysan

Jedysan (rum. "Edisan", ukr. "Єдисан") – kraina historyczna na południowo-zachodniej Ukrainie i Mołdawii, położona nad Morzem Czarnym. Centrami tego regionu były Chadżybej (współcześnie Odessa) i Oczaków.
Nazwa.
Nazwa pochodzi od zniekształconej tureckiej nazwy twierdzy „Yeni Dünya” (Nowy Świat), leżącej na terenie późniejszej wioski Chadżybej. Nazwy „Jedysan” w oznaczeniu regionu w dawnej Polsce raczej do XVIII wieku nie używano, stosując nazwę Pole Oczakowskie.
Granice.
Region położony jest pomiędzy dwiema granicznymi rzekami: Dniestrem i Dnieprem. Od północy graniczy z położonym na Podolu Pobereżem poprzez rzeki Kodymę i Jahorłyk, od zachodu poprzez Dniestr graniczy z Mołdawią (Budziakiem i Besarabią), a od wschodu z Krymem i Zaporożem.
Historia.
W starożytności na wybrzeżu Morza Czarnego istniały greckie kolonie, m.in. Olbia i Nikonion. W IX-X wieku obszaru późniejszego Jedysanu sięgały północne granice Bułgarii. We wczesnym średniowieczu ziemie Jedysanu zamieszkiwały koczownicze plemiona Pieczyngów, Połowców i grupy osiadłych Słowian. Po mongolskiej inwazji w XIII wieku teren ten był przydzielony Złotej Ordzie.
W 1397 roku tereny te wraz z brzegiem Morza Czarnego opanowali Władysław Jagiełło i Witold Kiejstutowicz. Region stanowił część Wielkiego Księstwa Litewskiego, będącego formalnie od czasu zawartej w 1385 roku Unii w Krewie i inkorporacji Litwy częścią składową Królestwa Polskiego. W 1492 roku tereny te opanowali Tatarzy krymscy. W 1538 roku Jedysan stał się częścią Imperium Osmańskiego i włączony do ejaletu Silistra. Przez kilkanaście następnych lat był plądrowany przez polskich rotmistrzów z Baru, Jazłowca i Trembowli. Wkrótce w Jedysanie osiadali Tatarzy krymscy oraz Nogajowie tworzący tu ordę jambolucką (oczakowską) i po 1720 roku ordę jedysańską (odłam Małej Ordy Nogajskiej). W zachodniej części regionu zamieszkiwali Mołdawianie (np. w Dubosarach i ).
W lipcu 1774 roku Rosja i Turcja podpisały traktat w Küczük Kajnardży i położona pomiędzy Dnieprem i Bohem część Jedysanu przeszła pod władzę Rosji. Kolejną wojnę turecko-rosyjską zakończył traktat w Jassach, na mocy którego pozostała część Jedysanu po Dniestr przypadła Rosji. Katarzyna II nakazała przesiedlenie Nogajów za Ural, w związku z czym podnieśli bunt stłumiony przez Aleksandra Suworowa. W 1794 roku założono miasto Odessa, które stało się największym rosyjskim portem nad Morzem Czarnym. Od 1803 roku włączony do guberni chersońskiej.
Od 1922 w ZSRR. W 1924 roku część zachodnich terenów Jedysanu weszła w skład Mołdawskiej Autonomicznej SRR, a pozostała część w skład Ukraińskiej SRR. W 1941 zachodnia część Jedysanu między Dniestrem i Bohem znalazła się pod zarządem Rumunii jako część Transnistrii ze stolicą w Odessie, a wschodnia między Bohem a Dnieprem była okupowana przez Niemcy. W 1944 całość Jedysanu ponownie znalazła się w granicach Związku Radzieckiego, w Mołdawskiej SRR i Ukraińskiej SRR. Od 1991 roku Jedysan znajduje się na terytorium Republiki Ukrainy oraz Naddniestrza w Mołdawii.
Miasta.
Największe miasta na obszarze Jedysanu współcześnie:

</doc>
<doc id="1306366" url="https://pl.wikipedia.org/wiki?curid=1306366" title="Sundance">
Sundance



</doc>
<doc id="1306367" url="https://pl.wikipedia.org/wiki?curid=1306367" title="Franz Menge">
Franz Menge

Franz Anton Menge (ur. 1808, zm. 1880) – przyrodnik, od 1836 roku związany z Gdańskiem. Zajmował się inkluzjami bursztynu oraz pająkami. Napisał monografię "Preussische Spinnen". Członek Towarzystwa Przyrodniczego.

</doc>
<doc id="1306369" url="https://pl.wikipedia.org/wiki?curid=1306369" title="Lniska">
Lniska

Lniska (dodatkowa nazwa w j. kaszub. Lniska) – wieś w Polsce, położona w województwie pomorskim, w powiecie kartuskim, w gminie Żukowo, przy drodze krajowej nr 7, nad Radunią. Miejscowość jest w większości częścią sołectwa Leźno; mniejsza część (na zachód od Strzelenki, u jej ujścia do Raduni) należy do sołectwa Żukowo-Wieś.

</doc>
<doc id="1306370" url="https://pl.wikipedia.org/wiki?curid=1306370" title="DYT3">
DYT3



</doc>
<doc id="1306372" url="https://pl.wikipedia.org/wiki?curid=1306372" title="Dystonia musculorum deformans">
Dystonia musculorum deformans



</doc>
<doc id="1306373" url="https://pl.wikipedia.org/wiki?curid=1306373" title="Axel Olrik">
Axel Olrik

Axel Olrik (3 lipca 1864 w København, zm. 17 lutego 1917 w Øverød) - duński folklorysta, pionier systematycznych badań nad literaturą ludową.

</doc>
<doc id="1306376" url="https://pl.wikipedia.org/wiki?curid=1306376" title="Międzynarodowy Festiwal Kultury Hiszpańskojęzycznej „Viva Flamenco”">
Międzynarodowy Festiwal Kultury Hiszpańskojęzycznej „Viva Flamenco”

Międzynarodowy Festiwal Kultury Hiszpańskojęzycznej „Viva Flamenco” – festiwal kultury hiszpańskojęzycznej, odbywający się corocznie w Łodzi.
Po raz pierwszy festiwal odbył się w 2002 roku.
Podczas festiwalu organizowane są warsztaty i pokazy tańca flamenco, spektakle teatralne, dni kina hiszpańskiego, wystawy fotografii, degustacje kuchni hiszpańskiej, pokazy mody, koncerty, występy szczudlarzy, mimów, andaluzyjska fiesta oraz korowód tancerzy flamenco na ul. Piotrkowskiej.
Pomysłodawcą i organizatorem festiwalu jest Małgorzata Wilczyńska.
Patronem generalnym jest prezydent miasta Łodzi, Ambasada Hiszpanii, Instytut Cervantesa, Ministerstwo Kultury i Dziedzictwa Narodowego, Urząd Miasta Łodzi, Telewizja Polska oddział w Łodzi.

</doc>
<doc id="1306378" url="https://pl.wikipedia.org/wiki?curid=1306378" title="Karczma „Budzyń”">
Karczma „Budzyń”

Karczma „Budzyń” – budynek przy ul. Turystycznej w Lublinie, będący pozostałością po funkcjonującej tu niegdyś karczmie. Dzisiejsza budowla ma kształt uformowany w I połowie XIX wieku i jest oznaką przebiegającego tu wcześniej Traktu Litewskiego. Najstarsze zapisy o zabudowaniach w tym rejonie dotyczące karczmy „Budzyń", zwanej także „czerwoną karczmą", oraz młyna/papierni, zlokalizowanych po zachodniej stronie rzeki Bystrzycy, sięgają roku 1545.

</doc>
<doc id="1306384" url="https://pl.wikipedia.org/wiki?curid=1306384" title="Naprzód przyjaciele">
Naprzód przyjaciele



</doc>
<doc id="1306386" url="https://pl.wikipedia.org/wiki?curid=1306386" title="Wpieriod, druzja">
Wpieriod, druzja



</doc>
<doc id="1306387" url="https://pl.wikipedia.org/wiki?curid=1306387" title="Karczma Budzyń">
Karczma Budzyń



</doc>
<doc id="1306388" url="https://pl.wikipedia.org/wiki?curid=1306388" title="Wpieriod druzja">
Wpieriod druzja



</doc>
<doc id="1306389" url="https://pl.wikipedia.org/wiki?curid=1306389" title="Karatedo Doshinkan">
Karatedo Doshinkan

 - jeden ze stylów karate tradycyjnego. 
Szkoła tego stylu została założona w 1967 w Wiedniu przez hanshiego 10. dan, Isao Ichikawę i prowadzona przez niego do śmierci w 1996. 
Od 1996 r. Karatedo Doshinkan jest kierowane przez hanshiego 10. dan, Nobuo Ichikawę.

</doc>
<doc id="1306390" url="https://pl.wikipedia.org/wiki?curid=1306390" title="Sevara Nazarxon">
Sevara Nazarxon

Sevara Nazarkhan, właśc. Sevara Nazarxon (ur. 1978 w Andiżanie) – uzbecka piosenkarka world music, muzyki pop, ale także autentycznej uzbeckiej muzyki klasycznej, instrumentalistka na tradycyjnej środkowoazjatyckiej lutni o cienkim, długim gryfie znanej jako "doutar". Jest także producentem muzycznym i autorką tekstów i piosenek w języku uzbeckim.
Rys biograficzny.
Urodzona i wychowana w Kotlinie Fergańskiej w zachodnim Uzbekistanie, córka wybitnych muzyków uzbeckich i nauczycieli tradycyjnej uzbeckiej muzyki klasycznej, Sevara Nazarkhan studiowała formy uzbeckiej muzyki klasycznej i ludowej w Państwowym Konserwatorium w Taszkencie w latach 1998–2003.
Zaczęła swą karierę w zespole muzycznym Sideris, kierowanym przez Mansura Tashmatova, producenta muzycznego i muzyka. Zespół składał się z czterech kobiet. Natomiast, dopiero nabyła rozgłosu międzynarodowego po zdecydowaniu się na karierę solową.
Nazarkhan nie jest tylko śpiewaczką uzbeckiej muzyki klasycznej, muzyki ludowej czy muzyki pop, lecz także podejmuje połączenia elementów uzbeckiej muzyki klasycznej jak i ludowej oraz tekstów uzbeckiej poezji z muzyką nowoczesną. Jej płyta z 2003 pt. "Yol Bo'lsin", produkcji Hectora Zazou spotkała się z uznaniem krytyki, jednak jej album z 2007 pt. "Sen" już mniej. Koncertowała na tournée z Peterem Gabrielem i na festiwalu WOMAD (w angielskim Reading). Wzięła również udział jako w nagraniu zespołu Afro Celt Sound System, albumie z 2005 pt. "".
Za album uzbeckiej muzyki klasycznej w jej wykonaniu pt. "Gozal Dema", który także opracowała jako producent muzyczny, wygrała jako jedna z czterech nominacji w kategorii "Best Asian/Pacific Artist" w corocznym konkursie "BBC Radio 3 Awards for World Music 2004", a w 2005, w następnej edycji tego samego konkursu otrzymała nominację w tej samej kategorii.

</doc>
<doc id="1306391" url="https://pl.wikipedia.org/wiki?curid=1306391" title="Trzywdar">
Trzywdar



</doc>
<doc id="1306395" url="https://pl.wikipedia.org/wiki?curid=1306395" title="Narciarstwo alpejskie na Zimowych Igrzyskach Olimpijskich 1972">
Narciarstwo alpejskie na Zimowych Igrzyskach Olimpijskich 1972

Konkurencje narciarstwa alpejskiego podczas Zimowych Igrzysk Olimpijskich 1972 w japońskim Sapporo rozgrywane były od 5 do 13 lutego 1972 roku. Konkurencje szybkościowe (zjazdy) rozegrano na stokach góry Eniwa, natomiast konkurencje techniczne odbyły się na stokach Teine. Były to jednocześnie 22. Mistrzostwa świata w narciarstwie alpejskim. Kombinacja alpejska rozegrana została tylko w ramach mistrzostw świata.
Klasyfikacja medalowa.
Klasyfikacja nie uwzględnia wyników kombinacji.

</doc>
<doc id="1306398" url="https://pl.wikipedia.org/wiki?curid=1306398" title="Mistrzostwa Świata w narciarstwie alpejskim 1972">
Mistrzostwa Świata w narciarstwie alpejskim 1972



</doc>
<doc id="1306401" url="https://pl.wikipedia.org/wiki?curid=1306401" title="Plac na korcach">
Plac na korcach



</doc>
<doc id="1306402" url="https://pl.wikipedia.org/wiki?curid=1306402" title="Mistrzostwa Świata w narciarstwie alpejskim 1980">
Mistrzostwa Świata w narciarstwie alpejskim 1980



</doc>
<doc id="1306405" url="https://pl.wikipedia.org/wiki?curid=1306405" title="Ellipi">
Ellipi

Ellipi – w 1 połowie I tys. p.n.e. królestwo w górach Zagros, na północ od Elamu; lokalizowane na obszarze Lorestanu w zachodnim Iranie. 
Królestwo to powstało najprawdopodobniej w IX w. p.n.e. lub nawet wcześniej. W źródłach asyryjskich wzmiankowane jest po raz pierwszy w inskrypcjach króla Salmanasara III (858-824 p.n.e.). Zgodnie z nimi król ten w trakcie swej wyprawy wojennej do gór Zagros w 843 r. p.n.e. otrzymać miał trybut od Baru, króla Ellipi. Inny asyryjski król, Adad-nirari III (810-783 p.n.e.), wymienia to królestwo wśród swych zdobyczy w północno-wschodniej Mezopotamii i północno-zachodnim Iranie. Za rządów Tiglat-Pilesera III (744-727 p.n.e.) Dalta, król Ellipi, wymieniany jest wśród trybutatiuszy tego asyryjskiego króla. Dalta wciąż pozostawał na tronie Ellipi za panowania Sargona II (722-705 p.n.e.), następcy Tiglat-Pilesera III. Wydaje się, iż na początku panowania Sargona II Dalta próbował uniezależnić swe królestwo od Asyrii - to właśnie jemu podporządkowała się bowiem kraina Harhar, granicząca z Ellipi od północnego zachodu, której mieszkańcy wygnali swego wiernego Asyrii władcę. W odpowiedzi Sargon II najechał w 716 r. p.n.e. Harhar, co najprawdopodobniej zmusiło Daltę do podjęcia decyzji o podporządkowaniu się asyryjskemu władcy. Decyzja ta nie spodobała się miejscowej, proelamicko nastawionej arystokracji, która zaczęła podburzać ludność królestwa przeciw Asyrii. Niepokoje w Ellipi zmusiły Sargona II do interwencji w tym królestwie w trakcie jego wyprawy wojennej do Medii w 713 r. p.n.e. Sargon II umocnił pozycję Dalty na tronie Ellipi, ale po kilku latach jego protegowany zmarł. Do walki o tron Ellipi stanęli dwaj synowie Dalty - nastawiony proasyryjsko Aspabara i jego brat przyrodni Nib'e, wspierający Elam. W 706 r. p.n.e. Sargon II ponownie interweniował w Ellipi, pokonał i pojmał Nib'e, a Aspabarę osadził na tronie królestwa. Dzięki proasyryjskiej postawie Aspabary Ellipi nie zostało zajęte przez Asyryjczyków i utrzymało swą niepodległość. Już jednak za rządów Sennacheryba (704-681 p.n.e.), syna i następcy Sargona II, Aspabara porzucił swą proasyryjską politykę i wspierać zaczął Elam. Sennacheryb odpowiedział w 702 r. p.n.e. inwazją na Ellipi, które szybko zostało pokonane. W celu dalszego osłabienia tego królestwa Sennacheryb przyłączył jego część do Asyrii. Stolicą zaanektowanych ziem uczynił miasto Elenzasz, którego nazwę zmienił na Kar-Sennacheryb. Pokonanie Ellipi nie osłabiło jednak antyasyryjskiego nastawienia ludności tego królestwa. W 691 r. p.n.e. Ellipi dołączyło bowiem do antyasyryjskiej koalicji Elamu i Babilonii, której wojska stawiły czoła Asyryjczykom w nierozstrzygniętej bitwie pod Halule.

</doc>
<doc id="1306407" url="https://pl.wikipedia.org/wiki?curid=1306407" title="1997 w grach komputerowych">
1997 w grach komputerowych



</doc>
<doc id="1306408" url="https://pl.wikipedia.org/wiki?curid=1306408" title="Onufry Koszarny">
Onufry Koszarny



</doc>
<doc id="1306412" url="https://pl.wikipedia.org/wiki?curid=1306412" title="Zjazd w Kwedlinburgu 1054">
Zjazd w Kwedlinburgu 1054

Zjazd kwedlinburski – ugoda między Kazimierzem I Odnowicielem a księciem czeskim Brzetysławem I.
Po zajęciu Dolnego Śląska przez Kazimierza (przed 1050), w rezultacie skargi Brzetysława do cesarza Henryka III na zjeździe w Quedlinburgu 22 V 1054 cesarz przysądził Kazimierzowi Śląsk, pod warunkiem płacenia Czechom rocznego trybutu w wysokości 500 grzywien srebra i 30 grzywien złota. Kazimierz Odnowiciel płacił trybut regularnie aż do swojej śmierci. Bolesław II Śmiały przestał go płacić, co było jedną z przyczyn wojny pomiędzy Polską a Czechami prowadzonej w latach 1060-1072.

</doc>
<doc id="1306413" url="https://pl.wikipedia.org/wiki?curid=1306413" title="Rezurekcjoniści">
Rezurekcjoniści



</doc>
<doc id="1306414" url="https://pl.wikipedia.org/wiki?curid=1306414" title="Folklorysta">
Folklorysta



</doc>
<doc id="1306415" url="https://pl.wikipedia.org/wiki?curid=1306415" title="Frank Plumpton Ramsey">
Frank Plumpton Ramsey



</doc>
<doc id="1306416" url="https://pl.wikipedia.org/wiki?curid=1306416" title="Jeden Wielki Związek">
Jeden Wielki Związek

Jeden Wielki Związek, Wielki Związek (ang. "One Big Union") – kanadyjski związek zawodowy powołany do życia w 1919 roku na zjeździe w Calgary. Zorganizował szereg strajków w 1919 roku, z których największy przeprowadzono w Winnipegu.

</doc>
<doc id="1306417" url="https://pl.wikipedia.org/wiki?curid=1306417" title="Akademicki Chór Uniwersytetu Medycznego w Lublinie">
Akademicki Chór Uniwersytetu Medycznego w Lublinie

Akademicki Chór Uniwersytetu Medycznego, dawniej Akademicki Chór Akademii Medycznej - chór akademicki działający w Lublinie od 1973 roku do dziś, z przerwą w latach 1990-1993.
Historia.
Chór prowadzili: Ewa Ordyk-Czyżewska, Barbara Śpiewak, Beata Dąbrowska, Bogdan Samardakiewicz i Monika Mielko-Remiszewska.
Pod dyrekcją Moniki Mielko-Remiszewskiej zespół zdobył m.in. Srebrny Dyplom na Międzynarodowym Festiwalu Pieśni Chóralnej w Riva del Garda (Włochy 1996), II miejsce na Międzynarodowym Festiwalu Muzyki Religijnej w Rumi (1999), II i I miejsce na Ogólnopolskim Festiwalu Pieśni Chóralnej „Kolędy i Pastorałki” w Myślenicach (1999, 2001), Nagrodę za Szczególne Wartości Artystyczne i wyróżnienie dla dyrygenta na Międzynarodowych Spotkaniach Chóralnych w Chełmie (1995, 1999), Grand Prix i wyróżnienie dla dyrygenta na III Mazowieckim Festiwalu Chórów Akademickich „Gaudeamus” w Warszawie (2004) i I miejsce na Ogólnopolskim Festiwalu Pieśni Religijnej „Cantate Deo” w Rzeszowie (2004).

</doc>
<doc id="1306419" url="https://pl.wikipedia.org/wiki?curid=1306419" title="Prawo rycerskie">
Prawo rycerskie

Prawo rycerskie – w dawnej Polsce ogół szczególnych uprawnień i obowiązków (zwłaszcza obowiązek służby wojskowej) rycerza-szlachcica, związany z posiadaniem przezeń ziemi. Do uprawnień zalicza się:

</doc>
<doc id="1306423" url="https://pl.wikipedia.org/wiki?curid=1306423" title="Linia U6 metra w Berlinie">
Linia U6 metra w Berlinie

Linia U6 metra w Berlinie, U6 – wielkoprofilowa linia metra w Berlinie. Ma długość 19,8 km i 29 stacji. Przebiega z północy na południe (początkowo nazywana "Nord-Süd-Bahn" – pol. dosł. "linia północ-południe") z dzielnicy Tegel przez dzielnice Reinickendorf, Wedding, Mitte, Kreuzberg, Tempelhof aż do dzielnicy Mariendorf.
Przebieg.
Począwszy od dzielnicy Tegel, linia biegnie tunelem wzdłuż Berliner Straße. Tuż za stacją Borsigwerke wychodzi na powierzchnię i biegnie wzdłuż ulic Seidelstraße i Scharnweberstraße. Za stacją Scharnweberstraße ponownie wraca do tunelu i jedzie pod ulicami Müllerstraße, Chausseestraße i Friedrichstraße, aż dojeżdża do Mehringplatz. Za nim przejeżdża pod Landwehrkanal i lekko skręca w kierunku ulicy Mehringdamm. Przejeżdża pod nią, a także pod Tempelhofer Damm. Teltowkanal pokonuje przejeżdżając po moście znajdującym się pod mostem drogowym. Następnie przebiega pod Mariendorfer Damm. Swój bieg kończy w dzielnicy Mariendorf, w rejonie skrzyżowania Mariendorfer Damm z Reißeckstraße i Friedenstraße.
Kolory i oznaczenia.
Od czasów budowy linii w latach 20. XX wieku, oznaczano i oznacza się ją kolorem fioletowym. Do lat 60. linię oznaczano także literą "C" – odcinek do Berlin-Neukölln jako "CI", a do Berlin-Tempelhof jako "CII". W 1966, po rozdzieleniu linii (odgałęzienie do Berlin-Neukölln stało się częścią linii U7), dotychczasowa linia "CII" została przemianowana na linię o numerze 6. W 1984 roku, w celu uniknięcia pomylenia z (zachodnioberlińską) linią kolei miejskiej ("S-Bahn"), przed numerem postawiono literę "U".
Historia.
Historię budowy linii możemy podzielić na 4 części:
Linia północ – południe.
Już w 1880 roku Werner von Siemens złożył wniosek z propozycją budowy "kolei wysokiej" "(Hochbahn)" biegnącej nad Friedrichstraße. Jednak przed początkiem XX wieku władze Berlina nie były chętne budowie kolei podziemnej lub naziemnej jako formy komunikacji miejskiej. Miasto twierdziło, że sieć tramwajów w zupełności wystarczy, aby zapewnić mieszkańcom odpowiednią możliwość poruszania się po Berlinie. Z tych powodów te i inne wnioski zostały odrzucone. Siemens, po długich staraniach, dostał pozwolenie na budowę, ale na ówczesnych peryferiach miasta, a kolej nad Friedrichstraβe nie powstała.
W 1902 prywatne przedsiębiorstwo Siemens und Halske uruchomiło pierwszą w mieście, a także w kraju, linię metra, tzw. "Hochbahn" (pol. "kolej wysoka"), ponieważ wybudowano ją na stalowej estakadzie). Postanowiono rozpocząć planowanie kolejnej, która miała zostać wybudowana i eksploatowana przez miasto. Jej ostateczny przebieg ustalono w 1910 roku.
2 grudnia 1912 roku ruszyły prace budowlane. Początkowo tempo budowy było szybkie, otwarcie pierwszego odcinka planowano na 1917 rok. W 1914 roku, z powodu wybuchu I wojny światowej, prace zostały spowolnione. Z 7 planowanych odcinków, budowa tylko 4 została zakończona w stanie surowym. Około 1916 roku prace zostały prawie całkowicie wstrzymane.
W 1919 budowa ruszyła ponownie, jednak w czasie inflacji (1921 rok) rozważano nawet zasypanie wybudowanego już tunelu. Stwierdzono jednak, że koszt zużytego w tym celu piasku będzie mniej więcej równy kosztom dokończenia budowy. Ze względu na konieczne oszczędności, spowodowane stratami wojennymi i inflacją, znacznie uproszczono architekturę stacji. Dworce zostały skromnie urządzone, na ścianach położono biały tynk. Jedynymi kolorowymi elementami były kolumny i szyldy. Skrócono również długość peronów – z zazwyczaj budowanych 110 – 120 m do 80 m. W późniejszych latach krótsza długość peronów uniemożliwiła potrzebne zwiększenie liczby wagonów zatrzymujących się na stacjach (z 4 do 6). Mimo że linia była budowana jako wielkoprofilowa, ze względu na oszczędności nie zakupiono nowych pociągów, tylko pożyczono 50 małoprofilowych wagonów od przedsiębiorstwa eksploatującego linię "Hochbahn".
30 stycznia 1923 roku uruchomiono pierwszy odcinek linii, pomiędzy stacjami Hallesches Tor i Stettiner Bahnhof (dzisiejsza Zinnowitzer Straße). 8 marca 1923 roku linię przedłużono ze stacji Stettiner Bahnhof do Seestraße. Za dworcem Seestraße (w kierunku Tegel) uruchomiono stację obsługową.
Przedłużenie w kierunku południowym.
Planując rozbudowę linii, jej południowy odcinek podzielono na dwie odnogi: w kierunku Berlin-Tempelhof i Berlin-Neukölln. Odcinek prowadzący do Neukölln jest obecnie fragmentem linii U7. Ze względu na spory z dzielnicą Tempelhof, jako pierwsze prace budowlane wykonano na odgałęzieniu do Neukölln. W kwietniu 1924 roku otwarto odcinek od stacji Hallesches Tor przez Belle-Alliance-Straße (dziś Mehringdamm) do Gneisenaustraße (dzisiejsza stacja na linii U7).
W 1924 rozpoczęła się budowa tunelu w kierunku dzielnicy Tempelhof. W lutym 1926 roku otwarto odcinek od stacji Belle-Alliance-Straße (Mehringdamm) do stacji Kreuzberg (dzisiejszy Platz der Luftbrücke). W rok później linia dotarła do stacji Flughafen (od 1937 roku Paradestraße). Tuż obok stacji znajduje się lotnisko Tempelhof (dziś już nieczynne, przed wojną główny port lotniczy miasta).
W 1929 roku metro dotarło do dworca kolei miejskiej Berlin-Tempelhof (S-Bahnhof Tempelhof). Wykorzystując fakt, że linia musiała przebiegać głęboko pod koleją obwodową ("Ringbahn"), zbudowano przestronną stację metra.

</doc>
<doc id="1306424" url="https://pl.wikipedia.org/wiki?curid=1306424" title="Wszystko albo nic">
Wszystko albo nic



</doc>
<doc id="1306428" url="https://pl.wikipedia.org/wiki?curid=1306428" title="Model Solowa-Swana">
Model Solowa-Swana



</doc>
<doc id="1306431" url="https://pl.wikipedia.org/wiki?curid=1306431" title="One Big Union">
One Big Union



</doc>
<doc id="1306432" url="https://pl.wikipedia.org/wiki?curid=1306432" title="Model amerykański">
Model amerykański



</doc>
<doc id="1306436" url="https://pl.wikipedia.org/wiki?curid=1306436" title="Wszystko albo nic (film 1997)">
Wszystko albo nic (film 1997)

Wszystko albo nic (ang. "Hav Plenty") – amerykański film komediowy z 1997 roku, w reżyserii Christophera Scotta Cherota. Premiera filmu miała miejsce 11 września 1997.

</doc>
<doc id="1306441" url="https://pl.wikipedia.org/wiki?curid=1306441" title="Narciarstwo alpejskie na Zimowych Igrzyskach Olimpijskich 1976">
Narciarstwo alpejskie na Zimowych Igrzyskach Olimpijskich 1976

Konkurencje narciarstwa alpejskiego podczas Zimowych Igrzysk Olimpijskich 1976 w austriackim Innsbrucku rozgrywane były od 5 do 13 lutego 1976 roku. Większość konkurencji rozegrano w Axamer Lizum, z wyjątkiem zjazdu mężczyzn, który rozegrany został na stokach Patscherkofel. Były to jednocześnie 24. Mistrzostwa świata w narciarstwie alpejskim. Kombinacja alpejska rozegrana została tylko w ramach mistrzostw świata.
Klasyfikacja medalowa.
Klasyfikacja nie uwzględnia wyników kombinacji.

</doc>
<doc id="1306442" url="https://pl.wikipedia.org/wiki?curid=1306442" title="Mistrzostwa Świata w narciarstwie alpejskim 1976">
Mistrzostwa Świata w narciarstwie alpejskim 1976



</doc>
<doc id="1306443" url="https://pl.wikipedia.org/wiki?curid=1306443" title="Frantisek Vanak">
Frantisek Vanak



</doc>
<doc id="1306444" url="https://pl.wikipedia.org/wiki?curid=1306444" title="Stassfurt">
Stassfurt



</doc>
<doc id="1306446" url="https://pl.wikipedia.org/wiki?curid=1306446" title="Munstermaifeld">
Munstermaifeld



</doc>
<doc id="1306447" url="https://pl.wikipedia.org/wiki?curid=1306447" title="Muenstermaifeld">
Muenstermaifeld



</doc>
<doc id="1306448" url="https://pl.wikipedia.org/wiki?curid=1306448" title="Bernard Freyberg, 1. baron Freyberg">
Bernard Freyberg, 1. baron Freyberg



</doc>
<doc id="1306450" url="https://pl.wikipedia.org/wiki?curid=1306450" title="Stowarzyszenie Rękodzielników Żydowskich „Jad Charuzim”">
Stowarzyszenie Rękodzielników Żydowskich „Jad Charuzim”

Stowarzyszenie Wzajemnej Pomocy Rękodzielników Żydowskich „Jad Charuzim” (pol. "Sprawna Ręka" bądź "Zręczna Dłoń") – żydowska organizacja rzemieślnicza, działająca w Galicji od 1875.
W 1895 Stowarzyszenie „Jad Charuzim” w Sanoku przyznało członkostwo honorowe Emilowi Bykowi i Arnoldowi Rappaportowi "za wyjednanie zwolnienia izraelitów od niedzielnego spoczynku".
Organizacja była fundatorem wielu synagog (m.in. Synagoga Jad Charuzim w Sanoku, Synagoga Jad Charuzim w Jarosławiu, Synagoga Zasańska w Przemyślu), burs, prowadziła działalność samopomocową i charytatywną, organizowała biblioteki, czytelnie i odczyty.
W 1927 w celu umożliwienia własnym członkom korzystania z drobnych kredytów, Stowarzyszenie założyło własną spółdzielnię kredytową „Bank Spółdzielczy Rzemieślników”.
Działalność Stowarzyszenia ustała w czasie II wojny światowej.

</doc>
<doc id="1306451" url="https://pl.wikipedia.org/wiki?curid=1306451" title="Paul Gotz">
Paul Gotz



</doc>
<doc id="1306452" url="https://pl.wikipedia.org/wiki?curid=1306452" title="Paul Goetz">
Paul Goetz



</doc>
<doc id="1306459" url="https://pl.wikipedia.org/wiki?curid=1306459" title="Daniela Klemenschits">
Daniela Klemenschits

Daniela Klemenschits (ur. 13 listopada 1982 w Salzburgu, zm. 9 kwietnia 2008 tamże) – austriacka tenisistka, siostra bliźniaczka Sandry Klemenschits, finalistka turnieju WTA w grze podwójnej, klasyfikowana w czołowej setce rankingu światowego w deblu.
Kariera.
W 1996 roku rozpoczęła występy w kobiecych turniejach Międzynarodowej Federacji Tenisowej, partnerując siostrze. Pierwszy sukces Austriaczki osiągnęły w 2000 roku, kiedy to triumfowały w zawodach w Rabacie. W październiku wygrały trzy z rzędu imprezy w Kairze. Do grudnia 2006 roku skolekcjonowały dwadzieścia trzy tytuły w tego typu turniejach, wszystkie w grze podwójnej.
W cyklu WTA najlepszym sezonem w ich wykonaniu był rok 2005, kiedy to osiągnęły finał w Stambule. W Budapeszcie i Sztokholmie doszły do półfinałów. Wystąpiły w Pucharze Federacji. W tym roku sklasyfikowane w gronie stu najlepszych deblistek na świecie.
Zawodową karierę zakończyła w styczniu 2007 roku, kiedy to u niej i u siostry wykryto nietypową postać nowotworu żołądka. Zmarła w wyniku choroby 9 kwietnia 2008 w wieku dwudziestu pięciu lat.

</doc>
<doc id="1306460" url="https://pl.wikipedia.org/wiki?curid=1306460" title="Fraud scoring">
Fraud scoring



</doc>
<doc id="1306462" url="https://pl.wikipedia.org/wiki?curid=1306462" title="Sevara Nazarkhan">
Sevara Nazarkhan



</doc>
<doc id="1306463" url="https://pl.wikipedia.org/wiki?curid=1306463" title="Wojciech Kucharski">
Wojciech Kucharski

Wojciech Kucharski – kamieniarz żywiecki, rzeźbiarz. W 1788 roku wykonał dwie kropielnice kamienne dla kościoła św. Wojciecha w Jeleśni.

</doc>
<doc id="1306464" url="https://pl.wikipedia.org/wiki?curid=1306464" title="Sandra Klemenschits">
Sandra Klemenschits

Sandra Klemenschits (ur. 13 listopada 1982 w Salzburgu) – austriacka tenisistka, bliźniacza siostra Danieli Klemenschits, klasyfikowana w czołowej setce deblowego rankingu WTA.
Kariera tenisowa.
W 1996 roku rozpoczęła występy w kobiecych turniejach Międzynarodowej Federacji Tenisowej, partnerując siostrze. Pierwszy sukces Austriaczki osiągnęły w 2000 roku, kiedy to triumfowały w zawodach w Rabacie. W październiku wygrały trzy z rzędu imprezy w Kairze. Do grudnia 2006 roku skolekcjonowały dwadzieścia trzy tytuły w tego typu turniejach, wszystkie w grze podwójnej.
W sezonie 2005 osiągnęły finał w Stambule. W Budapeszcie i Sztokholmie doszły do półfinałów. Wystąpiły w Pucharze Federacji. W tym roku sklasyfikowane w gronie stu najlepszych deblistek na świecie.
W styczniu 2007 wykryto u niej nietypową postać nowotworu żołądka. To spowodowało jej decyzję o zakończeniu kariery sportowej. Jednocześnie na tę samą chorobę zapadła jej siostra. Postać raka u Sandry była jednak łagodniejsza niż u Danieli (zmarła 9 kwietnia 2008 roku). W leczenie tenisistek włączyli się najsłynniejsi zawodnicy na świecie.
W lipcu 2008 po otrzymaniu dzikiej karty wystąpiła w grze podwójnej w austriackim turnieju w Bad Gastein w parze z Niemką Marlene Weingärtner, odpadając w drugiej rundzie.
W 2011 roku osiągnęła finał zawodów w Fezie. Razem z partnerującą jej Niną Bratczikową uległy w finale Andrei Hlaváčkovej i Renacie Voráčovej 3:6, 4:6.
W lipcu 2013 roku zwyciężyła w rozgrywkach deblowych w Bad Gastein. Wspólnie z Andreją Klepač pokonały w meczu mistrzowskim Kristina Barrois–Eleni Daniilidu wynikiem 1:6, 4:6.

</doc>
<doc id="1306466" url="https://pl.wikipedia.org/wiki?curid=1306466" title="Keszet">
Keszet

Keszet (hebr. קשת) – moszaw położony w Samorządzie Regionu Golan, w Dystrykcie Północnym, w Izraelu.
Leży w centralnej części Wzgórz Golan.
Historia.
Moszaw został założony w 1974 roku.
Gospodarka.
Gospodarka moszawu opiera się na intensywnym rolnictwie i turystyce.

</doc>
<doc id="1306467" url="https://pl.wikipedia.org/wiki?curid=1306467" title="Kefar Charuw">
Kefar Charuw

Kefar Charuw (hebr. כפר חרוב) - kibuc położony w Samorządzie Regionu Golan, w Dystrykcie Północnym, w Izraelu.
Leży w południowym krańcu Wzgórz Golan.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1973 roku.
Gospodarka.
Gospodarka kibucu opiera się na intensywnym rolnictwie i turystyce. Dodatkowo w kibucu znajduje się zakład produkujący urządzenia hydrauliczne "A.R.I.".

</doc>
<doc id="1306469" url="https://pl.wikipedia.org/wiki?curid=1306469" title="Matjaz Debelak">
Matjaz Debelak



</doc>
<doc id="1306470" url="https://pl.wikipedia.org/wiki?curid=1306470" title="Credit scoring">
Credit scoring



</doc>
<doc id="1306472" url="https://pl.wikipedia.org/wiki?curid=1306472" title="Solicitor General Anglii i Walii">
Solicitor General Anglii i Walii



</doc>
<doc id="1306479" url="https://pl.wikipedia.org/wiki?curid=1306479" title="Mewo Chamma">
Mewo Chamma

Mewo Chamma (hebr. מבוא חמה) - kibuc położony w Samorządzie Regionu Golan, w Dystrykcie Północnym, w Izraelu.
Leży w południowym krańcu Wzgórz Golan.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1968 roku. W 1971 roku osiedlili się tutaj imigranci z Australii i Wielkiej Brytanii.
Gospodarka.
Gospodarka kibucu opiera się na intensywnym rolnictwie.

</doc>
<doc id="1306481" url="https://pl.wikipedia.org/wiki?curid=1306481" title="71 Dywizja Piechoty Imperium Rosyjskiego">
71 Dywizja Piechoty Imperium Rosyjskiego

71 Dywizja Piechoty Imperium Rosyjskiego (ros. "71-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 34 Dywizji Piechoty z Jekaterynosławia (7 Korpus Armijny, 8 Armia).

</doc>
<doc id="1306482" url="https://pl.wikipedia.org/wiki?curid=1306482" title="Parnaíba">
Parnaíba



</doc>
<doc id="1306485" url="https://pl.wikipedia.org/wiki?curid=1306485" title="Mistrzostwa Świata w Narciarstwie Alpejskim 1941">
Mistrzostwa Świata w Narciarstwie Alpejskim 1941

Mistrzostwa Świata w Narciarstwie Alpejskim 1941 – zawody sportowe, które odbywały się podczas II wojny światowej w Cortinie d’Ampezzo w Królestwie Włoch razem z mistrzostwami świata w narciarstwie klasycznym w dniach od 2 do 4 lutego 1941 roku. Udział nich wzięły m.in. reprezentacje III Rzeszy, Finlandii, Królestwa Włoch, Królestwa Jugosławii, Norwegii, Słowacji, Szwecji i Szwajcarii.
Na konferencji w Pau we Francji w 1946 roku, Międzynarodowa Federacja Narciarska zadecydowała, że wyniki z mistrzostw w Cortina d’Ampezzo nie będą wliczane do klasyfikacji ogólnej, gdyż liczba zawodników była zbyt mała.

</doc>
<doc id="1306486" url="https://pl.wikipedia.org/wiki?curid=1306486" title="Nimrod (moszaw)">
Nimrod (moszaw)

Nimrod () – moszaw położony w samorządzie regionu Golan, w Dystrykcie Północnym, w Izraelu.
Leży w północnej części Wzgórz Golan.
Historia.
Moszaw został założony w 1982.
Gospodarka.
Gospodarka moszawu opiera się na turystyce.

</doc>
<doc id="1306487" url="https://pl.wikipedia.org/wiki?curid=1306487" title="72 Dywizja Piechoty Imperium Rosyjskiego">
72 Dywizja Piechoty Imperium Rosyjskiego

72 Dywizja Piechoty (ros. "72-я пехотная дивизия") - rezerwowa dywizja piechoty Armii Imperium Rosyjskiego, okresu działań zbrojnych I wojny światowej.
Powstała z 35 Dywizji Piechoty z Riazania (17 Korpus Armijny, 5 Armia), w składzie:
Zobacz też

</doc>
<doc id="1306490" url="https://pl.wikipedia.org/wiki?curid=1306490" title="Kangurzak właściwy">
Kangurzak właściwy



</doc>
<doc id="1306491" url="https://pl.wikipedia.org/wiki?curid=1306491" title="Cis henrykowski">
Cis henrykowski



</doc>
<doc id="1306493" url="https://pl.wikipedia.org/wiki?curid=1306493" title="73 Dywizja Piechoty Imperium Rosyjskiego">
73 Dywizja Piechoty Imperium Rosyjskiego

73 Dywizja Piechoty Imperium Rosyjskiego (ros. "73-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 36 Dywizji Piechoty z Orła (13 Korpus Armijny, 2 Armia).

</doc>
<doc id="1306494" url="https://pl.wikipedia.org/wiki?curid=1306494" title="Parnaíba (rzeka)">
Parnaíba (rzeka)

Parnaíba – rzeka w Brazylii o długości ok. 1400 km.
Rzeka ta wypływa z gór Chapada das Mangabeiras, a uchodzi do Oceanu Atlantyckiego.
W górach rzeka Parnaíba tworzy liczne wodospady oraz katarakty. Rzeka ta jest w dolnym biegu wykorzystywana do żeglugi.

</doc>
<doc id="1306496" url="https://pl.wikipedia.org/wiki?curid=1306496" title="Akiko (imię)">
Akiko (imię)

 – żeńskie imię japońskie.
Możliwa pisownia.
Akiko można zapisać używając wielu różnych znaków kanji i może znaczyć m.in.:

</doc>
<doc id="1306497" url="https://pl.wikipedia.org/wiki?curid=1306497" title="74 Dywizja Piechoty Imperium Rosyjskiego">
74 Dywizja Piechoty Imperium Rosyjskiego

74 Dywizja Piechoty Imperium Rosyjskiego (ros. "74-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 37 Dywizji Piechoty z Petersburga (18 Korpus Armijny, 6 Armia).

</doc>
<doc id="1306498" url="https://pl.wikipedia.org/wiki?curid=1306498" title="Park Miejski w Legnicy">
Park Miejski w Legnicy

Park Miejski w Legnicy – najstarszy i największy legnicki park miejski, położony w centralnej części miasta, w obrębach geodezyjnych "Stare Miasto" i "Tarninów", liczący 58 ha powierzchni. Granicę parku wyznaczają (oglądając mapę zgodnie z ruchem wskazówek zegara): pl. Wilsona, al. Orła Białego, ul. Zielona, ul. Jordana, al. Hetmańska, al. Zygmunta Krasińskiego, rzeka Kaczawa, rzeka Młynówka, ul. Stroma, ul. Mickiewicza, koryto zasypanej części Młynówki, ul. Powstańców Śląskich i ul. Witelona.
Historia.
Do XIX wieku.
Pierwsze wzmianki o gruntach, na których znajduje się dzisiejszy park miejski w Legnicy, sięgają już okresu średniowiecza. Z 1316 r. pochodzą bowiem źródła mówiące o zakupie przez miasto od księcia Bolesława III rozległych łąk przyległych do dzisiejszej ulicy Mickiewicza – błoń. Kolejne konkretne informacje odnośnie do legnickich terenów ogrodowo-parkowych swoje korzenie mają już w XVIII w. – tu szczególnie pomocne są rysunki Wernhera z 1757 r. przedstawiające miasto oplecione spacerowymi alejami lipowymi. Jedną z takich alei, rozwiniętą po likwidacji fortyfikacji grodzkich była droga, ciągnąca się od Zamku Piastowskiego, poprzez Bramę Wrocławską i wzdłuż cmentarzy parafialnych kościołów pw. św. Piotra i Pawła oraz Najświętszej Marii Panny do mostów na Kaczawie i Młynówce. Można śmiało stwierdzić, że stanowiła ona zalążek późniejszego parku.
Lata 1800 – 1899.
Na terenach położonych po obydwu stronach głównej alei już na początku XIX w. pojawiły się liczne kawiarnie i gospody, których istnienie wyznaczało powoli charakter terenu dawnych pastwisk i cmentarzy. Wkrótce, powstanie w 1810 r. ogrodu – labiryntu (ogród "Irrgarten") o powierzchni 50 mórg, dało zalążek rozwojowi większego założenia parkowego. Rok później, w 1811 r. w rejonie Domu Strzeleckiego odkryto źródło z wodami o właściwościach leczniczych, przy którym postanowiono wznieść dom kąpielowy.
W latach 1815-1831 za sprawą realizacji projektu wybitnego architekta krajobrazu Eduarda Petzolda park nabrał właściwych już kształtów – pomiędzy aleją, Bramą Wrocławską, korytem Młynówki i Domem Strzeleckim powstał ogród widokowy w stylu angielskim, oddzielony od pastwisk i obsadzony głównie topolami oraz drzewami leśnymi. Powstaniu jego sprzyjała rozbiórka fortyfikacji miejskich, oraz – przede wszystkim – likwidacja parafialnych cmentarzy, związana z powstaniem zbiorczego cmentarza komunalnego.
W 1835 r. oddzielono tzw. „dolny cmentarz” – część cmentarza parafialnego kościoła NM Panny od Koziego Stawu nową aleją (obecnie ul. Powstańców Śląskich). Następnie w latach 1839-1841 tereny cmentarne obsadzono kwiatami. Ostatecznie nekropolię zlikwidowano w latach 1844-1845, część pojedynczych nagrobków zachowując i wkomponowując w kolejny ogród angielski według projektu Eysenhardta.
Park intensywnie wzbogacał się o infrastrukturę. Około roku 1845 do domu kąpielowego nad Młynówką dobudowano salę koncertową, w której często odbywały się koncerty legnickiej orkiestry Beniamina Bilsego. Sam rok 1845 przyniósł pożar Domu Strzeleckiego, do którego odbudowy przystąpiono po trzech latach. Nowy obiekt, wzniesiony według projektu inspektora budowlanego Kirchnera, ukończono w 1850 r., zaś w 1855 dobudowano na jego tyłach oranżerię i zaplecze zakładu zieleni miejskiej. W 1860 r. w najstarszej części parku, w pobliżu dzisiejszego przystanku autobusowego na ul. Witelona aptekarz Hedemann wzniósł pijalnię wody mineralnej.
Nadal powiększano obszar parku – w 1847 r. poszerzono i obsadzono lipami aleję główną, przedłużoną w kierunku południowym do rzeki Kaczawy w l. 1858-1859. Stało się to możliwe dzięki przekazaniu miastu przez kupca Baugmarta swoich terenów, za co w podzięce nazwano całą główną aleję jego imieniem. Po uchwaleniu w 1862 r. pierwszego ogólnomiejskiego planu urbanistycznego, dzięki staraniom dyrektora ogrodów miejskich Petzolda (ucznia hrabiego Pucklera von Muskau), w latach 1863-1872 poszerzono park o dawne pastwiska pomiędzy Kaczawą a aleją Baugmarta.
W 1872 r. na cześć legniczan poległych w wojnie francusko-pruskiej nad Kozim Stawem ustawiona została rzeźba umierającego lwa – kopia dzieła Chrystiana D. Raucha. Niebawem zaś modernizacji doczekał się sam staw – w latach 1877-1879 2-hektarowy zbiornik zasilany wodą z Młynówki został przystosowany do przejażdżek gondolami i uprawiania zimą sportów łyżwiarskich, a w 1881 r. uregulowany i wzbogacony o wyspę dla ptactwa wodnego. Wkrótce założony w 1876 r. miejski zarząd promenad wytyczył w parku ścieżki do jazdy konnej.
Od 1880 r. aż do wybuchu II wojny światowej dzieje legnickiego parku nierozerwalnie związane zostają z odbywającymi się na jego terenie wystawami ogrodniczymi, które przyczyniały się do jego nieustannego rozwoju. Działo się tak m.in. za sprawą zasady, że część eksponowanych na każdej z wystaw budowli, urządzeń, czy roślin pozostawała w Legnicy, wzbogacając w ten sposób park. Na jego rozwój przeznaczano też zyski z wystaw. Pierwsze założenie parkowo-wystawowe, częściowo w stylu angielskim, według projektu Petzolda realizowano w zachodniej części parku (pomiędzy Domem Strzeleckim a Młynówką) do 1883 r., kiedy to odbyła się w parku I Śląska Wystawa Budowli i Wyposażenia Ogrodowego. Po czterech latach, w 1887 r. południowo-zachodni kwartał parku zagospodarowano na Gaj Muz z cieplarnią i rozarium. W 1898 r. oranżeria za Domem Strzeleckim zostaje rozbudowana – powstaje w ten sposób palmiarnia o kubaturze 3180 metrów sześciennych i kopule o wysokości 13,1 m., do której pierwsze rośliny zostają sprowadzone z Włoch.
Pod koniec XIX w. obrzeża północno-wschodniej części parku zajmuje nowa zabudowa. Na jednym z kwartałów, pomiędzy główną aleją Baugmarta a dzisiejszymi ulicami: Zieloną i Powstańców Śląskich powstaje budynek szkoły podstawowej (po wojnie II Liceum Ogólnokształcące). Wschodnią granicę utworzyły zaś częściowo ustawione szeregowo niskie kamienice frontami skierowane do parku.
Lata 1900 – 1945.
Kolejna atrakcja przybyła wraz z początkiem XX wieku – w 1900 r. Ludwig Mattheus założył w parku zwierzyniec, w którym znajdowały się trzy sarny, dwa białe daniele oraz dwa bociany. W 1907 r. wzrosła rola domu kąpielowego – został przekształcony w sanatorium „Wilhelmsbad” (nazwa na cześć Wilhelma I). Po Niemieckiej Wystawie Róż i Dalii w 1910 r. w Gaju Muz wybudowano pergolę i sadzawkę z podgrzewaną wodą dla roślin egzotycznych. W 1924 r. pomiędzy Młynówką a Kaczawą, na południowym krańcu parku powstał zespół basenów kąpielowych.
Największy rozwój parku przyniosła I Ogólnoniemiecka Wystawa Ogrodnicza pod hasłem „GUGALI” (niem Gurken – Garten – Liebe; "Ogórki – Ogrody – Miłość"), otwarta 25 czerwca 1926 r. Na potrzeby jej i kolejnych edycji wystawy, organizowanej do 1940 r. zbudowano od podstaw m.in. kompleks 50 wodotrysków (rozbudowane w 1927 r.), planetarium, salę taneczną, nowy zwierzyniec, Teatr Letni (w 1928 r. na bazie Domu Strzeleckiego), nowe rozarium, winiarnię na 2000 miejsc, drewnianą restaurację nad Kozim Stawem (1929 r.), plac sportowy (późniejszy stadion). Projektantami założeń wystawowych byli architekt ogrodowy Gustaw Allinger z Berlina i architekt Robert Gunther z Legnicy.
Po roku 1945.
Choć II wojna światowa nie dotknęła bezpośrednio zieleni parkowej, zamieszkujący Legnicę Niemcy przed ewakuacją zdemontowali wiele urządzeń wystawowych. Grabieży dopełniły zajmujące na polecenie marszałka Rokossowskiego od lipca 1945 całą lewobrzeżną Legnicę (na zachód od rzeki Kaczawy) wojska Północnej Grupy Wojsk Armii Radzieckiej. W trakcie zajęcia park nie był miejscem bezpiecznym – w nocy, 28 grudnia 1946 r. dezerterzy radzieccy zastrzelili tam patrolujących miasto trzech podchorążych z legnickiego Korpusu Bezpieczeństwa Wewnętrznego. Oficjalna wersja wydarzenia mówiła, że żołnierze polscy zginęli w walce z bandą faszystowską. Tak też, fałszywie przedstawiono zajście na istniejącym do dziś w pobliżu stadionu treningowego obelisku pamiątkowym.
Park oddano miastu dopiero w 1947 r. (wtedy też, 21 października otrzymał na pewien czas imię Marcelego Nowotki), nie był to jednak zwrot w pełnym tego słowa znaczeniu. Odbudowano poniemiecki płot otaczający tereny wystawowe, ciągnący się od Teatru Letniego, wzdłuż Kaczawy, Młynówki, „fontann” i palmiarni, a za wstęp na obszar pobierano opłatę w wysokości 50 gr. Wzdłuż głównej alei, po wojnie nazwanej Aleją Orła Białego ustawiono na sztalugach portrety bohaterów radzieckich, w tym na końcu portret Józefa Stalina o wielkości dwukondygnacyjnej kamienicy. Nieopodal stadionu wykonano betonową płytę, gdzie często radziecki zespół urządzał potańcówki na świeżym powietrzu – miejsce to jeszcze przez lata legniczanie nazywali "patelnią". Powodzeniem cieszył się sprzedawany przez Rosjan z beczek kwas chlebowy. Do troski o zieleń, palmiarnię i fontanny władze radzieckie zaangażowały pozostałych w mieście Niemców. Dawne sanatorium krótko funkcjonowało jako miejski zakład kąpielowy. Z powodu zanieczyszczenia wód Młynówki, a zwłaszcza uruchomienia w 1952 r. Huty Miedzi Legnica zakład stracił rację bytu – został zamknięty, a jego budynek zaadaptowano na Zespół Szkół Samochodowych.
Po 1956 r. ekspozycję portretów na głównej alei zlikwidowano, a wstęp do Parku Miejskiego stał się wolny dla wszystkich. Wkrótce też utrwalił się obecny charakter poszczególnych części parku (patrz sekcja "Współczesność"). W 1970 r. odbudowano w dawnych miejscach dwie kładki piesze łączące park z prawobrzeżną częścią miasta – w pobliżu ul. Ogrodowej i ul. Bielańskiej. W latach 70. ustawiono też w najstarszej oraz najnowszej części betonowe rzeźby, powstałe głównie podczas legnickich plenerów artystycznych oraz zasypano większą część Młynówki, tworząc z niej na odcinku od kładki w pobliżu alei Wodnej do Koziego Stawu szeroką, parkową aleję. Wtedy też rozbudowano park po raz ostatni, za muszlą koncertową i fontannami w kierunku basenów.
Sporych spustoszeń roślinności parkowej poczyniły dwie powodzie – z 1977 i 1997 roku. Najpoważniej jednak park ucierpiał podczas gwałtownej nawałnicy, która przeszła nad Legnicą
23 lipca 2009. Kataklizm zniszczył ok. 2,5 tysiąca drzew, a kolejnych 400 poważnie uszkodził. Od lipca do września 2009 r. prowadzono prace porządkowe, także z udziałem mieszkańców miasta (trzykrotnie odbył się czyn społeczny). Urząd Miasta podjął zbiórkę darowizn na odbudowę parku. Jesienią 2009 r. rozpoczęto sadzenie nowych drzew, ufundowanych przez legnickich przedsiębiorców i osoby prywatne. W marcu 2010 r. Park Miejski wpisano na listę obiektów zabytkowych.
Współczesność.
W dawnej części wystawowej obszar położony na wschód od głównej alei przyjął funkcję terenów sportowych ze stadionem, dokoła którego w latach 60. usypano trybuny z gruzów z burzonego Śródmieścia, boiskiem treningowym, górką saneczkową oraz kortami tenisowymi. Od lat 90. jest on systematycznie rozwijany – w 1996 r. w miejscu "patelni" wybudowano niewielki skate park, w miejscu zlikwidowanych kortów tenisowych ogród jordanowski ze ścieżką zdrowia, od roku 2005 prowadzona jest zaś modernizacja stadionu.
Część zachodnia, po utracie charakteru ogrodu botanicznego łączącego Gaj Muz z palmiarnią przyjęła w swej środkowej części funkcję błoń miejskich. Zniszczona przez powódź z 1977 r. palmiarnia jest powoli odbudowywana, częściowo udostępniona dla zwiedzających. Przejęty od opuszczających Legnicę w 1993 r. wojsk radzieckich Teatr Letni przez ponad 10 lat służył jako dyskoteka, obecnie oczekuje na nowego właściciela. W Gaju Muz, obecnie dość zaniedbanym, do dziś przetrwała pergola i sadzawka (nieczynna), większość roślin egzotycznych zniszczyła jednak powódź. W 1992 r., w miejscu przeniesionej po wojnie przed Nowy Ratusz ustawiono współczesną fontannę.
W części północnej do czasów powojennych nie dotrwała pijalnia wody, tuż po wojnie usunięto pomnik Wilhelma I z 1898 r., powódź 1977 zniszczyła zaś pawilon restauracyjny nad Kozim Stawem (odbudowany w podobnym kształcie w latach 2006-2008). najbardziej uszkodziła główną aleję parku.
Najlepiej zachowała się część południowa utrzymana w formie parku geometrycznego – mimo rozbiórki niemieckiej winiarni, na miejscu której powstała w latach 1975-1976 muszla koncertowa. Do dziś cieszy kompleks fontann wkomponowany w kompozycje kwiatowe, pomiędzy które latem ustawiane są, podobnie jak podczas przedwojennych wystaw, egzotyczne rośliny z palmiarni.
W całym parku, zajmującym powierzchnię 50 ha rośnie około 130 gatunków drzew i krzewów krajowych oraz egzotycznych. Wiele spośród tych drzew liczy sobie ponad 100 lat.
Park stanowi również popularne miejsce imprez kulturalnych i sportowo-rekreacyjnych, spośród których można wymienić:
Przez park przechodzi czerwony szlak turystyczny PTTK prowadzący z Legnicy do Legnickiego Pola.

</doc>
<doc id="1306499" url="https://pl.wikipedia.org/wiki?curid=1306499" title="Ramot (moszaw)">
Ramot (moszaw)

Ramot () – moszaw położony w samorządzie regionu Golan, w Dystrykcie Północnym, w Izraelu.
Leży w południowej części Wzgórz Golan.
Historia.
Moszaw został założony w 1969 na miejscu byłej syryjskiej wioski Skopye.
Gospodarka.
Gospodarka moszawu opiera się na rolnictwie.

</doc>
<doc id="1306500" url="https://pl.wikipedia.org/wiki?curid=1306500" title="Gary Gordon">
Gary Gordon

Gary Ivan Gordon (ur. 30 sierpnia 1960 w Lincoln w stanie Maine, zm. 3 października 1993 w Mogadiszu) – sierżant ("Master Sergeant") U.S. Army, żołnierz jednostki specjalnej Delta Force. Zginął podczas operacji "Gothic Serpent" w Somalii. Został pośmiertnie odznaczony Medalem Honoru.
Okoliczności śmierci.
3 października 1993 roku, podczas bitwy w Mogadiszu Gordon i Randy Shughart, stanowili zespół snajperów w helikopterze typu UH-60 Black Hawk, zapewniający osłonę jednostkom naziemnym operującym w centrum miasta. Podczas operacji Amerykanie stracili dwa śmigłowce Black Hawk. Po zestrzeleniu drugiego z nich, pilotowanego przez Michaela Duranta, Gordon trzykrotnie zgłosił prośbę o zezwolenie na zejście wraz z Shughartem z ich maszyny na ziemię w celu zapewnienia ochrony załodze UH-60 przed nadciągającą milicją. Byli świadomi, że zostaną otoczeni przez bojówki oraz że nie jest znany termin nadejścia posiłków. Po dotarciu do rozbitego śmigłowca wydobyli z niego poważnie rannego Duranta, który jako jedyny przeżył upadek. Natomiast obaj snajperzy polegli, broniąc miejsca katastrofy śmigłowca. Durant dostał się do niewoli, która trwała 11 dni, następnie został uwolniony.
Epizod ten został przedstawiony w filmie Ridleya Scotta pod tytułem "Helikopter w ogniu".

</doc>
<doc id="1306501" url="https://pl.wikipedia.org/wiki?curid=1306501" title="75 Dywizja Piechoty Imperium Rosyjskiego">
75 Dywizja Piechoty Imperium Rosyjskiego

75 Dywizja Piechoty Imperium Rosyjskiego (ros. "75-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 38 Dywizji Piechoty z Brześcia Litewskiego (19 Korpus Armijny, 3 Armia).

</doc>
<doc id="1306504" url="https://pl.wikipedia.org/wiki?curid=1306504" title="Lesznowolska Topola">
Lesznowolska Topola



</doc>
<doc id="1306505" url="https://pl.wikipedia.org/wiki?curid=1306505" title="Andrzej (książę Grecji i Danii)">
Andrzej (książę Grecji i Danii)

Andrzej Glücksburg (gr. Ανδρέας; ur. 2 lutego 1882 w Atenach, zm. 3 grudnia 1944 w Monte Carlo) – książę Grecji i Danii, członek dynastii Glücksburgów, syn Jerzego I Greckiego i Olgi Romanowej, brat Konstantyna I Greckiego.
W 1903 roku ożenił się z Alicją Battenberg. Miał z nią pięcioro dzieci – Małgorzatę (1905-1981), Teodorę (1906-1969), Cecylię (1911-1937), Zofię (1914-2001) i Filipa (1921-2021).
Biografia.
Urodził się 2 lutego 1882 roku w pałacu Tatoi na północ od Aten jako siódme dziecko i czwarty syn Jerzego I Greckiego oraz jego żony, Olgi Romanowej. Ze strony ojca jego dziadkami byli król Danii, Chrystian IX, oraz jego żona, Luiza z Hesji-Kessel, a ze strony matki – Konstanty Romanow i Aleksandra z Saksonii-Altenburga.
Miał siedmioro rodzeństwa – króla Grecji, Konstantyna I (1868-1923), Jerzego (1869-1957), Aleksandrę (1870-1891), Mikołaja (1872-1938), Marię (1876-1940), Olgę (1881) i Krzysztofa (1888-1940).
W rodzinie nazywano go „Andrea”. Był bardzo inteligentnym i bystrym dzieckiem. Biegle władał językami: greckim, duńskim, francuskim, niemieckim, angielskim i rosyjskim. Mimo to nie chciał rozmawiać ze swoimi rodzicami w innym języku, niż w ojczystym greckim. Jako dziecko zaczął cierpieć na krótkowzroczność, dlatego od swoich wczesnych lat nosił okulary.
W październiku 1903 poślubił księżniczkę Alicję Battenberg, prawnuczkę królowej Wiktorii, stając się jednym z potencjalnych dziedziców brytyjskiego tronu. Z Alicją doczekał się pięciorga dzieci.
Podczas wojny grecko-tureckiej Andrzejowi powierzono dowództwo II Korpusu Armii. Nie szanował jednak należycie swoich dowódców, ponieważ uważał ich taktykę za lekkomyślną i desperacką. Gdy otrzymał rozkaz zaatakowania pozycji wroga, postanowił się sprzeciwić, ponieważ atak naraziłby jego ludzi na niebezpieczeństwo. Został za to ukarany, a rok później aresztowany i postawiony przed sądem wojennym za nieposłuszeństwo rozkazowi i pozbawiony ról wojskowych. Wielu innych oskarżonych w tym samym procesie zostało rozstrzelanych i straconych, dlatego brytyjscy dyplomaci obawiali się o jego życie, ale ostatecznie został oszczędzony i dożywotnio wygnany z Grecji.
W 1917 opuścił Grecję razem z wygnanym bratem, królem Konstantynem, cztery lata później powrócił i brał udział w wojnie grecko-tureckiej. Wygnany w związku z niepowodzeniami w wojnie, został zrehabilitowany w roku 1936.
Zmarł 3 grudnia 1944 roku w Monte Carlo na niewydolność serca. Został pochowany w soborze św. Mikołaja w Nicei, a następnie jego szczątki przeniesiono na cmentarz przy pałacu Tatoi pod Atenami (w którym się urodził). Pozostawił po sobie dług w wysokości 17 500 funtów, a ponad połowę swoich posiadłości otrzymał w spadku jego jedyny syn – Filip, mąż królowej brytyjskiej, Elżbiety II.

</doc>
<doc id="1306506" url="https://pl.wikipedia.org/wiki?curid=1306506" title="Ortal">
Ortal

Ortal (hebr.: אורטל) - kibuc położony w samorządzie regionu Golan, w Dystrykcie Północnym, w Izraelu.
Leży na północy Wzgórz Golan.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1976.
Gospodarka.
Gospodarka kibucu opiera się na rolnictwie i turystyce.

</doc>
<doc id="1306507" url="https://pl.wikipedia.org/wiki?curid=1306507" title="IL-10">
IL-10



</doc>
<doc id="1306508" url="https://pl.wikipedia.org/wiki?curid=1306508" title="Zespół Flataua-Sterlinga">
Zespół Flataua-Sterlinga



</doc>
<doc id="1306509" url="https://pl.wikipedia.org/wiki?curid=1306509" title="Pipkowa Skała">
Pipkowa Skała



</doc>
<doc id="1306510" url="https://pl.wikipedia.org/wiki?curid=1306510" title="Mecar">
Mecar

Mecar (hebr. מיצר) - kibuc położony w Samorządzie Regionu Golan, w Dystrykcie Północnym, w Izraelu.
Leży w południowej części Wzgórz Golan.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1981 roku.
Gospodarka.
Gospodarka kibucu opiera się na rolnictwie i turystyce.

</doc>
<doc id="1306511" url="https://pl.wikipedia.org/wiki?curid=1306511" title="Wyspa Granitowa">
Wyspa Granitowa



</doc>
<doc id="1306512" url="https://pl.wikipedia.org/wiki?curid=1306512" title="Allone ha-Baszan">
Allone ha-Baszan

Allone ha-Baszan (hebr. אלוני הבשן) – moszaw położony w samorządzie regionu Golan, w Dystrykcie Północnym, w Izraelu.
Leży w centralnej części Wzgórz Golan.
Historia.
Moszaw został założony w 1981.
Gospodarka.
Gospodarka moszawu opiera się na rolnictwie.

</doc>
<doc id="1306513" url="https://pl.wikipedia.org/wiki?curid=1306513" title="IBL">
IBL



</doc>
<doc id="1306514" url="https://pl.wikipedia.org/wiki?curid=1306514" title="Lina (ujednoznacznienie)">
Lina (ujednoznacznienie)



</doc>
<doc id="1306520" url="https://pl.wikipedia.org/wiki?curid=1306520" title="Aitor Osa">
Aitor Osa

Aitor Osa Eizaguirre (ur. 9 września 1973 w Zestoa) – hiszpański kolarz szosowy pochodzenia baskijskiego.
Aitor Osa rozpoczął swoją karierę w 1995 roku w baskijskiej drużynie Euskadi. Po dwóch latach zmienił barwy klubowe na Banesto. W 2001 odniósł pierwsze zwycięstwo, wygrywając 4. etap wyścigu Dookoła Portugalii. W kolejnym roku udało mu się wygrać jeden etap w Dookoła Kraju Basków i wygrać cały wyścig. Później również odnosił zwycięstwa etapowe na Vuelta a La Rioja i na Dookoła Portugalii. W roku 2003 był drugi na La Flèche Wallonne. W 2004 po raz pierwszy startował w Tour de France i ukończył ten wyścig na 50. miejscu. W roku 2006 Osa jeździł dla hiszpańskiego teamu ProTour, Liberty Seguros-Würth. Był jednym z zamieszanych w aferę dopingową Operación Puerto.
Aitor jest starszym bratem innego kolarza, Unai Osa. Obaj jeździli dla tej samej drużyny od roku 1997.
Zwycięstwa.
2002

</doc>
<doc id="1306522" url="https://pl.wikipedia.org/wiki?curid=1306522" title="Kawanishi E15K">
Kawanishi E15K

Kawanishi E15K Shiun (oznaczenie amerykańskie – Norm) – japoński wodnosamolot zwiadowczy z okresu II wojny światowej. 
Historia.
W 1939 roku dowództwo lotnictwa japońskiej marynarki wojennej zgłosiło do firmy Kawanishi wymagania "14-shi" na opracowanie wodnosamolotu zwiadowczego, który mógłby operować w rejonach opanowanych przez lotnictwo myśliwskie nieprzyjaciela.
Opierając się takich założeniach opracowano projekt samolotu w którym zastosowano częściowo chowane pływaki wspornikowe i możliwość odrzucenia pływaka głównego w przypadku zagrożenia. Pływaki wspornikowe były w dolnej części stykającej się z wodą metalowe, natomiast górna część była wykonana z gumowanego płótna i była wypełniana powietrzem w czasie wypuszczania. Pływak główny montowany był na pylonie, którego górny węzeł mógł być odłączony w czasie lotu, co powodować miało jego odrzucenie. W samolocie zastosowano także silnik w układzie podwójnej gwiazdy Kasei 14, który napędzał przez odpowiednią przekładnie dwa dwułopatowe śmigła przeciwbieżne.
Prototyp tak opracowanego prototypu oznaczony jako E15K został oblatany w październiku 1941 roku, lecz zaraz w trakcie prób poważnie uszkodzony. Następny poprawiony prototyp otrzymał mocniejszy silnik Mitsubishi Kasei 24 oraz płetwę pod usterzeniem zwiększającą stateczność. W trakcie prób okazało się, że system chowanych pływaków wspornikowych jest zawodny i powodował szereg uszkodzeń i katastrof. W związku z tym zrezygnowano z tego i seryjnie produkowane samoloty miały stałe pływaki wspornikowe. Tak zbudowany samolot otrzymał ostatecznie oznaczenie E15K1 i nazwę Shiun (pol. „fioletowa chmura”). Ponieważ okazało się również, że system odrzucania pływaka głównego jest zawodny ostatecznie zbudowano zaledwie piętnaście samolotów tego typu łącznie z prototypami. 
Użycie bojowe.
Z wyprodukowanych wodnosamolotów zwiadowczy Kawanishi E15K1 do jednostek liniowych trafiło na przełomie 1944/1945 roku sześć samolotów. Znalazły się one w jednostce działającej na południowym Pacyfiku w rejonie wyspy Pulan. W bardzo krótkim czasie zostały one zniszczone przez samoloty myśliwskie przeciwnika. Otrzymały wtedy amerykańskie oznaczenie Norm.
Opis konstrukcji.
Wodnosamolot Kawanishi H15K Shiun był dolnopłatem o konstrukcji całkowicie metalowej. Kabina dwumiejscowa, całkowicie oszklona. Podwozie pływakowe – stałe (w prototypach próbowano zastosować pływaki częściowo chowane w skrzydła oraz pływak główny odrzucany). 
Napęd samolotu stanowiły jeden silnik gwiazdowy napędzający dwa przeciwbieżne śmigła. 

</doc>
<doc id="1306525" url="https://pl.wikipedia.org/wiki?curid=1306525" title="Nowy Testament i Psalmy w przekładzie Bolesława Goetze">
Nowy Testament i Psalmy w przekładzie Bolesława Goetze

Nowy Testament i Psalmy w przekładzie Bolesława Goetzego – protestancki przekład Nowego Testamentu powstały ok. 1860 roku przy współpracy kilku tłumaczy związanych z braćmi plymuckimi oraz później dołączona Księgi Psalmów na język polski. Przekładu dokonano z języków oryginalnych w XIX w. W zakresie Nowego Testamentu korzystano z textus receptus, zgodnie z zaleceniami wydawcy. 
Przekład zawiera Comma Johanneum. Jest to przekład wydawany wielokrotnie zarówno przez Trynitarne Towarzystwo Biblijne, jak i Brytyjskie i Zagraniczne Towarzystwo Biblijne, czy w latach 1970–1980 przez Zjednoczony Kościół Ewangeliczny jako NT lub NT i Psalmy, zwany Nowym Przekładem Warszawskim, pełna nazwa przekładu to „Nowy Testament Pana Naszego Jezusa Chrystusa z Języka Greckiego na Nowo Przelozony z Tłomaczeniem Polskiem z Roku 1632 porownany”. 
Dzieło wydane zostało po raz pierwszy przez Trynitarne Towarzystwo Biblijne w Londynie, około 1860 roku Od tego czasu ukazało się kilka wydań przekładu i kilka edycji przekładu. Nazwisko Bolesława Goetzego wiąże się z ostatnią edycją tego przekładu wykonaną w połowie XX w. i wydaną wraz z jego przekładem Psalmów (przez ZKE). Trynitarne Towarzystwo Biblijne wydawało sam NT.
Tekst Nowego Testamentu został uwspółcześniony i jest opublikowany w Internecie.

</doc>
<doc id="1306526" url="https://pl.wikipedia.org/wiki?curid=1306526" title="Martin Bucer">
Martin Bucer

Martin Bucer, lub Marcin Bucer (ur. 11 listopada 1491 w Schlettstadt, zm. 28 lutego 1551 w Cambridge) – niemiecki reformator protestancki, współpracownik Oswalda Myconiusa.
Jednym z jego dzieł był podręcznik na temat rekonstruowania życia kościelnego i publicznego według zasad opisanych w Piśmie Świętym.
Życiorys.
Od 1506 był dominikaninem w Schlettstadt. Po studiach w Heidelbergu został wyświęcony na kapłana w 1517. W tym czasie zetknął się z reformatorami religijnymi, w tym z Marcinem Lutrem. Początkowo sympatyzując, ostatecznie w latach 20. XVI w. opowiedział się za reformacją. W późniejszych latach był aktywny głównie w południowych Niemczech i w Szwajcarii. Do Anglii pod koniec l. 40 XVI w. wyjechał na zaproszenie anglikańskiego arcybiskupa Thomasa Cranmera. Tutaj w latach 1549–1551 był pierwszym protestanckim dziekanem fakultetu teologicznego na Uniwersytecie Cambridge.

</doc>
<doc id="1306530" url="https://pl.wikipedia.org/wiki?curid=1306530" title="Królewski Głaz">
Królewski Głaz



</doc>
<doc id="1306531" url="https://pl.wikipedia.org/wiki?curid=1306531" title="Pomnik przyrody Aleja Brzozowa">
Pomnik przyrody Aleja Brzozowa



</doc>
<doc id="1306535" url="https://pl.wikipedia.org/wiki?curid=1306535" title="76 Dywizja Piechoty Imperium Rosyjskiego">
76 Dywizja Piechoty Imperium Rosyjskiego

76 Dywizja Piechoty Imperium Rosyjskiego (ros. "76-я пех. дивизия.") – rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 40 Dywizji Piechoty z Bobrujska (4 Korpus Armijny, 1 Armia).

</doc>
<doc id="1306537" url="https://pl.wikipedia.org/wiki?curid=1306537" title="Adam Pine">
Adam Pine

Adam Pine (ur. 28 lutego 1976 w Lismore) – australijski pływak, dwukrotny medalista olimpijski w sztafecie (członek sztafet w biegach eliminacyjnych), medalista mistrzostw świata na krótkim basenie i na basenie 50 m.
Pływał w wyścigach eliminacyjnych sztafety 4 x 100 m stylem dowolnym w Fukuoce w 2001, która w finale zdobyła złoty medal mistrzostw świata na długim basenie.

</doc>
<doc id="1306538" url="https://pl.wikipedia.org/wiki?curid=1306538" title="Bağlama">
Bağlama

Bağlama – instrument strunowy wywodzący się z kultury Bliskiego Wschodu. Jest to instrument progowy. Progi wykonane są z wałeczków. Bağlama rozpowszechniona jest pod różnymi nazwami głównie w takich krajach jak Turcja (saz), Grecja (buzuki), Iran (setar) czy Liban (buzuk). Grać na instrumencie można zarówno palcami jak i kostką. Bağlama wykonana jest z drewna. 7 metalowych strun stroi się akordowo przy czym na jednakowy dźwięk 3 pierwsze, następnie ten sam dźwięk dla 2 kolejnych i ten sam dla 2 następnych. Przykładowo tonacja H zaczynając od strun wiolinowych E; A; H.

</doc>
<doc id="1306539" url="https://pl.wikipedia.org/wiki?curid=1306539" title="Baglama">
Baglama



</doc>
<doc id="1306541" url="https://pl.wikipedia.org/wiki?curid=1306541" title="Król Nieznanowa">
Król Nieznanowa



</doc>
<doc id="1306545" url="https://pl.wikipedia.org/wiki?curid=1306545" title="Sebastian Koch">
Sebastian Koch

Sebastian Koch (ur. 31 maja 1962 w Karlsruhe) – niemiecki aktor filmowy, teatralny i telewizyjny.
Życiorys.
Koch był wychowywany przez samotną matkę w Stuttgarcie. Część wczesnej młodości spędził w domu dziecka, w którym pracowała jego matka. W latach 1982–1985 Koch studiował w monachijskiej szkole Otto-Falckenberg-Schule, występując w tym czasie w Teatrze Młodzieżowym (niem. Theater der Jugend).
Mając w swoim dorobku pracę w teatrach miejskich w Ulm i Darmstadt, Koch w 1990 zaczął pojawiać się w teatrach berlińskich. Tam przyjął role m.in. w "Zbójcach" Friedricha Schillera oraz w sztuce "Ifigenia w Taurydzie" Johanna Wolfganga Goethego. Po uznanym przez publiczność i krytyków wcieleniu się w postać Andreasa Baadera w dramacie dokumentalnym "Gra Śmierci" (niem. "Todesspiel") w reżyserii Heinricha Breloera. Wystąpił w wielu pełnometrażowych produkcjach telewizyjnych.
Rola porwanego syna przemysłowca w filmie "Taniec z diabłem – Porwanie Richarda Oetkera" (2001) okazała się przełomem w jego karierze aktorskiej. Otrzymał za nią nagrodę im. Adolfa Grimme. Podobnie został uhonorowany za rolę pisarza Klausa Manna w filmie "Die Manns – Ein Jahrhundertroman" w reżyserii Heinricha Breloera. W 2004 po raz trzeci zagrał w filmie tego reżysera. W produkcji "Speer und Er" odtwarzał rolę nazistowskiego architekta.
W 2006 w kinach w Niemczech miała miejsce premiera dramatu "Życie na podsłuchu", który rok później został nagrodzony Oskarem. Koch zagrał w nim główną rolę pisarza Georga Dreymana, inwigilowanego przez komunistyczną służbę bezpieczeństwa NRD – Stasi.
W lutym 2006 Koch wrócił na deski teatru. Występuje w teatrze w Bochum w sztuce Oscara Wilde’a "The Ideal Husband". We wrześniu tego samego roku wcielił się w rolę Reinharda Mohna w filmie biograficznym o tym niemieckim biznesmenie.
Życie prywatne.
Koch mieszka w Berlinie. Ze związku z dziennikarką Birgit Keller ma córkę Paulinę. Był także w długotrwałym związku z aktorką Anną Schudt, a następnie z holenderską aktorką Carice van Houten, z którą współpracował przy filmie "Czarna księga".

</doc>
<doc id="1306546" url="https://pl.wikipedia.org/wiki?curid=1306546" title="Konstytucja II Republiki">
Konstytucja II Republiki

Konstytucja II Republiki – ustawa zasadnicza ogłoszona 21 listopada 1848 we Francji.
Władza ustawodawcza.
Władzę ustawodawczą powierzono jednej izbie wybieranej bezpośrednio w głosowaniu powszechnym.
Zgromadzenie Prawodawcze - 750 deputowanych, kadencja 3-letnia. Prawo inicjatywy ustawodawczej, prawo uchwalania ustaw.
Władza wykonawcza.
Na jej czele stał prezydent wybierany w głosowaniu powszechnym.
Prezydent wybierany na 4 lata w wyborach bezpośrednich. Nie miał prawa rozwiązania Zgromadzenia Prawodawczego. Przysługiwała mu inicjatywa ustawodawcza za pośrednictwem ministrów, dysponowanie siłami zbrojnymi, ogłaszanie ustaw.
Rada Ministrów.
Ministrowie mianowani i odwoływani przez prezydenta. Posiadali inicjatywę ustawodawczą.
Rada Stanu.
Kadencja 6-letnia ze zmianą składu co 3 lata. Zadania: przygotowywanie projektów ustaw wnoszonych przez Radę Ministrów, kontrola administracji państwowej. 
Władza sądownicza.
Trybunał Najwyższy miał prawo sądu nad prezydentem i ministrami w przypadku zdrady państwa.

</doc>
<doc id="1306552" url="https://pl.wikipedia.org/wiki?curid=1306552" title="Josef Hrdlička">
Josef Hrdlička

 
Josef Hrdlička (ur. 19 stycznia 1942 w Velkich Opatovicach) – biskup pomocniczy ołomuniecki w latach 1990-2017.
Po ukończeniu szkoły średniej pracował jako robotnik w Velkich Opatovicach. Dopiero w 1967 został przyjęty na Wydział Teologiczny w Litomierzycach. 1 lipca 1972 został wyświęcony na księdza. Pracował w Ostrawie, Hoštejnie i Hynčicach, Maletínie, Mírovie. Był administratorem parafii Liptáň, Pitárné, Třemešná i Vysoká. W 1986 napisał kilka pieśni mszalnych, do których muzykę skomponował Zdeněk Pololáník.
17 marca 1990 Josef Hrdlička został mianowany biskupem Thunudruma i biskupem pomocniczym archidiecezji ołomunieckiej. 7 kwietnia 1990 przyjął święcenia biskupie. W Konferencji Biskupów Czech jest przewodniczącym komisji do spraw liturgii.
1 lutego 2017 przeszedł na emeryturę.

</doc>
<doc id="1306553" url="https://pl.wikipedia.org/wiki?curid=1306553" title="Imperator Południa">
Imperator Południa



</doc>
<doc id="1306554" url="https://pl.wikipedia.org/wiki?curid=1306554" title="Arif Sağ">
Arif Sağ

Arif Sağ (ur. 1945 w Erzurumie w Turcji) – turecki wokalista, muzyk, kompozytor i instrumentalista, wirtuoz bağlamy.

</doc>
<doc id="1306555" url="https://pl.wikipedia.org/wiki?curid=1306555" title="Arif Sag">
Arif Sag



</doc>
<doc id="1306556" url="https://pl.wikipedia.org/wiki?curid=1306556" title="77 Dywizja Piechoty Imperium Rosyjskiego">
77 Dywizja Piechoty Imperium Rosyjskiego

77 Dywizja Piechoty Imperium Rosyjskiego (ros. "77-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 41 Dywizji Piechoty z Kazania (16 Korpus Armijny, 4 Armia).

</doc>
<doc id="1306561" url="https://pl.wikipedia.org/wiki?curid=1306561" title="Imperator Północy">
Imperator Północy



</doc>
<doc id="1306562" url="https://pl.wikipedia.org/wiki?curid=1306562" title="Strażnik Zwierzyńca">
Strażnik Zwierzyńca



</doc>
<doc id="1306563" url="https://pl.wikipedia.org/wiki?curid=1306563" title="Magazyn Familia">
Magazyn Familia

Magazyn Familia – miesięcznik o tematyce rodzinnej. Ukazywał się jako czasopismo od kwietnia 2008 roku do lipca/sierpnia 2011 roku. Magazyn w swoim zarysie nawiązywał do jednego z największych tygodników we Włoszech "Famiglia Cristiana". Wydawcą Magazynu Familia była Edycja Świętego Pawła, wydawnictwo będące własnością zgromadzenia zakonnego Towarzystwa Świętego Pawła. Po zamknięciu wydania drukowanego misja pisma od września 2011 r. realizowana jest przez portal internetowy.
Adresaci.
Na podstawie przeprowadzonych badań sondażowych oraz analiz czytelnictwa innych tego typu pism rodzinnych (zwłaszcza włoskich i niemieckich), adresatem miesięcznika była rodzina (jednak z przewagą kobiet) w wieku małżonków 25-50 lat z wykształceniem średnim lub wyższym, o ustabilizowanej sytuacji zawodowej i rodzinnej (stała praca i dochód brutto na małżonka powyżej 1.200 zł miesięcznie), mającą jedno lub więcej dzieci, o różnym stopniu zaangażowania w życie Kościoła lub swojej parafii. Adresatami magazynu były także osoby niewierzące.
Misja.
Ewangelizacja.
W swoim zasadniczym zarysie Magazyn Familia nawiązywał do włoskiego tygodnika Famiglia Cristiana, wydawanego przez zgromadzenie zakonne Towarzystwo Świętego Pawła od grudnia 1931 roku.
Aspekt ewangelizacyjny i promocja wartości chrześcijańskich były istotnymi czynnikami dla wydawcy miesięcznika, który wzorował się na pawłowej zasadzie głoszenia ewangelii tam, gdzie niekoniecznie chce być ona słyszana. W Magazynie Familia redakcja starała się tak dobierać tematykę, aby przemycić wartości ewangeliczne między tekstami na pozór zupełnie świeckimi.
Podstawowymi wartościami, którymi kierowała się redakcja pisma były:
Rodzina.
Magazyn Familia był przeznaczony dla rodziny, zatem wytycznymi treści była formacja (do dobrego i owocnego przeżywania czasu w gronie rodziny) i edukacja (do właściwych relacji w rodzinie i poza nią). Zasadniczą zawartość tworzyły artykuły poświęcone relacjom rodzinnym (m.in. istotne jest świadectwo tzw. gwiazd i ich rodzin) i wychowaniu, a także promujące wartości chrześcijańskie (m.in. umiłowanie osoby, rodziny, ojczyzny - jako droga do umiłowania Boga) i ogólnoludzkie (np. dział Spotkania, w którym ukazywane były bezinteresowne działania, w celu promowania ich w miarę możliwości w każdej rodzinie). Przy podejmowanych tematach redakcja opierała się na historiach wziętych z życia i na ich podstawie podawała propozycje rozwiązania konkretnych problemów rodzinnych.
Z tematyką rodzinną ściśle związany był dział poradnikowy, który był współtworzony przez czytelników i miał pomagać zarówno w organizacji ich codziennego życia rodzinnego, jak również miał ukazywać wartościowe propozycje spędzania wolnego czasu.
Problematyka społeczno-polityczna (zwłaszcza dotycząca bezpośrednio rodziny, np. problem prawa rodzinnego lub sytuacji polskich rodzin za granicą) również znajdowała swoje miejsce w Magazynie Familia.

</doc>
<doc id="1306564" url="https://pl.wikipedia.org/wiki?curid=1306564" title="78 Dywizja Piechoty Imperium Rosyjskiego">
78 Dywizja Piechoty Imperium Rosyjskiego

78 Dywizja Piechoty () - rezerwowa dywizja piechoty Armii Imperium Rosyjskiego.
Dywizja została sformowana na bazie 42 Dywizji Piechoty z Kijowa w czasie I wojny światowej. Pierwszym dowódcą dywizji został baron generał porucznik Władimir Aleksiejewicz Ałftan ().

</doc>
<doc id="1306567" url="https://pl.wikipedia.org/wiki?curid=1306567" title="Zbrodnia w Łebedynie">
Zbrodnia w Łebedynie

Zbrodnia łebedyńska – zbrodnia dokonana w Łebedynie przez komisję śledczą pod przewodnictwem kniazia Mienszykowa w dniach 26 listopada – 26 grudnia 1708 roku (starego stylu, w grudniu 1708 – styczniu 1709 roku nowego stylu) na Kozakach, zwolennikach Mazepy.
Podstawą dla działań komisji był ukaz "Ukaz wojskowoj starszynie, uszedszej s Mazepoj k szwedam" z 1 października 1708 roku, który między innymi nakazywał kozakom-zwolennikom Mazepy powrót do siedzib pod groźbą kary śmierci, utraty majątku i zesłania członków rodzin. Śledczy zamęczyli na torturach około 900 zwolenników Mazepy, przede wszystkim kozacką starszyznę, ale także i ludność cywilną. Zabitych pochowano we wspólnej, tak zwanej hetmańskiej mogile w ogrodach za miastem. Wysoki kopiec zniszczono buldożerami dopiero 1954 roku w celu budowy ulicy. Natomiast w 1993 roku na miejscu tym wzniesiono pamiątkowy krzyż.
Wydarzenia łebedyńskie wzmiankuje w "Istorii Małoj Rosji" Mykoła Markiewicz (1842–1843). Wspomina o nich również arcybiskup charkowski Filaret (Humilewskij) w dziele "Istoriko-statisticzeskoje opisanije char'kowskoj jeparchii" (1852–1859).

</doc>
<doc id="1306568" url="https://pl.wikipedia.org/wiki?curid=1306568" title="79 Dywizja Piechoty Imperium Rosyjskiego">
79 Dywizja Piechoty Imperium Rosyjskiego

79 Dywizja Piechoty Imperium Rosyjskiego (ros. "79-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 44 Dywizji Piechoty z Kurska (21 Korpus Armijny, 3 Armia).

</doc>
<doc id="1306569" url="https://pl.wikipedia.org/wiki?curid=1306569" title="LINA">
LINA

LINA – oprogramowanie typu open source umożliwiające kompilowanie i uruchamianie programów na wielu systemach operacyjnych w tym na Windowsie, Macu, Linuksie i Solarisie. Według twórców ma on umożliwiać szybkie tworzenie aplikacji oraz prostych instalatorów na dowolny system operacyjny (od razu po przetestowaniu jej pod Linuksem).
LINA funkcjonuje podobnie jak maszyna wirtualna osadzając system operacyjny gościa w macierzystym systemie. Dzięki temu program skompilowany przy użyciu narzędzi wchodzących w skład pakietu LINA, ma funkcjonować analogicznie jak aplikacja stworzona pod macierzystym systemem operacyjnym.

</doc>
<doc id="1306570" url="https://pl.wikipedia.org/wiki?curid=1306570" title="Materiały Antropologiczno-Archeologiczne i Etnograficzne">
Materiały Antropologiczno-Archeologiczne i Etnograficzne

Materiały Antropologiczno-Archeologiczne i Etnograficzne – rocznik wydawany w latach 1896–1919 staraniem Komisji Antropologicznej Akademii Umiejętności w Krakowie. 
W dziale etnograficznym, redagowanym przez Seweryna Udzielę, ukazywały się teksty m.in. Władysława Kosińskiego, Jana Świętka, Romana Zawilińskiego, a także starsze prace Oskara Kolberga i Lucjana Malinowskiego. Były to głównie zbiory bajek polskich i ukraińskich, opisy monograficzne, materiały dotyczące wierzeń. Brak zbiorów pieśni ludowych. 

</doc>
<doc id="1306571" url="https://pl.wikipedia.org/wiki?curid=1306571" title="Guillaume de Poitiers">
Guillaume de Poitiers



</doc>
<doc id="1306573" url="https://pl.wikipedia.org/wiki?curid=1306573" title="80 Dywizja Piechoty Imperium Rosyjskiego">
80 Dywizja Piechoty Imperium Rosyjskiego

80 Dywizja Piechoty Imperium Rosyjskiego (ros. "80-я пех. дивизия.") - rezerwowa dywizja piechoty Imperium Rosyjskiego z okresu działań zbrojnych I wojny światowej.
Powstała z 45 Dywizji Piechoty z Penzy (16 Korpus Armijny, 4 Armia).

</doc>
<doc id="1306575" url="https://pl.wikipedia.org/wiki?curid=1306575" title="Zbigniew Kowalewski (reżyser)">
Zbigniew Kowalewski (reżyser)

Zbigniew Wacław Kowalewski (ur. 19 sierpnia 1953 w Kluczborku) – polski reżyser filmowy.
Absolwent Wydziału Teatrologii i Filmoznawstwa Uniwersytetu Jagiellońskiego (1977) oraz Wydziału Reżyserii Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi (1979). Autor wielokrotnie drukowanej w sieci i lokalnych periodykach noweli filmowej "Marta - Hitler", opowiadania "Kamienie" i dokumentów z polsko-niemieckiego pogranicza. W 2001 roku, jako dziennikarz i dokumentalista był na stypendium naukowym Fundacji Sorosa w Open Society Archives (OSA) &amp; Research Center w Budapeszcie. Zdobył tam materiały dotyczące genezy stanu wojennego w Polsce. Na bazie tych poszukiwań powstał film "Mniejsze zło, większe zło" zrealizowany w Studio Filmowym WIR w dwudziestolecie ogłoszenia Stanu Wojennego.Wiele filmów autora popularyzuje historię polskiej awiacji. Za „Album Skalskiego” otrzymał nagrodę na I Międzynarodowym Festiwalu Filmów o Tematyce Lotniczej w Dęblinie. W 2003 roku, w stulecie światowej awiacji, został uhonorowany "DYPLOMEM SKRZYDLATEGO WIEKU" przez Zarząd Główny Aeroklubu Polskiego.Pracował między innymi w "Studio Filmowe WIR" (1990 - 2005), "Telewizji Polskiej" (1994 - 1997). Od 2005 roku związany ze Studiem Filmowym "Kronika". Od 2008 roku realizuje autorskie filmy w Studio ZetKa FILM. Po śmierci Violetty Villas wraz z jej synową, Małgorzatą Gospodarek, napisał monodram o związkach piosenkarki ze służbami specjalnymi PRL.
W 2012 roku w ramach stypendium artystycznego m. St. Warszawy opracował dokumentalną monografię stołecznych lotnisk "Warszawskie Aerodromy".
Jest alumnem Fundacji Współpracy Polsko - Niemieckiej (FWPN) oraz członkiem Stowarzyszenia Filmowców Polskich i Stowarzyszenia Dziennikarzy Polskich. W 2012 roku w Oficynie Wydawniczej AURORA wyszła pierwsza książka autora: "Z nieba do Nieba" z lotniczej serii "POLSKIE SKRZYDŁA". Kolejne, to " Spętany Anioł", "Requiem dla Orłów", biografie Stanisława Skalskiego, Stanisława Skarżyńskiego i Bolesława Orlińskiego.

</doc>
<doc id="1306576" url="https://pl.wikipedia.org/wiki?curid=1306576" title="Bashkim Paçuku">
Bashkim Paçuku

Bashkim Paçuku (ur. 24 maja 1955 w Debarze) – albański śpiewak klasyczny (tenor), pochodzący z Macedonii Północnej.
Życiorys.
Urodził się w rodzinie albańskiej. Ukończył studia na Wydziale Muzycznym Uniwersytetu w Skopju. Naukę kontynuował w Teatrze Opery i Baletu w Tiranie oraz w centrum doskonalenia umiejętności wokalnych, działającym przy mediolańskiej La Scali. Studia wokalne ukończył na uniwersytecie w Bostonie.
Debiutował na deskach opery w Salem (Massachusetts) rolą Lippo Fiorentino w musicalu Kurta Weilla "Street Scene" i Nemorino w "L’Elisir D’Amore". Pierwsze jego koncerty solowe miały miejsce w Harvard Hall w Bostonie i w St. Patrick’s Cathedral w Nowym Jorku, na mszy św. poświęconej pamięci Matki Teresy z Kalkuty. Kilkakrotnie występował jako solista opery w Worcester (Massachusetts). Jako solista występował także z Indian Hill Orchestra, kierowaną przez Paula Shannona i Johna Ehrlicha.
Otrzymał I nagrodę na XX Konkursie Artystów Muzycznych w Zagrzebiu.
Przez kilka lat współpracował z Chórem Radia i Telewizji w Prisztinie, jako solista, asystent dyrygenta i nauczyciel technik wokalnych. Otrzymał rolę Trimora w pierwszej operze, skomponowanej w Kosowie – "Dziewczyna z Kaçaniku" ("Goca e Kaçanikut").
Posługuje się biegle włoskim, angielskim i chorwackim.

</doc>
<doc id="1306577" url="https://pl.wikipedia.org/wiki?curid=1306577" title="Jessica Hardy">
Jessica Hardy

Jessica Hardy (ur. 12 marca 1987 w Long Beach) – amerykańska pływaczka, medalistka mistrzostw świata na krótkim i długim basenie.
1 sierpnia 2008 została zdyskwalifikowana przez Amerykańską Federację Pływacką na dwa lata za doping. Próbka do badań, pobrana 4 lipca w Omaha, podczas amerykańskich kwalifikacji do Igrzysk Olimpijskich w Pekinie, dała wynik pozytywny, wykazując, że Hardy zażywała stymulant klenbuterol. W maju 2009 Amerykańska Federacja Pływacka skróciła o rok nałożoną karę.
6 sierpnia 2009 podczas zawodów US Open w Federal Way po raz pierwszy w karierze pobiła rekord świata na dystansie 50 m stylem klasycznym. Uzyskała wynik 29,95 s. 7 sierpnia 2009 w finale na dystansie 100 m stylem klasycznym pobiła dwa rekordy świata. Jednym z nich jest czas na dystansie 50 m stylem klasycznym, Hardy uzyskała wynik 29,80 s. Dystans 100 m przepłynęła w czasie 1:04,45 i poprawiła wynik Rebekki Soni.

</doc>
<doc id="1306583" url="https://pl.wikipedia.org/wiki?curid=1306583" title="53 Dywizja Piechoty Imperium Rosyjskiego">
53 Dywizja Piechoty Imperium Rosyjskiego

53 Dywizja Piechoty Imperium Rosyjskiego (ros. "53-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 1 Dywizji Grenadierów z Moskwy (Korpus Grenadierów, 4 Armia).

</doc>
<doc id="1306586" url="https://pl.wikipedia.org/wiki?curid=1306586" title="Receptory jądrowe">
Receptory jądrowe

Receptory jądrowe – w biologii molekularnej rodzaj czynników transkrypcyjnych, które przez przyłączanie specyficznych ligandów, regulują ekspresję licznych genów.
Rodzaje receptorów jądrowych (obok podane ligandy):

</doc>
<doc id="1306587" url="https://pl.wikipedia.org/wiki?curid=1306587" title="Konstytucje Francji">
Konstytucje Francji



</doc>
<doc id="1306588" url="https://pl.wikipedia.org/wiki?curid=1306588" title="Bieniewiec (herb szlachecki)">
Bieniewiec (herb szlachecki)

Bieniewiec – polski herb szlachecki, nadany w Królestwie Kongresowym.
Opis herbu.
W polu błękitnym wokół snopa złotego wąż zielony dwa razy owinięty z głową do góry.
W klejnocie nad hełmem w koronie trzy pióra strusie.
Labry błękitne podbite złotem.
Najwcześniejsze wzmianki.
Nadany 25 maja 1845 roku Juliuszowi Wilhelmowi Brunwej przez Mikołaja I.
Herbowni.
Brunwej.

</doc>
<doc id="1306589" url="https://pl.wikipedia.org/wiki?curid=1306589" title="Luis Barraquer Roviralta">
Luis Barraquer Roviralta

Luis Barraquer Roviralta (ur. 4 czerwca 1855 w Barcelonie, zm. 12 października 1928 w Sant Climent de Llobregat) – hiszpański neurolog. 
Uważany jest za ojca hiszpańskiej neurologii. W 1882 założył Katalońską Szkołę Neurologii przy szpitalu św. Krzyża ("Hospital de la Santa Creu"), najstarszym szpitalu w Barcelonie. Badania nad użyciem prądu w diagnozie i leczeniu chorób przysporzyły mu przydomka "Doctor de Pilas" - "doktor od baterii". Zajmował się schorzeniami obwodowego układu nerwowego i leczeniem wiądu rdzenia. W 1907 roku opisał zespół postępującej lipodystrofii (zespół Barraquera albo zespół Barraquera-Simonsa), ponadto przedstawił opis odruchu znanego dziś jako odruch Barraquera. Jego syn Luis Barraquer Ferré (1887-1959) również został lekarzem i współpracownikiem ojca. Brat Lluisa Barraquera i Roviralty, Jose Antonio Barraquer Roviralta (1852-1924), był oftalmologiem; jego syn Ignacio Barraquer Barraquer (1884-1965) także.

</doc>
<doc id="1306590" url="https://pl.wikipedia.org/wiki?curid=1306590" title="Receptor jądrowy">
Receptor jądrowy



</doc>
<doc id="1306591" url="https://pl.wikipedia.org/wiki?curid=1306591" title="81 Dywizja Piechoty Imperium Rosyjskiego">
81 Dywizja Piechoty Imperium Rosyjskiego

81 Dywizja Piechoty Imperium Rosyjskiego (ros. "81-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 46 Dywizji Piechoty z Jarosławia (25 Korpus Armijny, 5 Armia).

</doc>
<doc id="1306593" url="https://pl.wikipedia.org/wiki?curid=1306593" title="Josef Hrdlicka">
Josef Hrdlicka



</doc>
<doc id="1306597" url="https://pl.wikipedia.org/wiki?curid=1306597" title="82 Dywizja Piechoty Imperium Rosyjskiego">
82 Dywizja Piechoty Imperium Rosyjskiego

82 Dywizja Piechoty Imperium Rosyjskiego (ros. "82-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 47 Dywizji Piechoty z Saratowa (16 Korpus Armijny, 4 Armia).

</doc>
<doc id="1306600" url="https://pl.wikipedia.org/wiki?curid=1306600" title="Dylan McKay">
Dylan McKay

Dylan McKay – postać fikcyjna, jeden z głównych bohaterów serialu "Beverly Hills, 90210" (1990–2000), grany przez aktora Luke’a Perry’ego.
Dylan urodził się w październiku 1974 roku w Kalifornii. Dylan początkowo był samotnikiem, o którym mówiono, że sprawia problemy i „wykręca różne numery”. Wszyscy w szkole go znali, chodziły plotki, że ma dziecko w Paryżu. Ludzie często oceniali go bardzo pochopnie i powierzchownie, dlatego że miał drogi samochód (czarne Porsche), a jego ojciec (Jack) dopuszczał się przestępstw finansowych. Dylan wychowywał się bez matki (Irys), która zostawiła go gdy miał pięć lat.
Poznajemy Dylana gdy w pracowni komputerowej staje po stronie pierwszoklasisty, Scotta, któremu dokuczają dwaj starsi chłopcy. Dylan robi wtedy wielkie wrażenie na Brandonie, ten postanawia się z nim zaprzyjaźnić i zagaduje do niego na przerwie. Dylan zabiera Brandona na przejażdżkę, na plażę i tam razem ze znajomymi uczą go surfować. Z czasem dowiadujemy się o licznych problemach Dylana, o jego samotności, braku zainteresowania ze strony rodziców, pociągu do alkoholu.
Dylan spotykał się z siostrą Brandona, Brendą. Nie był to łatwy związek, na początku główną przeszkodą był ojciec dziewczyny, który zabraniał jej jakichkolwiek kontaktów z chłopakiem (jego uprzedzenia wynikały z problemów prawnych ojca Dylana). Brenda pomagała mu w wielu trudnych chwilach (np. pójście do więzienia jego ojca), a także w walce z alkoholizmem.
Podczas letnich wakacji, kiedy Jim (ojciec Brendy) zmusił Dylana by ten namówił Brendę na wyjazd do Paryża, chłopak zaczął spotykać się z przyjaciółką Brendy, Kelly. Ta podobała mu się już wcześniej, zanim zaczął związek z Brendą. Kelly często go podrywała, a później gdy Dylan umawiał się z Brendą próbowała namówić go na randkę.
Po wakacjach Dylan jednak wrócił do Brendy czym zasmucił i zranił zakochaną w nim Kelly. W końcu jednak po długiej i zaciętej rywalizacji Kelly z Brendą, wybrał blondynkę.
Relacje Dylana z ojcem przez cały czas trwania serialu były bardzo trudne, na początku Jack z synem w ogóle nie mogli się porozumieć, później podczas pobytu w więzieniu trochę się do siebie zbliżyli, by po wcześniejszym wyjściu Jacka pogodzić się i zacząć wszystko od nowa. Niestety nie na długo, gdyż Jack zginął w samochodzie, w którym podłożona była bomba. Cała sytuacja była jeszcze bardziej tragiczna dla chłopaka, ponieważ to on miał wsiąść do auta, gdy zadzwoniła Kelly i jego ojciec postanowił przeparkować samochód zamiast niego.
Kolejnym problemem chłopaka była „przyszywana rodzina” Suzanne, Erica i Kevin, którzy oszukali go i wyłudzili 8 milionów dolarów. Dylan stracił wtedy pieniądze, a także dziewczynę, którą kochał, Kelly. Ta zaczęła spotykać się z jego najlepszym przyjacielem, Brandonem. Niepowodzenia te sprawiły, że najprzystojniejszy z bohaterów zaczął sięgać po narkotyki. Spowodowało to poważny wypadek drogowy z jego udziałem w wyniku którego Dylan znalazł się w śpiączce. Po wyjściu ze szpitala rozpoczął leczenie od uzależnień. W tym czasie spotykał się z bohaterką, która doszła do serialu za Brendę, Valerie Malone.
W 6 sezonie Dylan poślubił Antonię, córkę mordercy swego ojca, na którym chciał się zemścić jednak zakochał się. Dzień po ślubie żona Dylana zostaje zastrzelona w wyniku pomyłki gdyż to on miał zginąć. Mordercami są ludzie wynajęci przez ojca dziewczyny .Po pogrzebie pożegnawszy się z Brandonem odjeżdża w nieznane na motocyklu.
Dylan to postać, która miała najwięcej niepowodzeń, rozczarowań i problemów w życiu, mimo tego na koniec wyszedł na prostą. Ostatni odcinek wskazywał na to, że Dylan znów zejdzie się z Kelly i wreszcie będzie szczęśliwy.
W 90210, spin off-ie serialu, dowiadujemy się, że Dylan ma z Kelly 4 letniego (w 2008 roku) synka, Sammy’ego.

</doc>
<doc id="1306605" url="https://pl.wikipedia.org/wiki?curid=1306605" title="83 Dywizja Piechoty Imperium Rosyjskiego">
83 Dywizja Piechoty Imperium Rosyjskiego

83 Dywizja Piechoty Imperium Rosyjskiego (ros. "83-я пех. дивизия") – rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 48 Dywizji Piechoty z Samary (24 Korpus Armijny, 8 Armia).

</doc>
<doc id="1306609" url="https://pl.wikipedia.org/wiki?curid=1306609" title="Maciej II">
Maciej II



</doc>
<doc id="1306610" url="https://pl.wikipedia.org/wiki?curid=1306610" title="84 Dywizja Piechoty Imperium Rosyjskiego">
84 Dywizja Piechoty Imperium Rosyjskiego

84 Dywizja Piechoty Imperium Rosyjskiego (ros. "84-я пех. дивизия.") - rezerwowa dywizja piechoty Imperium Rosyjskiego, okresu działań zbrojnych I wojny światowej.
Powstała z 49 Dywizji Piechoty z Permu (24 Korpus Armijny, 8 Armia).

</doc>
<doc id="1306612" url="https://pl.wikipedia.org/wiki?curid=1306612" title="Chaim Kaniewski">
Chaim Kaniewski

Shmaryahu Yosef Chaim Kanievsky, hebr. הרב שמריהו יוסף חיים קַניֶבסקִי (ur. 8 stycznia 1928, zm. 18 marca 2022) – litwacki rabin charedi i posek (autorytet halachiczny) mieszkający w Bene Berak w Izraelu. Był uważany za wiodący autorytet w żydowskim społeczeństwie Haredi. Był synem rabina Jakowa Izraela Kaniewskiego, zięciem rabina Josefa Szoloma Eliasziwa, jest blisko spokrewniony z rabinem Abrahamem Jeszajahu Karelicem znanym jako Chazon Isz. Wszyscy oni są znawcami Tory XX wieku
Rabin Kaniewski znany był ze stronienia od polityki. Tysiące ludzi odwiedzało rabina każdego roku, prosząc o poradę dotyczącą przepisów religijnych.
W marcu 2008 rabin Kaniewski został poproszony o wydanie opinii na temat zwolnienia pewnego Araba pracującego w jednej z jesziw w Bene Berak. W jego opinii Żyd nie powinien zatrudniać Arabów, a zwłaszcza nie w jesziwe.
Publikacje.
Jest autorem książek poświęconych religijnemu prawu żydowskiemu, takich jak "Derech Emuno" (דרך אמונה Ścieżka Wiary) poświęconej przepisom związanym z uprawą ziemi, "Szone Halachos" (שונה הלכות) – popularna praca systematyzująca myśli zawarte w Miszna Berura. Derech Chochmoh („Ścieżka mądrości”), dotyczących praw obrzędów świątyń żydowskich, i Shoneh Halachos (systematyczna prezentacja popularnego dzieła Mishna Berurah). Jego halachiczne orzeczenia na temat modlitwy zostały zapisane w Ishei Yisroel, a orzeczenia dotyczące shakhu Shiluach są zapisane w Shaleiach T'Shalach.

</doc>
<doc id="1306615" url="https://pl.wikipedia.org/wiki?curid=1306615" title="Wilhelm Friedrich Karl von Schwerin">
Wilhelm Friedrich Karl von Schwerin

Wilhelm Friedrich Karl von Schwerin (ur. 11 grudnia 1739, zm. 17 sierpnia 1802) pruski hrabia, wojskowy i dyplomata, potomek znanego rodu szlacheckiego Schwerinów.
Od roku 1753 służył w armii pruskiej. W 1756 był adiutantem gen. Winterfelda. Od roku 1757 adiutant króla Fryderyka II. Ranny w bitwie pod Zorndorf (1758). Po bitwie Rosjanie wzięli go niewoli, z której wyszedł w 1760.
Od 1762 roku był posłem pruskim w Petersburgu, następnie generał-inspektor Prus Zachodnich i gubernator wojskowy Torunia. 
W 1794 naczelny dowódca armii Prus Południowych do 18 kwietnia 1794, następnie urlopowany i zastąpiony przez generała Favrata.
W maju 1795 uwięziony (na rok) z powodu oskarżeń o złe przygotowanie oblężenia Warszawy (18 września-2 listopada 1794 - dowódca na lewym brzegu Wisły).

</doc>
<doc id="1306618" url="https://pl.wikipedia.org/wiki?curid=1306618" title="1984 (ujednoznacznienie)">
1984 (ujednoznacznienie)



</doc>
<doc id="1306619" url="https://pl.wikipedia.org/wiki?curid=1306619" title="Mykola Lysenko">
Mykola Lysenko



</doc>
<doc id="1306621" url="https://pl.wikipedia.org/wiki?curid=1306621" title="Josef Kajnek">
Josef Kajnek

Josef Kajnek (ur. 18 kwietnia 1949 w Kutnej Horze) – biskup pomocniczy diecezji kralowohradeckiej od 1992.
Ukończył studia na wydziale teologicznym w Litomierzycach. 26 czerwca 1976 w Pradze przyjął święcenia kapłańskie. Następnie był wikarym Českiej Třebovej, administratorem parafii w Písečnej i w Uściu nad Orlicą. W 1984 odebrano mu zezwolenie na pełnienie funkcji kapłańskich (státní souhlas). Pracował w Lasach Państwowych i w firmie Metrostav. Później wrócił do pracy duszpasterskiej jako administrator Chomuticach koło Hořic, Lázníach Bělohrad i w Pardubicach.
W 1990 biskup Karel Otčenášek powołał go na generalnego wikariusza diecezji kralowohradeckiej. Funkcję tę pełnił do 1998. 4 listopada 1992 został mianowany biskupem tytularnym Aquae w Dacji i biskupem pomocniczym kralowohradeckim. 12 grudnia 1992 przyjął święcenia biskupie.
W latach 1998-2001 na własną prośbę wrócił do pracy duszpasterskiej w Jablonném nad Orlicí i okolicach. W 2001 został administratorem w Pardubicach. Od 1998 jest biskupim wikariuszem do spraw powołań kapłańskich. Konferencja Biskupów Czech powierzyła mu nadzór nad kapelanami więziennymi. Po odnowieniu kapituły przy katedrze św. Ducha w Hradcu Královym został 10 listopada 2004 jej prepozytem.

</doc>
<doc id="1306623" url="https://pl.wikipedia.org/wiki?curid=1306623" title="M68k">
M68k



</doc>
<doc id="1306626" url="https://pl.wikipedia.org/wiki?curid=1306626" title="Kacza (dopływ Podgórnej)">
Kacza (dopływ Podgórnej)

Kacza (dawne nazwy: "Bächel", "Baberwasser") – potok górski w Karkonoszach, w województwie dolnośląskim, w powiecie karkonoskim, w gminie Podgórzyn o długości 6,2 km. Leży w zlewisku Morza Bałtyckiego i uchodzi do potoku Podgórna.
Przebieg i opis.
Kacza zaczyna swój bieg w Borowicach, w sąsiedztwie Drogi Sudeckiej na wysokości około 620 m n.p.m., gdzie zlewają się wody pięciu potoków górskich: Granicznika, Borówki, Modrzyka, Jodłowki i Jeleniego Potoku. Dalej Kacza przebiega wzdłuż drogi lokalnej łączącej Podgórzyn z Borowicami. Płynie przez Karkonoski Padół Śródgórski i Pogórze Karkonoskie. Potok uchodzi do potoku Podgórna na wysokości około 440 m n.p.m. we wsi Podgórzyn w sąsiedztwie rozwidlenia dróg lokalnych wiodących do wsi Borowice oraz Podgórzyn.
Szlaki turystyczne.
W połowie biegu Kaczą przecina szlak turystyczny:

</doc>
<doc id="1306627" url="https://pl.wikipedia.org/wiki?curid=1306627" title="Grupa Sumitomo">
Grupa Sumitomo

 – japoński konglomerat przedsiębiorstw (keiretsu) działających pod marką Sumitomo.
Historia.
Firma założona w 1630 roku przez Masatomo Sumitomo jako sklep sprzedający leki i książki.
Szwagier Masatomo Sumitomo, Riemon Soga, który wytapiał miedź i żelazo, wkrótce rozwinął nową metodę wytopu nazwaną "nanban-buki", która pozwalała uzyskiwać srebro z rudy miedziowej. Tomomochi Sumitomo, najstarszy syn Riemona Sogi wyjawił tę technikę innym wytwórcom miedzi, czym wysławił imię rodziny Sumitomo jako odkrywcy techniki Nanban-buki. To stworzyło możliwość wejścia na szczyt Sumitomo jako wydobywcy i przetwórcy miedzi. Jeszcze przed 1810 przedsiębiorstwo zaczęło wkraczać na inne dziedziny, takie jak: bankowość, magazynowanie, produkcja przewodów elektrycznych i inne.
Obecnie Grupa Sumitomo działa w oparciu o zasady swego założyciela Masatomo Sumitomo napisane w XVII wieku.
Pole działalności poszczególnych firm składających się na grupę Sumitomo jest bardzo szerokie. Są to m.in. przemysł ciężki: huty, stocznie, zakłady zbrojeniowe, największe japońskie zakłady chemiczne (Sumitomo Chemical) oraz bank.
Konglomerat posiada również udziały m.in. w producencie sprzętu elektronicznego NEC.

</doc>
<doc id="1306631" url="https://pl.wikipedia.org/wiki?curid=1306631" title="Bitwa pod Zorndorf">
Bitwa pod Zorndorf



</doc>
<doc id="1306635" url="https://pl.wikipedia.org/wiki?curid=1306635" title="Gordon Durie">
Gordon Durie

Gordon Scott Durie (ur. 6 grudnia 1965 w Paisley) – piłkarz szkocki grający na pozycji napastnika.
Kariera klubowa.
Durie pochodzi z miasta Paisley. Karierę piłkarską rozpoczął w małym zespole o nazwie East Fife F.C., w barwach którego w sezonie 1981/1982 zadebiutował w Division Two. W 1984 roku awansował z tą drużyną do Division One, a tam grał przez niecałe pół roku i w trakcie sezonu został piłkarzem Hibernian F.C., grającego w Premier League. W Hibernian przez dwa sezony rozegrał 47 spotkań i zdobył 14 goli, ale nie osiągnął większych sukcesów.
W kwietniu 1986 Durie został sprzedany za 380 tysięcy funtów do angielskiej Chelsea F.C. W jej barwach swój pierwszy mecz rozegrał 5 maja 1986 roku przeciwko Watford F.C., który Chelsea przegrała 1:5. W pierwszym składzie "The Blues" zaczął grywać w sezonie 1986/1987 i partnerował w ataku reprezentantowi Anglii Kerry'emu Dixonowi. W sezonie 1987/1988, pomimo że zdobył 12 goli i był najskuteczniejszym zawodnikiem w zespole, to spadł z Chelsea do Division Two. Pobyt na zapleczu pierwszej ligi trwał rok, Gordon zaliczył 17 trafień, a Chelsea powróciła w szeregi Division One. W 1990 roku zajął z londyńczykami 5. pozycję, a w zespole ze Stamford Bridge grał do końca sezonu 1990/1991. Dla Chelsea rozegrał 123 ligowe mecze i zdobył 51 goli.
W sierpniu 1991 Durie przeszedł do innego londyńskiego klubu, Tottenhamu Hotspur, który zapłacił za niego 2,2 miliona funtów. Swój pierwszy mecz w zespole "Spurs" rozegrał 17 sierpnia przeciwko Southampton F.C. (3:2) i w debiucie zdobył gola. W ataku Tottenhamu występował z Garym Linekerem, który był najlepszym strzelcem drużyny z 28 golami. Durie zaliczył m.in. hat-tricka w spotkaniu z Coventry City i zdobywał też gole w rozgrywkach Pucharu Zdobywców Pucharów (Tottenham dotarł do ćwierćfinału). W sezonie 1992/1993 po przyjściu Teddy'ego Sheringhama i Nicka Barmby'ego Durie został rezerwowym i zdobył tylko 4 gole w Premier League. W Tottenhamie rozegrał jeszcze 10 meczów w sezonie 1993/1994 i w listopadzie odszedł z zespołu.
Za 1,2 miliona funtów Gordon przeszedł z klubu z White Hart Lane do Rangers F.C. i dołączył tym samym do byłego partnera z Tottenhamu, Paula Gascoigne'a. 27 listopada 1994 zaliczył swój pierwszy mecz w Rangersach, którzy zremisowali 1:1 z Partick Thistle F.C. W ataku zespołu z Glasgow występował najczęściej z Ally'm McCoistem i Markiem Hateleyem. W latach 1994–1997 czterokrotnie z rzędu zostawał mistrzem Szkocji, a w 1996 dodatkowo dołożył Puchar Szkocji. W sezonie 1998/1999 stał się rezerwowym i miał mniejszy udział w wywalczeniu kolejnych dwóch tytułów mistrzowskich w 1999 i 2000 roku oraz krajowych pucharach w tych samych latach. Latem 2000 odszedł do Heart of Midlothian F.C. i po roku zakończył piłkarską karierę.
Kariera reprezentacyjna.
W reprezentacji Szkocji Durie zadebiutował 11 listopada 1987 w wygranym 1:0 wyjazdowym spotkaniu z Bułgarią, rozegranym w ramach eliminacji do Mistrzostw Europy w RFN. Pierwszą bramkę w drużynie narodowej zdobył 6 września 1989 w meczu z Jugosławią (1:3). W 1990 roku Andy Roxburgh zabrał go na Mistrzostwa Świata we Włoszech, na których zagrał w tylko w wygranym 2:1 meczu ze Szwecją. Natomiast w 1998 roku został powołany przez Craiga Browna do kadry na mundial we Francji. Tam zagrał we wszystkich trzech spotkaniach grupowych: przegranym 1:2 z Brazylią, zremisowanym 1:1 z Norwegią i przegranym 0:3 z Marokiem.
Durie dwukrotnie w swojej karierze wystąpił na Mistrzostwach Europy. W 1992 roku na Euro 92 zaliczył dwa spotkania: z Holandią (0:1) i z Niemcami. Natomiast na Euro 96 zagrał we wszystkich meczach Szkotów: z Holandią (0:0), z Anglią (0:2) i ze Szwajcarią (1:0). Karierę reprezentacyjną zakończył po mundialu we Francji, a drużynie narodowej zagrał 43 razy i strzelił 7 goli.

</doc>
<doc id="1306637" url="https://pl.wikipedia.org/wiki?curid=1306637" title="Serwer wirtualny">
Serwer wirtualny



</doc>
<doc id="1306638" url="https://pl.wikipedia.org/wiki?curid=1306638" title="Katowice Szopienice Południowe">
Katowice Szopienice Południowe

Katowice Szopienice Południowe − kolejowy przystanek osobowy w Katowicach, w województwie śląskim, w Polsce, położony przy ul. 11 listopada i Lwowskiej w jednostce pomocniczej Szopienice-Burowiec. Składa się on z dwóch dwukrawędziowych peronów, przy których zatrzymują się pociągi Kolei Śląskich oraz Polregio, które w październiku 2020 roku łączyły Katowice Szopienice Południowe na głównych relacjach ze stacjami: Bytom, Częstochowa, Dąbrowa Górnicza, Gliwice, Katowice, Kraków Główny, Lubliniec, Oświęcim i Wodzisław Śląski. W 2021 roku przystanek obsługiwał średnio 500–699 pasażerów na dobę.
Przystanek ten został oddany do użytku w 1870 roku przez Towarzystwo Kolei Górnośląskiej (). Zarządzany jest obecnie przez Zakład Linii Kolejowych w Sosnowcu PKP Polskich Linii Kolejowych.
Historia.
Początki kolei na terenie Roździenia i Szopienic związane są Towarzystwem Kolei Górnośląskiej, które powołano 5 kwietnia 1841 roku. Towarzystwo to oddało do użytku linię z Wrocławia do Oławy, którą regularnie przedłużało w kierunku Górnego Śląska. Trasę przebiegającą przez Roździeń i Szopienice, tj. Świętochłowice – Katowice – Mysłowice, Towarzystwo uruchomiło dnia 3 października 1846 roku.
W czerwcu 1858 roku rozpoczęto prace nad budową łącznika między liniami Kolei Górnośląskiej w Prusach a Kolei Warszawsko-Wiedeńskiej w Rosji, którego budowę zatwierdzono po porozumieniu obydwu towarzystw i zgodzie rządów obydwu krajów. Prace na ostatnim odcinku między Sosnowcem a Szopienicami ukończono do 24 sierpnia 1859 roku. Tego dnia uroczyście otwarto linię między Ząbkowicami a Katowicami, a dwa dni później nastąpiło jej publiczne przekazanie i w krótkim czasie większość ruchu przygranicznego odbywało się już tą linią aniżeli dotychczasową trasą przez Granicę (Maczki). W związku z budową tej odnogi, a wraz z tym powstaniem nowego przejścia granicznego, powstał w rejonie dworca północnego budynek urzędu celnego, w którym znalazło zatrudnienie spora liczba urzędników. 
Na samej zaś linii nie od razu wybudowano obecny przystanek. Społeczność Szopienic i Roździenia prosiła dyrekcję Kolei Górnośląskiej o jego wybudowanie, lecz ona argumentowała tym, że zużycie hamulców i szyn za każdym postojem nie zostaną zrekompensowane przez ewentualne zyski z biletów. Budowa w 1868 roku nieopodal stacji na nowo wybudowanej linii Kolei Prawego Brzegu Odry (obecna stacja techniczna Katowice Szopienice Północne) spowodowało, że dyrekcja Kolei Górnośląskiej z powodu konkurencji podjęła decyzję o budowie przystanku na swojej linii. Powstał on na granicy Roździenia i Szopienic w 1870 roku. Przystanek ten początkowo był zbudowany ze starych podkładów kolejowych, do którego prowadziły schody po wysokim nasypie i w dół na ulicę. Budynek dworca był wówczas prymitywnym barakiem. Dzięki budowie tego przystanku mieszkańcy Roździenia i Szopienic mieli dostęp do dwóch posterunków ruchu, które dzieliły między siebie dystans kilku minut dojścia pieszo.
Po II wojnie światowej PKP przystąpiło do elektryfikacji linii kolejowych na Górnym Śląsku. Pierwsza została zelektryfikowana linia kolejowa nr 1 w ramach etapowej elektryfikacji trasy między Górnym Śląskiem a Warszawą. odcinek Łazy – Szopienice Południowe – Gliwice po elektryfikacji oddano do użytku 1 czerwca 1957 roku, natomiast na trasie w kierunku Szczakowej pociągi elektryczne uruchomiono 14 maja 1959 roku.
27 listopada 2014 roku podpisano umowę na estetyzację budynku dworca znajdującym się na peronie pierwszym. W ramach prac odnowiono elewację, wyremontowano dach, odnowiono wejście na peron, a w miejscach dawnych okien pojawiły się płyty poliwęglanowe. Prace te ukończono w 2015 roku. 
W tym samym roku rozpoczął się również remont obydwu peronów. W pierwszej kolejności ukończono prace przy peronie pierwszym. W ramach prac przy estetyzacji peronów dokonano rozbiórek nawierzchni asfaltowych peronów, wymieniając nawierzchnię na kostkę brukową, a także ułożono płyty peronowe z namalowanym pasem bezpieczeństwa. Na peronach wbudowano ławki, postawiono nowe tablice z nazwą stacji oraz numeracją torów i peronów, zainstalowano nowe balustrady, a także wykonano różnego typu uzupełniające prace remontowe.
Infrastruktura.
Katowice Szopienice południowe to przystanek osobowy dla dwóch linii kolejowych: nr 1 (km osi 312,910) i 138 (km osi 27,505), przy których znajdują się dwa dwukrawędziowe perony – po jednym na linię. Obydwa perony mają długość 200 metrów, z czego wysokość peronu pierwszego wynosi 760 mm, a peronu drugiego 650 mm. 
Perony te są częściowo zadaszone, wyposażone w ławki oraz tablice informacyjne. Mają powierzchnię z kostki brukowej oraz prefabrykowanych płyt betonowych na krawędziach. Wejście do peronów odbywa się przejściem podziemnym z obydwu stron – od północy od ul. 11 Listopada, a od południa przy osiedlu Helgoland (od ul. Lwowskiej na wysokości ul. ks. mjr. Karola Woźniaka).
Na pierwszym peronie znajduje się dworzec kolejowy, w którym znajduje się wejście na peron. Został on odnowiony w 2015 roku. W budynku dworca, według stanu z 2013 roku, nie znajduje się tam żadna kasa biletowa ani biletomat. Nie ma też tam innych placówek handlowo-usługowych.
Połączenia.
W rozkładzie jazdy na okres 2019/2020 z przystanku Katowice Szopienice Południowe odjeżdżały pociągi Kolei Śląskich i Polregio. Pociągi Kolei Śląskich łączyły wówczas Katowice Szopienice Południowe w ramach linii: S1/S41 z Katowicami i Gliwicami w kierunku zachodnim i Częstochową w kierunku wschodnim oraz linii S8 łączącą Katowice Szopienice Południowe z Kluczborkiem przez Katowice, Chorzów Batory, Bytom, Tarnowskie Góry i Lubliniec w kierunku zachodnim oraz w drugim kierunku z Oświęcimiem przez Mysłowice i Nowy Bieruń. Z Katowic Szopienic Południowych Koleje Śląskie uruchamiała wówczas również pojedyncze kursy do Bielska-Białej Głównej, Tychów Lodowiska i Zwardonia. 
Pociągi Polregio łączyły w okresie 2019/2020 Katowice Szopienice Południowe ze stacjami: Busko-Zdrój (przez Kielce; jedną parę połączeń kolejowych do Buska-Zdroju spółka uruchomiła 27 czerwca 2020 roku), Katowice, Kielce, Kraków Główny, Rzeszów Główny, Sędziszów (przez Olkusz) i Wodzisław Śląski. Polregio uruchomiło również 1 maja 2020 roku wakacyjne połączenie w ramach superREGIO z Katowic do Zatora, które łączy przystanek z parkiem Energylandia w Zatorze.
Średni czas przejazdu w październiku 2020 roku z Katowic Szopienic Południowych do poszczególnych stacji był następujący: Bytom 36 minut, Częstochowa 1 godzina i 32 minuty, Dąbrowa Górnicza 14 minut, Gliwice 36 minut, Katowice 4 minuty, Kraków Główny 1 godzina i 45 minut, Lubliniec 1 godzina i 41 minut i Oświęcim 43 minuty.
Powiązania komunikacyjne.
Bezpośrednio w sąsiedztwie przystanku nie znajduje się żaden przystanek transportu miejskiego. Najbliższy położony na północ o około 500 metrów, w centralnej części Szopienic-Burowca – przystanek "Szopienice Kościół", skąd zgodnie ze stanem z października 2020 roku odjeżdżają autobusy i tramwaje na zlecenie ZTM. Bezpośrednio z niego odjeżdża z niego 9 linii autobusowych (w tym jedna nocna), a także 3 linie tramwajowe. Autobusy zapewniają połączenia z większością dzielnic w Katowicach, a także z sąsiednimi miastami: Mysłowicami, Chorzowem, Siemianowicami Śląskimi i Mikołowem. Tramwaje łączą Szopienice z Mysłowicami, Sosnowcem, a także Chorzowem przez dzielnice Katowic: Zawodzie, Śródmieście i Załęże. Również w rejonie tego przystanku, przy placu Powstańców Śląskich, zlokalizowana jest trzynastostanowiskowa stacja rowerów miejskich City by bike "Szopienice - Plac Powstańców Śląskich".
Przy stacji znajduje się średniej wielkości parking. Brak jest natomiast w pobliżu postoju taksówek.

</doc>
<doc id="1306640" url="https://pl.wikipedia.org/wiki?curid=1306640" title="Medresa Bu Inania (Fez)">
Medresa Bu Inania (Fez)

Medresa Bu Inania (arab. لمدرسة أبو عنانية, fr. "Médersa Bou 'Inania") – szkoła koraniczna wybudowana w latach 1350 - 1356 przez marynidzkiego władcę Abu Inana Farisa. 
Medresa położona jest w Fezie. Nosi znamiona architektury mauretańskiej w południowej Hiszpanii. Dwukondygnacyjna, zbudowana na planie prostokąta w wewnętrznym kwadratowym dziedzińcem wyłożonym płytami marmuru i onyksu. Dziedziniec otoczony jest z trzech stron krużgankami. Charakteryzuje się licznymi majolikami (zellidż), sztukaterią (muqarna) i rzeźbionymi w drewnie dekoracjami. Na dachu znajduje się konstrukcja złożona z okien, drewnianych bloków i mosiężnych mis określana jako zegar wodny. Przy medresie znajduje się meczet z minaretem. 
Jako nieliczny obiekt sakralny w Maroku jest dostępny dla zwiedzających.

</doc>
<doc id="1306641" url="https://pl.wikipedia.org/wiki?curid=1306641" title="Trynitarne Towarzystwo Biblijne">
Trynitarne Towarzystwo Biblijne

Trynitarne Towarzystwo Biblijne () – protestanckie towarzystwo biblijne założone w 1831 roku w wyniku rozłamu w Brytyjskim i Zagranicznym Towarzystwie Biblijnym. Towarzystwo założone zostało przez chrześcijan, którzy nie zgodzili się na włączanie do wydawanych przez Towarzystwo egzemplarzy Biblii ksiąg apokryficznych (określanych w katolicyzmie jako deuterokanoniczne) oraz na zatrudnianie w Towarzystwie osób odrzucających naukę o Trójcy Świętej (stąd nazwa: „Trynitarne”).
Historia.
Do sporu doszło podczas Konferencji Dorocznej Towarzystwa w maju 1831 r. Zarząd zdecydował ilością głosów 6 do 1, aby zachować ekumeniczny charakter Towarzystwa. 7 grudnia 1831 r. około 2 tysięcy osób zebranych w Londynie stanowczo nie zgodziła się z tą decyzją Towarzystwa i postanowiła założyć Trynitarne Towarzystwo Biblijne, które stanowczo potępiło tolerowanie unitarianizmu i praktykę dodawania apokryfów (ksiąg deuterokanonicznych).
Na stronie internetowej Towarzystwa przeczytać możemy, iż „powstało ono w 1831 r., aby rozpowszechniać protestanckie i niesfałszowane przekłady Słowa Bożego [...] wśród wszystkich narodów”.
Cel.
Celem Towarzystwa jest:
Działalność.
Trynitarne Towarzystwo Biblijne posiada wiele oddziałów na całym świecie, wydając Biblie i literaturę chrześcijańską pisaną z historycznej, protestanckiej perspektywy. Podstawowym celem działalności jest tłumaczenie Pisma Świętego na różne języki, a także jego wydawanie i rozpowszechnianie na całym świecie. Towarzystwo tłumaczy Biblię na różne języki, opierając się w zakresie Starego Testamentu wyłącznie na tekście masoreckim, zaś w zakresie Nowego Testamentu wyłącznie na Textus receptus, podobnie jak wszystkie przekłady z okresu reformacji. Choć w języku angielskim Towarzystwo upowszechnia Biblię króla Jakuba, nie jest jednak zwolennikiem ruchu „Tylko Król Jakub”. W swym oświadczeniu wyraźnie potwierdziło, iż natchnione są tylko słowa oryginalne (hebrajskie, aramejskie i greckie), zaś wszelkie przekłady są obciążone w mniejszym, lub większym stopniu błędami, nawet Biblia Króla Jakuba.
Towarzystwo wydaje własny magazyn, pt. "Quarterly Record".
Narodowe oddziały Towarzystwa.
Oprócz brytyjskiej siedziby głównej Towarzystwa, posiada ono swoje oddziały w różnych krajach świata: Australii, Brazylii, Kanadzie, Nowej Zelandii i Stanach Zjednoczonych. Oprócz regularnych oddziałów, Towarzystwo rozprowadza swoje Biblie i materiały w większości krajów świata, np. w Indiach, Gujanie, Sri Lance, Ukrainie, czy Polsce.
Biblie i literatura w języku polskim.
Trynitarne Towarzystwo Biblijne w języku polskim wydało m.in. Nowy Testament i Psalmy w przekładzie Bolesława Goetze.

</doc>
<doc id="1306643" url="https://pl.wikipedia.org/wiki?curid=1306643" title="Zatoka Nara">
Zatoka Nara

Zatoka Nara () – zatoka znajdująca się na Wyspie Hook należącej do Australii. Zatoka przypomina fiord, wraz z sąsiednią zatoką Macona Inlet wcina się głęboko w południowe wybrzeże wyspy.

</doc>
<doc id="1306650" url="https://pl.wikipedia.org/wiki?curid=1306650" title="Julio César Britos">
Julio César Britos

Julio César Britos Vázquez (ur. 18 maja 1926 w Montevideo, zm. 27 marca 1998) – piłkarz urugwajski, napastnik.
Jako piłkarz CA Peñarol wraz z reprezentacją Urugwaju wziął udział w Copa América 1947, gdzie zagrał w sześciu meczach – z Kolumbią (zdobył bramkę), Chile, Boliwią, Paragwajem (zdobył bramkę), Peru i Argentyną. W turnieju tym Urugwaj uplasował się na trzecim miejscu – za Argentyną i Paragwajem. W karierze Britosa były to jedyne mistrzostwa Ameryki Południowej.
Britos był członkiem reprezentacji Urugwaju, która zdobyła mistrzostwo świata w 1950 roku, jednak podczas turnieju nie zagrał w żadnym meczu. Po mistrzostwach przeniósł się do Europy, gdzie grał w klubie Real Madryt.
W reprezentacji Urugwaju od 2 grudnia 1947 do 6 kwietnia 1952 rozegrał łącznie 11 meczów, podczas których zdobył 6 bramek.

</doc>
<doc id="1306651" url="https://pl.wikipedia.org/wiki?curid=1306651" title="Tretinoina">
Tretinoina



</doc>
<doc id="1306652" url="https://pl.wikipedia.org/wiki?curid=1306652" title="Zespół Barraquera-Simonsa">
Zespół Barraquera-Simonsa

Zespół Barraquera-Simonsa (ang. Barraquer-Simons disease, acquired partial lipodystrophy) – postać lipodystrofii, zazwyczaj dotycząca głowy i klatki piersiowej. Jako pierwsi jednostkę chorobową opisali Luis Barraquer Roviralta i Arthur Simons. W części przypadków dowiedziono związku choroby z mutacjami genu "LMNB2" w "locus" 19p13.3, kodującym białko laminę B2, co pozwoliło zaliczyć tę chorobę do grupy laminopatii.

</doc>
<doc id="1306653" url="https://pl.wikipedia.org/wiki?curid=1306653" title="Port lotniczy Manaus">
Port lotniczy Manaus

Port lotniczy Manaus (IATA: MAO, ICAO: SBEG) – międzynarodowy port lotniczy położony w Manaus, w stanie Amazonas, w Brazylii. Port lotniczy został otwarty w 1976. Nosi imię brazylijskiego polityka i wodza Eduardo Gomesa (1896-1981).
W 2009 roku lotnisko uplasowało się na 14 miejscu pod względem obsłużonych pasażerów, 19 w zakresie operacji lotniczych, i 3 pod względem przeładunków w Brazylii, umieszczając go wśród najbardziej ruchliwych lotnisk w kraju. Jest obsługiwany przez Infraero.
Historia.
Port lotniczy Eduardo Gomesa zastąpił pierwsze lotnisko w Manaus "Ponta Pelada" w 1976 roku. Dzisiaj Ponta Pelada jest Bazą lotniczą i jest wykorzystywana wyłącznie do celów wojskowych. 
Budowa rozpoczęła się w 1972 roku, a lotnisku została oficjalnie otwarte 31 marca 1976 roku, stając się jednym z najnowocześniejszych lotnisk w Brazylii w tym czasie i pierwszym w Brazylii z posiadającym rękawy. Pierwszym samolotem, który wylądował na lotnisku był wojskowy De Havilland Canada DHC-5 Buffalo. Pierwsze planowe loty obsługiwane przez brazylijskie regularne linie lotnicze Serviços Aéreos Cruzeiro do Sul został wykonany samolotem Boeing 737-200 i pierwszy międzynarodowy lot liniowy był obsługiwany przez Air France Boeing 747-100 lotem z Paryża i Kajenny do Limy. 
Lotnisko posiada dwa budynki terminali pasażerskich. Terminal 1 obsługuje loty krajowe, a Terminal 2 lory międzynarodowe. Jeśli chodzi o terminale cargo, port lotniczy posiada ich trzy, otwarte w 1976, 1980 i 2004. Mają łączną powierzchnię 49 000 m² i może przetworzyć do 12 000 t na miesiąc.

</doc>
<doc id="1306656" url="https://pl.wikipedia.org/wiki?curid=1306656" title="Zespół postępującej lipodystrofii">
Zespół postępującej lipodystrofii



</doc>
<doc id="1306660" url="https://pl.wikipedia.org/wiki?curid=1306660" title="PC AT">
PC AT



</doc>
<doc id="1306661" url="https://pl.wikipedia.org/wiki?curid=1306661" title="Tessinska Palatset">
Tessinska Palatset



</doc>
<doc id="1306672" url="https://pl.wikipedia.org/wiki?curid=1306672" title="Zbiór Wiadomości do Antropologii Krajowej">
Zbiór Wiadomości do Antropologii Krajowej

Zbiór Wiadomości do Antropologii Krajowej – pierwsze polskie naukowe pismo etnograficzne i folklorystyczne, wydawane w latach 1877–1895 staraniem Komisji Antropologicznej Akademii Umiejętności w Krakowie. Redaktorem pisma był Izydor Kopernicki, a publikowali w nim m.in. Oskar Kolberg i Zygmunt Gloger.
Ukazywały się w nim materiały z ziem ukraińskich ,białoruskich, litewskich, łotewskich, monografie ogólne i szczegółowe, folklor Kielecczyzny w opracowaniu Władysława Siarkowskiego, okolic Dobrzynia Aleksandra Petrowa, wsi Łukówca Stefanii Ulanowskiej, Żywiecczyzny Władysława Kosińskiego, okolic Olkusza Stanisława Ciszewskiego, a także zbiory specjalne pieśni śląskich Andrzeja Cinciały, bajek ukraińskich Moszyńskiej, bajek litewskich Jana Karłowicza, bajek polskich Izydora Kopernickiego.
W historii polskiej etnografii i folklorystyki pismo to odegrało rolę pionierską, przez długi czas było podstawową bazą źródłową i utorowało drogę późniejszym periodykom naukowym, takim jak "Wisła", czy "Lud".

</doc>
<doc id="1306674" url="https://pl.wikipedia.org/wiki?curid=1306674" title="Kwas retinowy">
Kwas retinowy



</doc>
<doc id="1306676" url="https://pl.wikipedia.org/wiki?curid=1306676" title="ItAli Airlines">
ItAli Airlines

ItAli Airlines – była włoska linia lotnicza z siedzibą w Pescarze, w Abruzji. Głównym węzłem był port lotniczy Pescara. Zlikwidowana w 2011 roku. 

</doc>
<doc id="1306678" url="https://pl.wikipedia.org/wiki?curid=1306678" title="Wojsko Królestwa Serbii (1914)">
Wojsko Królestwa Serbii (1914)

Struktura organizacyjna wojska serbskiego (1914) – struktura organizacyjna wojska Królestwa Serbii w przededniu wybuchu I wojny światowej.
Naczelne Dowództwo i Sztab Naczelnego Dowództwa mieściło się w Kragujevacu.
I Armia – sztab we wsi Rača
II Armia – sztab w Aranđelovacu
III Armia – sztab w mieście Valjevo
Užičkie wojsko (Užička vojska) – sztab Užice

</doc>
