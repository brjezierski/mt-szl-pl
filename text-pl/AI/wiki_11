<doc id="1306682" url="https://pl.wikipedia.org/wiki?curid=1306682" title="Drżące ciało">
Drżące ciało

Drżące ciało () – hiszpańsko-francuski film w reżyserii Pedro Almodóvara, którego premiera odbyła się w 1997 roku. Fabuła filmu oparta została luźno na powieści "Live Flesh" (1986) autorstwa Brytyjki Ruth Rendell.
Opis fabuły.
Victor odwiedza Elenę w jej mieszkaniu. Dziewczyna wpuściła go przypadkowo, przekonana, że to diler narkotyków. Na dźwięki szamotaniny sąsiedzi wzywają policję. W wyniku awantury jeden z policjantów zostaje postrzelony i ciężko ranny, a Victor trafia do więzienia. Gdy chłopak wychodzi po 6 latach, losy jego, policjantów i Eleny ponownie splatają się ze sobą.

</doc>
<doc id="1306683" url="https://pl.wikipedia.org/wiki?curid=1306683" title="Hans Freyer">
Hans Freyer

Hans Freyer (ur. 31 lipca 1887 w Lipsku, zm. 18 stycznia 1969 w Ebersteinburgu k. Baden-Baden) – niemiecki konserwatywny socjolog i filozof.
Życiorys.
Freyer rozpoczął studia teologiczne, historyczne i filozoficzne na Uniwersytecie w Greifswaldzie w 1907 roku, z zamierzeniem zostania luterańskim teologiem. Rok później przeniósł się do Lipska, gdzie początkowo studiował to samo, ale później porzucił kurs teologiczny. Zdobył doktorat w roku 1911. Jego wczesne prace na temat filozofii życia miały wpływ na niemieckie ruchy młodzieżowe. W 1920 został wykładowcą uniwersyteckim, a w 1922 został mianowany profesorem na uniwersytecie w Kilonii.
W roku 1925, przenosząc się na uniwersytet w Lipsku, Freyer założył uczelniany wydział socjologiczny, któremu przewodniczył do roku 1948. Tam też rozwinął gałąź socjologii z silnie historycznymi podstawami. Jako sympatyk ruchu hitlerowskiego, w roku 1933 doprowadził do odwołania Ferdinanda Tönniesa, który się temu ruchowi sprzeciwiał, ze stanowiska przewodniczącego "Niemieckiego Towarzystwa Socjologicznego" (niem. "Deutsche Gesellschaft für Soziologie"). Niemniej jednak, jako następca Tönniesa nie dopuścił do tego, by "Towarzystwo" stało się nazistowskim narzędziem, zaprzestając jakichkolwiek działań od roku 1934. W latach 1938-1944 Freyer pełnił funkcję przewodniczącego w "Niemieckim Instytucie Kultury" w Budapeszcie na Węgrzech.
Freyer był protestantem. Jego żoną była Käthe Lübeck, Freyer miał z nią czwórkę dzieci.
Po II wojnie światowej Freyer nie mógł utrzymać stanowiska w Lipsku, który znalazł się w radzieckiej strefie okupacyjnej. W związku z tym w 1948 zaczął pracę w Wiesbaden w firmie wydawniczej Brockhaus. Wznowił pracę wykładowcy na jedynie 3 lata (1953-1955) na Uniwersytecie w Münster, a także przez krótki okres w 1954 w Ankarze, gdzie współpracował przy zakładaniu instytutu socjologii.
Prace.
W swojej pracy "Der Staat" (1926) Freyer wyróżnił trzy fazy w historii, nieustannie się powtarzające: "Glaube" (niem. "wiara"), "Stil" ("styl") i "Staat" ("państwo"). Są one częściowo, choć nie otwarcie, oparte na teorii wspólnoty i społeczeństwa ("Gemeinschaft und Gesellschaft") Ferdinanda Tönniesa. Ostatnia faza ("Staat") jest tu ujęta jako idealny stan dla społeczeństwa.
W 1929 Freyer napisał "Soziologie als Wirklichkeitswissenschaft" ("Socjologia jako "nauka o rzeczywistości"") (korzystając z terminu Maxa Webera). Praca ta była wglądem w źródła socjologii, twierdząc że wzięła się ona z filozofii historii i że wynikła z ludzkich prób zrozumienia związków pomiędzy przeszłością a teraźniejszością. W opinii Freyera socjologia była potrzebna jako nauka, aby móc zrozumieć dlaczego zmiany społeczne miały miejsce, a następnie na podstawie wynikłych wniosków, by umożliwić rozwój społeczeństwu. Freyer uważał, że Karl Marx stanowił połączenie filozofii historii z socjologią.
W 1931 Freyer wydał artykuł pt. "Die Revolution von Rechts", w którym zawarł on rozważania na temat wolności, twierdząc że ludzie powinni być wolni tylko wówczas, gdy są częścią wspólnej woli, czy też wspólnych dążeń. Ta indywidualna wolność powinna zaś być ograniczona w imię wspólnotowości.

</doc>
<doc id="1306687" url="https://pl.wikipedia.org/wiki?curid=1306687" title="Frankfurter Tor (stacja metra)">
Frankfurter Tor (stacja metra)

Frankfurter Tor – stacja metra w Berlinie, w dzielnicy Friedrichshain, w okręgu administracyjnym Friedrichshain-Kreuzberg na linii U5. Stacja została otwarta w 1930.

</doc>
<doc id="1306690" url="https://pl.wikipedia.org/wiki?curid=1306690" title="Red Bull X-fighters">
Red Bull X-fighters



</doc>
<doc id="1306691" url="https://pl.wikipedia.org/wiki?curid=1306691" title="Julio Cesar Britos">
Julio Cesar Britos



</doc>
<doc id="1306693" url="https://pl.wikipedia.org/wiki?curid=1306693" title="Samariterstraße (stacja metra)">
Samariterstraße (stacja metra)

Samariterstraße – stacja metra w Berlinie, w dzielnicy Friedrichshain, w okręgu administracyjnym Friedrichshain-Kreuzberg na linii U5. Stacja została otwarta w 1930.

</doc>
<doc id="1306695" url="https://pl.wikipedia.org/wiki?curid=1306695" title="Lesiëm">
Lesiëm

Lesiëm jest niemieckim projektem muzycznym, stworzonym w 1999 roku przez duet producentów Svena Meisela i Alexa Wende. Muzyka projektu to mieszanka rocka, popu, muzyki elektronicznej, new age i ambientu z wokalem opartym na chorale gregoriańskim. Jest często porównywany do francuskiej Ery czy norweskiego Amethystium.
Pierwszy album Lesiëm, "Mystic, Spirit, Voices" został nagrany w 2000 roku, a dwa lata później dotarł do siódmego miejsca na amerykańskich listach Billboardu. 
Pierwsze dwa albumy były niejako wstępem do płyty "Times", monumentalnej pop-opery, nagranej w 2002 roku. Promował ją singel "Caritas", zaprezentowany w programie José Carrerasa wraz z Maggie Reilly i Chórem Berlińskiej Opery Niemieckiej 

</doc>
<doc id="1306704" url="https://pl.wikipedia.org/wiki?curid=1306704" title="Lesiem">
Lesiem



</doc>
<doc id="1306706" url="https://pl.wikipedia.org/wiki?curid=1306706" title="Kocia mama i jej przygody">
Kocia mama i jej przygody

Kocia mama i jej przygody – powieść autorstwa Marii Buyno-Arctowej, wydana po raz pierwszy w roku 1905. Jeden z najpopularniejszych utworów tej autorki, do samego tylko roku 1937 wznawiany siedmiokrotnie. Zawiera wiele wątków autobiograficznych.
Fabuła.
Przygody ośmioletniej wiejskiej dziewczynki (dorastającej, podobnie jak Arctowa, we wsi Brzeziny), której największą miłością są koty. Z ich powodu, często wpada w poważne tarapaty.

</doc>
<doc id="1306710" url="https://pl.wikipedia.org/wiki?curid=1306710" title="Wavertree">
Wavertree

Wavertree jest dzielnicą Liverpoolu, w Merseyside, Anglii. W 2011 miejscowość liczyła 14 772 mieszkańców.
Nazwa.
Nazwa pochodzi od anglosaskich słów "wæfre" i "treow", oznaczających "Falujące drzewo", prawdopodobnie od występujących powszechnie w okolicy topól.
w przeszłości nazwa zapisywana była w przeróżny sposób "Watry", "Wartre", "Waurtree", "Wavertre" i "Wavertree", lokalnie również jako "Wa'tree", aż do końca XIX stulecia.
Historia.
Wavertree jest wspomniana w Domesday Book (1086) jako "Wauretreu".
W połowie lat 1880 odkryto w Parku Wiktorii datowane na epokę brązu urny pochówkowe.
Wavertree było częścią parafii Childwall w West Derby.

</doc>
<doc id="1306711" url="https://pl.wikipedia.org/wiki?curid=1306711" title="Now (Izrael)">
Now (Izrael)

Now (hebr. נוב) – moszaw położony w Samorządzie Regionu Golan, w Dystrykcie Północnym, w Izraelu.
Leży w centralnej części Wzgórz Golan.
Historia.
Moszaw został założony w 1971 roku.
Gospodarka.
Gospodarka moszawu opiera się na rolnictwie i turystyce.

</doc>
<doc id="1306713" url="https://pl.wikipedia.org/wiki?curid=1306713" title="Manufacturing Execution System">
Manufacturing Execution System

Manufacturing Execution System (MES, ) – system komunikacji i informowania obszaru produkcji.
Systemy klasy MES wykorzystując technologie informatyczne, oprogramowanie, urządzenia elektroniczne i elementy automatyki, umożliwiają efektywne zbieranie informacji w czasie rzeczywistym wprost ze stanowisk produkcyjnych i ich transfer na obszar biznesowy. Informacje o realizacji produkcji mogą być pobierane bezpośrednio z maszyn oraz przy udziale pracowników bezpośrednio-produkcyjnych.
Dzięki funkcjonalności systemu można uzyskać natychmiastowy sygnał zwrotny o stopniu wykonania produkcji, podejmować na bieżąco właściwe decyzje i reagować na bieżąco na nieprawidłowości pojawiające się w czasie procesu produkcyjnego. Pozyskane dane z procesu produkcyjnego pozwalają na analizę kluczowych wskaźników efektywności na produkcji i uzyskanie prawdziwego obrazu wykorzystania zdolności produkcyjnych.

</doc>
<doc id="1306716" url="https://pl.wikipedia.org/wiki?curid=1306716" title="Josef Koukl">
Josef Koukl

Josef Koukl (ur. 8 listopada 1926 w Brnie, zm. 22 maja 2010 w Litomierzycach) – biskup litomierzycki w latach 1989-2003.
Młodość spędził w Brzecławiu gdzie jego ojciec był profesorem gimnazjum. Maturę zdał 1 lipca 1945 w Brnie. W latach 1945-1950 studiował na wydziale teologicznym w Pradze. 23 kwietnia 1950 przyjął święcenia kapłańskie. W lipcu 1950 został wikarym w Sokolovie. Następnie do 1953 pełnił służbę wojskową.
Od 1 marca 1954 był wikarym w katedrze św. Wita w Pradze. W sierpniu 1954 został administratorem parafii Stodůlky, a od 15 października 1958 do 1970 pracował Kladrubach koło Stříbra. Od 17 listopada 1970 pracował w Litomierzycach, gdzie został ojcem duchownym w seminarium. W marcu 1974 uzyskał w Pradze doktorat z teologii. Od września 1974 zaczął wykładać teologię moralną w Litomierzycach i został kanonikiem kapituły Wszystkich Świętych na Hradčanach.
26 lipca 1989 został mianowany biskupem litomierzyckim. Święcenia biskupie przyjął 27 sierpnia 1989. Jego hasło biskupie to „Deus caritas est“ („Bóg jest miłością“). 24 grudnia 2003 przeszedł na emeryturę.

</doc>
<doc id="1306717" url="https://pl.wikipedia.org/wiki?curid=1306717" title="Old Swan">
Old Swan

Old Swan jest wewnątrzmiejską dzielnicą Liverpoolu, Merseyside, Anglii. W 2011 miejscowość liczyła 16 461 mieszkańców.
Nazwa.
Dzielnica wzięła nazwę od jednego z trzech budynków publicznych znajdujących się przy głównej drodze. W dosłownym tłumaczeniu znaczy "Stary Łabędź".
Transport.
Regularnie kursujące autonusy (nr: 1, 8, 9, 10, 61, 62, 68) do centrum miasta, jak również w kierunku Aigburth, Bootle, Huyton i St Helens.

</doc>
<doc id="1306718" url="https://pl.wikipedia.org/wiki?curid=1306718" title="Wojsko Królestwa Serbii (1916)">
Wojsko Królestwa Serbii (1916)

Struktura organizacyjna wojska serbskiego (1916) – struktura organizacyjna wojska Królestwa Serbii w 1916, w trakcie trwania I wojny światowej.
Naczelne Dowództwo i Sztab mieściły się w Salonikach (Sołuniu).
I Armia.
Prawe skrzydło sektoru serbskiego od prawego brzegu Wardaru.
II Armia.
Centrum serbskiego sektora frontowego.
III Armia.
Lewe skrzydło sektoru serbskiego ku Bitoljowi i Kajmakčalanowi.

</doc>
<doc id="1306719" url="https://pl.wikipedia.org/wiki?curid=1306719" title="Toledo (stacja kolejowa)">
Toledo (stacja kolejowa)

Toledo – stacja kolejowa w Toledo, w regionie Kastylia-La Mancha, w Hiszpanii. Znajdują się tu 2 perony.

</doc>
<doc id="1306722" url="https://pl.wikipedia.org/wiki?curid=1306722" title="Wojsko Królestwa Serbii">
Wojsko Królestwa Serbii



</doc>
<doc id="1306728" url="https://pl.wikipedia.org/wiki?curid=1306728" title="Polowanie na druhny">
Polowanie na druhny

Polowanie na druhny (ang. "Wedding Crashers") – amerykańska komedia romantyczna z 2005 roku w reżyserii Davida Dobkina. Główne role w filmie zagrali Owen Wilson i Vince Vaughn, na drugim planie towarzyszyli im Christopher Walken, Rachel McAdams i Isla Fisher.
Fabuła.
John Beckwith (Owen Wilson) i Jeremy Grey (Vince Vaughn), udając braci Ryan, przedsiębiorców z New Hampshire, wybierają się na wesele córki ministra skarbu i poznają druhny panny młodej, które okazują się jej siostrami. Dla Jeremy’ego Gloria Cleary jest kolejnym podbojem, ale John od pierwszego wejrzenia zostaje zauroczony zmysłową Claire. Kiedy Gloria zakochuje się w Jeremym, przekonuje ojca, aby John i Jeremy pojechali z nimi na rodzinny wypad po uroczystościach weselnych. To idealna okazja dla Johna, aby podbić serce Claire.

</doc>
<doc id="1306735" url="https://pl.wikipedia.org/wiki?curid=1306735" title="Delmenhorst (stacja kolejowa)">
Delmenhorst (stacja kolejowa)

Delmenhorst – stacja kolejowa w Delmenhorst, w kraju związkowym Dolna Saksonia, w Niemczech. Według klasyfikacji Deutsche Bahn posiada kategorię 3. Znajdują się tu 2 perony.

</doc>
<doc id="1306737" url="https://pl.wikipedia.org/wiki?curid=1306737" title="Peter Gröning (burmistrz Stargardu)">
Peter Gröning (burmistrz Stargardu)

Peter Gröning (ur. 30 września 1561 w Stargardzie, zm. 12 lutego 1631 tamże) – burmistrz Stargardu, fundator Collegium Groeningianum.
Życiorys.
Peter Gröning urodził się 30 września 1561 r. w Stargardzie, w rodzinie stargardzkiego stelmacha Petera i jego żony Gertrudy. Początkowo pobierał naukę w miejscowej Szkole Ratuszowej, ale porzucił ją w wieku 12 lat i został pisarzem u radcy dworu księcia pomorskiego i starosty w Słupsku, któremu towarzyszył w podróżach do Prus, Polski i Rosji. W 1578 r. pracował dla zarządcy zamku w Bytowie Antona von Zitzewitz.
Od 1580 r. pracował w kancelarii księcia wołogoskiego Ernesta Ludwika. W 1584 r. został wybrany na rentmistrza w domenie w Jasienicy. Po odejściu w 1588 r. ze służby księcia Ernesta Ludwika wrócił do Stargardu został kupcem (płody rolne, wełna, sól), a także udzielał pożyczek. W 1590 r. został radnym Rady Miejskiej w Stargardzie, potem skarbnikiem, a w 1616 r. burmistrzem. Był także Nadwornym Radcą Księcia Pomorskiego Jana Fryderyka.
Peter Gröning zmarł 12 lutego 1631 r. i został pochowany w Kolegiacie Mariackiej. W swoim testamencie przekazał 20 000 guldenów na fundację dla ubogich i zdolnych. Jego realizację powierzono adwokatowi Królewskiego Sądu Nadwornego w Stargardzie Samuelowi Neanderowi.
Fundacja Gröninga została potwierdzona 5 maja 1631 r. przez księcia pomorskiego Bogusława XIV, który przeznaczył drewno na budowę auli szkolnej. W 1633 r. otworzono "Collegium Groeningianum" (Kolegium Gröninga). Zarządzeniem króla Prus Fryderyka Wilhelma z 25 lipca 1714 r. przekształcono szkołę w uczelnię akademicką, a w 1812 r. przekształcono je w "Gymnasium Groeningianum" (Gimnazjum Gröninga, od 1882 r. miało ono nowy gmach). W tej formie szkoła funkcjonowała do 1945 r., obecnie działa tam I Liceum Ogólnokształcące.
Był dwukrotnie żonaty, z Margaretą Friedrichs i Barbarą Marią von Suckow.
W 2019 r. przeprowadzono badania archeologiczne, antropologiczne i genetyczne jego szczątków i grobowca.

</doc>
<doc id="1306738" url="https://pl.wikipedia.org/wiki?curid=1306738" title="Walter Hunt">
Walter Hunt

Walter Hunt (ur. 29 lipca 1796 w Martinsburgu, zm. 8 czerwca 1859 w Nowym Jorku) – amerykański mechanik i wynalazca.
Żył i pracował w stanie Nowy Jork. Znany jest jako wynalazca wiecznego pióra, maszyny do szycia (1833), agrafki (1849), prekursora karabinu Winchester, ostrzałki do noży, welocypedu i innych przedmiotów.

</doc>
<doc id="1306739" url="https://pl.wikipedia.org/wiki?curid=1306739" title="FGM-148 Javelin">
FGM-148 Javelin

FGM-148 Javelin (ang. oszczep) – amerykański ręczny przeciwpancerny pocisk kierowany typu F&amp;F.
Historia.
W 1989 roku US Army przyznała konsorcjum Javelin utworzonemu przez Raytheon Texas Instruments (obecnie Missile Systems) z Dallas i Lockheed Martin Electronics and Missiles (obecnie Missiles and Fire Control) z Orlando kontrakt na opracowanie następcy przeciwpancernego systemu rakietowego M47 Dragon.
Javelin wszedł w fazę produkcji seryjnej w 1994 roku, ale pierwsze systemy weszły do służby dopiero ponad półtora roku później, w czerwcu 1996, a pierwsza została w nie wyposażona jednostka w Fort Benning w Georgii. Javelin po raz pierwszy został wykorzystany bojowo podczas operacji Iraqi Freedom w marcu 2003 roku, kiedy to użyły go jednostki US Army, US Marine Corps oraz Australian Special Forces. System produkowany jest w zakładach Lockheeda Martina w Alabamie
Na większą skalę wykorzystywany jest przez siły zbrojne Ukrainy podczas inwazji Rosji, rozpoczętej 24 lutego 2022. 19 marca agencja Unian poinformowała, że Ukraińcy osiągnęli rekordową skuteczność systemu: na 112 prób uzyskano 100 trafień.
Budowa i działanie.
System zbudowany jest z:
Po namierzeniu celu i odpaleniu pocisku (jeszcze przed zapłonem silnika), informacje o celu zostają przekazane z CLU do pocisku, gdzie po odpaleniu cel obserwowany jest przez czujnik podczerwieni, przesyłający dane do urządzenia śledzącego, sterującego lotem pocisku i prowadzącego go do celu.
Pocisk jest wyposażony w dwustopniowy układ napędowy. Pierwszy człon odpowiada za wystrzelenie pocisku z tuby na odległość ok. 10 m. Rakieta obraca się wówczas lekko dyszą do dołu i uruchamia właściwy silnik rakietowy, dzięki temu może startować blisko żołnierza, nie powodując oparzeń gazami wylotowymi, a także utrudnia wykrycie strzelca.
Dostępne są dwie trajektorie lotu: 
Pocisk ma dwie głowice, dzięki czemu możliwe jest zniszczenie czołgu chronionego pancerzem reaktywnym. Zadaniem pierwszej głowicy jest detonacja pancerza reaktywnego, a druga głowica zostaje zdetonowana z opóźnieniem, by mieć pewność, że pojazd będzie pozbawiony tego pancerza.
Istnieją wersje wystrzeliwane z przenośnych wyrzutni, z trójnogu (są tam trzy pociski) lub z pojazdów.
Masa rakiety to 11,8 kg, a CLU - 6,4 kg.
Jeden pocisk do wyrzutni Javelin kosztuje . Do tej pory wyprodukowano ponad 11 000 pocisków.
Zdaniem analityków, Javelin dzięki swojemu sposobowi naprowadzania na widmo termalne i ataku z góry jest w stanie skutecznie zwalczać rosyjskie czołgi T-90 chronione pancerzem reaktywnym i nie jest przeciwko niemu skuteczny ich system samoobrony Sztora. 

</doc>
<doc id="1306741" url="https://pl.wikipedia.org/wiki?curid=1306741" title="Osteointegracja">
Osteointegracja



</doc>
<doc id="1306742" url="https://pl.wikipedia.org/wiki?curid=1306742" title="Ajjelet ha-Szachar">
Ajjelet ha-Szachar

Ajjelet ha-Szachar (hebr.: איילת השחר) - kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, w pobliżu granicy z Libanem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1915 przez imigrantów z Europy.
Gospodarka.
Gospodarka kibucu opiera się na intensywnym rolnictwie i turystyce. Tutejszą atrakcją jest Chasor.

</doc>
<doc id="1306743" url="https://pl.wikipedia.org/wiki?curid=1306743" title="Emden Hauptbahnhof">
Emden Hauptbahnhof

Emden Hauptbahnhof – stacja kolejowa w Emden, w kraju związkowym Dolna Saksonia, w Niemczech. Znajdują się tu 3 perony.

</doc>
<doc id="1306744" url="https://pl.wikipedia.org/wiki?curid=1306744" title="Anne Cassidy">
Anne Cassidy

Anne Cassidy (ur. w 1952 w Londynie) – brytyjska pisarka.
Zanim poświęciła się wyłącznie pisarstwu, przez kilka lat pracowała jako nauczycielka. Jej specjalnością są kryminały i dreszczowce dla nastolatków. Napisała aż osiem książek należących do tego gatunku.
Pisuje także powieści obyczajowe dla młodych czytelników. Zajmuje się w nich problemami trudnego dzieciństwa i skomplikowanymi życiowymi decyzjami, które muszą podejmować nastolatki. Cassidy świetnie rozumie swoich bohaterów, potrafi głęboko wnikać w ich sprawy i bez względu na wszystko zawsze staje po ich stronie.

</doc>
<doc id="1306746" url="https://pl.wikipedia.org/wiki?curid=1306746" title="Grzegorz Król (piłkarz)">
Grzegorz Król (piłkarz)

Grzegorz Król (ur. 29 kwietnia 1978 we Wschowie) – były polski piłkarz występujący m.in. w Lechu Poznań, Lechii Gdańsk, GKS-ie Bełchatów i Starcie Otwock. W barwach Amiki Wronki trzykrotnie zdobył Puchar Polski (sezony: 1997/1998, 1998/1999 i 1999/2000) oraz dwukrotnie Superpuchar Polski (sezony: 1997/1998 i 1998/1999).

</doc>
<doc id="1306749" url="https://pl.wikipedia.org/wiki?curid=1306749" title="Enkhuizen (stacja kolejowa)">
Enkhuizen (stacja kolejowa)

Enkhuizen – stacja kolejowa w Enkhuizen, w prowincji Holandia Północna, w Holandii. Stacja została otwarta w 1885. Znajduje się tu 1 peron.

</doc>
<doc id="1306750" url="https://pl.wikipedia.org/wiki?curid=1306750" title="MEX">
MEX

MEX może oznaczać:
Mex może oznaczać:

</doc>
<doc id="1306751" url="https://pl.wikipedia.org/wiki?curid=1306751" title="Halle Steintorbrücke">
Halle Steintorbrücke

Halle-Steintorbrücke – przystanek kolejowy w Halle, w kraju związkowym Saksonia-Anhalt, w Niemczech. Znajdują się tu 2 perony.

</doc>
<doc id="1306752" url="https://pl.wikipedia.org/wiki?curid=1306752" title="Czym sobie na to wszystko zasłużyłam?">
Czym sobie na to wszystko zasłużyłam?

Czym sobie na to wszystko zasłużyłam? – komedia w reżyserii Pedro Almodóvara z 1984 roku.
Opis fabuły.
Film przedstawia świat kury domowej i jej groteskowej rodzinki. Związki w obrazie Almodóvara między ludźmi są groteskowe, a sami ludzie karykaturalnie zniekształceni. Świat w filmie jest śmieszny i przerażający jednocześnie, jednak kobiety przedstawione są jako istoty silne, które przetrwają wszystko. Na ekranie pojawia się sam Pedro Almodóvar w choreograficznej i plastycznie kiczowatej piosence miłosnej...

</doc>
<doc id="1306754" url="https://pl.wikipedia.org/wiki?curid=1306754" title="Misiones (departament)">
Misiones (departament)

Misiones – jeden z departamentów Paragwaju. Stolicą jest San Juan Bautista. Departament leży na południu kraju przy granicy z Argentyną (prowincja Corrientes). Sąsiądują z nim 4 departamenty: Ñeembucú od zachodu, Paraguarí od północy, Caazapá od północnego wschodu i Itapúa od wschodu.
Dystrykty.
Misiones dzieli się na 10 dystryktów:

</doc>
<doc id="1306756" url="https://pl.wikipedia.org/wiki?curid=1306756" title="Andrzej Golimont">
Andrzej Golimont

Andrzej Marcin Golimont (ur. 29 kwietnia 1969) – polski samorządowiec, radny miasta stołecznego Warszawy nieprzerwanie od 1994 do 2014. Kawaler Orderu św. Marii Magdaleny II klasy za zasługi dla Kościoła Prawosławnego.
Pierwszy członek Rady miasta stołecznego Warszawy wybierany do niej przez kolejne 5 kadencji (drugim był Waldemar Marszałek). Pełnił w niej funkcję m.in. przewodniczącego Komisji Polityki Społecznej. W 2014 i 2018 nie uzyskiwał mandatu. W przeszłości rzecznik Polskiej Partii Socjalistycznej, następnie działacz Sojuszu Lewicy Demokratycznej. Obecnie prezes zarządu Szpitala Praskiego.
W okresie przygotowań i obrad Okrągłego Stołu współpracownik gen. Czesława Kiszczaka. Po 1989 członek zespołu doradców prezydenta RP i prezesa Rady Ministrów.
Dziennikarz i publicysta („Sztandar Młodych”, „Dziennik Ludowy”, „Trybuna”, „NIE”). Autor książek: "Generałowie bezpieki", "Od grudnia do Magdalenki" (wspólnie z Czesławem Kiszczakiem) oraz współautor "Sekrety spod sutanny".
W latach 1999–2003 dyrektor Pałacu Kultury i Nauki w Warszawie. Odpowiedzialny m.in. za budowę Zegara Milenijnego na 42. piętrze budynku oraz koncepcję Galerii Multimedialnej „Trzydziestka”. Autor wystaw m.in. „Warszawa – miasto wielu kultur” oraz „Kolekcjonerzy”, a także pierwszej od 1795 roku prezentacji figur woskowych.
Od 2007 był przewodniczącym Rady Społecznej działającej przy Szpitalu Specjalistycznym „Inflancka”. Później był pełnomocnikiem dyrektora szpitala ds. inwestycji.
Autor scenariuszy wydarzeń kulturalnych i konferansjer m.in. koncertu jubileuszowego Bogny Sokorskiej oraz ostatniego recitalu Kaliny Jędrusik.

</doc>
<doc id="1306758" url="https://pl.wikipedia.org/wiki?curid=1306758" title="Leverkusen-Küppersteg">
Leverkusen-Küppersteg

Leverkusen-Küppersteg – przystanek kolejowy w Leverkusen, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1306759" url="https://pl.wikipedia.org/wiki?curid=1306759" title="Cap Lopez">
Cap Lopez

Cap Lopez – przylądek znajdujący się na terenie państwa Gabon. Oblewają go wody Zatoki Gwinejskiej. Przylądek znajduje się w delcie rzeki Ogowe, a na nim znajduje się Port-Gentil.
Cap Lopez był miejscem, gdzie 9 lutego 1722 roku piraci pod wodzą Bartholomew Robertsa po łupieżczych rejsach u wybrzeży Afryki, zakotwiczyli w zatoce u przylądka i podzielili łupy.

</doc>
<doc id="1306763" url="https://pl.wikipedia.org/wiki?curid=1306763" title="Dolnośląskie Koleje Aglomeracyjne">
Dolnośląskie Koleje Aglomeracyjne

Dolnośląskie Koleje Aglomeracyjne – sieć kolei podmiejskiej aglomeracji wrocławskiej obejmującej ok. 350 km linii kolejowych, stanowiących w większości zelektryfikowane linie dwutorowe będące częścią głównych ciągów komunikacyjnych sieci PKP. Od 2009 wrocławski samorząd przygotowuje się do uruchomienia systemu kolei podmiejskiej, obsługiwanej głównie przez Polregio (dawne Przewozy Regionalne) i powstałą w 2007 spółkę marszałkowską Koleje Dolnośląskie. Rozwój Wrocławia, słaba wydolność komunikacji miejskiej, zjawisko migracji mieszkańców miasta na przedmieścia, a nade wszystko coraz większe korki uliczne i katastrofalny stan czystości powietrza w mieście zmusiły władze Wrocławia do skorzystania z bogatej infrastruktury kolejowej tak miasta, jak i regionu. W r. 2009 oddano do użytku przeęątą przez samorząd od PKP i wyremontowaną linię kolejową do Trzebnicy, a w 2021 oddano po rewitalizacji linię kolejową do Jelcza Miłoszyc.
Kolej nie ma jeszcze formalnego szyldu i struktur organizacyjnych, choć nieformalnie istnieje i jest rozbudowywana, głównie przez urząd marszałkowski województwa dolnośląskiego, między innymi przez budowę nowych stacji, np. Wrocław Różanka, a także zagęszczanie kursów pociągów aglomeracyjnych (na linii legnickiej do 26 na dobę). Formalne otwarcie kolei planowane jest na rok 2020, po remontach linii do Kobierzyc i do Jelcza Miłoszyc. Buduje się również parkingi Parkuj i jedź w okolicach stacji kolejowych. Obecną nazwę wprowadzono w grudniu 2021 wraz z otwarciem połączenia do Jelcza-Laskowic przez Wrocław Nadodrze
Historia budowy kolei aglomeracyjnej.
Przed 2005.
Początki kolei aglomeracyjnej sięgają przedwojennego Wrocławia, kiedy to istniały dwie linie ruchu lokalnego (Nahverkehr): S1 z dworca Świebodzkiego do Leśnicy i S2 z dworca głównego do Świętej Katarzyny, a także do Osoli i Kobierzyc. Kolej była wzorowana na berlińskiej S-Bahn i wykorzystywała składy zasilane akumulatorami. Kolej zlikwidowano po wojnie, głównie z powodu spadku liczby ludności z 600 tys. do 171 tys. mieszkańców. W latach 70. wrócono do pomysłu, który nigdy nie doczekał się realizacji. Ujęto ją w studium zagospodarowania Wrocławia w r. 1997 oraz następnych (r. 2006 i 2010). Na początku lat dziewięćdziesiątych dr inż. Józef Wysocki opracował plan kolei aglomeracyjnej łączący Trzebnicę ze stacją Wrocław Klecina. Pomysł nie został zrealizowany. W roku 2002 polski ekonomista transportu Adam Fularz zaproponował wprowadzenie we Wrocławiu szybkiej kolei miejskiej, prowadzonej przez odrębnego niż PKP przewoźnika. Pomysł nie doczekał się realizacji.
Uwarunkowania wrocławskiej kolei aglomeracyjnej.
Wrocławska kolej aglomeracyjna, jak każda inna, zależna jest od różnych uwarunkowań, zarówno centralnych, jak i lokalnych. Do tych pierwszych należy finansowanie rozwoju infrastruktury kolejowej na liniach ponadregionalnych i zarządzanie nią, do lokalnych zaś uzależnienie od środków z Unii Europejskiej, wydolność finansowa samorządów, współpraca między podmiotami gospodarczymi, warunki techniczne, przestrzenne i społeczne.
Przestrzenne.
Zarówno we Wrocławiu, jak i na Dolnym Śląsku miejscowości rozwijały się często w oderwaniu od szlaków kolejowych. Brak powiązań jest przyczyną trudności, a w niektórych przypadkach nawet niemożliwości korzystania ze szlaków kolejowych, zwłaszcza w ruchu lokalnym. Tylko we Wrocławiu należałoby wybudować kilkanaście przystanków kolei. Wrocław nie posiada linii średnicowej, kolej jest odwrócona od centrum i większych osiedli, dworzec Wrocław Główny zlokalizowany jest na południu, Wrocław Nadodrze na północy, na zachodzie miasta Wrocław Mikołajów i Wrocław Kuźniki, a wschód miasta ma jedynie dostęp do kolei Wrocław Sołtysowice – Wrocław Wojnów, która 17 lat nie była używana do przewozów pasażerskich. Choć obecnie (2017) we Wrocławiu są 23 stacje i przystanki, obejmują one głównie dzielnice peryferyjne i przedmieścia. Wrocław jest miastem, które nie ma spójnego modelu komunikacyjnego, a podmiejskie linie kolejowe i autobusowe nie uzupełniają się.
Techniczne.
Zaletą wrocławskiego węzła kolejowego jest jego obszerność i nasycenie liniami kolejowymi, zarówno ogólnopolskimi, jak też i lokalnymi. Tylko w granicach Wrocławia długość szlaków, po których poruszają się pociągi regionalne wynosi ok. 75 km, a z miasta wychodzą linie w 11 kierunkach, co jest jednym z najlepszych wskaźników w Polsce.
Wrocławski węzeł kolejowy i w ogóle stan kolei na Dolnym Śląsku przez kilkadziesiąt lat degradował się; po 1989 r. w obrębie aglomeracji wrocławskiej zamknięto odcinki do Świdnicy przez Sobótkę, linię Wrocław Psie Pole – Trzebnica oraz północną linię do Jelcza-Laskowic. Dopiero lata 2012 i następne przyniosły remonty zarówno torów, jak i infrastruktury, w tym dworców kolejowych. Mimo to nie odnotowano znaczącej poprawy prędkości pociągów, jak też przepustowości węzła wrocławskiego. Czynnikiem dodatkowo hamującym rozwój kolei jest niska przepustowość trzytorowej estakady łączącej dworzec główny z posterunkiem odgałęźnym Grabiszyn. Stan techniczny infrastruktury w aglomeracji jest również niewystarczający. Dodatkowo ciągle odczuwane są braki taborowe, choć sytuacja pod tym względem jest (2017) o wiele lepsza niż jeszcze w pierwszej dekadzie XXI w. W roku 2017 po torach województwa jeździło najwięcej pociągów w historii, a liczba pociągów odprawianych z dworca Wrocław Główny w dzień powszedni wynosiła ok. 300 i również była najwyższa w historii.
Społeczne.
Wrocław jest miastem o dużym natężeniu ruchu samochodowego, na tysiąc mieszkańców przypada ok. 560 samochodów. Jednocześnie w samym mieście maleje liczba ludzi, którzy są skazani na komunikację miejską i podmiejską, co ma również związek ze starzeniem się społeczeństwa oraz zmniejszaniem się odsetka ludzi starszych nieposiadających prawa jazdy i samochodu. Z drugiej strony infrastruktura drogowa Wrocławia a zwłaszcza jego centrum jest niewydolna i miasto trapią zatory drogowe, powodujące niewydolność komunikacji indywidualnej i zbiorowej, zwłaszcza w godzinach szczytowych. Powoduje to zainteresowanie koleją jako środkiem transportu działającym niezależnie od sytuacji na drogach miasta. Innym ważnym aspektem jest suburbanizacja, czyli wyprowadzanie się mieszkańców miasta na przedmieścia i do miejscowości położonych w szeroko rozumianej aglomeracji miasta, np. Pęgów, Mokronos Górny czy Ramiszów. Mieszkańcy wielu z podmiejskich miejscowości mają utrudniony wjazd do miasta w godzinach szczytu, zwłaszcza na wschodzie i południu miasta. Jest to kolejny czynnik powodujący konieczność rozwoju kolei jako środka transportu osobowego. W konsekwencji liczba pasażerów w pociągach województwa dolnośląskiego w ciągu czterech lat wzrosła o 57 proc.
Polityczne.
Operatorami kolei aglomeracji wrocławskiej są dwa podmioty: Koleje Dolnośląskie będące spółką marszałka województwa dolnośląskiego oraz Polregio (do 2016. "Przewozy Regionalne"), obsługujące linie do Oławy, Strzelina, Oleśnicy, Wołowa i częściowo do Żmigrodu. Między marszałkiem a PolRegio dochodzi do tarć na tle finansowania przewozów w aglomeracji. Marszałek dysponuje 47 pociągami (stan na kwiecień 2017).
Organizacyjne.
Elementem systemu organizacji transportu w Polsce jest mnogość podmiotów realizujących przewozy pasażerskie. Podmioty te nie są ze sobą powiązane, nierzadko konkurują ze sobą. Nie ma również wspólnych podmiotów zamawiających przewozy, jak to się dzieje na przykład w Niemczech. Tego typu działania znajdują się dopiero na etapie prób: pierwszą było porozumienie 28 samorządów z 26 października 2011, do którego doprowadziły władze województwa dolnośląskiego. Jej efektem ma być integracja funkcjonalna, organizacyjna i finansowa publicznego transportu zbiorowego we Wrocławiu i aglomeracji.
Finansowe.
Transport publiczny nie finansuje się sam, a jest finansowany z budżetu centralnego oraz budżetów samorządowych. Stąd wiele inwestycji, zwłaszcza infrastrukturalnych, musi poczekać, aż znajdą się odpowiednie środki na dofinansowanie. Z tego powodu tak istotna dla aglomeracji linia jak Wrocław – Oleśnica czeka na swoją kolej na centralnej liście rezerwowej. Poziom dofinansowania w gminach rzadko przekracza 50 proc. kosztów. Szansę dla rozwoju kolei aglomeracyjnej stworzyła możliwość dofinansowania z budżetu europejskiego: za te pieniądze władze samorządowe zarówno przygotowują infrastrukturę, jak również tabor. I tak zakupy taboru w latach 2016–2017 kosztowały 258 milionów złotych, z czego 80% finansuje Unia Europejska w ramach Regionalnego Programu Operacyjnego.
Infrastruktura.
Aglomeracja wrocławska.
Aglomeracja monocentryczna w województwie dolnośląskim, której centralnym ośrodkiem jest Wrocław. W jego otoczeniu znajdują się miasta satelickie: Trzebnica, Oleśnica, Jelcz-Laskowice, Siechnice, Oława, Strzelin, Sobótka, Kąty Wrocławskie, Środa Śląska, Brzeg Dolny, Wołów, Oborniki Śląskie i Żmigród. Aglomeracja nie jest zdefiniowana jednoznacznie i nie ma formalnie określonych granic. Aglomeracja posiada rozwiniętą sieć drogową, w tym dwie autostrady: A4 i Autostradową Obwodnicę Wrocławia, drogę szybkiego ruchu S8, oraz gęstą sieć linii kolejowych, w tym będące częścią ciągów krajowych. Teren aglomeracji, szacowany na około 4000 km² zamieszkuje ponad milion mieszkańców.
Wrocław.
Wrocław jest ponad półmilionowym miastem na południowym zachodzie Polski, stolicą województwa dolnośląskiego. Miasto o ponad tysiącletniej historii, zniszczone podczas II wojny światowej ma stosunkowo zwarte zabytkowe centrum i szereg peryferyjnych osiedli z wielkiej płyty zbudowanych po wojnie. Miasto oplata gęsta i wciąż rozwijana sieć tramwajowa i autobusowa. We Wrocławiu znajdują się cztery duże dworce kolejowe: Wrocław Główny, Wrocław Mikołajów, który obsługuje wielkie osiedla na zachodzie miasta, Wrocław Nadodrze oraz Wrocław Świebodzki, który jest obecnie niedostępny dla ruchu kolejowego, choć uwzględniany w planach na dalszą przyszłość, w tym w programie Kolej Plus. Miasto dysponuje miejscami pracy i nauki atrakcyjnymi zarówno dla jego mieszkańców, jak i przyjezdnych, w tym zamieszkujących aglomerację; bezrobocie wynosi 3,5 proc. i jest jednym z najniższych w kraju. Od kilkunastu lat we Wrocławiu obserwuje się zjawisko suburbanizacji, czyli przeprowadzania się mieszkańców do miejscowości położonych w pobliżu miasta, przy stałej liczbie mieszkańców aglomeracji. Przyjazd mieszkańców aglomeracji do Wrocławia do pracy i nauki powoduje korki na arteriach wylotowych; na ulicy Zwycięskiej, będącej drogą wylotową na południe kraju, prędkość w godzinach szczytu wynosi 2,2 km/h. Czas spędzony przez statystycznego wrocławianina w korkach wynosił w r. 2017 9 godzin miesięcznie. Innym problemem trapiącym mieszkańców jest smog, uciążliwy zwłaszcza zimą; w niektóre dni poziom pyłów kilkakrotnie przewyższa dopuszczalne limity.
Infrastruktura kolejowa.
Wrocławska Kolej Aglomeracyjna jest podzielona na dwie strefy:
Linie kolejowe w aglomeracji.
Diagram przedstawia linie kolejowe, na których prowadzony jest transport osobowy.
Według stanu na rok 2017:
Większość kolei aglomeracji to linie dwutorowe i zelektryfikowane. Trakcji pozbawione są trasy Wrocław – Kobierzyce i Wrocław Psie Pole – Trzebnica. Wymienione odcinki są również jednotorowe. Jednym torem dysponuje również linia z Sołtysowic do Jelcza oraz krótkie odcinki linii Wrocław Brochów – Jelcz-Laskowice i Wrocław – Wołów. Znakomita większość infrastruktury służy obsłudze przewozów osobowych, nieudostępniona jest jedynie obwodnica towarowa łącząca linię z Katowic z zachodem kraju, przebiegająca przez południowe dzielnice miasta, linia z Osobowic do Sołtysowic oraz fragment z dworca Świebodzkiego do posterunku odgałęźnego Grabiszyn.
Obsługa ruchu pasażerskiego.
Pasażerskie przewozy kolejowe w aglomeracji wrocławskiej obsługiwane są przez Polregio (POLREGIO sp. z o.o. Dolnośląski Zakład we Wrocławiu), Koleje Dolnośląskie – spółkę marszałka województwa dolnośląskiego oraz Zarząd Dróg i Utrzymania Miasta we Wrocławiu na podstawie tzw. biletu zintegrowanego. Pociągi poruszają się w ramach aglomeracji w dziesięciu kierunkach, przy czym częstotliwość na żadnym z nich nie jest niższa niż 12 kursów na dobę, także we wszystkich kierunkach zagęszczono kursy w porannych i popołudniowych godzinach szczytu; na większości tras istnieje co najmniej jedno połączenie nocne (w okolicach godziny 23:00). Pasażerowie poruszający się koleją realizują swoje przewozy głównie w obrębie aglomeracji, jednak coraz częściej wybierają trasy wewnątrz granic administracyjnych Wrocławia; w r. 2019 było to ponad 4 miliony pasażerów i liczba ta wykazuje tendencję wzrostową; z tego powodu miasto Wrocław dopłaca coraz więcej do przewozów realizowanych w województwie, w r. 2019 miasto wydało na to kwotę 18 milionów zł. Wśród stacji w aglomeracji najbardziej popularne są dworce we Wrocławiu, zajmując trzy z pierwszych czterech miejsc. Jedną z najtrudniejszych linii w obsłudze jest trasa Wrocław – Trzebnica, z uwagi na brak zelektryfikowania i tylko jeden tor.
Częstotliwość połączeń w aglomeracji wrocławskiej.
Stan na 2022. W nawiasie podano liczbę dziennych kursów wyjeżdżających ze stacji Wrocław Główny (dla kursów do Jelcza trasą północną – Wrocław Nadodrze) w dni powszednie na tej samej trasie w roku 2001. Numeracja tabel zgodna z Dolnośląskim Rozkładem Jazdy Pociągów.
Ruch dobowy na stacjach wrocławskiej kolei aglomeracyjnej.
Poniższa tabela przedstawia liczbę osób korzystających z pociągów komunikacji aglomeracyjnej na stacjach o dziennej wymianie powyżej 1000 pasażerów w r. 2018
Pozostałe większe ośrodki aglomeracji: Środa Śląska 700 – 999, Malczyce 700 – 999, Siechnice 500 – 699, Twardogóra 200 – 299.
Linie Dolnośląskich Kolei Aglomeracyjnych.
DKA 1.
Oddana do użytku jako pierwsza w ramach projektowanych Dolnośląskich Kolei Aglomeracyjnych 12 grudnia 2021 i oznaczona jako DKA1 (wg numeracji Kolei Dolnośląskich D70). Początkowo zakładano otworzenie linii dopiero we wrześniu 2022 ze względu na braki taboru kolejowego, jednak po proteście mieszkańców osiedli Wojnów, Swojczyce i Strachocin na wrocławskim dworcu głównym postanowiono przyśpieszyć otwarcie w ograniczonym zakresie w grudniu 2021. W momencie otwarcia trasy w ciągu doby obsługiwało ją 7 par pociągów Kolei Dolnośląskich. Znaczne zwiększenie oferty przewozowej, do 15 par pociągów na dobę, nastąpiło 3 października 2022. Linią obsługują w przeważającej większości Koleje Dolnośląskie. Od 18 2022 sierpnia linię obsługują nowoczesne składy Elf 2.

</doc>
<doc id="1306764" url="https://pl.wikipedia.org/wiki?curid=1306764" title="Litewska Demokratyczna Partia Pracy">
Litewska Demokratyczna Partia Pracy

Litewska Demokratyczna Partia Pracy (lit. "Lietuvos demokratinė darbo partija", LDDP) – litewska lewicowa, socjaldemokratyczna i postkomunistyczna partia polityczna, działająca w latach 1990–2001.
Historia.
Powstanie LDDP wiąże się z przekształceniami w Komunistycznej Partii Litwy (LKP), która w 1989 ogłosiła swoją niezależność od Komunistycznej Partii Związku Radzieckiego. W 1990 na bazie LKP powołano Litewską Demokratyczną Partię Pracy, opowiadającą się za niepodległością kraju przy jednoczesnym utrzymaniu bliskich stosunków z Moskwą i kwestionującą tym samym program pełnej niezależności głoszony przez ruch Sąjūdis. Na czele LDDP stanął dotychczasowy I sekretarz KC LKP Algirdas Brazauskas. Jednocześnie grupa działaczy partii komunistycznej opowiadających się za pozostaniem Litwy w ramach ZSRR (pod przywództwem Mykolasa Burokevičiusa) kontynuowała przez około rok działalność pod dotychczasową nazwą (w ramach platformy moskiewskiej).
LDDP w latach 1990–2001 należała do najsilniejszych ugrupowań na litewskiej scenie politycznej. W 1992 wygrała wybory parlamentarne (zdobywając ponad połowę mandatów w parlamencie) i obsadziła urząd przewodniczącego Sejmu (sprawującego funkcję głowy państwa). Został nim lider partii, Algirdas Brazauskas, który rok później wygrał pierwsze po odzyskaniu przez Litwę niepodległości wybory prezydenckie. W latach 1992–1996 LDDP tworzyła kolejne rządy, na czele których stali Bronislovas Lubys, Adolfas Šleževičius i Mindaugas Stankevičius.
Po porażce w wyborach do Sejmu w 1996 (9,52% i 12 mandatów) LDDP znalazła się w opozycji do rządów konserwatystów. W wyborach prezydenckich w 1997 poparła kandydaturę Artūrasa Paulauskasa, który przegrał w II turze z Valdasem Adamkusem.
W tym okresie nawiązała bliską współpracę z Litewską Partią Socjaldemokratyczną, co doprowadziło do utworzenia wspólnych list wyborczych na potrzeby wyborów w 2000 w ramach "Socjaldemokratycznej Koalicji Algirdasa Brazauskasa", w skład której weszły też Związek Rosjan Litwy i Partia Nowej Demokracji. Blok zajął w nich pierwsze miejsce z wynikiem 31,08%, uzyskując 51 mandatów w 141-osobowym Sejmie, z czego około 25 przypadło przedstawicielom LDDP. Mimo wyborczego zwycięstwa w nowo wybranym Sejmie LDDP znalazła się w opozycji wobec popieranego przez koalicję Litewskiego Związku Liberałów i Nowego Związku rządu Rolandasa Paksasa.
Po upadku rządu Rolandasa Paksasa w 2001 partia utworzyła nowy gabinet m.in. z LSDP i Nowym Związkiem, na którego czele stanął przywódca wyborczej koalicji, Algirdas Brazauskas. W tym samym roku doszło do faktycznego połączenia LDDP z socjaldemokratami i przyjęcia nazwy Litewska Partia Socjaldemokratyczna dla wspólnego ugrupowania, którego przewodniczącym został urzędujący litewski premier.

</doc>
<doc id="1306775" url="https://pl.wikipedia.org/wiki?curid=1306775" title="Bieńkowski (herb szlachecki)">
Bieńkowski (herb szlachecki)

Bieńkowski – polski herb szlachecki, odmiana herbu Korwin.
Opis herbu.
Opis zgodnie z klasycznymi regułami blazonowania:
W polu srebrnym na gałęzi czerwonej stoi kruk czarny z pierścieniem złotym w dziobie. 
W klejnocie nad hełmem w koronie pawi ogon, a na nim taki sam kruk.
Najwcześniejsze wzmianki.
Nadany w 1676 roku Janowi Bieńkowskiemu.
Herbowni.
Bieńkowski

</doc>
<doc id="1306779" url="https://pl.wikipedia.org/wiki?curid=1306779" title="Leszek Kubanek">
Leszek Kubanek

Leszek Kubanek (ur. 2 sierpnia 1926 w Krakowie, zm. 7 lipca 1999 tamże) – polski aktor.

</doc>
<doc id="1306785" url="https://pl.wikipedia.org/wiki?curid=1306785" title="Herb Żerkowa">
Herb Żerkowa

Herb Żerkowa – jeden z symboli miasta Żerków i gminy Żerków w postaci herbu.
Wygląd i symbolika.
Herb przedstawia w polu czerwonym złotą łódź pod takąż gwiazdą sześciopromienną.
Wizerunek herbowy nawiązuje herbu szlacheckiego Łodzia.
Historia.
Herb związany ze szlachecką rodziną Górków-Roszkowskich, który w latach 1539-1618 byli właścicielami Żerkowa. W roku 1565 Jan Górka-Roszkowski nadał miastu herb: złota łódź – godło rodowe Górków (Łodzia), nad nią sześcioramienna gwiazda. Ustanowiony przez Radę Miejską 29 kwietnia 2019 roku.

</doc>
<doc id="1306786" url="https://pl.wikipedia.org/wiki?curid=1306786" title="FitzRoy Somerset (1. baron Raglan)">
FitzRoy Somerset (1. baron Raglan)

FitzRoy James Henry Somerset (ur. 30 września 1788, zm. 28 czerwca 1855 na Krymie) – brytyjski arystokrata, wojskowy w stopniu marszałka polnego i polityk, naczelny dowódca wojsk brytyjskich podczas wojny krymskiej, najmłodszy syn Henry’ego Somerseta, 5. księcia Beaufort, i Elizabeth Boscawen, córki admirała Edwarda Boscawena. Jego starszymi braćmi byli: Henry, 6. książę Beaufort, Charles, gubernator Kolonii Przylądkowej, oraz Edward, dowódca kawalerii w armii Wellingtona.
U boku Wellingtona.
Od urodzenia nosił tytuł lorda FitzRoya Somerseta. Wykształcenie odebrał w Westminster School. W 1804 roku wstąpił do armii. W roku 1807 był członkiem poselstwa sir Arthura Pageta do Turcji. W tym samym roku był członkiem sztabu generała Arthura Wellesleya podczas wyprawy na Kopenhagę. Rok później towarzyszył Wellesleyowi podczas kampanii w Portugalii. Podczas wojen na Półwyspie Iberyjskim lord Somerset był najpierw adiutantem, a następnie wojskowym sekretarzem Wellesleya.
W roku 1810 Somerset został ranny w bitwie pod Buçaco. Po bitwie pod Fuentes de Oñoro został awansowany do stopnia majora. W 1812 roku, jako ochotnik w szeregach 52 Pułku Lekkiej Piechoty, brał udział w szturmie Ciudad Rodrigo. Odznaczył się również podczas oblężenia Badajoz. W latach 1814-1815 był sekretarzem brytyjskiej ambasady w Paryżu. Podczas 100 dni ponownie został adiutantem i militarnym sekretarzem Wellingtona.
Pod Waterloo Somerset został ciężko ranny w prawą rękę, którą następnie amputowano. Szybko nauczył się jednak pisać lewą ręką i po zakończeniu działań wojennych powrócił na stanowisko sekretarza paryskiej ambasady. W latach 1818-1820 i 1826-1829 zasiadał w Izbie Gmin jako reprezentant okręgu Truro. W roku 1819 został sekretarzem Wellingtona jako generał artylerii. Od 1827 roku aż do śmierci księcia w 1852 był sekretarzem Wellingtona, naczelnego dowódcy British Army. W roku 1835 został awansowany do stopnia generała-majora, a w 1838 generała-porucznika. 16 października 1852 roku został członkiem Tajnej Rady, a 20 października otrzymał tytuł barona Raglan i zasiadł w Izbie Lordów.
Wojna krymska.
W 1854 roku Raglan został awansowany do stopnia generała i otrzymał dowództwo nad brytyjskimi wojskami wysłanymi na wojnę krymską. Miał tam współpracować z dowódcą wojsk tureckich, Omarem Paszą, i dowódcą wojsk francuskich, marszałkiem Saint Arnaud, a później marszałkiem Canrobertem. Lord Raglan i jego sztab byli odpowiedzialni za fatalną sytuację zaopatrzeniową wojsk brytyjskich oblegających Sewastopol zimą 1854/1855 (podczas tej zimy z brytyjskiego kontyngentu ubyło 23 tys. ludzi).
Lord Raglan nie radził sobie również na polu bitwy. Nie zwracał uwagi na narastający konflikt między dowódcami kawalerii lordem Lucanem i lordem Cardiganem. W bitwach pod Bałakławą i Inkermanem popełniał poważne błędy, wysyłając zbyt szczupłe siły brytyjskie przeciwko znacznie liczniejszym oddziałom rosyjskim. Mimo błędów Raglana obie bitwy zakończyły się zwycięstwami sprzymierzonych, a sam Raglan otrzymał awans do stopnia marszałka polnego.
Podczas ciężkiej zimy 1854/1855 Raglan poważnie zapadł na zdrowiu. Zmarł 28 czerwca na dyzenterię. Jego ciało zostało przewiezione do Anglii i pochowane w Badminton.
Życie prywatne.
13 marca 1814 roku Somerset poślubił Emily Wellesley-Pole (zmarła 6 marca 1881 roku), córkę Williama Wellesleya-Pole’a, 3. hrabiego Mornington, i Katherine Forbes, córki admirała John Forbesa. FitzRoy i Emily mieli razem dwóch synów:
Upamiętnienie.
Na cześć marszałka nazwano miasto Raglan w Nowej Zelandii.
W filmie "Szarża lekkiej brygady" Tony’ego Richardsona z 1968 roku w postać Raglana wcielił się John Gielgud.

</doc>
<doc id="1306787" url="https://pl.wikipedia.org/wiki?curid=1306787" title="Robert Reinick">
Robert Reinick

Robert Reinick (ur. 22 lutego 1805 w Gdańsku, zm. 7 lutego 1852 w Dreźnie) – niemiecki malarz, poeta, do 1825 mieszkał w Gdańsku.
Do utworów poety, muzykę komponowali m.in. Franz Schubert, Robert Schumann, Johannes Brahms.
Patronował ulicy wytyczonej w 1904 lub 1905 roku w Gdańsku-Wrzeszczu (nazwa powojenna Robert-Reinick-Weg: Saperów). Jest jedną z nielicznych uliczek Dolnego Wrzeszcza, która w dużej części zachowały swój przedwojenny charakter: stylową zabudowę jednorodzinną i brukowaną jezdnię. Sąsiedztwo parku i Strzyży sprawiają, że jest to jeden z najurokliwszych zakątków Wrzeszcza.

</doc>
<doc id="1306788" url="https://pl.wikipedia.org/wiki?curid=1306788" title="Pułki czołgów Wojska Polskiego">
Pułki czołgów Wojska Polskiego

Pułki czołgów Wojska Polskiego – spis polskich pułków czołgów (pancernych): ich geneza, struktura organizacyjna; podległość i przeformowania.
Pułki pancerne II RP.
Struktura organizacyjna.
Wydany 14 kwietnia 1919 rozkaz organizacyjny 1 pułku czołgów określał jego skład:
dowództwo pułku
Razem w kompanii 24 czołgi typu Renault M 17
Ogółem w pułku:
Pułki pancerne PSZ.
Skład organizacyjny.
Dowództwo, a w nim 4 czołgi plutonu dowództwa oraz 11 czołgów lekkich Stuart i scout – carów 
Pułk posiadał :
Sprzęt:
Pułki czołgów na froncie wschodnim.
Struktura organizacyjna.
Pułk czołgów średnich
Pułk czołgów ciężkich
W strukturze samodzielnego pułku czołgów ciężkich znajdowały się: cztery kompanie czołgów ciężkich, kompania technicznego zaopatrzenia, kompania sztabowa oraz pluton gospodarczy. W pułku było 282 żołnierzy. Uzbrojenie stanowiło: 21 czołgów ciężkich IS-2 i 1 samochód pancerny BA-64.
Pułki czołgów po 1945.
Struktura organizacyjna.
W 1946 wszystkie brygady pancerne przeorganizowano na pułki czołgów średnich "(1, 2, 6, 8 i 9 pcz)". Każdy z nich posiadał: trzy kompanie czołgów, kompanię fizylierów, kompanię technicznego zaopatrzenia, pluton dowództwa oraz drużyny gospodarczą i transportową. W pułku było 371 żołnierzy. Na jego uzbrojeniu znajdowały się: 32 czołgi średnie T-34/85.
W 1947, wszystkie jednostki pancerne przeszły na nowe etaty. Utworzono kompanię sztabową z plutonem dowództwa oraz dwa nowe plutony: saperów i ochrony. Rozformowano kompanię fizylierów zmniejszając ogólny stan żołnierzy z 371 do 348. W pułku czołgów ciężkich były cztery kompanie czołgów, a w pułku artylerii pancernej cztery baterie dział pancernych
Wiosną 1948 w pułku czołgów stan osobowy pułku zwiększył się do 368 żołnierzy stanu stałego i 129 elewów. Wzrosła też liczba uzbrojenia, które obejmowało: 35 czołgów średnich T-34/85 1 samochód pancerny BA-64. Pułk czołgów ciężkich liczył 285 żołnierzy stanu stałego i 44 elewów. Jego uzbrojenie stanowiły: 24 czołgi ciężkie IS-2 i 1 samochód pancerny BA-64.
W 1949 pułk czołgów średnich posiadał następującą strukturę: dwa bataliony czołgów i batalion artylerii pancernej. Batalion czołgów posiadał trzy kompanie czołgów, a w batalionie artylerii pancernej były dwie kompanie dział pancernych. W pułku znajdował się też batalion szkolny (dwie kompanie). Posiadał też kompanię dowodzenia i kompanię technicznego zaopatrzenia. Zasadnicze uzbrojenie pułku składało się z: 66 czołgów średnich T-34/85 i 21 ciężkich dział pancernych ISU-122. Pułk czołgów ciężkich w kompaniach czołgów, posiadał tylko dwa plutony czołgów. Sprzęt bojowy pułku stanowiło: 35 czołgów ciężkich IS-2 i 16 ciężkich dział pancernych ISU-152.
W 1950 w składzie korpusów zmechanizowanych utworzono dodatkowo samodzielny pułk czołgów ciężkich "(4. i 6. pczc)". 
Pułk czołgów ciężkich korpusu posiadał: cztery kompanie czołgów ciężkich, kompanię fizylierów, batalion artylerii pancernej "(dwie kompanie dział pancernych)", kompanie: dowodzenia, technicznego zaopatrzenia i szkolną. Pułk liczył 678 żołnierzy. Jego sprzęt stanowiły 23 czołgi ciężkie IS-2 i 13 ciężkich dział pancernych ISU-122.
W pułku czołgów średnich znajdowały się: dwa bataliony czołgów, w każdym: trzy kompanie czołgów, batalion artylerii pancernej ISU-122 po dwie kompanie dział pancernych, kompania technicznego zaopatrzenia i kompania dowodzenia. W pułku było 789 żołnierzy.
Wiosną 1951 w pułku czołgów średnich utworzono trzeci skadrowany batalion czołgów "(bataliony czołgów miały po dwie kompanie czołgów)". W miejsce batalionu artylerii pancernej wprowadzono batalion piechoty zmotoryzowanej składający się z trzech kompanii piechoty zmotoryzowanej, kompanii przeciwlotniczych karabinów maszynowych i baterii artylerii przeciwpancernej.
W pułku czołgów ciężkich korpusu rozwiązano kompanię dowodzenia, a plutony łączności i saperów usamodzielniono. Kompanie czołgów ciężkich weszły w skład batalionu czołgów ciężkich. W batalionie artylerii pancernej zwiększono liczbę kompanii z 2 do 4 zmniejszając jednocześnie liczbę plutonów z 3 do 2. Utworzono skadrowany batalion artylerii pancernej o strukturze identycznej jak batalion rozwinięty. W miejsce kompanii fizylierów powstał batalion fizylierów składający się z dwóch kompanii fizylierów i kompanii piechoty zmotoryzowanej, baterii przeciwlotniczej, baterii artylerii i plutonu łączności. W kompanii technicznego zaopatrzenia utworzono dodatkowy pluton robót specjalnych.
W 1951 wprowadzono też nowy rodzaj jednostek pancernych. Były to samodzielne pułki czołgów "(11., 13., 16., 18., 20. i 22 pcz)". Struktura pułku obejmowała: sześć kompanii czołgów średnich, batalion artylerii pancernej po dwie kompanie dział pancernych; kompanię technicznego zaopatrzenia oraz plutony: łączności i saperów. Uzbrojenie pułku stanowiły: 63 czołgi średnie T-34/85 i 18 ciężkich dział pancernych ISU-122. 
W grudniu 1952 nastąpiła zmiana etatu samodzielnego pułku czołgów. W pułku znajdowały się teraz tylko trzy kompanie czołgów średnich i jedna kompania dział pancernych. Podstawowy sprzęt zmniejszono do: 30 czołgów i 5 dział pancernych.
W DZ typu B "(19. i 20 DZ)" w pułku czołgów średnich znajdował się jeden batalion czołgów i jedynie kompania piechoty zmotoryzowanej. Pułk liczył 415 żołnierzy. Sprzęt bojowy stanowiło 31 czołgów średnich T-34/85
Jesienią 1954 dla 15 DZ "(typ B)", w miejsce pułku artylerii pancernej, włączono ciężki pułk czołgów i artylerii pancernej. Posiadał w swojej strukturze dwa bataliony: czołgów ciężkich i dział pancernych, z których każdy miał po dwie kompanie. Pozostałe pododdziały to plutony: dowodzenia, piechoty zmotoryzowanej, artylerii przeciwlotniczej, saperów i transportowo-gospodarczy. Stan osobowy pułku wynosił 350 żołnierzy.
W składzie pułku czołgów średnich znajdowały się: dwa bataliony czołgów po dwie kompanie w każdym, oraz plutony: piechoty zmotoryzowanej, artylerii przeciwlotniczej, saperów i transportowo-gospodarczy.
W 1955 zrezygnowano ze szczebla batalionu. Według nowej struktury pułk posiadał w swym składzie: pięć kompanii czołgów kompanię piechoty zmotoryzowanej, kompanię rozpoznawczą, baterię przeciwlotniczą, plutony: łączności, saperów i transportowo-gospodarczy oraz drużynę rozpoznania chemicznego. Ogółem pułk liczył 690 żołnierzy. Jego sprzęt stanowiło: 55 czołgów średnich T-54A i 1 transporter opancerzony BTR-152.
W 1957 pułk czołgów i artylerii pancernej składał się z: czterech kompanii czołgów średnich, kompanii dział pancernych, kompanii piechoty zmotoryzowanej, baterii artylerii przeciwlotniczej i plutonu łączności. Pułk liczył 543 żołnierzy i posiadał: 42 czołgi średnie T-54A, 10 dział pancernych ISU-122, transporter opancerzony BTR-152, 4 armaty przeciwlotnicze 37 mm i 9 granatników przeciwpancernych RPG-2.
Pułki czołgów średnich posiadały: cztery kompanie czołgów średnich, kompanię czołgów ciężkich, kompanię piechoty zmotoryzowanej, pluton artylerii przeciwlotniczej i pluton łączności. Nie było już kompanii rozpoznawczej i plutonu saperów (szkolono je w batalionach dywizyjnych). Wprowadzono kompanię czołgów ciężkich, kosztem jednej kompanii czołgów średnich. Kompania piechoty zmotoryzowanej składała się w tym okresie z trzech plutonów. W pułku znajdowało się 494 żołnierzy. Jego uzbrojenie to: 42 czołgi średnie T-54A, 10 czołgów ciężkich IS-2 i 1 transporter opancerzony BTR-152.
W 1958 dokonano korekty etatów pułków czołgów średnich. wycofano z ich składu kompanie czołgów ciężkich i dodano kompanię czołgów średnich. Liczba sprzętu bojowego nie uległa zmianie.
W grudniu 1959 wprowadzono na uzbrojenie samobieżne działa przeciwlotnicze ZSU-57-2. Plutony samobieżnych armat przeciwlotniczych zastąpiły dotychczas istniejące plutony artylerii przeciwlotniczej .
W pierwszej połowie lat sześćdziesiątych rozwinięty pułk czołgów na tzw. etacie pokojowo-wojennym w dywizji zmechanizowanej posiadał: pięć kompanii czołgów, kompanię łączności, kompanię medyczną oraz plutony: rozpoznawczy, przeciwlotniczy, saperów i rozpoznania skażeń; liczył 669 żołnierzy i uzbrojony był w 69 czołgów średnich T-34/85, 2 transportery opancerzone BTR-152 i 4 rozpoznawcze samochody opancerzone BRDM .
W dywizji pancernej posiadał ponadto kompanię piechoty. Posiadał etatowo 756 żołnierzy, 69 czołgów średnich T-54A, 7 transporterów opancerzonych BTR-152, 4 rozpoznawcze samochody opancerzone BRDM lub transportery opancerzone BTR-40 oraz 3 samobieżne działa przeciwlotnicze ZSU 57-2 .

</doc>
<doc id="1306789" url="https://pl.wikipedia.org/wiki?curid=1306789" title="Kombinatoryczna teoria gier">
Kombinatoryczna teoria gier

Kombinatoryczna teoria gier – gałąź matematyki zapoczątkowana przez Johna Conwaya około 1970, związana ze szczególną klasą gier.

</doc>
<doc id="1306791" url="https://pl.wikipedia.org/wiki?curid=1306791" title="Stan (średniowiecze)">
Stan (średniowiecze)

Stan, stacja (gościtwa – na zachodnim Pomorzu) – w średniowieczu obowiązek utrzymania przejeżdżającego władcy, jego świty, dostojników i niższych urzędników, stanowiący powinność prawa książęcego.
W dobrach kościelnych ograniczony przywilejem łęczyckim 1180, następnie przez rozwój immunitetu, zanikł XIII–XIV w.

</doc>
<doc id="1306794" url="https://pl.wikipedia.org/wiki?curid=1306794" title="Sprzęgło proszkowe">
Sprzęgło proszkowe

Sprzęgło proszkowe czyli inaczej sprzęgło elektromagnetyczne. Zasada działania oparta jest na wykorzystaniu właściwości przenoszenia sił statycznych przez warstwę proszku ferromagnetycznego, znajdującego się w polu magnetycznym.
Wirniki (zewnętrzny i wewnętrzny) związane odpowiednio z wałami mogą wykonywać niezależnie ruch obrotowy. W pierścieniowym wytoczeniu wirnika zewnętrznego znajduje się uzwojenie wzbudzenia. Po przyłożeniu napięcia stałego Um, prąd Im, płynąc przez uzwojenie wzbudzające, wytwarza przepływ magnetyczny, powodujący powstanie strumienia magnetycznego Φm w rdzeniu wirnika zewnętrznego. Strumień ten dzieli się na strumień główny Φ, wchodzący do wirnika wewnętrznego poprzez szczelinę powietrzną, wypełnioną w swojej tzw. aktywnej części proszkiem ferromagnetycznym oraz na strumienie rozproszenia. Strumień główny przepływa przez następujący obwód zamknięty: rdzeń wirnika wewnętrznego – szczelina z proszkiem magnetycznym – wirnik zewnętrzny (biegun S) -(biegun N) – szczelina z proszkiem magnetycznym – rdzeń wirnika wewnętrznego.
Zalety sprzęgieł proszkowych:

</doc>
<doc id="1306798" url="https://pl.wikipedia.org/wiki?curid=1306798" title="Windows 9x">
Windows 9x

Windows 9x – rodzina systemów Microsoft Windows opartych na MS-DOS-ie. Do rodziny Windows 9x zaliczają się systemy: Windows 95, Windows 98 oraz Windows Me. Wszystkie wersje systemów Windows 9x były oznaczone jako Windows 4.x.
Windows 9x jest znany głównie z zastosowania w komputerach stacjonarnych. W 1998 roku Windows stanowił 82% udziału w rynku systemów operacyjnych.
Wydania.
Systemy rodziny Windows 9x/Me:
Windows 95.
Windows 95 pod nazwą kodową "Chicago" wydany został 24 sierpnia 1995. Windows 95 jest połączeniem interfejsu użytkownika wywodzącego się z Windows 3.x oraz systemu operacyjnego MS-DOS. W Windows 95 zadebiutowało kilka elementów obecnych do dzisiaj w systemie Windows m.in. folder specjalny Mój komputer i menu Start, które zastąpiło Menedżera programów. W wersji OSR2 wprowadzono obsługę FAT32, USB i AGP.
Następcą Windows 95 jest Windows 98.
Windows 98.
Windows 98 pod nazwą kodową "Memphis" jest 32-bitowym systemem operacyjnym wydanym przez Microsoft dnia 25 czerwca 1998. Windows 98 jest w dużej mierze oparty na Windows 95, ale zawiera poprawioną (lub dodaną) obsługę standardów takich jak USB, MMX i AGP. Podobnie jak poprzednik Windows 98 obsługuje system plików FAT32. Nowością w Windows 98 było dodanie witryny Windows Update, pozwalającej aktualizować system.
Windows 98 Second Edition (SE) ukazał się 10 czerwca 1999 i zawierał m.in. nową wersję Internet Explorera. Microsoft oficjalnie zakończył udzielenia wsparcia technicznego systemowi Windows 98 SE dnia 11 lipca 2006.
Następca Windowsa 98 to Windows Millenium Edition.
Windows Me.
Windows Millenium Edition pod nazwą kodową "Millenium" jest 32-bitowym systemem operacyjnym wydanym przez Microsoft 14 września 2000 roku, następca systemu Windows 98. W Windows Millenium został ukryty dostęp do DOS-a, zmieniono też ekran podczas uruchamiania się systemu. Dodano Internet Explorer i Outlook Express w wersji 5.5 oraz pakiet Windows Media. Do Windows Update odziedziczonego po Windows 98 dodano aktualizacje automatyczne. Kolejną nowością w systemie Windows Me było przywracanie systemu, dzięki któremu można było przywrócić system Windows do poprzedniego stanu. Od tamtej pory funkcja przywracania systemu jest dodawana do każdego Windowsa. Windows Millenium Edition to ostatni system z rodziny 9x oraz ostatni system Windows pozbawiony aktywacji. Dnia 11 lipca 2006 Microsoft oficjalnie zakończył udzielania wsparcia technicznego dla tego systemu.
Zalety i wady.
Zalety.
Systemy Windows 9x są 16/32-bitowymi hybrydowymi systemami operacyjnymi. Mają więc niższe wymagania sprzętowe od nowszych systemów operacyjnych z rodziny Windows NT.
Wady.
Windows 9x nie obsługuje systemów plików NTFS i HPFS. Ponadto nie ma wsparcia dla wykrywania i rejestrowania zdarzeń, które istnieją w systemach rodziny Windows NT.

</doc>
<doc id="1306800" url="https://pl.wikipedia.org/wiki?curid=1306800" title="Ranavalona I">
Ranavalona I

Ranavalona I Okrutna (ur. ok. 1788, zm. 15 sierpnia 1861 w Antananarywie) – władczyni królestwa Imerina. 
Małżonka Radamy I. Objęła rządy po jego śmierci, brutalnie rozprawiając się z rywalami do tronu. Podczas przewrotu oparła swoje rządy o arystokrację Merina i armię. W czasie swych rządów znacznie ograniczyła wpływy europejskie. Wygnała misjonarzy i prześladowała chrześcijan. W 1838 r. podczas negocjacji z Anglikami zażądała, aby prowadzili handel wyłącznie w wyznaczonych przez nią portach pod pełną kontrolą madagaskarskich urzędników. Nałożone restrykcje spowodowały wycofanie się Anglików i Francuzów, którzy w akcie zemsty zbombardowali miasto portowe Tamatave. Port został ponownie otwarty dla handlu w 1853 r. Dzięki pomocy Francuza Jeana Laborde'a uruchomiła na wyspie produkcję broni palnej, cementu i tkanin.
W 1857 r. wykryła tajne porozumienie pomiędzy swoim synem Radamą II a Francuzami, przewidujące objęcie Imeriny protektoratem Francji. Wskutek wykrytego spisku wygnała z wyspy Europejczyków i okrutnie rozprawiła się z około tysiącem własnych poddanych podejrzanych o udział w nim.

</doc>
<doc id="1306801" url="https://pl.wikipedia.org/wiki?curid=1306801" title="Gościtwa">
Gościtwa



</doc>
<doc id="1306802" url="https://pl.wikipedia.org/wiki?curid=1306802" title="Spinon">
Spinon



</doc>
<doc id="1306803" url="https://pl.wikipedia.org/wiki?curid=1306803" title="Hidroelétrica de Itaipú">
Hidroelétrica de Itaipú



</doc>
<doc id="1306804" url="https://pl.wikipedia.org/wiki?curid=1306804" title="Przybliżenie Hartree-Focka">
Przybliżenie Hartree-Focka



</doc>
<doc id="1306805" url="https://pl.wikipedia.org/wiki?curid=1306805" title="Passaic (New Jersey)">
Passaic (New Jersey)

Passaic – miasto w Stanach Zjednoczonych, w stanie New Jersey, w hrabstwie Passaic. W 2010 miejscowość zamieszkiwało 69 781 osób. Powierzchnia miasta wynosi 8,4 km².
W mieście rozwinął się przemysł drzewny, farmaceutyczny, elektroniczny oraz lotniczy.

</doc>
<doc id="1306809" url="https://pl.wikipedia.org/wiki?curid=1306809" title="Okręg wyborczy Truro and St Austell">
Okręg wyborczy Truro and St Austell

Okręg wyborczy Truro and St Austell powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Do 1997 r. nosił nazwę Truro. Okręg położony jest w Konrwalii. W 1885 r. liczbę mandatów przypadających na okręg zmniejszono do jednego. Okręg zlikwidowano w 1918 r., ale przywrócono go ponownie w 1950 r. Ponownie został zlikwidowany w 2010 r.

</doc>
<doc id="1306813" url="https://pl.wikipedia.org/wiki?curid=1306813" title="Baron Raglan">
Baron Raglan

Baronowie Raglan 1. kreacji (parostwo Zjednoczonego Królestwa)
Dziedzic tytułu barona Raglan: Geoffrey Somerset

</doc>
<doc id="1306814" url="https://pl.wikipedia.org/wiki?curid=1306814" title="John Horton Conway">
John Horton Conway

John Horton Conway (ur. 26 grudnia 1937 w Liverpoolu, zm. 11 kwietnia 2020 w Princeton) – angielski matematyk. Profesor uniwersytetów w Cambridge i Princeton, członek Towarzystwa Królewskiego w Londynie (ang. "Royal Society"). Laureat Nagrody Frederica Essera Nemmersa w dziedzinie matematyki (1998).
Conway zajmował się rozmaitymi obszarami matematyki jak algebra abstrakcyjna, analiza rzeczywista, teoria mnogości czy geometria. Jedno z jego najbardziej znanych osiągnięć to wkład w matematykę dyskretną przez badania automatów komórkowych – to twórca ich kanonicznego przykładu, jakim jest gra w życie.
Kariera akademicka.
Od wczesnego dzieciństwa wykazywał uzdolnienia matematyczne. W roku 1959 ukończył Gonville and Caius College na Uniwersytecie Cambridge. W 1964 roku uzyskał tytuł doktora oraz stanowisko wykładowcy czystej matematyki. W tym samym roku został wybrany na członka Sidney Sussex College, a w roku 1970 – na członka Gonville and Caius College. W roku 1971 roku "" nagrodziło Conwaya Nagrodą Berwicka. W 1981 roku został wybrany na członka The Royal Society of London. W 1983 roku został profesorem matematyki Uniwersytetu Cambridge. Od roku 1986 pracował jako profesor matematyki na Uniwersytecie Princeton.
Opracował algorytm do obliczania, jaki dzień tygodnia wypada w dowolnym dniu.
Zmarł na skutek COVID-19 w okresie światowej pandemii tej choroby.
Publikacje.
Książki Johna Conwaya:
Książki o Conwayu i jego pracach:

</doc>
<doc id="1306816" url="https://pl.wikipedia.org/wiki?curid=1306816" title="Red Bull Flugtag">
Red Bull Flugtag

Red Bull Flugtag, w Polsce znany jako Konkurs Lotów Red Bull - są to zawody pokazowe sponorowane przez Red Bull polegające na "zleceniu" z 9 metrowej platformy do akwenu. Zawodnicy skaczą na konstrukcjach własnej produkcji. Pierwsze zawody Red Bull Flugtag odbyły się w 1992 roku w Wiedniu w Austrii. Do tej pory zawody te odbywały się w ponad 20 krajach. W Polsce zostały zorganizowane trzy konkursy. Pierwszy konkurs lotów Red Bull odbył się w 1999 roku w Poznaniu, drugi odbył się w Krakowie, a trzeci był planowany we Wrocławiu, jednak te zawody się nie odbyły. Czwarty konkurs mogliśmy podziwiać 1 czerwca 2008 roku już po raz drugi w Poznaniu. 

</doc>
<doc id="1306817" url="https://pl.wikipedia.org/wiki?curid=1306817" title="Konkurs Lotów Red Bull">
Konkurs Lotów Red Bull



</doc>
<doc id="1306821" url="https://pl.wikipedia.org/wiki?curid=1306821" title="Zapalenie woreczka żółciowego">
Zapalenie woreczka żółciowego



</doc>
<doc id="1306822" url="https://pl.wikipedia.org/wiki?curid=1306822" title="Elżbieta Hibner">
Elżbieta Hibner

Elżbieta Hibner (ur. 12 października 1950 w Łodzi) – polska polityk, urzędniczka państwowa i samorządowa, była wiceminister zdrowia i finansów, od 2006 do 2010 członek zarządu województwa łódzkiego.
Życiorys.
Ukończyła studia na Politechnice Łódzkiej, w 1981 obroniła doktorat z zakresu nauk technicznych w Instytucie Elektroenergetyki PŁ. Od 1973 do 1989 pracowała jako asystent, następnie starszy asystent i adiunkt w tej jednostce.
W latach 1990–1996 pełniła funkcję zastępcy prezydenta Łodzi (m.in. z ramienia Ruchu dla Rzeczypospolitej). Od 1997 pracowała w administracji rządowej jako doradca premiera Jerzego Buzka oraz szef gabinetu politycznego ministra zdrowia. Od czerwca 2000 była podsekretarzem stanu w resorcie zdrowia, a od grudnia 2000 do sierpnia 2001 pełniła funkcję podsekretarza stanu w Ministerstwie Finansów. Zasiadała także w radzie politycznej Chrześcijańskiej Demokracji III RP. W 2001 została pełnomocnikiem rektora Wyższej Szkoły Humanistyczno-Ekonomicznej w Łodzi.
W wyborach samorządowych w 2006 z listy Platformy Obywatelskiej uzyskała mandat radnej sejmiku łódzkiego, następnie powołano ją na stanowisko członka zarządu województwa.
W 2007 była wymieniana jako kandydat na stanowisko ministra rozwoju regionalnego. W 2010 nie ubiegała się o reelekcję i zakończyła pracę w zarządzie województwa. W 2011 była niezależną kandydatką do Senatu w wyborach parlamentarnych (co skutkowało wykluczeniem z PO). W 2014 bezskutecznie kandydowała do rady Łodzi z listy komitetu Łodzianie Bez Partii, a w 2018 do sejmiku województwa z listy Bezpartyjnych Samorządowców. W 2019 współtworzyła ruch Polska Fair Play.

</doc>
<doc id="1306825" url="https://pl.wikipedia.org/wiki?curid=1306825" title="John Conway">
John Conway



</doc>
<doc id="1306827" url="https://pl.wikipedia.org/wiki?curid=1306827" title="Live at the Rotterdam Ahoy">
Live at the Rotterdam Ahoy

Live at the Rotterdam Ahoy – album koncertowy zespołu Deep Purple zarejestrowany 30 października 2000 i wydany w roku 2001. Materiał zawiera większość koncertu z Rotterdamu w Holandii podczas tournée zespołu "Concerto Tour" na przełomie 2000/2001. Sam "Concerto for Group and Orchestra" też był przedstawiany, ale nie został zamieszczony na albumie z powodu "wymagań przepisów prawnych" (zamieszczonych na wkładce). Część utworów jest skomponowanych solo przez członków zespołu, dwa nagrane oryginalnie przez gościa Ronniego Jamesa Dio, pozostałe to mieszanka starych i nowych utworów Deep Purple.

</doc>
<doc id="1306830" url="https://pl.wikipedia.org/wiki?curid=1306830" title="Nissan GT-R">
Nissan GT-R

Nissan GT-R – dwudrzwiowe coupé firmy Nissan, zapowiedziane 6 grudnia 2007. Do sprzedaży międzynarodowej wszedł na początku czerwca 2008. Pod koniec 2010 roku przeszedł facelifting. W 2009 roku samochód zdobył tytuł "World Performance Car of the Year".
Prace nad samochodem trwały od 2001 roku. Po zakończeniu produkcji modelu Skyline R34 w 2002 roku nastała 6-letnia przerwa. W 2003 roku powstał nieco odbiegający segmentem od poprzednika model V35. Był to pierwszy Skyline, który był sprzedawany w USA jako Infiniti G35. Nissan GT-R został oficjalnie zaprezentowany w 2007 roku, a wprowadzony do sprzedaży w 2008.
W 2013 roku pojawił się Nissan GT-R Gentleman Edition, który bazuje na wariancie Black Edition i jest oferowany jedynie w szarym kolorze - Grey Squale. Na nadwoziu zamontowano plakietki z napisem "Gentleman Edition". We wnętrzu zmiany są niewielkie, zastosowano czerwoną tapicerkę skórzaną na fotelach, boczkach drzwi i desce rozdzielczej. Wewnątrz znajduje się plakietka z numerem seryjnym modelu w edycji specjalnej.
W listopadzie 2013 roku Nissan zaprezentował GT-R-a po liftingu. Samochód otrzymał nowy przód, pojawiło się również wiele modernizacji mechanicznych, w tym zawieszenia. Całkowitą nowością jest również wersja Nismo o mocy 591 KM.
Dane techniczne modelu GT-R.
Silnik.
Stworzony specjalnie dla tego modelu silnik VR38DETT o pojemności 3.8 l w układzie V, sześciocylindrowy, który doładowany jest parą turbosprężarek IHI. Produkuje moc 570 (początkowo 485, po liftingu zwiększona do 530, następnie do 550) KM przy 6800 obr./min, a maksymalny moment obrotowy wynoszący 632 Nm dostępny jest w zakresie od 3300 do 5800 obr./min.
"Rocznik 2008"
"Rocznik 2010"
"Rocznik 2011"
"Rocznik 2017"
Skrzynia biegów.
Dzięki zastosowanym dwóm sprzęgłom, jednym dla biegów parzystych (2,4,6), drugim dla nieparzystych (1,3,5) przekładnia charakteryzuje się wyjątkowo krótkim czasem zmiany przełożenia.

</doc>
<doc id="1306831" url="https://pl.wikipedia.org/wiki?curid=1306831" title="Billy McKinlay">
Billy McKinlay

William „Billy” McKinlay (ur. 22 kwietnia 1969 w Glasgow) – szkocki piłkarz grający na pozycji defensywnego pomocnika.
Kariera klubowa.
Piłkarską karierę McKinlay rozpoczął w małym klubie o nazwie Hamilton Thistle. W 1985 roku w wieku 16 lat trafił do szkółki piłkarskiej Dundee United, a sezonie 1986/1987 zadebiutował w jego barwach w lidze szkockiej. W tamtym sezonie Dundee doszło do finału Pucharu UEFA, jednak trofeum to zdobył szwedzki IFK Göteborg. Dundee przegrało także w finale Pucharu Szkocji – 0:1 z St. Mirren F.C. W 1988 roku zespół znów zagrał w finale krajowego pucharu, a Billy wystąpił po raz pierwszy w meczu o takiej randze. Tym razem Dundee uległo 1:2 Celtikowi. Już w sezonie 1988/1989 McKinlay grał w pierwszym składzie. W Dundee występował do lata 1995 roku i jeszcze dwukrotnie wystąpił w finale Scottish Cup – w 1991 i 1994 roku, w tym drugim przypadku zdobywając go. W barwach „The Terrors” rozegrał 222 ligowe spotkania i strzelił 23 gole.
14 października 1996 McKinlay podpisał kontrakt z angielskim Blackburn Rovers, które zapłaciło za niego 1,75 miliona funtów. W Rovers zaczął występować wraz z dwoma rodakami, Colinem Hendrym i Kevinem Gallacherem. W Premiership zadebiutował 21 października w zremisowanym 1:1 spotkaniu z West Ham United. Przez pierwsze trzy sezony grywał w pierwszym składzie Blackburn, ale już w sezonie 1998/1999 był rezerwowym, a klub spadł do Division One, a w sezonie 1999/2000 nie wystąpił w żadnym ligowym spotkaniu.
24 listopada 2000 McKinlay przeszedł na zasadzie wolnego transferu do Bradford City. 25 listopada rozegrał swój pierwszy mecz dla tego klubu. Bradford zremisowało w nim 2:2 z Middlesbrough F.C. Rozegrał 11 meczów dla swojego zespołu w Premiership, ale spadł on na koniec sezonu z ligi. W 2001 roku Billy został piłkarzem Preston North End, ale nie rozegrał żadnego spotkania i w trakcie sezonu wrócił do Szkocji, do grającego w Scottish Division One, Clydebank F.C.
9 sierpnia 2002 McKinlay został piłkarzem Leicester City, a 10 sierpnia zadebiutował w spotkaniu z Watfordem (2:0). Wspomógł zespół w awansie do Premiership, a na boiskach angielskiej ekstraklasy grał przez rok. W 2004 roku odszedł do Fulham F.C., ale po rozegraniu dwóch spotkań zakończył piłkarską karierę.
Kariera reprezentacyjna.
W reprezentacji Szkocji McKinlay zadebiutował 17 listopada 1993 roku w wygranym 2:0 wyjazdowym spotkaniu z Maltą, rozegranym w ramach eliminacji do Mistrzostw Świata w USA i w debiucie zdobył gola. W 1996 roku na Euro 96 zagrał w jednym meczu Szkotów, zremisowanym 0:0 z Holandią (0:0). Natomiast w 1998 roku został powołany przez Craiga Browna do kadry na mundial we Francji. Tam także zaliczył tylko jedno spotkanie – przegrane 1:2 z Brazylią. Ostatni mecz w kadrze rozegrał w październiku tamtego roku przeciwko Wyspom Owczym (2:1). W drużynie narodowej zagrał 29 razy i strzelił 4 gole.

</doc>
<doc id="1306835" url="https://pl.wikipedia.org/wiki?curid=1306835" title="Wielki Syberyjski Marsz Lodowy">
Wielki Syberyjski Marsz Lodowy

Wielki Syberyjski Marsz Lodowy (ros. Великий Сибирский Ледяной поход) – odwrót Białej Armii Rosyjskiej adm. Aleksandra Kołczaka z Omska poprzez region Irkucka do Czyty, pod naciskiem nacierających od zachodu sił Frontu Wschodniego Armii Czerwonej. Operacją dowodził początkowo gen. Władimir Kappel, zaś po jego śmierci dowództwo przejął gen. Siergiej Wojciechowski.
Tło wydarzeń.
W nocy z 13 na 14 listopada 1919 r., w ostatniej chwili przed zajęciem miasta przez Armię Czerwoną, adm. Aleksandr Kołczak opuścił Omsk, siedzibę swojego rządu, i udał się pociągiem w kierunku stacji Tajga. W tym samym czasie z Omska w tym samym kierunku odjechali generałowie Wojciechowski i Kappel ze sztabami, dowodzący tymi oddziałami białych 2 i 3 Armii, które jeszcze nie uległy rozproszeniu. Odwrót 2 i 3 Armii osłaniała 5 dywizja strzelców polskich. Pociąg Kołczaka posuwał się na wschód bardzo wolno, by nie tracić kontaktu z żołnierzami i dotarł do Tajgi dopiero 8 grudnia. Razem z białymi Omsk opuściły tysiące cywilnych mieszkańców, obawiających się nadejścia bolszewickich wojsk. Białe oddziały cofające się na wschód były całkowicie zdemoralizowane i przekonane o nieuniknionej klęsce. Chociaż rząd Kołczaka formalnie nadal funkcjonował, opuszczenie Omska oznaczało faktycznie koniec sprawowania przez niego władzy choćby na części obszarów Syberii. 
Przebieg Marszu Lodowego.
Marsz na wschód był dla białych skrajnie trudny. Wojska poruszały się wzdłuż linii kolejowej, wioząc na wschód tysiące uchodźców. Transsyberyjska linia kolejowa była kontrolowana przez Korpus Czechosłowacki, wojska białych nękały wrogie im oddziały partyzanckie. Pościg za białymi prowadziła grupa wojsk 5 Armii Czerwonej pod dowództwem Gienricha Eiche. 6-7 grudnia podczas przemarszu przez Nowonikołajewsk grupa oficerów pod dowództwem Iwakina zbuntowała się przeciwko dowództwu gen. Wojciechowskiego i aresztowała go, najprawdopodobniej w porozumieniu z mienszewicko-eserowskim Centrum Politycznym, jakie ukonstytuowało się jesienią tego roku w Irkucku. Wojciechowski został uwolniony przez strzelców polskich. 
20 grudnia 1919 r. Armia Czerwona zajęła Tomsk; biała 1 Armia nie podjęła faktycznie obrony miasta. Tymczasem ocalałe oddziały 2 i 3 Armii opuściły je wcześniej i skierowały się na Krasnojarsk, docierając 31 grudnia do Aczyńska. Od 17 grudnia na linii transsyberyjskiej ustał ruch pociągów na wschód w związku z przypadkową eksplozją amunicji w jednym z pociągów na miejscowej stacji. 3 Armia, maszerując w odległości 40 km na południe od transsyberyjskiej linii kolejowej, poruszała się przez odsłonięte stepy, a następnie przez pozbawioną dróg tajgę. 2 Armia i resztki 1 Armii przemieszczała się na północ od linii kolejowej. 3 Armia nie miała przy tym szans na pomoc lokalnych mieszkańców, gdyż znajdujące się na jej szlaku miejscowości były bardzo niewielkie i skrajnie zubożałe. Zarówno idący na północ, jak i na południe od linii kolejowej byli dziesiątkowani przez tyfus i inne choroby, ginęli również w trakcie zamieci śnieżnych. Maszerujący nie mieli możliwości grzebania zwłok; tylko między Omskiem a Obem Armia Czerwona odnalazła 20 tys. zamarzniętych ciał.
W Krasnojarsku, na stacji kolejowej, znajdował się od 17 grudnia pociąg adm. Kołczaka, jednak nie miał on faktycznie kontroli nad miastem, które opanowali zwolennicy Centrum Politycznego. Na ich stronę przeszedł nawet gen. Bronisław Ziniewicz, dowodzący największym zgrupowaniem białych w Krasnojarsku. Uznając, że obrona miasta przed czerwonymi byłaby bezcelowa, podjął on negocjacje z komisarzami nadchodzących jednostek Armii Czerwonej, starając się o zawieszenie broni. W tym samym czasie jednak lokalni przywódcy bolszewiccy, zwolnieni przez Ziniewicza z więzienia, zorganizowali w mieście robotnicze powstanie, co pozwoliło Armii Czerwonej 8 stycznia bez walki zająć Krasnojarsk. O działaniach Ziniewicza Kappel dowiedział się 27 grudnia. Kołczak rozkazał mu wówczas dalszy marsz na wschód, rezygnację z wkraczania do miasta i ocalenie jak największej liczby ludzi. Był to ostatni rozkaz, jaki Kołczak zdołał przekazać Kappelowi, zanim Ziniewicz uniemożliwił mu komunikację telegraficzną z 2 i 3 Armią. 6 stycznia gen. Kappel wydał rozkaz ominięcia Krasnojarska. Jednak 25 tys. żołnierzy i oficerów zrezygnowało z dalszego marszu i na własną rękę schroniło się w Krasnojarsku, pozbywając się mundurów. 
Pozostali kontynuowali marsz w kierunku Bajkału, rozdzielając się na dwie grupy. Gen. Wojciechowski dowodził częścią oddziałów, która ominęła Krasnojarsk od południa i udała się bezpośrednio w kierunku Irkucka. Gen. Kappel, na czele batalionów iżewsko-wotkińskich i dywizji ufijskiej 2 Armii, wybrał drogę na północ od miasta, poruszając się wzdłuż Jeniseju, docierając do ujścia Kanu do Jeniseju i później zwracając się znowu na południe w kierunku Kańska. Miał w ten sposób nadzieję pozbyć się pościgu czerwonych, przyspieszyć tempo marszu dzięki poruszaniu się po lodzie i korzystać z pomocy nieco zamożniejszych chłopów. Jednak mimo temperatur sięgających -50 stopni marsz po lodzie okazał się skrajnie trudny. Sam Kappel podczas marszu wpadł w nurt Kanu, co stało się przyczyną odmrożeń i choroby, jaka ostatecznie doprowadziła do jego śmierci. Grupa Kappela zdołała oderwać się od ścigających ją oddziałów czerwonych, jednak już oddziały strzelców polskich i serbskich zostały 8 stycznia wzięte do niewoli na stacji w Klukwiennej. 15 stycznia oddziały Kappela dotarły do Kańska, który był już opanowany przez miejscowych robotników, popierających bolszewików. Biali byli zbyt słabi, by odebrać im miasto, ale zdołali przejąć miejscowy magazyn broni i amunicji i z nimi maszerować dalej na wschód. 20 stycznia grupa Kappela połączyła się w Niżnieudinsku z grupą Wojciechowskiego. W tym momencie w Marszu Lodowym brało udział 30 tys. białych żołnierzy i oficerów.
23 stycznia na stacji kolejowej w Niżnieudinsku dowódcy białych zdecydowali o podjęciu próby uwolnienia adm. Kołczaka, wziętego do niewoli przez Korpus Czechosłowacki i wydanego Centrum Politycznemu. Dwa dni później Kappel przekazał dowództwo nad całością wojsk Wojciechowskiemu, zaś 26 stycznia zmarł. 1 lutego 1920 r. ze stacji Innokientjewskiej Wojciechowski zażądał od bolszewików, którzy 25 stycznia przejęli z rąk Centrum Politycznego władzę w Irkucku, by umożliwili białym swobodne oddalenie się na Daleki Wschód, uwolnili Kołczaka i uwięzione razem z nim osoby, by Armia Czerwona nie prowadziła pościgu za białymi przez tydzień od odejścia jego oddziałów i by zapewniono mu żywność dla 50 tys. ludzi oraz 20 tys. koni. Bolszewicy nie odpowiedzieli na tak sformułowane żądania i przygotowali miasto do obrony. Jednak w bitwie o przedmieście Głaskowo 4-5 lutego 1920 r. biali pokonali słabe siły lokalnych czerwonych. 7 lutego, obawiając się, że Irkuck zostanie odbity przez oddziały Wojciechowskiego oraz idące ze wschodu siły atamana Siemionowa, bolszewicy rozstrzelali Kołczaka. Na wieść o jego śmierci Wojciechowski zrezygnował z kontynuowania bitwy o miasto, odrzucając sugestie gen. Konstantina Sacharowa, by pomścić Kołczaka. Biali ponownie podzielili się na dwie kolumny, omijając Irkuck od południa i północy. Pod koniec lutego ostatnia grupa 12 tys. ocalałych białych żołnierzy dotarła do Czyty, gdzie w tym czasie rządziły jeszcze siły antybolszewickie Grigorija Siemionowa.

</doc>
<doc id="1306836" url="https://pl.wikipedia.org/wiki?curid=1306836" title="Markus Schuler">
Markus Schuler

Markus Schuler (ur. 1 sierpnia 1977 w Löffingen) – niemiecki piłkarz występujący na pozycji obrońcy. Grał dla Fortuny Köln, 1. FSV Mainz 05, Hannoveru 96 i Arminii Bielefeld. Spośród piłkarzy, którzy w Bundeslidze nie strzelili gola, ma najwięcej rozegranych w tej lidze meczów - 182 (statystyka nie dotyczy bramkarzy).

</doc>
<doc id="1306840" url="https://pl.wikipedia.org/wiki?curid=1306840" title="Lizyp z Sikionu">
Lizyp z Sikionu



</doc>
<doc id="1306841" url="https://pl.wikipedia.org/wiki?curid=1306841" title="Henryk Szost">
Henryk Szost

Henryk Szost (ur. 20 stycznia 1982 w Krynicy-Zdroju) – polski lekkoatleta specjalizujący się w biegach długodystansowych.
Kariera.
Karierę sportową zaczynał od biegów narciarskich, później zaczął startować w biegach górskich i ulicznych. W 2006 wziął udział w mistrzostwach świata w biegach ulicznych zajmując w Debreczynie odległe miejsce. Na dystansie maratońskim zadebiutował 15 kwietnia 2007 w Dębnie zostając wicemistrzem Polski. Rok później na tej samej trasie zdobył złoto i osiągnął wynik 2.11:59 s. dający mu prawo występu na igrzyskach olimpijskich w Pekinie – podczas igrzysk Szost zajął 34. miejsce. Bez większych sukcesów wystartował w 2009 w wojskowych mistrzostwach świata rywalizując w biegu na 5000 metrów. Wypełnił minimum kwalifikacyjne do mistrzostw świata w Berlinie (2009) jednak na obozie przed imprezą doznał kontuzji i nie wystartował w stolicy Niemiec. W 2010 nie ukończył rywalizacji w biegu maratońskim na mistrzostwach Europy oraz zdobył w październiku złoty medal mistrzostw świata wojska w maratonie (Polacy w składzie Szost, Arkadiusz Gardzielewski i Michał Kaczmarek zdobyli także złoto w rywalizacji drużynowej). Wybrany lekkoatletą października 2011 w plebiscycie European Athletics po uzyskaniu w maratonie we Frankfurcie nad Menem czasu 2.09:39 s.. 4 marca 2012 w Ōtsu podczas maratonu Lake Biwa uzyskał wynik 2.07:39 s. poprawiając dziewięcioletni rekord Polski na tym dystansie. Na igrzyskach olimpijskich w Londynie zajął dziewiąte miejsce – najlepsze z Europejczyków.
21 kwietnia 2013 wystartował w warszawskim Orlen Warsaw Marathon jednak nie ukończył biegu z powodu kontuzji. Pod koniec sezonu wystartował w Fukuoka Marathon zajmując czwarte miejsce z czasem 2:09:39. W 2016 znalazł się w reprezentacji Polski na Igrzyska Olimpijskie w Rio de Janeiro.
Wielokrotny medalista mistrzostw Polski seniorów. Ma w dorobku sześć złotych medali: dwukrotnie triumfował w biegu na 5000 metrów (Poznań 2007 oraz Warszawa 2012), jeden raz w półmaratonie (Piła 2006) i trzy razy w maratonie (Dębno 2008, Warszawa 2014 i Warszawa 2015). Zdobył ponadto siedem srebrnych krążków: dwa w biegu przełajowym (Police 2005 i Olszyna 2009), dwa w biegu na 10 000 metrów (Międzyzdroje 2006 i Kędzierzyn-Koźle 2009) oraz w maratonie (Dębno 2008, Warszawa 2016) i jeden w półmaratonie (Piła 2011). Ponadto jeden raz stawał na najniższym podium (Bydgoszcz 2007 – bieg przełajowy).
Jest żołnierzem Wojska Polskiego. W 2017 ożenił się z trenerką fitness Sarą Marmon. 

</doc>
<doc id="1306844" url="https://pl.wikipedia.org/wiki?curid=1306844" title="Richard Kenneth Guy">
Richard Kenneth Guy

Richard Kenneth Guy (ur. 30 września 1916 w Nuneaton, Warwickshire, zm. 9 marca 2020 w Calgary) – brytyjski matematyk, emerytowany profesor wydziału matematyki na Uniwersytecie w Calgary.
Jest znany jako współautor (z Johnem Conwayem i Elwynem Berlekampem) "Winning Ways for your Mathematical Plays" i autor "Unsolved Problems in Number Theory", ale opublikował też ponad 100 prac z dziedziny kombinatorycznej teorii gier, teorii liczb i teorii grafów.
Jest uważany za twórcę prawa małych liczb.

</doc>
<doc id="1306848" url="https://pl.wikipedia.org/wiki?curid=1306848" title="Bu Inan">
Bu Inan



</doc>
<doc id="1306856" url="https://pl.wikipedia.org/wiki?curid=1306856" title="Kopenick">
Kopenick



</doc>
<doc id="1306857" url="https://pl.wikipedia.org/wiki?curid=1306857" title="Polacy na Ukrainie">
Polacy na Ukrainie

Polacy na Ukrainie – polska mniejszość narodowa na Ukrainie. Według oficjalnych danych jej liczebność wynosi 147,9 tysiąca. Najwięcej ukraińskich Polaków mieszka w obwodzie żytomierskim.
Rys historyczny.
Tereny dzisiejszego pogranicza polsko-ukraińskiego jeszcze przed ostatecznym wykrystalizowaniem się państwowości polskiej za czasów pierwszych Piastów były zamieszkiwane przez zachodniosłowiańskie plemię Lędzian ("Lachów") od którego wywodzi się jedna z nazw określających Polaków, plemię to ma swoje istotne miejsce w polskiej historiografii. Według ruskiego kronikarza Nestora plemiona Radymiczów oraz Wiatyczów miały „pochodzić od Lachów i być Lachami”. W swojej kronice wydarzeń Powieść doroczna Nestor opisuje także rywalizację Polski i Rusi o Grody Czerwieńskie leżące obecnie po części na terenach zachodniej Ukrainy i Białorusi, a po części we wschodnich województwach polskich. Pierwsza wzmianka o tych Grodach pochodzi z roku 981, kiedy to zdobył je na Polakach książę kijowski Włodzimierz I.
Co w polskim tłumaczeniu brzmi następująco;
W następnych stuleciach Polacy osiedlali się na terenach Rusi Czerwonej i Podola, czy po Unii Lubelskiej – Wołynia (do unii obowiązywał zakaz nabywania ziemi na terytorium Wielkiego Księstwa Litewskiego przez obywateli Korony). W latach 1569–1648 ponad trzy/czwarte terytorium obecnego państwa Ukraina wchodziło w skład Rzeczypospolitej Obojga Narodów, jako część Korony Królestwa Polskiego.
Po rozbiorach Rzeczypospolitej, zwłaszcza zaś w ramach represji po powstaniu listopadowym i powstaniu styczniowym ludność i kultura polska poddana była masowym represjom w ramach Imperium Rosyjskiego. Polskie instytucje społeczne i kulturalne (jak Liceum Krzemienieckie, wyposażenie Uniwersytetu Wileńskiego, szkolnictwo polskie) były likwidowane, a ludność polska poddana dyskryminacji ekonomicznej (zakaz nabywania ziemi, konfiskaty).
W czasie istnienia Ukraińskiej Republiki Ludowej kilku Polaków (Mieczysław Mickiewicz, Stanisław Stempowski, Henryk Józewski) zajmowało stanowiska w rządzie URL. Podpisana 21 kwietnia 1920 pomiędzy rządem Polski a rządem Ukraińskiej Republiki Ludowej umowa sojusznicza gwarantowała prawa ukraińskiej ludności w Polsce i polskiej na Ukrainie.
Po traktacie ryskim, kończącym wojnę polsko-bolszewicką na wschód od granicy polsko-sowieckiej ustalonej traktatem znalazło się w USRR kilkaset tysięcy Polaków. Władze sowieckie po próbach tworzenia w latach 20. XX w. tzw. polskich regionów autonomicznych (w USRR Marchlewszczyzna), w latach 30. dokonały eksterminacji i masowych deportacji ludności polskiej z ZSRR.
W antypolskiej polityce władz ZSRR uczestniczył I sekretarz Komunistycznej Partii Ukrainy w latach 1929–1938, Stanisław Kosior (Polak), ostatecznie aresztowany i zamordowany w ramach Wielkiej Czystki w ZSRR.
W wyniku agresji sowieckiej na Polskę w 1939 roku, tereny dzisiejszej Ukrainy zachodniej znalazły się pod okupacją sowiecką. Skutkowało to masowym terrorem przeciwko ludności polskiej i wywózkami na Sybir. W okresie okupacja niemieckiej tych ziem w latach 1941–1944 miały miejsce masowe zbrodnie przeciwko ludności polskiej ze strony Ukraińskiej Powstańczej Armii na terenie Wołynia i Galicji Wschodniej. Po ponownym wkroczeniu Sowietów oraz zmianie granic dokonano wysiedlenia większości pozostałej polskiej ludności na "Ziemie Odzyskane".
W czasach powojennych, w sowieckiej Ukrainie, Polacy mieli bardzo ograniczone możliwości kultywowania swojej tożsamości narodowej. Byli pozbawieni polskiej oświaty i prasy, duszpasterstwa rzymskokatolickiego oraz kontaktów z innymi krajem i emigracją. Dopiero rozpad ZSRR i uzyskanie przez Ukrainę niepodległości umożliwiło prowadzenie działalności na rzecz zachowania polskości oraz powstanie polskich organizacji społecznych, oświatowych i kulturalnych.
Według ukraińskiego spisu powszechnego z 2001 roku obszar państwa Ukraina w tym czasie zamieszkiwało 147,9 tysiąca Polaków. Nieoficjalne szacunki wskazują na wyższe liczby: 900 tysięcy, a nawet na 2 miliony
Współczesność.
Wśród trudności i wyznań stojących przed polską mniejszością na Ukrainie wymienia się: problemy ekonomiczne (motywujące do emigracji), słaby kontakt z Polską i kulturą polską, zatracanie tożsamości i języka polskiego w rodzinach narodowościowo mieszanych oraz bierna postawa w życiu politycznym. Uwarunkowania historyczne (przesiedlenia, rozbicie więzów społecznych i rodzinny, brak inteligencji, rusyfikacja, sowietyzacja) spowodowały, że niewielu ukraińskich Polaków posługuje się językiem polskim.
Edukacja.
W ramach publicznego systemu edukacji istnieje 6 szkół z polskim językiem nauczania, a także klasy z polskim językiem nauczania i pogłębioną nauką języka polskiego. Dużym zainteresowaniem cieszą się społeczne szkoły sobotnio-niedzielne. Środowisko nauczycielskie zrzesza Zjednoczenie Nauczycieli Polskich na Ukrainie, przy którym funkcjonuje centrum metodyczne w Drohobyczu. Rozwój polskiej oświaty hamują jednak ograniczenia finansowe i lokalowe, braki kadrowe i niedobór polskich podręczników.
Media.
Polacy mieszkający na Ukrainie mają dostęp do kanałów Telewizji Polskiej: TVP Polonia, TVP Historia, TVP Info i TVP Kultura, a także do kanałów: Kino Polska International, Kino Polska Muzyka i TV Trwam. Od 2020 roku na antenie TVP Polonia emitowany jest cotygodniowy magazyn "Studio Lwów".
Funkcjonują polskie rozgłośnie i audycje radiowe (m.in. Radio Polonia, Radio Berdyczów, Radio Lwów). Do najważniejszych tytułów prasowych zaliczają się: "Kurier Galicyjski", "Dziennik Kijowski", "Słowo Polskie", "Monitor Wołyński", "Tęcza Żytomierszczyzny", "Radość Wiary" oraz "Wołanie z Wołynia". Wiele z nich prowadzi także własne portale internetowe.
Polacy na Ukrainie a Kościół rzymskokatolicki.
Historycznie Kościół rzymskokatolicki na Ukrainie był ściśle związany z polską kulturą. Pomimo, tendencji do wprowadzania języka ukraińskiego, język polski jest obecny w liturgii i działalności duszpasterskiej (zwłaszcza w parafiach w zachodniej części Ukrainy). W kościołach odbywają się nabożeństwa z okazji polskich świąt narodowych. Hierarchowie angażują się w dialog polsko-ukraiński, czego przykładem jest wspólna deklaracja biskupów rzymsko- i greckokatolickich w sprawie rzezi wołyńskiej.
Ochrona dziedzictwa historycznego i miejsca pamięci.
Cmentarz Łyczakowski, Cmentarz Orląt Lwowskich oraz Cmentarz Polski w Żytomierzu są jednymi z największych i największych polskich nekropolii na wschodzie. Opiekę nad polskimi cmentarzami sprawują miejscowe polskie organizacje wspieranie przez wolontariuszy z Polski. Dużym wyzwaniem jest ochrona i zapobieżenie degradacji wielu opuszczonych cmentarzy. W 2010 roku zainicjowana została akcja "Mogiłę pradziada ocal od zapomnienia", która obejmuje inwentaryzację, restaurowanie i sprzątanie grobów. Na terenie Ukrainy znajdują także dwa cmentarze katyńskie – w Cmentarz Ofiar Totalitaryzmu w Charkowie oraz Polski Cmentarz Wojenny w Kijowie-Bykowni. Trwają prace nad odbudową zniszczonego w czasach wojny, powstałego w czasach przedwojennych budynku obserwatorium astronomicznego na szczycie Pop Iwan.
Organizacje i stowarzyszenia.
W 2019 roku funkcjonowało ponad 300 polskich organizacji, głównie o charakterze edukacyjno-kulturalnym. Dwie organizacje mają charakter „dachowy”: Federacja Organizacji Polskich na Ukrainie z siedzibą we Lwowie oraz Związek Polaków na Ukrainie z siedzibą w Kijowie.
Charakterystyka polskiej mniejszości narodowej w poszczególnych regionach Ukrainy.
Z powyższych danych wynika duże zróżnicowanie w rozmieszczeniu mieszkających w Polsce. Także z uwagi na uwarunkowania historyczne należy uwzględniać różną specyfikę polskich społecznych w poszczególnych regionach.
Obwód charkowski.
W Charkowie funkcjonują Stowarzyszenie Kultury Polskiej oraz Dom Polonii na Wschodzie z siedzibą w Charkowie. W mieście funkcjonuje polska szkoła sobotnia, organizowane są także doroczne dni kultury polskiej. Wydawany jest także miesięcznik "Polonia Charkowa". Cmentarz Ofiar Totalitaryzmu w Charkowie, gdzie spoczywają ofiary zbrodni katyńskiej, jest jednym z najważniejszych polskich miejsc pamięci narodowej na wschodzie.
Obwód chersoński.
W obwodzie chersońskim działalność polska skupia się wokół kilku organizacji w Chersoniu i Nowej Kachowce. Przy Chersońskim Obwodowym Stowarzyszeniu „Polonia”, od 2005 roku działa szkoła sobotnio-niedzielna, zaś od 2012 roku w Nowej Kachowce przy Organizacji Społecznej „Dom Polski” działa punkt nauczania języka polskiego.
Obwód czerkaski.
W Czerkasach działa oddział obwodowy Związku Polaków na Ukrainie, zaś przy miejscowej parafii rzymskokatolickiej funkcjonuje polska szkoła sobotnio-niedzielna.
W Humaniu środowisko polskie skupia Stowarzyszenie Polaków w Humaniu „Ognisko”.
Obwód czernihowski.
Wśród nielicznej polskiej społeczności obwodu czernihowskiego działalność prowadzący trzy organizacje: Kulturalno-Oświatowe Stowarzyszenie Polaków „Aster” w Niżynie, Kulturalno-Oświatowy Związek Polaków w Pryłukach i „Polska Przystań” w Czernihowie.
Obwód iwanofrankowski.
Działalność polska skupia się w powstałym w 2015 roku Centrum Kultury Polskiej i Dialogu Europejskiego w Iwano-Frankiwsku, które oprócz działalności nakierowanej na aktywizację i integrację społeczności polskiej (w szczególności młodego pokolenia), prowadzi także działania adresowane do społeczeństwa ukraińskiego promując polską kulturę, współpracę polsko-ukraińską oraz idee integracji europejskiej. Centrum jest organizatorem dorocznych Dni Kultury Polskiej i Forum Młodych Polaków na Ukrainie.
Obwód kijowski i Kijów.
W Kijowie funkcjonuje dom polski oraz szkoła sobotnia, w której młodzież ma szansę poznawać polską kulturę i literaturę oraz historię i geografię Polski. Istnieje też kilka innych szkół społecznych języka polskiego. Ponadto w Kijowie ukazuje się dwutygodnik "Dziennik Kijowski".
W podkijowskich Browarach działalność polska skupia się wokół powstałego w 2001 roku Kulturalno-Oświatowego Stowarzyszenia „Rodzina” w Browarach, które prowadzi punkt nauczania języka polskiego.
Polacy mieszkają także w Białej Cerkwi, gdzie funkcjonują Stowarzyszenie Kultury Polskiej w Białej Cerkwi im. Zygmunta Krasińskiego i Stowarzyszeniu Polaków Białocerkiewszczyzny. Przy obu organizacjach funkcjonują szkoły sobotnie.
Obwód lwowski.
Wskutek zmian granic i wysiedleń na ziemi lwowskiej pozostało niewielu Polaków, mimo to Lwów pozostaje ważnym ośrodkiem polskiej kultury. Funkcjonuje tam wiele polskich organizacji (m.in. założone w 1988 roku Towarzystwo Kultury Polskiej Ziemi Lwowskiej oraz redakcje Kuriera Galicyjskiego i Radia Lwów) i szkół (wśród nich Szkoła Średnia nr 10 we Lwowie), a także Polski Teatr Ludowy.
Największym skupiskiem polskim obwodu lwowskiego jest rejon mościski. W Mościskach funkcjonuje m.in. Ogólnokształcąca Szkoła Średnia nr 3 im. Królowej Jadwigi z polskim językiem nauczania oraz dom polski (otwarty w grudniu 2021), zaś w pobliskich Łanowicach i Strzelczyskach działają szkoły podstawowe z polskim językiem nauczania. Innym skupiskiem polskim w obwodzie lwowskim jest Drohobycz.
Obwód odeski.
Odeska Polonia jednoczy się w Związku Polaków na Ukrainie – Oddziale im. Adama Mickiewicza w Odessie, którym przez wiele lat kierował Tadeusz Załucki. Przy organizacji funkcjonują: szkoła sobotnio-niedzielna, klub seniora oraz zespoły artystyczne.
Obwód połtawski.
Działalność wśród nielicznej polskiej społeczności obwodu połtawskiego prowadzi Związek Miłośników Kultury Polskiej na Połtawszczyźnie „Polonia”. Przy związku funkcjonuje szkoła sobotnio-niedzielna (jedyna tego typu placówka w regionie).
Obwód sumski.
Obwód sumski jest najmniej licznym (w liczbach bezwzględnych) skupiskiem polskim na Ukrainie. Od 1999 roku w Sumach działa Towarzystwo Kultury Polskiej, które organizuje uroczystości patriotyczne i prowadzi działania propagujące polską kulturę współpracując z Konsulatem Generalnym RP w Charkowie i stowarzyszeniem Wspólnota Polska. W 2005 roku przy Centrum Polskim „Wiara, nadzieja, miłość” roku powstała polska szkoła sobotnio-niedzielna.
Obwód winnicki.
Kultywowaniu polskości służy pięć działających przy polskich organizacjach szkół sobotnio-niedzielnych (w Winnicy i Koziatyniu).
W Winnicy odbywa się doroczny festiwal kultury polskiej organizowany przez Związek Polaków Winniccyzny. Ponadto w Winnicy mieści się redakcja miesięcznika i portalu internetowego "Słowo Polskie". W 2016 roku w Barze otwarto Dom Polski.
Na terenie dzisiejszego obwodu winnickiego znajduje się wiele polskich zabytków (m.in. Pałac w Tulczynie, Pałac w Woronowicy, pałac Witosławskich w Czerniatynie i świątynie), z tego regionu pochodzi także Ignacy Jan Paderewski – urodzony we wsi Kuryłówka.
Obwód wołyński i równieński.
Pomimo niewielkiej liczebności, polska mniejszość historycznego Wołynia wykazuje się wyraźną aktywnością. Działa kilkanaście organizacji polskich m.in.: Stowarzyszenie Kultury Polskiej na Wołyniu im. Ewy Felińskiej, Stowarzyszenie Lekarzy Polskiego Pochodzenia na Wołyniu, Wołyńskie Zjednoczenie Nauczycieli Polonistów im. Gabrieli Zapolskiej w Łucku, Stowarzyszenie Artystów Polskiego Pochodzenia z Wołynia „Barwy Kresowe”, Stowarzyszenie Kultury Polskiej im. Henryka Sienkiewicza w Równem czy grupy harcerskie. Działalność oświatowa skupia się w 13 szkołach sobotnio-niedzielnych.
Obwód zakarpacki.
Według oficjalnych statystyk z 2001 roku obwód zakarpacki zamieszkuje jedynie ponad 500 osób polskiej narodowości. Jest tow większości ludność napływowa (oraz ich potomkowie), która przybyła po II wojnie światowej z innych terenów współczesnej zachodniej Ukrainy. W Użhorodzie funkcjonuje szkoła sobotnio-niedzielna prowadzona przez Towarzystwo Kultury Polskiej Zakarpacia (wchodzące w skład Federacji Organizacji Polskich na Ukrainie).

</doc>
<doc id="1306862" url="https://pl.wikipedia.org/wiki?curid=1306862" title="Richard Somerset">
Richard Somerset

Richard Henry FitzRoy Somerset, 2. baron Raglan (ur. 24 maja 1817 w Paryżu, zm. 3 maja 1884 w Londynie) – brytyjski arystokrata, młodszy syn marszałka polnego FitzRoya Somerseta, 1. barona Raglan, i lady Emily Wellesley-Pole, córki 3. hrabiego Mornington.
Wykształcenie odebrał w Christ Church na Uniwersytecie Oksfordzkim. W 1841 r. wyjechał na Cejlon, gdzie pracował jako prywatny sekretarz sir Colina Campbella. W 1844 r. został asystentem rządowego agenta w Kolombo. W 1849 r. opuścił wyspę by objąć stanowisko prywatnego sekretarza króla Hanoweru Jerzego V. Z tego stanowiska zarezygnował w 1855 r., kiedy to po śmierci ojca odziedziczył tytuł barona Raglan i zasiadł w Izbie Lordów.
W dowód uznanania zasług ojca Richarda parlament przyznał nowemu baronowi i jego następcom pensję w wysokości 2000 funtów (23 lipca 1855). W 1856 r. został kornetem Ochotników z Gloucestershire, a w latach 1864–1875 był ich kapitanem. W latach 1858–1859 oraz 1866–1869 był Lordem-in-Waiting w administracji wpierw lorda Derby, a następnie Benjamina Disraelego.
25 września 1856 r. poślubił lady Georgianę Lygon (zm. 30 września 1865), córkę Henry’ego Lygona, 4. hrabiego Beauchamp, i lady Susan Eliot, córki 2. hrabiego St Germans. Richard i Georgiana mieli razem pięciu synów:
11 października 1871 r. Raglan poślubił Mary Blanche Farquhar (zm. 15 czerwca 1916), córkę sir Waltera Farquhara, 3. baroneta. Miał z nią jedną córkę
Lord Raglan zmarł przy Chestefield Street w Londynie. Został pochowany 8 maja w kościele w Llandenny. Jego następcą został jego najstarszy syn.

</doc>
<doc id="1306867" url="https://pl.wikipedia.org/wiki?curid=1306867" title="Chimanimani">
Chimanimani



</doc>
<doc id="1306868" url="https://pl.wikipedia.org/wiki?curid=1306868" title="Białoruska Włościańsko-Robotnicza Hromada">
Białoruska Włościańsko-Robotnicza Hromada

Białoruska Włościańsko-Robotnicza Hromada (biał. Беларуская Сялянска-Работніцкая Грамада) – białoruskie lewicowe ugrupowanie polityczne w okresie międzywojennym. Utworzone w 1925 roku, wysuwało żądanie "prawa do samostanowienia" dla Białorusinów w rozumieniu bolszewickim to znaczy przyłączenia do Białoruskiej Socjalistycznej Republiki Radzieckiej.
Historia.
W wyborach do Sejmu w listopadzie 1922 roku Białorusini wystawili kandydatów w ramach Bloku Mniejszości Narodowych. Do Klubu Białoruskiego weszło 11 posłów i 3 senatorów. Znaleźli się w nim przedstawiciele białoruskiej chadecji, socjaldemokracji i bezpartyjni. Wkrótce większość posłów białoruskich, dostrzegając radykalne nastroje rdzennej ludności zachodniej Białorusi, doszła do przekonania, że tylko poprzez wykorzystanie tego powszechnego niezadowolenia w ramach legalnej partii politycznej można będzie wpłynąć na zmianę stanowiska władz polskich wobec problemu białoruskiego. Dlatego 24 czerwca 1925 roku powstał oddzielny klub poselski Białoruskiej Włościańsko-Robotniczej Hromady. W jego skład weszli m.in. posłowie Bronisław Taraszkiewicz, Symon Rak-Michajłouski, Paweł Wołoszyn, Piotr Miatła. 
Jednocześnie zaczęto w terenie tworzyć nową, masową partię polityczną. Na jej czele stanął Bronisław Taraszkiewicz jako przewodniczący Komitetu Centralnego, jego zastępcą został Szymon Rak-Michajłouski, członkami KC – Paweł Wołoszyn i Piotr Miatła, funkcję kierownika Sekretariatu Centralnego objął Maksim Burcewicz, zaś jego zastępcy – W. Makouski. Komitetowi Centralnemu podlegało 18 powiatowych komitetów: baranowicki, bielski, wołożyński, wołkowicki, wilejski, wileński, grodzieński, dziśnieński, kosawski, lidzki, mołodecki, nowogródzki, postawski, piński, sokolski, słonimski i stołbecki. 
Bronisław Taraszkiewicz opracował statut i program partii, które wydano w Wilnie w 1926 roku. Program łączył sprawy narodowe ze społecznymi. Na plan pierwszy wysunięta została walka o wyzwolenie narodowe ludności białoruskiej. Wszystkie ziemie białoruskie miały być zjednoczone w ramach jednego organizmu państwowego obejmującego ziemie białoruskie od Dźwińszczyny po Pińszczyznę i od Białostocczyzny po Mińszczyznę. Głoszono hasło sojuszu chłopów i robotników, którzy solidarnie mieli walczyć o sprawiedliwy ustrój społeczny, o władzę dla ludzi pracujących. Żądano reformy rolnej korzystnej dla chłopów (ziemia miała pochodzić z rozparcelowanych majątków polskich ziemian i osadników wojskowych), a także edukacji w języku ojczystym. Instytucje kościelne miały być oddzielone od struktur państwowych. 
Hromada wydawała wiele pism m.in. „Жыццё беларуса”, „Беларуская ніва”, „Беларуская справа”, „Народная справа”, „Наша справа”, „Наш голас”, „Наша воля”, „Народны звон”, „Маланка”. Były one często rekwirowane lub zawieszane przez polskie władze. Prawie w każdej wsi białoruskiej powstały struktury Hromady. Jej liczebność osiągnęła ok. 120 tys. członków. Powstało ok. 2 tys. wiejskich komórek partyjnych.
W 1926 roku BWRH zdobyła wpływy w Białoruskim Komitecie w Wilnie – organie koordynującym działalność białoruskich partii i organizacji na terenach północno-wschodnich II RP. Pod koniec 1926 roku działacze Hromady opanowali kierownictwo Towarzystwa Szkoły Białoruskiej, jednej z najbardziej aktywnych białoruskich instytucji społeczno-kulturalnych. Jednocześnie w najwyższych władzach partii szerzyły się silnie wpływy komunistyczne. Władze polskie, dostrzegając realne zagrożenie przejęcia władzy w regionie przez białoruskich działaczy w wyniku demokratycznych procedur, posłużyły się prowokacjami, które miały miejsce podczas powiatowych zjazdów partyjnych. Tak było np. w Białymstoku w listopadzie 1926 roku, a na terenie powiatu bielskiego doszło nawet do pogromu delegatów na zjazd, który miał się odbyć w Starym Berezowie. Jednak dopiero aresztowanie działaczy kierownictwa Hromady oraz aktywistów terenowych przerwało dalszy rozwój partii. Władze nie mogąc jednak wyraźnie osłabić działalności Hromady, ostatecznie zdelegalizowały ją 23 marca 1927 roku. Duży wpływ na ten krok miała też ścisła współpraca z Komunistyczną Partią Zachodniej Białorusi.
Działacze rozwiązanej Hromady utworzyli w grudniu 1927 r. w Wilnie Centralny Wyborczy Komitet Białoruskiego Chłopsko-Robotniczego Zjednoczenia „Zmahanie” za Interesy Chłopów i Robotników, który wprowadził do Sejmu II kadencji 3 posłów. Od końca marca 1928 r. liczył 5 posłów białoruskich. Byli oni skupieni w Białoruskim Klubie Chłopsko-Robotniczym „Zmahanie”, występującym od 1929 roku jako Białoruski Włościańsko-Robotniczy Klub Poselski „Zmahanie”.
W 1930 roku uwięzieni przywódcy Hromady zostali przedterminowo zwolnieni. Część z nich, obawiając się dalszych aresztowań, przedostała się do Białoruskiej Socjalistycznej Republiki Radzieckiej, gdzie pod koniec lat 30. w większości została zabita w ramach czystek stalinowskich. Pozostali w Polsce działacze prowadzili nielegalną działalność partyjną. Na początku 1939 roku w Baranowiczach miała miejsce tajna konferencja kierownictwa Hromady, na której podjęto decyzję doprowadzenia do wybuchu powstania antypolskiego na Polesiu w momencie ataku wojsk niemieckich na Polskę. Został tam skierowany Siargiej Chmara, były dowódca partyzancki z początku lat 20., który w krótkim czasie zorganizował partyzantkę liczącą ok. 5 tys. ludzi. Wybuch powstania uniemożliwiła jednak agresja ZSRR na wschodnie obszary Polski 17 września 1939 roku. W okresie okupacji niemieckiej część byłych działaczy Białoruskiej Włościańsko-Robotniczej Hromady utworzyła konspiracyjną Białoruską Ludową Hromadę.

</doc>
<doc id="1306869" url="https://pl.wikipedia.org/wiki?curid=1306869" title="Rudolf Freitag">
Rudolf Freitag

Rudolf Freitag (ur. 26 lutego 1805 we Wrocławiu, zm. 19 maja 1890 w Gdańsku) – niemiecki rzeźbiarz, kolekcjoner sztuki i pedagog; inicjator powstania Muzeum Miejskiego (obecnie: Muzeum Narodowego w Gdańsku).
Życiorys.
Był uczeniem sławnego duńskiego rzeźbiarza Bertela Thorvaldsena. Wykładał w Królewskiej Szkoły Sztuk Pięknych ("Königliche Kunstschule") w Gdańsku.
Przyczynił się do utworzenia w 1872 roku pierwszego w Gdańsku Muzeum Miejskiego ("Stadtmuseum") – obecnie Muzeum Narodowe w Gdańsku oraz Muzeum Rzemiosła Artystycznego ("Kunstgewerbemuseum").

</doc>
<doc id="1306873" url="https://pl.wikipedia.org/wiki?curid=1306873" title="Hrabstwo Franklin (Ohio)">
Hrabstwo Franklin (Ohio)

Hrabstwo Franklin () – hrabstwo w Stanach Zjednoczonych, w stanie Ohio. Według danych z 2010 roku hrabstwo miało 1 163 478 mieszkańców.
Geografia.
Według United States Census Bureau, całkowita powierzchnia hrabstwa wynosi 1407 km². 1398 km² zajmuje ląd i 9 km² (0,63%) zajmuje woda.

</doc>
<doc id="1306888" url="https://pl.wikipedia.org/wiki?curid=1306888" title="Mex">
Mex

mex () – dla danego zbioru złożonego z liczb porządkowych, najmniejsza liczba porządkowa, która do niego nie należy.
Na przykład:
gdzie formula_8 to najmniejsza nieskończona (czyli typ porządkowy zbioru liczb naturalnych).
W teorii Sprague-Grundy’ego mex odgrywa decydującą rolą w określaniu nimliczb.

</doc>
<doc id="1306892" url="https://pl.wikipedia.org/wiki?curid=1306892" title="Chester Beatty II">
Chester Beatty II

Chester Beatty II oznaczany symbolem formula_1 (Gregory-Aland) – wczesny rękopis papirusowy Nowego Testamentu spisany w formie kodeksu. Nazwa "Chester Beatty II" pochodzi od amerykańskiego inżyniera i przemysłowca Chestera Beatty’ego (1875–1968), który w 1931 roku zakupił ten kodeks w Egipcie. Wraz z innymi rękopisami tworzy kolekcję Chester Beatty. Przechowywany jest w Dublinie w Chester Beatty Library (BP II) i Ann Arbor (Univ. of Michigan, Inv. 6238). Rękopis spοrządzony został przez profesjonalnego skrybę, pomimo tego zawiera wiele błędów.
Opis.
Zawiera Listy Pawła (niekompletne), bez Listów pasterskich, na 86 kartach (pierwotnie było ich 104), o wymiarach 21,5–23 na 13,5–15,2 cm; kolejność ksiąg: Rz (brak 16, 1–24), Hbr, 1 Kor, 2 Kor, Ef, Gal, Flp, Kol, 1 Tes, 2 Tes.
Okazjonalnie stosuje przydech mocny ("spiritus asper"). Zawiera wiele korekt.
Rękopis sporządzony został przez profesjonalnego skrybę.
Jest najstarszym zbiorem Listów Pawła i jednym z najstarszych istniejących kodeksów.
Rękopis pochodzi z Fajjum albo z ruin kościoła bądź klasztoru w pobliżu starożytnego Afroditopolis.
Datowanie.
Frederick G. Kenyon datował rękopis na I połowę III wieku. Datował tak głównie w oparciu o analizę stychometrycznych not zamieszczonych na końcu Listów. Ulrich Wilcken, wierzył, że kodeks powstał w II wieku i był zdania, że należy go datować na ok. 200 rok. Ocena Wilckena bazowała jednak na analizie jednej tylko karty kodeksu. Hans Gerstinger również był przekonany, że rękopis należy do II wieku.
Young Kyu Kim datę powstania odniósł do czasów panowania Domicjana (81–96), ponieważ jego zdaniem kształty liter są podobne do rękopisów z I wieku i początku II, a noty korektorskie uczynione przez inną rękę, zdaniem Kima późniejszą, są charakterystyczne dla II wieku (jako przykład podał και). Philip W. Comfort kontrargumentował, że większość rękopisów z I wieku ma pewne podobieństwa do formula_2 ale tylko część ich liter jest identyczna, nie wszystkie. To, co Kim nazywał identyczną formą, jest tylko wcześniejszą formą tego, co w przypadku formula_1 było formą późniejszą. Dodatkowym powodem na późniejsze datowanie kodeksu jest to, że odkryty został wraz z innymi rękopisami, które nie mogą być datowane na I wiek. Comfort datował go na połowę II wieku. Datowany jest przez INTF na około 200 rok.
Tekst.
Przekazuje tekst proto-aleksandryjski, wykazujący bliskie podobieństwo do Kodeksu Watykańskiego, w odróżnieniu od głównej grupy kodeksów reprezentujących tekst aleksandryjski: Kodeksu Synajskiego, Kodeksu Aleksandryjskiego, Kodeksu Efrema, 33, 81 i innych. W tekście Listu do Rzymian występuje szereg lekcji zachodnich. Aland zaliczył go do Kategorii I.
Pomimo iż został sporządzony przez profesjonalnego skrybę zawiera wiele błędów. Tylko część z nich została poprawiona przez późniejszego korektora. Liczba błędów staje się szczególnie wielka od 5. rozdziału Hebrajczyków:
W Rz 16,15 jako jedyny rękopis przekazuje wariant Βηρεα και Αουλιαν zamiast Ιουλιαν, Νηρεα.
1 Koryntian 2,4 – πειθοις σοφιας λογοις ] πειθοις σοφιας
1 Koryntian 12,9 – εν τω ενι πνευματι ] εν τω πνευματι.
1 Koryntian 15,47 – δευτερος ανθρωπος ] δευτερος ανθρωπος πνευματικος
2 Koryntian 1,10 – τηλικουτου θανατου ] τηλικουτων θανατων
Galacjan 6,2 – αναπληρωσατε ] αποπληρωσετε
Efezjan 4,16 – κατ ενεργειας ] και ενεργειας.
Efezjan 6,12 – αρχας προς τας εξουσιας ] μεθοδιας

</doc>
<doc id="1306902" url="https://pl.wikipedia.org/wiki?curid=1306902" title="Pomniki przyrody w powiecie gorzowskim">
Pomniki przyrody w powiecie gorzowskim

Podstawa prawna.
Wyciąg z rejestru pomników przyrody Wojewódzkiego konserwatora przyrody w Gorzowie Wlkp.

</doc>
<doc id="1306908" url="https://pl.wikipedia.org/wiki?curid=1306908" title="Kozorzywie">
Kozorzywie

Kozorzywie – część wsi Sobienie Kiełczewskie Pierwsze w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Kozorzywie administracyjnie należało do województwa siedleckiego.

</doc>
<doc id="1306911" url="https://pl.wikipedia.org/wiki?curid=1306911" title="Zykamu/Dola Selektora">
Zykamu/Dola Selektora

Zykamu/Dola Selektora – to wydane na winylu (7") pierwsze dwa single Pablopavo.
Miały być one zapowiedzią pierwszej solowej płyty tego artysty, jednakże jej wydanie zostało z różnych powodów opóźnione, więc Pablopavo stwierdził, że płytę Telehon, promować będzie nowy singel o tym samym tytule. Autorami muzyki do obu piosenek są: duet producencki Juniorbwoy.com oraz Ozzak. Natomiast teksty napisał Pablopavo.

</doc>
<doc id="1306912" url="https://pl.wikipedia.org/wiki?curid=1306912" title="Ciecz Tomonagi-Luttingera">
Ciecz Tomonagi-Luttingera



</doc>
<doc id="1306914" url="https://pl.wikipedia.org/wiki?curid=1306914" title="Świece żarowe">
Świece żarowe



</doc>
<doc id="1306916" url="https://pl.wikipedia.org/wiki?curid=1306916" title="Model Tomonagi-Luttingera">
Model Tomonagi-Luttingera



</doc>
<doc id="1306917" url="https://pl.wikipedia.org/wiki?curid=1306917" title="Pułki zmechanizowane Wojska Polskiego">
Pułki zmechanizowane Wojska Polskiego

Pułki zmechanizowane Wojska Polskiego – spis polskich pułków zmechanizowanych: ich geneza, podległość i przeformowania; skład organizacyjny: miejsca stacjonowania.
Skład organizacyjny pułków.
Na przełomie lat 40. i 50. XX w. w Wojsku Polskim rozpoczął się proces przechodzenia dywizji piechoty z trakcji konnej i pieszej na motorową. Początkowo na bazie pułków piechoty zaczęto tworzyć pułki zmotoryzowane, a w dalszej kolejności zmechanizowane. Jest sprawą dyskusyjną, czy oddziały te spełniały kryteria jednostek zmechanizowanych, niemniej jednak przyjmowały właśnie takie nazwy.
Na przestrzeni lat zmieniano i udoskonalano struktury pułków. Były one zawsze jednak kompromisem pomiędzy skomplikowaną sytuacją polityczno-militarna na świecie a możliwościami ekonomicznymi państwa.
W 1950 pułk zmechanizowany tworzyły: trzy bataliony piechoty zmotoryzowanej po trzy kompanie piechoty, kompania ckm, kompania moździerzy, pluton armat 57 mm ZiS-2, pluton łączności i drużyna naprawcza. Siłę uderzeniową stanowił batalion czołgów średnich z trzema kompaniami czołgów. Wsparcie ogniowe zapewniał dywizjon artylerii z trzema bateriami armat 76 mm ZiS-3 i bateria moździerzy 120 mm. Ponadto w pułku występował batalion szkolny oraz kompanie: saperów, łączności, rozpoznawcza, technicznego zaopatrzenia i pluton obrony przeciwchemicznej. Pułk liczył około 1800 żołnierzy.
W 1951 postanowiono wprowadzić do dywizji zmechanizowanej trzeci pułk zmechanizowany. Odbyło się to kosztem zmniejszenia liczby pododdziałów bojowych w batalionach piechoty zmotoryzowanej. We wszystkich kompaniach piechoty, moździerzy i ckm zredukowano liczbę plutonów z 3 do 2. W batalionie czołgów średnich zmniejszono liczbę kompanii do dwóch. Wprowadzenie tych zmian spowodowało znaczne zmniejszenie stanu osobowego pułku zmechanizowanego o ok. 30%.
W 1952 wprowadzono nowe etaty dywizji zmechanizowanej typu B. Zachowano ogólną strukturę wcześniej sformowanych dywizji, jednak liczebność poszczególnych pododdziałów oraz stan ich uzbrojenia był znacznie niższy. Pułki zmechanizowane posiadały w swojej strukturze zaledwie jeden batalionu piechoty zmotoryzowanej. Nie posiadały też batalionu czołgów, a jedynie kompanię. Sprzęt bojowy pułku to: 10 czołgów średnich T-34/85 i 5 samochodów pancernych BA-64. Artylerię stanowiło: 14 armat, 14 moździerzy i 3 ciężkie granatniki przeciwpancerne (działa bezodrzutowe) T-21.
W 1954 formując 15 DZ, w batalionach piechoty zmotoryzowanej, w miejsce kompanii ckm wprowadzono baterię artylerii przeciwpancernej z plutonem armat i dwoma plutonami ciężkich granatników. W skład batalionu weszła również dodatkowo bateria artylerii przeciwlotniczej. W kompaniach piechoty zmotoryzowanej, oprócz dwóch plutonów piechoty, wprowadzono pluton ckm. Kompania czołgów średnich została tu zastąpiona kompanią czołgów i artylerii pancernej. Artyleria pułku wzmocniona została baterią artylerii przeciwlotniczej.
W 1955 wprowadzono dwa typy pułków zmechanizowanych: rozwinięty i skadrowany.
Rozwinięty posiadał: dwa bataliony piechoty zmotoryzowanej po dwie kompanie piechoty zmotoryzowanej, kompanię ckm oraz baterie: artylerii przeciwpancernej i przeciwlotniczej. Jego batalion czołgów i artylerii pancernej posiadał dwie kompanie czołgów i kompanię dział pancernych. Artylerię pułkową stanowiły: bateria artylerii i bateria moździerzy, oraz bateria artylerii przeciwlotniczej. Ponadto występowały kompanie: rozpoznawcza, łączności, saperów oraz pluton obrony przeciwchemicznej. W składzie pułku znajdował się również batalion szkolny będący w praktyce trzecim batalionem piechoty zmotoryzowanej.
Ogółem w pułku było ok. 1.200 żołnierzy. Sprzęt bojowy to: 25 czołgów T-54A ("lub T-34/85)", 10 ciężkich dział pancernych ISU-122, 9 transporterów opancerzonych BTR-152 i 1 transporter opancerzony BTR-40. Ponadto: 5 dział bezodrzutowych 107 mm B-11, 5 dział bezodrzutowych kalibru 82 mm B-10, 4 armaty polowe 76 mm ZiS-3, 5 armat przeciwpancernych 57 mm ZiS-2, 4 armaty przeciwlotnicze 37 mm 61-K, 4 moździerze 120 mm, 30 granatników przeciwpancernych, 10 wkm PKM-2 i 4 PKM-4.
Skadrowany pułk miał strukturę zbliżoną do pułku rozwiniętego. Zasadnicze różnice dotyczyły batalionów piechoty zmotoryzowanej, z których jeden został skadrowany, a w drugim zmniejszono liczbę kompanii piechoty z 3 do 2. W batalionie istniały tylko trzy plutony. Kompanię saperów zastąpił pluton.
Stan osobowy pułku był o 25% mniejszy i wynosił 886 żołnierzy. Sprzęt bojowy to: 25 czołgów T-54A, 3 działa ISU-122, 6 transporterów opancerzonych BTR-152 i 1 transporter opancerzony BTR-40. Poza tym pułk dysponował 3 działami bezodrzutowymi 107 mm B-11, 3 działami bezodrzutowymi 82 mm B-10, 4 armatami 76 mm ZiS-3, 3 armatami przeciwpancernymi 57 mm ZiS-2, 4 armatami przeciwlotniczymi 37 mm 61-K, 4 moździerzami 120 mm, 21 granatników przeciwpancernymi, 6 PKM-2 i 4 PKM-4
W 1967 w pułku zmechanizowanym znajdowały się trzy bataliony piechoty zmotoryzowanej o składzie: trzy kompanie piechoty zmotoryzowanej i kompania wsparcia, batalion czołgów z trzema kompaniami czołgów, artyleria pułkowa z baterią haubic 122 mm i baterią przeciwpancerną. Samodzielne pododdziały stanowiły kompanie: rozpoznawcza, saperów, łączności, medyczna, remontowa i transportowa oraz plutony: chemiczny, przeciwlotniczy, remontu uzbrojenia i regulacji ruchu.
Pułk liczył 1636 żołnierzy. Jego uzbrojenie stanowiło: 31 czołgów T-54A (T-34/85), 79 transporterów opancerzonych SKOT, 11 samochodów rozpoznawczych BRDM-1, 3 wyrzutnie ppk 3M6 Trzmiel, 6 haubic 122 mm M-30, 9 armat przeciwpancernych 85 mm D-44, 9 moździerzy 120 mm, 9 moździerzy 82 mm, 6 dział bezodrzutowych 82 mm B-10, 94 granatniki przeciwpancerne RPG-2, 132 karabinki-granatniki kbkg wz. 1960, 18 ciężkich karabinów maszynowych, 98 ręcznych karabinów maszynowych i 27 karabinów wyborowych SWD.

</doc>
<doc id="1306923" url="https://pl.wikipedia.org/wiki?curid=1306923" title="Peter Marshall">
Peter Marshall

Peter Marshall (ur. 9 marca 1982), amerykański pływak, wielokrotny medalista mistrzostw świata na krótkim basenie.

</doc>
<doc id="1306924" url="https://pl.wikipedia.org/wiki?curid=1306924" title="Kępa Radwankowska (Radwanków Szlachecki)">
Kępa Radwankowska (Radwanków Szlachecki)

Kępa Radwankowska – część wsi Radwanków Szlachecki w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Kępa Radwankowska administracyjnie należała do województwa siedleckiego.

</doc>
<doc id="1306933" url="https://pl.wikipedia.org/wiki?curid=1306933" title="Gustaw Ziritz">
Gustaw Ziritz

Gustaw Ziritz (ukr. "Густав Ціріц", ) (ur. 15 lutego 1872 w Satu Mare, zm. latem 1920 w Moskwie) – generał major, szef sztabu Ukraińskiej Armii Halickiej.
Życiorys.
Na stopień kadeta–zastępcy oficera został mianowany ze starszeństwem z 1 września 1891 i wcielony do Czeskiego Pułku Piechoty Nr 74, który wówczas stacjonował w Terezinie. Na stopień podporucznika został mianowany ze starszeństwem z 1 maja 1893. W następnym roku został przeniesiony do Morawskiego Pułku Piechoty Nr 3, który wówczas stacjonował w Wiedniu, a później w Brnie. Na stopień porucznika został mianowany ze starszeństwem z 1 maja 1897. W latach 1897-1900 pełnił służbę na stanowisku adiutanta pułku. W 1900 został przeniesiony do Galicyjsko-bukowińskiego Pułku Piechoty Nr 95, który wówczas stacjonował w Stanisławowie. 1 września 1903 został przydzielony do Szkoły Kadetów Piechoty we Lwowie na stanowisko nauczyciela, pozostając oficerem nadetatowym IR. 95. W roku szkolym 1905/06 obowiązki nauczyciela łączył z funkcją komendanta 2. kompanii. W 1906 wrócił do macierzystego pułku, który w międzyczasie został przeniesiony do Lwowa. W tym samym roku został powołany do Szkoły Wojennej w Wiedniu, w charakterze słuchacza. Na stopień kapitana został mianowany ze starszeństwem z 1 listopada 1907. W 1909, po ukończeniu szkoły otrzymał tytuł „oficer przydzielony do Sztabu Generalnego” i został przydzielony do 15 Brygady Piechoty w Bolzano na stanowisko oficera sztabu. Będąc słuchaczem Szkoły Wojennej, a następnie pełniąc służbę sztabową pozostawał oficerem nadetatowym IR. 95. W 1911 został przydzielony do 49 Brygady Piechoty w Wiedniu na stanowisko oficera sztabu. W 1912 otrzymał tytuł „oficera Sztabu Generalnego” i przydział do Komendy 2 Korpusu w Wiedniu. W następnym roku został przydzielony do Komendy 43 Dywizji Piechoty Obrony Krajowej w Czerniowcach, początkowo na stanowisko oficera sztabu, a później szefa sztabu. Na stopień podpułkownika został mianowany 1 lutego 1916.
Został wzięty do niewoli przez bolszewików, zmarł w szpitalu więziennym.
Ordery i odznaczenia.
W czasie służby w c. i k. Armii otrzymał:

</doc>
<doc id="1306934" url="https://pl.wikipedia.org/wiki?curid=1306934" title="Dentyna">
Dentyna



</doc>
<doc id="1306935" url="https://pl.wikipedia.org/wiki?curid=1306935" title="Profesor emerytowany">
Profesor emerytowany



</doc>
<doc id="1306937" url="https://pl.wikipedia.org/wiki?curid=1306937" title="Przedwabie">
Przedwabie

Przedwabie – część wsi Szymanowice Małe w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Przedwabie administracyjnie należało do województwa siedleckiego.

</doc>
<doc id="1306941" url="https://pl.wikipedia.org/wiki?curid=1306941" title="Braspol">
Braspol

Braspol – Centralna Reprezentacja Wspólnoty Brazylijsko-Polskiej. Organizacja założona w Kurytybie 27 stycznia 1990 roku. Podstawą działania są zasoby polskiej kultury z racji pochodzenia dziedzictwo stworzone na ziemi brazylijskiej przez pokolenia polskich kolonizatorów. 
Prezesem Braspolu jest Rizio Wachowicz.
W dniu 6 maja 2012 r. w Salvadorze odbyły się wybory nowego zarządu oddziału Braspol Bahia. Prezesem został Maciej Maria Białkowski, a sekretarzem Ana Lúcia Ratajczyk.
Po prawie czterech latach, zwolnił funkcję kierowniczą, dotychczasowy prezes Braspol Bahia. Funkcję prezesa po głosowaniu, objął Marcin Marek Lewandowski z Salvadoru.

</doc>
<doc id="1306943" url="https://pl.wikipedia.org/wiki?curid=1306943" title="Leśniki (Szymanowice Duże)">
Leśniki (Szymanowice Duże)

Leśniki – część wsi Szymanowice Duże w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Leśniki administracyjnie należały do województwa siedleckiego.

</doc>
<doc id="1306944" url="https://pl.wikipedia.org/wiki?curid=1306944" title="Żółtoliczek">
Żółtoliczek

Żółtoliczek ("Auriparus flaviceps") – gatunek małego ptaka z rodziny remizów (Remizidae), jedyny przedstawiciel rodzaju "Auriparus". Zamieszkuje południe Stanów Zjednoczonych i Meksyk. Nie jest zagrożony.
Podgatunki i zasięg występowania.
Wyróżniono kilka podgatunków "A. flaviceps":
Morfologia.
Długość ciała 10–11,5 cm. Mały, szary z wierzchu. Spód ciała jaśniejszy. Głowa samca jaskrawożółta. U samicy jest bardziej matowa. Nadgarstek rdzawy, u samca bardziej jaskrawy. Dziób czarny, ostro zakończony. Młode ptaki brązowoszare, jaśniejsze od spodu, bez żółtych piór na głowie i rdzawej plamy na skrzydłach.
Ekologia i zachowanie.
Osiadły na południowo-zachodnich pustyniach Ameryki Północnej, porośniętych "Parkinsonia aculeata", "Inga circinalis" i kolczastymi krzewami, w nadrzecznych zadrzewieniach.
Żeruje przemykając pośród najcieńszych gałązek, wynajduje owady na spodzie liści. Żywi się też pająkami, nektarem, owocami i materią roślinną.
Status.
IUCN uznaje żółtoliczka za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 7,2 miliona dorosłych osobników. Trend liczebności populacji uznawany jest obecnie za stabilny.

</doc>
<doc id="1306946" url="https://pl.wikipedia.org/wiki?curid=1306946" title="Parafia św. Teresy od Dzieciątka Jezus w Białowieży">
Parafia św. Teresy od Dzieciątka Jezus w Białowieży

Parafia pw. św. Teresy od Dzieciątka Jezus w Białowieży – rzymskokatolicka parafia należąca do dekanatu Białystok–Dojlidy, archidiecezji białostockiej, metropolii białostockiej. 
Miejsca święte.
Kościół pw. św. Teresy od Dzieciątka Jezus w Białowieży
Kaplica w DPS "Rokitnik" w Białymstoku
Parafia korzysta z cmentarza będącego w administracji prawosławnej parafii św. Mikołaja.
Historia parafii.
Od XVI w. Białowieża należała do parafii w Kamieńcu Litewskim. Po utworzeniu w 1778 ośrodka duszpasterskiego w Narewce, jako filii parafii w Narwi, Białowieża znalazła się w tej filii. 
W 1866, po zabraniu kościoła w Narewce na cerkiew przez władze carskie, Białowieża została włączona do parafii w Szereszewie. 
Po odzyskaniu przez Polskę niepodległości otworzyła się możliwość utworzenia parafii w Białowieży. Pierwszym miejscowym duszpasterzem (od 1924) i organizatorem parafii był ks. Józef Dowgwiłło. Początkowo nabożeństwa odbywały się w kaplicy, urządzonej w dawnej sali jadalnej pałacu carskiego. Dwa pomieszczenia na jej potrzeby zostały wydzierżawione od Dyrekcji Lasów Państwowych i firmy Centaur. 
Pierwotnie kaplica podlegała pod parafię w Narwi, jednakże już 15 sierpnia 1926 biskup sufragan wileński Kazimierz Mikołaj Michalkiewicz, sprawujący wówczas funkcję wikariusz kapitulny archidiecezji wileńskiej, erygował parafię w Białowieży. 
Budowę neorenesansowego kościoła parafialnego według projektu Borysa Zinserlinga rozpoczęto w 1927. Świątynię pod wezwaniem św. Teresy od Dzieciątka Jezus konsekrował 15 października 1934 arcybiskup wileński Romuald Jałbrzykowski. Z powodu braku funduszy, świątynia przez dłuższy czas nie była wykończona. 
W latach 70. XX w. miały miejsce prace wykończeniowe i remontowe. Wnętrze kościoła ozdobiono elementami rogów, korzeni i fragmentów drzew. 
W 2007 w kościele zainstalowano 17-głosowe organy. 

</doc>
<doc id="1306948" url="https://pl.wikipedia.org/wiki?curid=1306948" title="Brak miesiączki">
Brak miesiączki

Brak miesiączki (łac. "amenorrhoea") – brak miesiączki u kobiet w wieku rozrodczym.
Fizjologiczne stany braku miesiączki występują w czasie ciąży i laktacji (karmienia piersią, co jest jedną z form naturalnej antykoncepcji). Wyróżnia się pierwotny i wtórny brak miesiączki. Pierwotny brak miesiączki to brak miesiączki u dziewcząt, które ukończyły 16 lat życia. Wtórny brak miesiączki to brak miesiączki u kobiet, które wcześniej miesiączkowały: przez okres 3 miesięcy – dla kobiet z wywiadem regularnego miesiączkowania i 6 miesięcy – dla kobiet, które miesiączkowały nieregularnie.

</doc>
<doc id="1306984" url="https://pl.wikipedia.org/wiki?curid=1306984" title="Gubernatorzy Wyspy Man">
Gubernatorzy Wyspy Man



</doc>
<doc id="1306989" url="https://pl.wikipedia.org/wiki?curid=1306989" title="Gramatyka kognitywna">
Gramatyka kognitywna



</doc>
<doc id="1306996" url="https://pl.wikipedia.org/wiki?curid=1306996" title="Grzegorz Kuprianowicz">
Grzegorz Kuprianowicz

Grzegorz Kuprianowicz (ur. 1 stycznia 1968 w Lublinie) – historyk, działacz mniejszości ukraińskiej w Polsce. Prezes Towarzystwa Ukraińskiego, przewodniczący Podlaskiego Instytutu Naukowego, członek Związku Ukraińców Podlasia, przedstawiciel społeczności ukraińskiej w Komisji Wspólnej Rządu i Mniejszości Narodowych i Etnicznych.
Magisterium obronione na UMCS w Lublinie w 1994. Rozprawę doktorską pt. "Ukraińcy na Chełmszczyźnie i Południowym Podlasiu w dwudziestoleciu międzywojennym (1918–1939)" obronił na Wydziale Humanistycznym UMCS w 1998.
Pracownik naukowy w Instytucie Historii UMCS, asystent od 1994, adiunkt od 1998.
Specjalizacja badawcza: Ukraińcy w II Rzeczypospolitej, historia prasy ukraińskiej, dzieje Chełmszczyzny i Podlasia, historia Kościoła prawosławnego. 
Odznaczony Orderem Świętej Równej Apostołom Marii Magdaleny III stopnia oraz ukraińskim Orderem „Za Zasługi” trzeciego stopnia (2007).

</doc>
<doc id="1306998" url="https://pl.wikipedia.org/wiki?curid=1306998" title="Hesja Nadreńska">
Hesja Nadreńska

Hesja Nadreńska (niem. "Rheinhessen") – region Niemiec położony na lewym brzegu Renu, w granicach obecnego landu Nadrenia-Palatynat.
W latach 1919–1945 była częścią Ludowej Republiki Hesji.
Hesja Nadreńska jest także największym regionem winiarskim w Niemczech, o powierzchni upraw wynoszącej 26 758 ha (2018). Pochodzą z niej tzw. wina reńskie. Przeważają (2018) wina białe (71%) nad czerwonymi (29%), a najpopularniejszymi odmianami są riesling (4738 ha), müller-thurgau (4187 ha), dornfelder (3374 ha), silvaner (2162 ha) i grauburgunder (pinot gris, 1835 ha).

</doc>
<doc id="1307003" url="https://pl.wikipedia.org/wiki?curid=1307003" title="Rheinhessen">
Rheinhessen



</doc>
<doc id="1307007" url="https://pl.wikipedia.org/wiki?curid=1307007" title="Szkliwo (stomatologia)">
Szkliwo (stomatologia)



</doc>
<doc id="1307009" url="https://pl.wikipedia.org/wiki?curid=1307009" title="Stowarzyszenie Ukraińców-Więźniów Politycznych Okresu Stalinowskiego">
Stowarzyszenie Ukraińców-Więźniów Politycznych Okresu Stalinowskiego



</doc>
<doc id="1307012" url="https://pl.wikipedia.org/wiki?curid=1307012" title="George Somerset">
George Somerset

George Fitzroy Henry Somerset (ur. 18 września 1857 w Londynie, zm. 24 października 1921 w Llandenny) – brytyjski arystokrata i polityk, najstarszy syn Richarda Somerseta, 2. barona Raglan, i lady Georgiany Lygon, córki 4. hrabiego Beauchamp.
Jego ojcem chrzestnym był król Hanoweru Jerzy V. George kształcił się w Eton College oraz w Royal Military Academy w Sandhurst. W latach 1874-1879 był Page of Honour królowej Wiktorii.
W 1870 r. rozpoczął służbę w Grenadier Guards. Brał udział w II wojnie brytyjsko-afgańskiej w latach 1878–1880. Po śmierci ojca w 1884 r. odziedziczył tytuł 3. barona Raglan i zasiadł w Izbie Lordów. W latach 1900-1902 był podsekretarzem stanu w ministerstwie wojny. W latach 1902-1918 był gubernatorem porucznikiem wyspy Man. Był kawalerem Krzyża Kawalerskiego Orderu Łaźni i Krzyża Wielkiego Orderu Imperium Brytyjskiego.
28 lutego 1883 r. poślubił Ethel Ponsonby (zm. 22 czerwca 1940), córkę Waltera Ponsonbyego, 7. hrabiego Bessborough, i lady Louisy Eliot, córki 3. hrabiego St Germans. George i Ethel mieli razem trzech synów i trzy córki:
Lord Ragland zmarł w 1921 r. Jego następcą został jego najstarszy syn.

</doc>
<doc id="1307015" url="https://pl.wikipedia.org/wiki?curid=1307015" title="Rosalind Chao">
Rosalind Chao

Chao Jyalin (ur. 23 września 1957 w Los Angeles) − amerykańska aktorka. Zagrała Pei-Pei w filmie "Zakręcony piątek" z 2003 roku.

</doc>
<doc id="1307018" url="https://pl.wikipedia.org/wiki?curid=1307018" title="Felicity Galvez">
Felicity Galvez

Felicity Galvez (ur. 4 marca 1985 w Melbourne), australijska pływaczka, czterokrotna medalistka mistrzostw świata na krótkim basenie. Dwukrotna olimpijka, złota medalistka z Pekinu. 
Trenuje w Sydney Olympic Park Aquatic Centre. Mierzy 167 cm.
Linki zewnętrzne.
 

</doc>
<doc id="1307022" url="https://pl.wikipedia.org/wiki?curid=1307022" title="Babice (kraj ołomuniecki)">
Babice (kraj ołomuniecki)

Babice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 443 mieszkańców.

</doc>
<doc id="1307023" url="https://pl.wikipedia.org/wiki?curid=1307023" title="Gerhard Rohlfs">
Gerhard Rohlfs

Gerhard Rohlfs (ur. 14 kwietnia 1831 w Bremie, zm. 2 czerwca 1896 w Bad Godesbergu) – niemiecki podróżnik. Przez ponad piętnaście lat wędrował po Afryce i jako pierwszy Europejczyk dotarł do wielu regionów Czarnego Lądu. Niektórzy badacze podejrzewali, że był szpiegiem i awanturnikiem. W latach 1855–1860 służył we francuskiej Legii Cudzoziemskiej i brał udział w podboju Algierii.
W latach 1861–1862 badał Saharę Zachodnią. W 1864 z Tafilaltu przedostał się do oazy Tuat, a stamtąd odbył podróż przez Ghadamis do Trypolisu. W latach 1865–1867 odbył podróż z Trypolisu przez Środkową Saharę do Bornu i dalej przez płaskowyż Dżos nad Benue i do Lagos nad Zatoka Gwinejską. W latach 1867–1868 i 1880 wędrował po Etiopii. W latach 1884–1885 był konsulem niemieckim w Zanzibarze. Jest autorem książek, które odegrały dużą rolę w popularyzacji wiedzy o geografii Afryki.

</doc>
<doc id="1307025" url="https://pl.wikipedia.org/wiki?curid=1307025" title="Pianola">
Pianola

Pianola – (wł. piano = cicho) - mechaniczny instrument muzyczny z końca XIX wieku. Odtwarzał utwory nagrane na perforowanej taśmie papierowej z wycięciami odpowiadającymi wysokości i czasowi trwania dźwięków, która przesuwała się nad cylindrem z otworami, połączonymi rurkami z mechanizmem fortepianu. Wpadający strumień powietrza wprawiał młoteczek w ruch (młoteczek uderzał w strunę). Był on utrzymywany przy konkretnej strunie do czasu, gdy wycięcie się skończyło i taśma przesuwając się zakryła otwór, czyli przerwała strumień powietrza.
Powstawały takie efekty jak np. akordy złożone z kilkudziesięciu dźwięków lub jednoczesne brzmienie wszystkich rejestrów fortepianu.
Wstęga papieru z zapisanym utworem ma otwory tak rozmieszczone, że każda linia i naniesione na niej otwory odpowiada jednemu dźwiękowi. Im bardziej z prawej strony umieszczone były otwory, tym wyższemu odpowiadały dźwiękowi.
Podczas odtwarzania melodii wstęga przesuwała się z góry w dół, a pianista napędzał mechanizm za pomocą naprzemiennie wciskanych pedałów (były też rozwiązania niewymagające nieustannego pedałowania). Mniej więcej na środku okienka, w którym zakładało się rolkę, była listwa z otworami i aktualnie grane dźwięki były reprezentowane przez te otwory, które przesuwały się dokładnie nad listwą. Podczas odtwarzania napędzany był również mechanizm klawiszy, przez co instrument zachowywał się tak, jakby pianista na nim grał. Czasem na wstędze papieru były naniesione informacje takie jak tytuł utworu, słowa piosenki itd.
Instrument był znany od XIX wieku (został opatentowany przez amerykańskiego konstruktora E.S. Voteya w 1897 roku). Obecnie zupełnie wyszedł z użycia, jednak wciąż istnieją działające egzemplarze pianoli. Na początku XX wieku pianole wykorzystywane były do zapisywania wykonań sławnych wirtuozów.
W XX wieku sporadycznie powstawały oryginalne utwory na pianolę np. Toccata op. 40 P. Hindemitha.
W niektórych programach do edycji plików MIDI, takich jak Midi Orchestrator Plus, można wyświetlić ścieżkę muzyczną w postaci linii poziomych, gdzie każda linia odpowiada jednej nucie. Taki sposób reprezentacji melodii jest bardzo podobny do sposobu naniesienia nut na wstęgę do pianoli.
Oprócz pianoli jako samodzielnego instrumentu występowały także pianole będące przystawkami do fortepianu. Zasada działania takiej pianoli jest podobna do wyżej opisanej, posiada ona jednak rząd specjalnych dźwigienek, które należy wycelować na odpowiadające klawisze fortepianu. Podczas odtwarzania utworu dźwigienki te naciskają klawisze fortepianu. Reklama z 1912 roku widoczna w tym artykule przedstawia taką pianolę współpracującą z fortepianem.
Obecnie istnieją urządzenia elektroniczne sterujące pianinem lub fortepianem, które są odpowiednikiem pianoli.

</doc>
<doc id="1307033" url="https://pl.wikipedia.org/wiki?curid=1307033" title="Shayne Reese">
Shayne Reese

Shayne Reese (ur. 15 września 1982 w Ballarat) - australijska pływaczka, dwukrotna medalistka mistrzostw świata na krótkim basenie.

</doc>
<doc id="1307035" url="https://pl.wikipedia.org/wiki?curid=1307035" title="Zdarzenie w porcie">
Zdarzenie w porcie

Zdarzenie w porcie (tyt.oryg. "Një ndodhi në port") – albański film fabularny z roku 1980 w reżyserii Hysena Hakaniego.
Opis fabuły.
Sfałszowane dane przez pracowników laboratorium powodują zerwanie kontraktu przez zagraniczną firmę. Winą za to wydarzenie obciążono jednego ze specjalistów, odpowiedzialnych za kontrakt. Prawdziwi sabotażyści próbują ukryć dowody, które mogą doprowadzić do nich. Ich działania powodują realne zagrożenie w porcie. Spór o odpowiedzialność za sabotaż doprowadza do zerwania między Lindą i Artanem, pracującym do tej pory w porcie.

</doc>
<doc id="1307039" url="https://pl.wikipedia.org/wiki?curid=1307039" title="Prywatne lekcje II">
Prywatne lekcje II

Prywatne lekcje II (ang. "Private Lessons II") – wydany w 1993 roku sequel komedii erotycznej "Prywatne lekcje" w której główną rolę grała Sylvia Kristel. Reżyserem tej części jest Akiyoshi Kimata, a w roli głównej wystąpiła polska aktorka Joanna Pacuła.
Fabuła.
Nastolatek Ken Soto jest załamany po śmierci matki i ma duże zaległości w szkole z języka francuskiego. Nauczycielka, w której chłopak potajemnie się kocha, namawia go, aby przez wakacje podszkolił język na prywatnych lekcjach, na które chłopaka stać, gdyż jest synem bogatego biznesmena. W domu pojawia się piękna Francuzka, Sophie Morgan. Między młodą kobietą, a nastolatkiem nawiązuje się nić sympatii, kobieta wprowadza go nie tylko w tajniki języka obcego, ale także miłości. Jednak szofer rodziny, życiowy nieudacznik, knuje podstępną intrygę.

</doc>
<doc id="1307064" url="https://pl.wikipedia.org/wiki?curid=1307064" title="Wydział Humanistyczny Uniwersytetu Marii Curie-Skłodowskiej">
Wydział Humanistyczny Uniwersytetu Marii Curie-Skłodowskiej

Wydział Humanistyczny Uniwersytetu Marii Curie-Skłodowskiej – historyczny wydział UMCS w Lublinie, powołany do życia 12 sierpnia 1952 roku i zlikwidowany w 2019 roku. Na podstawową strukturę Wydziału Humanistycznego składało się dziewięć instytutów oraz jeden samodzielny zakład.
Poczet dziekanów.
W dotychczasowych dziejach Wydziału Humanistycznego funkcje dziekanów pełnili:
Władze Wydziału.
W kadencji 2016-2019:

</doc>
<doc id="1307066" url="https://pl.wikipedia.org/wiki?curid=1307066" title="Wydział Humanistyczny UMCS">
Wydział Humanistyczny UMCS



</doc>
<doc id="1307071" url="https://pl.wikipedia.org/wiki?curid=1307071" title="Młodzi mistrzowie Shaolin">
Młodzi mistrzowie Shaolin

Młodzi mistrzowie Shaolin (ang. "Shaolin Wu Zang", 2006-2007) – francusko-chiński serial animowany opowiadający o nastolatkach uczących się sztuki walki.
Fabuła.
W dawnych Chinach dwóch nastolatków i dziewczyna zostają przyjęci do prestiżowej szkoły sztuk walki kung-fu "Temple of Shaolin". Nie zdają sobie sprawy, że są reinkarnacją trzech świętych mnichów Shaolin, którzy tysiące lat wcześniej oddali swoje życie, aby unicestwić okrutnego demona. Niestety demon odradza się i trzej bohaterowie mają za zadanie pokonać go, jeżeli uda im się wcześniej zgłębić tajemnice sztuki walki kung-fu.
Wersja polska.
Opracowanie wersji polskiej: na zlecenie ZigZapa – START INTERNATIONAL POLSKA
Reżyseria: 
Dialogi polskie: Jakub Osiński
Dźwięk i montaż:
Kierownik produkcji: Anna Kuszewska
Udział wzięli:
i inni

</doc>
<doc id="1307073" url="https://pl.wikipedia.org/wiki?curid=1307073" title="Christine Ebersole">
Christine Ebersole

Christine Ebersole (ur. 21 lutego 1953 w Chicago) − amerykańska aktorka i wokalistka.

</doc>
<doc id="1307075" url="https://pl.wikipedia.org/wiki?curid=1307075" title="Białowieża Parafia">
Białowieża Parafia



</doc>
<doc id="1307080" url="https://pl.wikipedia.org/wiki?curid=1307080" title="26 Dywizja Piechoty Imperium Rosyjskiego">
26 Dywizja Piechoty Imperium Rosyjskiego

26 Dywizja Piechoty (ros. "26-я пех. дивизия.", 26 DP) - dywizja piechoty Armii Imperium Rosyjskiego, w tym okresu działań zbrojnych I wojny światowej.
Wchodziła w skład 2 Korpusu Armijnego, a jej sztab w 1914 mieścił się w Grodnie.

</doc>
<doc id="1307091" url="https://pl.wikipedia.org/wiki?curid=1307091" title="43 Dywizja Piechoty Imperium Rosyjskiego">
43 Dywizja Piechoty Imperium Rosyjskiego

43 Dywizja Piechoty (43 DP) - dywizja piechoty Armii Imperium Rosyjskiego.
Wchodziła w skład 2 Korpusu Armijnego, a jej sztab w 1914 mieścił się w Wilnie. Dywizja walczyła w I wojnie światowej.

</doc>
<doc id="1307102" url="https://pl.wikipedia.org/wiki?curid=1307102" title="25 Dywizja Piechoty Imperium Rosyjskiego">
25 Dywizja Piechoty Imperium Rosyjskiego

25 Dywizja Piechoty Imperium Rosyjskiego (ros. "25-я пех. дивизия.") - dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 3 Korpusu Armijnego, a jej sztab w 1914 mieścił się w Dźwińsku.

</doc>
<doc id="1307106" url="https://pl.wikipedia.org/wiki?curid=1307106" title="Jericho (serial telewizyjny)">
Jericho (serial telewizyjny)



</doc>
<doc id="1307107" url="https://pl.wikipedia.org/wiki?curid=1307107" title="27 Dywizja Piechoty Imperium Rosyjskiego">
27 Dywizja Piechoty Imperium Rosyjskiego

27 Dywizja Piechoty Imperium Rosyjskiego (ros. "27-я пех. дивизия.") - dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 3 Korpusu Armijnego, a jej sztab w 1914 mieścił się w Wilnie.

</doc>
<doc id="1307113" url="https://pl.wikipedia.org/wiki?curid=1307113" title="Talar duński">
Talar duński



</doc>
<doc id="1307114" url="https://pl.wikipedia.org/wiki?curid=1307114" title="Id al-Adha">
Id al-Adha

Id al-Adha (Kurban Bajram „Święto Ofiarowania”; "‘Īd al-’Aḍḥā", "Ejd-e Ghorbān", ) – najważniejsze święto muzułmańskie, rozpoczynające się 10. dnia miesiąca zu al-hidżdża i trwające 3–4 dni. Jego początek wypada w trzeci lub czwarty dzień pielgrzymki do Mekki, ale obchodzone jest przez cały świat muzułmański, nie tylko przez pielgrzymów.
Symbolika i przebieg święta.
Id al-Adha upamiętnia ofiarę Abrahama i jego posłuszeństwo wobec Boga. Abraham (Ibrahim) według islamu miał złożyć w ofierze Bogu swego syna Izmaela, Bóg jednak, widząc oddanie Abrahama, pozwolił mu złożyć w ofierze barana zamiast dziecka. Na pamiątkę czynu Abrahama każdy ojciec rodziny składa w ofierze owcę, barana, wielbłąda lub krowę. Zwierzę musi zostać zabite rytualnie, następnie dzieli się mięso tak, by ⅓ oddać potrzebującym, ⅓ krewnym, a pozostałą ⅓ spożywa się na wspólnej uczcie. By uniknąć zamieszania, w Mekce pielgrzymi wnoszą opłatę, a wynajęci rzeźnicy dokonują ofiary za nich. Tego dnia wspólnie odwiedza się meczet, recytuje Koran i rozdziela prezenty. W czasie Święta Ofiarowania wielu muzułmanów składa też datki pieniężne przeznaczone na pomoc biednym i na fundacje charytatywne.
Postulat Turków w Niemczech.
W 2014 pojawił się postulat Turków mieszkających w Niemczech wprowadzenia tego święta oficjalnie jako święta państwowego. Stanowisko takie wyraził Kenan Kolat, przewodniczący gminy tureckiej w Niemczech.

</doc>
<doc id="1307115" url="https://pl.wikipedia.org/wiki?curid=1307115" title="Volksstaat Hessen">
Volksstaat Hessen



</doc>
<doc id="1307118" url="https://pl.wikipedia.org/wiki?curid=1307118" title="Ludowa Republika Hesji">
Ludowa Republika Hesji

Ludowa Republika Hesji (niem. "Volksstaat Hessen") – historyczny kraj związkowy Niemiec, ze stolicą w Darmstadt.
Powstał po zakończeniu I wojny światowej, z ziem Wielkiego Księstwa Hesji. Istniał w ramach Republiki Weimarskiej i III Rzeszy, aż do roku 1945.
W latach 1919–1930, na podstawie traktatu wersalskiego, większość jego terytorium była okupowana przez wojska francuskie.
Obecnie tereny Ludowej Republiki Hesji wchodzą w skład Hesji i Nadrenii-Palatynatu.

</doc>
<doc id="1307119" url="https://pl.wikipedia.org/wiki?curid=1307119" title="Karel Otčenášek">
Karel Otčenášek

Karel Otčenášek (ur. 13 kwietnia 1920 w Českim Meziřící; zm. 23 maja 2011 w Hradcu Králové) – administrator diecezji kralowohradeckiej w latach 1956-1989, biskup kralowohradecki w latach 1989-1998.
Życiorys.
Od 1931 kształcił się w gimnazjum arcybiskupstwa praskiego w Bubenču. W 1939 rozpoczął naukę w seminarium w Hradcu Králové, ale jeszcze przed wybuchem wojny biskup Mořic Pícha wysłał go do Rzymu. Studiował tam na Uniwersytecie Laterańskim otrzymując licencjat z teologii. 17 marca 1945 w Rzymie przyjął święcenia kapłańskie.
Po powrocie do Czechosłowacji pracował jako wikary w Tyńcu nad Łabą i w Horní Rovni koło Pardubic oraz jako administrator w Žamberku. W latach 1949-1950 był prorektorem seminarium duchownego Hradcu Králové, a po jego likwidacji krótko administrował parafią we Vrchlabí.
30 marca 1950 został mianowany biskupem chersońskim i pomocniczym biskupem kralowohradeckim. 30 kwietnia 1950 bez zgody władz państwowych przyjął święcenia biskupie. Był wówczas prawdopodobnie najmłodszym biskupem na świecie. Wkrótce fakt przyjęcia święceń biskupich wyszedł na jaw. Karel Otčenášek został aresztowany i od 12 lipca 1951 był internowany w klasztorze w Želiviu. 29 grudnia 1954 w zainscenizowanym procesie został skazany na 13 lat więzienia. Karę odbywał w Mirovie, Leopoldovie i zamienionym na ciężkie więzienie klasztorze kartuzów w Valdicach. 
W kwietniu 1962 na mocy amnestii został zwolniony. W latach 1962-1965 pracował jako robotnik w mleczarni w Opočnie. Po interwencji papieża Jana XXIII wrócił do pracy duszpasterskiej. Mógł pracować tylko jako proboszcz poza swoją diecezją. W okresie od 16 listopada 1956 do 21 grudnia 1989 był administratorem diecezji hradeckiej. Karel Otčenášek miał zakaz przebywania na terenie swojej diecezji. W tej sytuacji zarządzali nią wikariusze kapitulni Václav Javůrek (od 16 listopada 1956 do 1 sierpnia 1969) i a Karel Jonáš (od 28 sierpnia 1969 do 21 grudnia 1989).
Karel Otčenášek był administratorem parafii w Usti nad Łabą-Trmicach do 1968. W okresie praskiej wiosny powrócił do swojej diecezji i został administratorem parafii w Plotištích i w Lochenicach. 30 lipca 1968 został zrehabilitowany. W okresie tzw. normalizacji musiał powrócić do Trmic.
Po upadku komunizmu, 21 grudnia 1989 został mianowany biskupem hradeckim. Starał się o odnowę życia religijnego w diecezji. Wyremontował odzyskany pałac biskupi, stworzył biskupie gimnazjum i erygował kapitułę w Litomyśli. 6 czerwca 1998 złożył rezygnację, która została przyjęta. 24 września 1998 otrzymał tytuł arcybiskupa.
Odznaczenia.
W 1995 roku został odznaczony Orderem Tomáša Garrigue Masaryka I klasy.

</doc>
<doc id="1307120" url="https://pl.wikipedia.org/wiki?curid=1307120" title="Polscy absolwenci francuskich wyższych szkół wojskowych">
Polscy absolwenci francuskich wyższych szkół wojskowych

Polscy absolwenci francuskich wyższych szkół wojskowych – oficerowie Wojska Polskiego, którzy w latach 1921-1939 ukończyli studia we francuskich wyższych szkołach wojskowych, w tym w Wyższej Szkole Wojennej (franc. "École Supérieure de Guerre") i Morskiej Szkole Wojennej (franc. "École de Guerre Navale") w Paryżu.
19 lutego 1921 roku w Paryżu podpisany został polsko-francuski układ polityczny i konwencja wojskowa. Artykuł VII pkt b stanowił, że Polska „przydzielać będzie do szkół i oddziałów wojskowych armii francuskiej w celu odbycia cyklu wyszkolenia pewną ilość oficerów, według ustalenia między Sztabami Generalnymi”.
W latach 1920-1939 École Supérieure de Guerre ukończyło 53 oficerów WP. Kolejnych 10 oficerów MW ukończyło studia w École de Guerre Navale. W tym samym czasie, Wyższą Szkołę Wojenną w Warszawie opuściło 937 absolwentów. Ogółem 1000 oficerów WP uzyskało tytuły naukowe oficerów dyplomowanych (do 1928 – „oficerów Sztabu Generalnego”). Z powyższego zestawienia wynika, że słuchacze ÉSdeG i ÉdeGN stanowili tylko 6,3% wszystkich oficerów dyplomowanych.
Według stanu z 1 maja 1939 roku w Wojsku Polskim było 18.668 oficerów, z czego – 903 dyplomowanych (4,84%).
Słuchacze kursu wojennego w ÉSdeG w 1940 roku.
W połowie marca 1940 na wojenny kurs w ÉSdeG powołani zostali niżej wymienieni oficerowie:
Trzej ostatni byli słuchaczami I rocznika W.S.Woj. (kurs normalny 1939–1940, promocja XIX). Opiekunem grupy był ppłk dypl. Andrzej Marecki. Według Mariana Utnika był to trzymiesięczny kurs dla oficerów francuskich, szkolonych na pomocników sztabowych w dowództwach dywizji i korpusów. Słuchacze brali udział we wszystkich ćwiczeniach razem z oficerami francuskimi, lecz ich prace były oceniane oddzielnie przez wykładowców francuskich i ppłk. dypl. Mareckiego. Kurs został przerwany w dniu 15 maja tego roku. W ciągu dwóch miesięcy słuchacze zapoznali się z oficjalną doktryną francuską wojny pozycyjnej i tzw. "colmatage", co zostało przetłumaczone przez polskich oficerów, jako „"zatykanie dziur"”.
Absolwenci ÉdeGN.
W wyniku niezrozumiałej polityki personalnej prowadzonej przez szefa Kierownictwa MW, kontradmirała Jerzego Świrskiego ze służby czynnej zwolniono trzech absolwentów ÉdeGN:
Absolwenci pozostałych szkół.
Ponadto oficerowie WP kierowani byli na studia do École Supérieure d’Aéronautique oraz innych francuskich uczelni wojskowych:
École Supérieure de Genie w Wersalu
École Supérieure de Ľintendance w Paryżu
École Supérieure des Postes et Telegraphes w Paryżu (kurs dwuletni)
École Supérieure ďAeronautique et Construction Mecanique w Paryżu
École Supérieure ďElectricitié w Paryżu
École Navale w Breście
Lektorem języka francuskiego w École Supérieure de Guerre był mjr n.o. Andrzej Teslar.

</doc>
<doc id="1307122" url="https://pl.wikipedia.org/wiki?curid=1307122" title="Kanał Oksfordzki">
Kanał Oksfordzki

Kanał Oksfordzki () – kanał wodny w środkowej Anglii, prowadzący z Oksfordu do Coventry, łącząc Tamizę z kanałem Coventry Canal. Przebiega przez miasta Banbury oraz Rugby. Krzyżuje się z Grand Union Canal, z którym dzieli wspólne koryto na odcinku od Napton on the Hill do Braunston. Długość kanału wynosi około 120 km. Znajduje się na nim 46 śluz.
Budowa kanału rozpoczęła się w 1769 roku. Pierwszy odcinek oddany został do użytku w 1774 roku, a cały kanał ukończony został w 1790 roku. Zaprojektowany przez Jamesa Brindleya, kanał miał ułatwić transport węgla, wydobywanego w okolicach Coventry, do Oksfordu i dalej wzdłuż Tamizy. Kanał utracił na znaczeniu po II wojnie światowej, do transportu towarowego wykorzystywany był do lat 60. XX wieku.

</doc>
<doc id="1307130" url="https://pl.wikipedia.org/wiki?curid=1307130" title="Echinops">
Echinops



</doc>
<doc id="1307132" url="https://pl.wikipedia.org/wiki?curid=1307132" title="Marek Mądzik">
Marek Mądzik

Marek Wiesław Mądzik (ur. 19 kwietnia 1946 w Zaklikowie, zm. 28 grudnia 2016) – polski historyk, profesor nadzwyczajny UMCS w Lublinie, specjalność – historia nowożytna, jednostka – Zakład Historii Krajów Europy Wschodniej. W latach 2005–2012 prodziekan ds. ogólnych Wydziału Humanistycznego UMCS.

</doc>
<doc id="1307134" url="https://pl.wikipedia.org/wiki?curid=1307134" title="Hypochaeris">
Hypochaeris



</doc>
<doc id="1307135" url="https://pl.wikipedia.org/wiki?curid=1307135" title="Albatros królewski">
Albatros królewski

Albatros królewski ("Diomedea epomophora") – gatunek dużego ptaka z rodziny albatrosów (Diomedeidae), gniazdującego na Wyspach Chatham, Campbella i Auckland w południowej części Pacyfiku oraz na południu Nowej Zelandii. Ptaki, które nie gniazdują, widuje się stale nad oceanami półkuli południowej.
Taksonomia.
Po raz pierwszy gatunek opisał René Primevère Lesson w 1825; nie podano lokalizacji holotypu. Autor nadał nowemu gatunkowi nazwę "Diomedaea epomophora". Podgatunek "D. (e.) sanfordi" został opisany w 1917 przez Murphy’ego na podstawie holotypu odłowionego blisko 64 km od wybrzeża Corral (Chile). Bywa uznawany za osobny gatunek na podstawie różnic w morfologii i wielkości kolonii.
Podgatunki i zasięg występowania.
Opisano następujące podgatunki:
Morfologia.
Wymiary dla ptaków podgatunku nominatywnego: długość ciała 107–122 cm; masa ciała samca 8,1–10,3 kg, samicy 6,52–9 kg, rozpiętość skrzydeł 290–351 cm. Masa ciała ptaków podgatunku "D. (e.) sanfordi" wynosi 6350–8804 g. Głowa i ciało u ptaków podgatunku nominatywnego są czysto białe. Skrzydła są czarne z białą krawędzią. Sterówki białe, u młodych ptaków z czarnym końcem. Samice są nieco bardziej matowe i mniejsze. Osobniki młodociane mają ciemniejsze skrzydła oraz czarne plamki na grzbiecie, bokach ciała, wierzchu głowy i ogonie. Dorosłe osobniki "D. (e.) sanfordi" mają białe całe ciało z wyjątkiem czarnych skrzydeł oraz ciemnej tylnej krawędzi i końcówki spodu skrzydła. Osobniki młodociane wyróżniają się mało widocznym brązowym znakowaniem na wierzchu głowy, wyraźniej zaznaczonym czarnym znakowaniem w dolnej części grzbietu i na kuprze oraz czarnym paskiem na końcu ogona. Dziób albatrosów tego podgatunku jest duży, różowy z bulwiastą końcówką i czarnymi krawędziami na górnej szczęce. U ptaków w okresie lęgowym dziób może przybrać intensywniejszą barwę. Tęczówka brązowa, stopy od różowych po niebieskobiałe z niebieskawą błoną pławną.
Ekologia i zachowanie.
Albatrosy królewskie lęgną się na pokrytych kępami traw zboczach, grzbietach i płaskowyżach. Na Wyspie Campbella gnieżdżą się między 180 a 350 m n.p.m. Żerujące na oceanie ptaki odnotowywane są zwykle na wodach Nowej Zelandii i państw południowoamerykańskich. Przedstawiciele "D. (e.) sanfordi" pojawiają się nad wodami o temperaturze 6–20 °C. Albatrosy królewskie żywią się kałamarnicami (jak "Onykia ingens" i "Histioteuthis atlantica"), rybami, skorupiakami, osłonicami Salpida i martwymi pingwinami. Albatrosy królewskie odzywają się chrypliwym trajkotem i jękliwymi dźwiękami, przedstawiciele obydwu podgatunków nie różnią się znacząco głosem.
Lęgi.
Albatrosy królewskie wyprowadzają lęgi co dwa lata. Jaja składane są pod koniec listopada lub na początku grudnia. Zniesienie liczy 1 jajo. Przeważnie ptaki te łączą się w pary na całe życie. Wysiadują oboje rodzice; inkubacja trwa blisko 79 dni. Młode są karmione przez oboje rodziców. Opierzają się w pełni po 236–244 dniach życia. Dojrzałość płciową uzyskują zwykle w wieku 9–11 lat. Pewna samica podgatunku "D. (e.) sanfordi" z Taiaroa Head, nazwana „Grandma”, w 1989 wyprowadziła lęg, gdy miała minimum 61–62 lata (została zaobrączkowana pod koniec 1937 już jako ptak dorosły), po tymże roku nie była już widziana. Ten rekord pobiła inna samica, „Wisdom”, która w 2016 na atolu Midway wyprowadziła lęg, mając 65 lat.
Status zagrożenia.
IUCN uznaje odmienne statusy zagrożenia dla obydwu podgatunków (2021): narażony (VU, "Vulnerable") dla "D. (e.) epomophora" i zagrożony (EN, "Endangered") dla "D. (e.) sanfordi". Populacje z wysp Enderby i Auckland (Wyspy Auckland) były niegdyś (do lat 30. XX wieku) trzebione przez ludzi, rozwój rolnictwa i introdukowane ssaki. Na Auckland świnie i koty nadal zjadają jaja i pisklęta. Na Campbell i Enderby rozprzestrzeniają się krzewy "Dracophyllum", które mogą ograniczać albatrosom miejsce do rozrodu. Albatrosy królewskie łapią się również we włoki i linki haczykowe przy okazji połowów ryb. W 1985 na wyspach Chatham wystąpił sztorm, który częściowo zmył glebę z wysp i zniszczył większość roślinności w obszarach lęgowych tego ptaka. W latach ok. 1980–2000 stwierdzano występowanie stosunkowo cienkich skorupek i obumierania piskląt w jajach u ptaków "D. (e.) sanfordi", jednak nie stwierdzono związku z zanieczyszczeniami. Na Taiaroa Head stwierdzono drapieżnictwo ze strony introdukowanych gronostajów ("Mustela erminea") i kotów.

</doc>
<doc id="1307136" url="https://pl.wikipedia.org/wiki?curid=1307136" title="Wyspa (anatomia)">
Wyspa (anatomia)

Wyspa (łac. "insula") – struktura anatomiczna w ludzkim mózgu.
Zaliczana jest do kresomózgowia parzystego ("telencephalon laterale"), a ściślej do płaszcza. Niekiedy uważana bywa za 5., niewidoczny z zewnątrz płat, często jednak klasyfikowana jest poza tym podziałem. Od otaczających ją płatów oddziela ją bruzda okólna ("sulcus circularis insulae"). Ma kształt trójściennej piramidy z wierzchołkiem zwróconym ku przodowi i bokowi. Próg wyspy ("limen insulae") przerywa bruzdę okólną w okolicy jej wierzchołka. Buduje ją istota szara. Na powierzchni wyspy wyróżniamy zakręty krótkie i zakręt długi oddzielone bruzdą środkową wyspy ("sulcus centralis insulae"). Dawny podział wyróżniał część przednią (preinsula) i część tylną (postinsula), oddzielone bruzdą środkową. Płaszcz wyspy – kora wyspowa posiada ośrodki wisceromotoryczne i wiscerosensoryczne (pole 13 i 14 według Brodmanna). Płaszcz tworzy torebkę ostatnią oddzielającą wyspę od przedmurza.
Leży ona w dole bocznym mózgu. Jej powierzchnia, w przeciwieństwie do głównych płatów przodomózgowia, nie jest położona na powierzchni, lecz przykryta wieczkiem. Wieczko dzieli się zazwyczaj na trzy części. Wieczko czołowo-ciemieniowe stanowi korowy ośrodek smaku (kora smakowa, pole 35 i 43 według Brodmanna).
Unaczyniona jest przez gałęzie tętnicy środkowej mózgu, które biegną wokół niej.

</doc>
<doc id="1307137" url="https://pl.wikipedia.org/wiki?curid=1307137" title="New York Post">
New York Post

New York Post – amerykański tabloid wydawany codziennie w Nowym Jorku, od 1976 roku w posiadaniu milionera Ruperta Murdocha (część korporacji News Corp). Jedna z dziesięciu największych gazet codziennych w Stanach Zjednoczonych.
Gazeta została założona w 1801 roku jako „New-York Evening Post” przez Aleksandra Hamiltona za pozyskane od inwestorów USD.
W swojej historii redakcja prezentowała profil liberalny w ujęciu amerykańskim (lewicowym), jednak wraz z przejęciem gazety przez Ruperta Murdocha łamy gazety zapełniły się dziennikarstwem plotkarskim i sensacyjnym, a orientacja polityczna zmieniła się na konserwatywną.

</doc>
<doc id="1307141" url="https://pl.wikipedia.org/wiki?curid=1307141" title="Prenanthes">
Prenanthes



</doc>
<doc id="1307142" url="https://pl.wikipedia.org/wiki?curid=1307142" title="Wybory parlamentarne w Polsce w 1989 roku">
Wybory parlamentarne w Polsce w 1989 roku

Wybory parlamentarne w Polsce w 1989 roku (tzw. wybory czerwcowe, wybory kontraktowe, wybory do Sejmu kontraktowego) – wybory parlamentarne w Polsce przeprowadzone 4 i 18 czerwca 1989 w wyniku i na zasadach uzgodnionych w trakcie rozmów Okrągłego Stołu. W ich wyniku wybranych zostało 460 posłów na Sejm PRL oraz 100 senatorów do nowo utworzonego Senatu PRL.
Były to pierwsze częściowo wolne wybory w historii Polski po II wojnie światowej. Przedstawiciele niedemokratycznych władz komunistycznych Polskiej Rzeczypospolitej Ludowej zagwarantowali rządzącej koalicji, obejmującej PZPR i jej satelitów, obsadę co najmniej 299 (65%) miejsc w Sejmie. Pozostałe mandaty poselskie w liczbie 161 (35%) zostały przeznaczone dla kandydatów bezpartyjnych. Walka o te miejsca oraz walka o wszystkie mandaty senatorskie (100) miała charakter otwarty i demokratyczny. Do ubiegania się o nie dopuszczeni zostali również przedstawiciele różnych środowisk opozycji demokratycznej, jednocześnie o te mandaty konkurowali także kandydaci jawnie wspierani lub nieformalnie popierani przez obóz władzy, reprezentanci różnych organizacji społecznych i zawodowych, osoby niezależne. Wybory te zakończyły się zdecydowanym zwycięstwem opozycji solidarnościowej zorganizowanej wokół Komitetu Obywatelskiego przy Lechu Wałęsie. Kandydaci wspierani przez KO zdobyli wszystkie mandaty przeznaczone dla bezpartyjnych, a także objęli 99 na 100 miejsc w Senacie. Jednocześnie obóz PRL-owskiej władzy poniósł porażkę, przy czym za najbardziej prestiżową klęskę uznano przegraną niemal wszystkich kandydatów z tzw. listy krajowej, obejmującej większość przywódców reżimu. W wyniku wyborów czerwcowych Polska stała się pierwszym państwem tzw. bloku wschodniego, w którym przedstawiciele opozycji demokratycznej uzyskali realny wpływ na sprawowanie władzy. Wybory te są uznawane za moment przełomowy dla procesu przemian politycznych w Polsce, zapoczątkowały zdecydowane przyspieszenie transformacji ustrojowej.
Geneza.
Głosowania w niedemokratycznej powojennej Polsce, określane mianem wyborów, odbywały się regularnie, lecz miały charakter fasadowy. Od 1947 ich stałym elementem było fałszowanie wyników na korzyść komunistycznej władzy, jak również brak rzeczywistej wolności w dokonywaniu aktu wyborczego. Władzę w państwie sprawowała w tym czasie komunistyczna Polska Zjednoczona Partia Robotnicza, otoczona uzależnionymi od niej organizacjami satelickimi, funkcjonując formalnie w formie koalicji stanowiącej Front Jedności Narodu, a następnie Patriotyczny Ruch Odrodzenia Narodowego. Oficjalne wyniki przeprowadzanych w tym czasie „wyborów” ogłaszały miażdżące zwycięstwa obozu władzy przy niemal pełnej frekwencji. Przykładowo w głosowaniu do Sejmu przeprowadzonym w 1980 miało rzekomo wziąć udział 98,87% uprawnionych, z czego aż 99,52% miało poprzeć kandydatów FJN. Gdy w 1985 ustalono obsadzenie 50 mandatów poselskich z tzw. listy krajowej, umieszczeni na niej poszczególni kandydaci (w łącznej liczbie 50) mieli otrzymać poparcie na poziomie 97–98%.
W połowie lat 80. w państwach bloku wschodniego zaczął znacząco nasilać się kryzys gospodarczy, zarówno w ZSRR, jak i w krajach satelickich, w tym w PRL. Wiązało się to z pogorszeniem nastrojów społecznych, które w Polsce władza próbowała bezskutecznie łagodzić np. poprzez ogłoszenie w 1986 amnestii, w wyniku której zwolniono większość więźniów politycznych. Również w 1986 Lech Wałęsa powołał jawną Tymczasową Radę NSZZ „Solidarność” – kierowanego przez niego niezależnego od komunistów związku zawodowego, powstałego w 1980 na mocy porozumień sierpniowych i zdelegalizowanego w 1981 w związku z wprowadzeniem stanu wojennego. Pomimo publicznego działania „Solidarność” nadal była traktowana przez komunistów jako organizacja nielegalna. W 1987 rząd zaczął propagować tzw. drugi etap reformy gospodarczej, organizując referendum zawierające relatywnie niejasne pytania o poparcie dla „programu radykalnego uzdrowienia gospodarki” i „modelu głębokiej demokratyzacji”, które zakończyło się porażką obozu władzy.
1 lutego 1988 dokonano najwyższej od około 6 lat podwyżki cen. 25 kwietnia tegoż roku rozpoczęły się strajki w Bydgoszczy. Wkrótce protesty, wywołane społecznym niezadowoleniem wynikającym ze stale pogarszającej się sytuacji gospodarczej i złej sytuacji politycznej, zaczęły wybuchać w całym kraju. O ile pierwsi protestujący żądali jedynie podwyżki płac, to już kolejni strajkujący zaczęli głosić także postulaty przywrócenia do pracy pracowników zwolnionych z uwagi na ich działalność opozycyjną. Wkrótce jednym z naczelnych postulatów stała się ponowna legalizacja „Solidarności”. Strajki były zaskoczeniem zarówno dla komunistycznej władzy, jak i dla solidarnościowej opozycji, ich kolejna fala wybuchła 15 sierpnia 1988 w śląskich kopalniach. Sytuacja ta przyczyniła się do prób podjęcia rozmów z komunistami – działania takie trwały od 20 sierpnia. 26 sierpnia minister spraw wewnętrznych Czesław Kiszczak z PZPR wyraził gotowość do podjęcia dialogu z opozycją. Do jego pierwszego spotkania z Lechem Wałęsą doszło 31 sierpnia, po tych rozmowach przywódca „Solidarności” wezwał do zaprzestania strajków. Od tego czasu podejmowano kolejne spotkania opozycji z przedstawicielami władzy.
18 grudnia powołany został Komitet Obywatelski przy przewodniczącym NSZZ „Solidarność” Lechu Wałęsie, którego trzon stanowili zwolennicy rozwiązań kompromisowych. Jeszcze przed jego powstaniem, 30 listopada 1988, doszło do debaty telewizyjnej pomiędzy Lechem Wałęsą a przewodniczącym OPZZ Alfredem Miodowiczem, która ugruntowała popularność Lecha Wałęsy w społeczeństwie. W grudniu 1988 na X Plenum Komitetu Centralnego Polskiej Zjednoczonej Partii Robotniczej działacze partyjni przyjęli koncepcję podjęcia rozmów z „Solidarnością”. W styczniu 1989 Krajowa Komisja Wykonawcza „Solidarności” powołała grupę koordynatorów do organizacji rozmów. Obrady Okrągłego Stołu z udziałem przedstawicieli Kościołów trwały od 6 lutego do 5 kwietnia 1989.
W ich wyniku podjęto szereg postanowień w poszczególnych dziedzinach, w tym o zmianie ordynacji wyborczej i przeprowadzeniu nowych wyborów parlamentarnych, powołaniu urzędu Prezydenta PRL i likwidacji Rady Państwa, utworzeniu Senatu PRL. Ustalono, że 65% mandatów w Sejmie przypadnie przedstawicielom PZPR, ZSL, SD oraz koncesjonowanych chrześcijańskich stronnictw prorządowych, natomiast o pozostałe 35% będą się mogli ubiegać wyłącznie kandydaci bezpartyjni. Całkowicie wolne miały być natomiast wybory do Senatu.
Realizując uzgodnienia Okrągłego Stołu, 7 kwietnia 1989 Sejm PRL dokonał nowelizacji Konstytucji Polskiej Rzeczypospolitej Ludowej. Tego samego dnia przyjął również ordynacje wyborcze do Sejmu PRL oraz do Senatu PRL. 13 kwietnia 1989 Rada Państwa podjęła uchwałę o zarządzeniu wyborów do obu izb parlamentu na dzień 4 czerwca 1989, określając dzień 18 czerwca 1989 jako datę głosowania ponownego. Tym samym uchylono zapisy poprzedniej ustawy o ordynacji wyborczej z maja 1985, zgodnie z którą wybory do Sejmu PRL X kadencji winny odbyć się między październikiem a grudniem 1989 (w ciągu dwóch miesięcy po 12 października 1989, gdy miała upłynąć IX kadencja).
17 kwietnia Sąd Najwyższy ponownie zarejestrował „Solidarność”, a 20 kwietnia także „Solidarność” Rolników Indywidualnych. 13 kwietnia 1989 Rada Państwa podjęła uchwałę o powołaniu 21-osobowej Państwowej Komisji Wyborczej, w skład której weszli również przedstawiciele Komitetu Obywatelskiego. PKW, odpowiedzialna za techniczną organizację wyborów, stała się w konsekwencji pierwszym w Polsce organem państwowym o pluralistycznym składzie członków. Przewodniczącym komisji został prezes Trybunału Konstytucyjnego – Alfons Klafkowski.
Ordynacja wyborcza.
Zasady ogólne wyborów do Sejmu PRL.
Nowa ordynacja wyborcza do Sejmu PRL uwzględniała zasady powszechności, równości, bezpośredniości i tajności głosowania. Stanowiła, iż posłowie wybierani są w okręgach wyborczych oraz z krajowej listy wyborczej. Okręg wyborczy miał obejmować województwo lub jego część, zależnie od liczby ludności wybierano w nim od dwóch do pięciu posłów. Wyborca dokonywał odrębnego wyboru na każdy z dwóch, trzech, czterech lub pięciu mandatów przypadających w jego okręgu wyborczym – przy czym o każdy mandat (z określonym z góry przeznaczeniem) ubiegała się inna grupa kandydatów umieszczona na odrębnej karcie do głosowania. Ordynacja wyborcza, odwołująca się wprost do ustaleń Okrągłego Stołu, pozostawiała w gestii Rady Państwa określenie granic okręgów, liczby wybieranych w nich posłów oraz przeznaczenia każdego z mandatów. Nakazywała jednak, aby w każdym z okręgów co najmniej jeden mandat był przeznaczony dla kandydatów bezpartyjnych.
Prawo zgłaszania kandydatów na posłów przyznano naczelnym i wojewódzkim władzom organizacji wchodzących w skład koalicji, czyli sygnatariuszom Patriotycznego Ruchu Odrodzenia Narodowego (przedstawicielom Polskiej Zjednoczonej Partii Robotniczej, Zjednoczonego Stronnictwa Ludowego, Stronnictwa Demokratycznego, Stowarzyszenia „Pax”, Unii Chrześcijańsko-Społecznej i Polskiego Związku Katolicko-Społecznego). Ponadto uprawnienie takie otrzymały naczelne i wojewódzkie władze organizacji społecznych i zawodowych o zasięgu ogólnokrajowym, potwierdzające zgłoszenie co najmniej 3 tys. podpisów wyborców, a także grupy co najmniej 3 tys. wyborców z danego okręgu. Ustawowa konstrukcja budziła wątpliwości co do możliwości wystawiania kandydatów przez organizacje spółdzielcze. PKW w głosowaniu odrzuciła taką możliwość już w trakcie procesu rejestracji, co doprowadziło do licznych protestów wyborczych. Komisje wyborcze miały natomiast obowiązek rejestrowania wszystkich członków ugrupowań rządowych, którzy mimo braku oficjalnego wysunięcia ze strony swojej formacji uzyskali poparcie odpowiedniej organizacji lub zebrali wymaganą liczbę podpisów.
Głosowanie odbywało się między 6:00 a 22:00 (podobnie jak w wyborach do Senatu). Aby oddać głos ważny na danego kandydata w okręgu, należało dokonać wykreślenia pozostałych osób (skreślenie wszystkich kandydatów oznaczało również oddanie głosu ważnego). Wybranym na posła w obrębie danego mandatu zostawał ten kandydat, który otrzymał więcej niż połowę głosów ważnych. W przypadku braku uzyskania tejże większości przewidziano głosowanie ponowne z udziałem dwóch kandydatów z najwyższą liczbą głosów (lub z udziałem większej liczbą kandydatów w razie problemów z ustaleniem kolejności). W drugiej turze na posła wybrany zostawał kandydat, który otrzymał więcej głosów od swojego konkurenta (już bez wymogu uzyskania większości bezwzględnej głosów ważnych).
Krajowa lista wyborcza.
Z krajowej listy wyborczej miało zostać obsadzonych nie więcej niż 10% mandatów. Liderzy „Solidarności” nie przystali na propozycję ze strony komunistów, by obsadzić na niej część miejsc. Ostatecznie Rada Państwa ustaliła, iż z krajowej listy wyborczej będzie wybranych 35 posłów. Prawo do zgłoszenia krajowej listy wyborczej przyznano wyłącznie porozumieniu naczelnych władz PZPR, ZSL, SD, „Pax”, UChS, PZKS i PRON. Posłami mieli zostać kandydaci, którzy otrzymali więcej niż połowę głosów ważnych, przy czym głosowanie „za” daną osobą następowało poprzez nieskreślenie jego nazwiska. Ustawa nie zawierała żadnych przepisów przewidujących dalsze postępowanie w przypadku, gdyby część miejsc nie została obsadzona w pierwszej turze głosowania. Oznaczało to, że ekipa Wojciecha Jaruzelskiego nie przewidziała możliwości porażki kandydatów z listy krajowej.
Okręgi wyborcze do Sejmu PRL.
Rada Państwa 13 kwietnia 1989 ustaliła granice 108 okręgów wyborczych dla wyborów do Sejmu oraz liczbę, numery i przeznaczenie mandatów numerowanych od 1 do 425 w tych okręgach. Decyzję tę skorygowała uchwałą z 21 kwietnia 1989.
Ordynacja wyborcza do Senatu PRL.
Ustawa przewidywała wybór 100 senatorów w 49 okręgach wyborczych obejmujących obszar poszczególnych województw. Zasadą był wybór dwóch senatorów w danym okręgu, jedynie w województwach warszawskim i katowickim uchwalono wybór po trzech senatorów.
Zgodnie z ustaleniami Okrągłego Stołu wybory do Senatu były w całości wolne. Prawo zgłaszania kandydatów na senatorów we wszystkich okręgach przyznano naczelnym i wojewódzkim władzom ogólnopolskich organizacji politycznych, społecznych i zawodowych, które potwierdziły zgłoszenie podpisami co najmniej 3 tys. wyborców, a także grupie co najmniej 3 tys. wyborców z danego okręgu. Listy kandydatów były układane w porządku alfabetycznym. Oddanie ważnego głosu następowało poprzez nieskreślenie nazwisk popieranych przez siebie kandydatów (nie więcej niż liczba mandatów w okręgu) i skreślenie nazwisk pozostałych (skreślenie wszystkich kandydatów oznaczało również oddanie głosu ważnego). Mandaty senatora uzyskiwało odpowiednio dwóch lub trzech kandydatów, którzy uzyskali najwięcej głosów ważnych i jednocześnie więcej niż połowę głosów ważnych. Jeśli w ten sposób nie zostały obsadzone wszystkie mandaty w danym okręgu, odbywało się głosowanie ponowne z udziałem kandydatów z najwyższą liczbą głosów (lub z udziałem większej liczbą kandydatów w razie problemów z ustaleniem kolejności) w liczbie dwukrotnie przewyższającej liczbę nieobsadzonych mandatów. W drugiej turze mandaty przypadały tylu kandydatom, ile miejsc było dotąd nieobsadzonych, według kolejności oddanych głosów (już bez wymogu uzyskania większości bezwzględnej głosów ważnych).
Rejestracja kandydatów i kampania wyborcza.
Komitet Obywatelski „Solidarność”.
7 kwietnia 1989 KKW „Solidarności” zadecydowała o powierzeniu prowadzenia kampanii wyborczej Komitetowi Obywatelskiemu, a także o rozbudowaniu jego formuły poprzez tworzenie komitetów regionalnych. Podstawowym zadaniem KO, korzystającego m.in. z rezerwy finansowej i logo związku, stało się przygotowanie listy kandydatów do Senatu oraz na wolne mandaty poselskie. Na posiedzeniu 8 kwietnia podjęto decyzję o nierozpraszaniu głosów i wystawieniu tylko po jednym kandydacie na każdy dostępny mandat. Zadanie rekomendowania kandydatów powierzono tworzącym się strukturom regionalnym. Jednocześnie przygotowano krajową grupę nazwisk, z której korzystano, zwłaszcza w przypadku problemów z uzyskaniem silnych kandydatur w poszczególnych województwach. W konsekwencji część popularnych kandydatów z tzw. puli centralnej wystawiono w mniej zaangażowanych ośrodkach (np. Bronisława Geremka w Suwałkach, Zofię Kuratowską w Nowym Sączu, a Adama Michnika w Bytomiu). Na tle układania list w kilku województwach doszło do istotnych konfliktów w ramach środowiska solidarnościowego (m.in. w łódzkim, radomskim i bydgoskim). W niektórych wypadkach uwzględniano także opinię Kościoła katolickiego – zdarzało się, że lokalni duchowni (z różnym skutkiem) usiłowali wpłynąć na wystawienie lub skreślenie danej osoby. Ostatecznie Komitet Obywatelski na posiedzeniu 23 kwietnia zatwierdził całą listę swoich reprezentantów w wyborach do Sejmu i Senatu. Do publicznej wiadomości została ona podana 8 maja w pierwszym numerze „Gazety Wyborczej”.
Kandydaci popierani przez „Solidarność” zyskali miano „Drużyny Wałęsy”. Wśród nich znaleźli się działacze „Solidarności” i „Solidarności” Rolników Indywidualnych, członkowie Komitetu Obywatelskiego, uczestnicy obrad Okrągłego Stołu, „Dziekanii”, Ruchu Wolność i Pokój, Kongresu Liberałów, Polskiej Partii Socjalistycznej, pojedynczy przedstawiciele UPR i SP czy RMP. Reprezentowane były środowiska profesorskie (np. rektor UW Grzegorz Białkowski), adwokackie (np. Maciej Bednarkiewicz), kombatanckie (np. Stefan Bembiński), twórcze (m.in. Gustaw Holoubek i Andrzej Wajda), a także katolickie, w szczególności Kluby Inteligencji Katolickiej.
Ze startu w wyborach zrezygnowali Tadeusz Mazowiecki i Aleksander Hall, motywując to odrzuceniem przez KO postulatu porozumienia z innymi ugrupowaniami opozycyjnymi (np. Solidarnością Walczącą). Na kandydowanie nie zdecydowała się grupa znanych liderów związkowych (Bogdan Borusewicz, Zbigniew Bujak i Władysław Frasyniuk), zamierzająca skoncentrować się na pracy w strukturach „Solidarności”. Również Lech Wałęsa, mimo różnych apeli ze strony licznych członków KO, odmówił ubiegania się o miejsce w parlamencie, twierdząc, „że są inni, lepiej nadający się do tej roli”.
PZPR i strona koalicyjna.
Jeszcze w marcu Biuro Polityczne KC PZPR zatwierdziło powołanie koalicyjnego Centralnego Koordynacyjnego Komitetu Wyborczego. W kwietniu utworzono Centralny Sztab Wyborczy ds. politycznego programowania kampanii i badania nastrojów elektoratu.
Krajową listę wyborczą, ułożoną sprawnie na szczeblu centralnym, Państwowa Komisja Wyborcza ogłosiła 12 maja 1989. Kandydatów przedstawiono jako przedstawicieli zróżnicowanego spektrum grup politycznych, społecznych, kulturalnych, samorządowych i naukowych, jednak w rzeczywistości wszyscy pretendenci ściśle reprezentowali ugrupowania obozu rządzącego. Przykładowo były I sekretarz KC PZPR Stanisław Kania był przedstawiany jako działacz samorządowy, a wiceprzewodniczący Rady Państwa i były wicepremier Kazimierz Barcikowski jako reprezentant środowisk spółdzielczych. Wojciech Jaruzelski, ówczesny I sekretarz KC PZPR i przewodniczący Rady Państwa, nie znalazł się wśród kandydatów – był bowiem przewidziany do objęcia nowo utworzonego urzędu prezydenta. Na liście zamieszczono natomiast pozostałych przywódców partii komunistycznej (w tym premiera Mieczysława Rakowskiego, ministrów: spraw wewnętrznych Czesława Kiszczaka i obrony narodowej Floriana Siwickiego, trzech sekretarzy KC), liderów ZSL (w tym przewodniczącego partii oraz marszałka Sejmu Romana Malinowskiego i wicepremiera Kazimierza Olesiaka), przewodniczących: SD (Jerzego Jóźwiaka), Stowarzyszenia „Pax” (Zenona Komendera), UChS (Kazimierza Morawskiego), PZKS (Wiesława Gwiżdża), przedstawicieli koncesjonowanych organizacji kobiecych, związkowych i rolniczych, a także kilku wspierających obóz rządzący profesorów i artystów.
Większym problemem okazało się wyłonienie kandydatów na posłów w okręgach wyborczych. Biuro Polityczne opowiedziało się w marcu za dużym stopniem samodzielności komitetów wojewódzkich, w kwietniu zaś zaleciło koncentrację sił partii i unikanie ich rozproszenia na zbyt dużą liczbę osób. Przekazanie inicjatywy regionom, a także dopuszczenie do wyborów kandydatów należących do partii, którzy uzyskają rekomendację organizacji społecznej lub zawodowej albo też zbiorą co najmniej 3 tys. podpisów wyborców w danym okręgu (zgodnie z art. 41 ordynacji wyborczej do Sejmu PRL), doprowadziło do tego, że ostatecznie do ubiegania się o 156 mandatów w okręgach przeznaczonych dla partii komunistycznej stanęło około 680 osób. Ponadto lista pretendentów o każdy mandat została zgodnie z ustawą ułożona alfabetycznie w miejsce dotychczas stosowanego układu preferencyjnego. Większość z nich wysunęły władze partii (ok. 430) oraz organizacje (ok. 150), pozostali (ok. 100) startowali bez takiej rekomendacji. Kilkudziesięciu z nich, co do zasady z dwóch ostatnich grup, było uważanych za osoby sympatyzujące z „Solidarnością”. W przypadku organizacji satelickich tryb wyboru kandydatów był zbliżony, większość z nich rekomendowały władze tych ugrupowań. Do 67 mandatów ZSL zgłoszono 284 osoby, podczas gdy o 24 miejsca przypadające SD ubiegało się 84 kandydatów. Większą dyscypliną wykazały się koncesjonowane stowarzyszenia chrześcijańskie, wystawiając w większości przypadków po 2 przedstawicieli na każdy mandat.
Poza wyjątkami nie udało się koalicji uzgodnić kandydatów na senatorów. Ostatecznie spośród 558 zarejestrowanych przez komisje wyborcze pretendentów do wyższej izby parlamentu aż 416 osób (partyjnych i bezpartyjnych) zostało wystawionych przez obóz rządzący – w tym sama PZPR rekomendowała 186 swoich członków.
Pozostali kandydaci.
PZPR zdecydowała się także zawalczyć o mandaty poselskie przewidziane dla kandydatów bezpartyjnych. W okręgach tych rekomendowała blisko 320 osób. Większość z nich ukrywała swoje powiązania z partią, chociaż zdarzały się wyjątki – przykładowo o taki mandat ubiegał się rzecznik prasowy rządu Jerzy Urban. Pojedynczych kandydatów rekomendowały niektóre ugrupowania satelickie. Swoich przedstawicieli wystawiło około 70 organizacji społecznych lub zawodowych (najwięcej Liga Kobiet Polskich, ZSMP, ZRKiOR) – większość wystawionych osób również była powiązana z obozem władzy.
Z ustaleń uzgodnionych przy Okrągłym Stole skorzystały również pozostające poza KO „S” niektóre środowiska opozycyjne i polityczne. Ponad 20 kandydatów do obu izb parlamentu wystawiła Konfederacja Polski Niepodległej, której rozmowy z Komitetem Obywatelskim o współpracy zakończyły się niepowodzeniem. Zarejestrowani zostali także przedstawiciele Grupy Roboczej Komisji Krajowej NSZZ „Solidarność” (zawiązanej przez opozycyjnych wobec Lecha Wałęsy związkowców skupionych wokół Andrzeja Gwiazdy i Mariana Jurczyka), Unii Polityki Realnej Janusza Korwin-Mikkego oraz Ruchu Wolnych Demokratów Karola Głogowskiego. Wystartowała także spora liczba kandydatów niezależnych, w tym działacze katoliccy (Ryszard Bender, Janusz Zabłocki, Henryk Goryszewski) i lider Pomarańczowej Alternatywy Waldemar Fydrych. Wysunięci zostali również znani opozycjoniści skonfliktowani z „Solidarnością”, w tym Władysław Siła-Nowicki i Kazimierz Świtoń. Dwaj ostatni konkurowali odpowiednio z Jackiem Kuroniem i Adamem Michnikiem, rekomendowanymi przez KO „S”. Sporadycznie takich kandydatów promował kler – najbardziej znanym przypadkiem było jawne wsparcie biskupa Edwarda Materskiego dla Jana Pająka, kontrkandydata Jana Józefa Lipskiego z KO.
Do bojkotu wyborów wzywały natomiast najbardziej skrajne grupy opozycyjne, w tym Solidarność Walcząca, Federacja Młodzieży Walczącej, Liberalno-Demokratyczna Partia „Niepodległość” czy PPS-Rewolucja Demokratyczna.
Kampania wyborcza KO „S”.
Kampania wyborcza prowadzona przez Komitet Obywatelski została powszechnie uznana za dobrze zorganizowaną i dynamiczną. KO podkreślał rolę zespołowości i działania w drużynie, czego przejawem było wystawienie po jednym kandydacie na każdy mandat i tym samym ich promowanie. Wykorzystano rozpoznawalność i popularność Lecha Wałęsy – zdecydowana większość kandydatów została sfotografowana wspólnie z przywódcą „S”, zdjęcia te umieszczono na plakatach autorstwa Erazma Ciołka. Istotną rolę odgrywały spotkania przedwyborcze, licznie organizowane m.in. w parafiach, szpitalach, kinach czy remizach strażackich, cieszące się dużym zainteresowaniem obywateli. Aktywnie w kampanię opozycji zaangażowali się liczni przedstawiciele środowisk artystycznych, w tym popularne osobistości filmu i estrady, występujące na mityngach wyborczych z kandydatami KO. Poglądy „Solidarności” manifestowano przy okazji pierwszomajowych pochodów z okazji Święta Pracy, organizowano również festyny połączone z dystrybucją prasy i wydawnictw niezależnych. Kampanię wspierali artyści o międzynarodowej sławie, np. Jane Fonda, Nastassja Kinski i Yves Montand. Ostatni z nich m.in. wziął udział z Lechem Wałęsą w corocznej pielgrzymce mężczyzn do obrazu Matki Boskiej Piekarskiej, wydarzeniu, które zgromadziło wówczas około ćwierć miliona ludzi, stając się faktycznie największym wiecem wyborczym. Zebranie wymaganych do rejestracji podpisów dla poszczególnych kandydatów w okręgach wyborczych przebiegało bez większych problemów. Regionalne komitety obywatelskie nawet dziesięciokrotnie przekraczały wynoszący 3 tys. podpisów limit, stołeczni pretendenci do Senatu uzyskali średnio po 80 tys. podpisów. W działania przedwyborcze zaangażowały się tysiące członków i sympatyków związku. Aktywnego wsparcia kandydatom KO udzielał Kościół katolicki – wspomagano tworzenie lokalnych komitetów obywatelskich, udostępniano pomieszczenia i gabloty parafialne, umożliwiano zbieranie podpisów pod kościołami, organizację spotkań wyborczych w tym przy okazji uroczystości religijnych, instruowano z ambon o sposobie oddania ważnego głosu, a także wspierano określone osoby.
Kampanię KO „Solidarność” finansowano z tzw. cegiełek funduszu wyborczego komitetów obywatelskich o różnych nominałach, a także z innego rodzaju darowizn. Prowadzono sprzedaż gadżetów wyborczych (w tym znaczków i koszulek z symbolami związku). Dodatkowe środki pozyskiwano od organizacji polonijnych (w tym Kongresu Polonii Amerykańskiej), korzystano też z pieniędzy zgromadzonych w okresie działalności podziemnej. Jednym z symboli wyborów kontraktowych stał się później plakat „Solidarności” nawiązujący do kadru z filmu "W samo południe" z Garym Cooperem. W rzeczywistości pojawił się dopiero 4 czerwca i wyłącznie w Warszawie, co wynikało z opóźnienia w jego druku we Francji.
Problemem „Solidarności” pozostawał dostęp do mediów, audycje wyborcze nadawało zatem, dawniej podziemne, Radio Solidarność. 8 maja zaczęła się jednak ukazywać wielonakładowa (150 tys. egzemplarzy) „Gazeta Wyborcza”, której redaktorem naczelnym został Adam Michnik. Jej redakcja opierała się w dużej mierze na zespole podziemnego „Tygodnika Mazowsze”. Dziennik ten początkowo skoncentrował się na prezentowaniu nazwisk i sylwetek kandydatów „Drużyny Wałęsy”. Związek uzyskał w końcu dostęp do audycji radiowych i telewizyjnych, które zostały przygotowane profesjonalnie i cieszyły się znaczącym zainteresowaniem widzów. KO otrzymał dostęp do 45-minutowego cotygodniowego programu telewizyjnego (choć bez stałych godzin i kanału nadawania), a także do 23% czasu antenowego w codziennym ogólnopolskim paśmie wyborczym. Istotną formą dotarcia do wyborców dla opozycji stał się druk ulotek wyborczych, prezentujących życiorysy kandydatów i zawierających hasła wzywające do skorzystania z prawa głosu i przejęcia odpowiedzialności. Warszawski sztab wyborczy opracowywał także slogany dla poszczególnych osób (np. „My nie chcemy Uszatego, wybieramy Łapickiego”). Położono również nacisk na dystrybucję materiałów wyborczych zawierających instrukcję do głosowania celem ułatwienia aktu głosowania – na masowo produkowanych tzw. ściągach umieszczano tylko nazwiska kandydatów KO, zalecając skreślanie ich kontrkandydatów.
Komitet Obywatelski koncentrował się na działaniach na rzecz drużyny swoich kandydatów oraz na kampanii instruującej o zasadach prawidłowego oddaniu głosu. Jednocześnie promował swoje postulaty, zawarte głównie w dokumencie przyjętym 23 kwietnia. Program obejmował trzy części – prawa obywatelskie, gospodarkę, warunki życia społeczeństwa. Głoszono hasła przyjęcia nowej konstytucji jako podstawy przebudowy państwa, zerwania z zasadą przewodniej roli partii, przeprowadzenia demokratycznych wyborów, zniesienia cenzury i monopolu w mediach, wyodrębnienia samorządu terytorialnego, skrócenia służby wojskowej. Wskazywano na potrzebę reform gospodarczych, w tym modernizacji polityki rolnej, przeprowadzenia prywatyzacji, ograniczania wydatków na wojsko i resort spraw wewnętrznych. Postulowano również m.in. podwyżki najniższych emerytur i rent, zwiększenie finansowania nauki i autonomizację uczelni.
„Solidarność” nie prowadziła przy tym formalnej kampanii przeciwko kandydatom władzy. Głosowanie przeciwko nim, a w szczególności przeciwko liście krajowej, zaczęto jednak traktować jako wotum nieufności wobec przywódców PRL. Zaczęły się pojawiać ulotki i afisze zawierające instrukcję oddania głosu przeciwko działaczom koalicji, propagujące skreślanie wszystkich kandydatów w ramach mandatów zarezerwowanych dla kandydatów koalicji rządzącej. W radiowym Studiu Solidarność stosowne informacje podawał Bohdan Tomaszewski. Dokładną instrukcję w telewizyjnym Studiu Solidarność przedstawiał natomiast Jacek Fedorowicz, wskazując w szczególności na konieczność wykreślania każdego nazwiska osobno zamiast dokonywania jednego skreślenia znakiem „X” (kwestia dopuszczalności skreślenia wszystkich jednym przekreśleniem na krzyż budziła wątpliwości, ostatecznie została uznana przez PKW za dopuszczalną). 15 maja 1989 „Gazeta Wyborcza” wskazała na potencjalne korzyści wynikające z porażki kandydatów listy krajowej – autor artykułu zauważał, że przy nieobsadzeniu tych mandatów liczba posłów obywatelskich mogłaby być proporcjonalnie większa niż maksymalne 35%.
Działania władzy w okresie kampanii wyborczej.
Obóz władzy w trakcie kampanii wyborczej podejmował różne działania wymierzone w solidarnościową opozycję. Przejawem tego było utrudnianie zachowania wynoszącego 35% parytetu dla bezpartyjnych w komisjach wyborczych poprzez nominowanie na te miejsca osób formalnie niezależnych, lecz ściśle powiązanych z koalicją rządzącą. Służby MSW podjęły kilka spraw obiegowych, mających na celu rozpoznanie kandydatów opozycji, jak również kandydatów koalicyjnych i niezależnych pod kątem ich poparcia. Zalecano udział funkcjonariuszy w spotkaniach opozycji, w WUSW opracowywano listy pytań, które miały być wykorzystane do kompromitowania kandydatów solidarnościowych. Przez cały okres kampanii dochodziło do zrywania plakatów opozycji w tym także przez milicjantów i lokalnych urzędników. Do walki z opozycją próbowano wykorzystać cenzurę, dystrybucję fałszywych materiałów wyborczych (w tym błędnych instrukcji głosowania i zawierających różne pomówienia pod adresem związku lub danych kandydatów). Napastliwe wobec opozycji artykuły produkowała rządowa prasa codzienna – „Trybuna Ludu”, „Życie Warszawy” czy „Żołnierz Wolności”. Doszło także m.in. do kilku ataków fizycznych na osoby zaangażowane w kampanię opozycji. Prowokacyjny charakter ze strony władzy miało odrzucenie wniosku o ponowną rejestrację Niezależnego Zrzeszenia Studentów.
Do działań przeciwko opozycji wykorzystywano TVP – dochodziło do przygotowywania propagandowych relacji telewizyjnych wymierzonych w kandydatów lub członków ich rodzin. Z materiału przygotowanego przez studio wyborcze KO cenzura wycięła scenę, na której Jacek Fedorowicz pokazywał sposób skreślenia całej listy krajowej. Nie przeszkodziło to redakcji TVP pokazać przygotowanej repliki ostro krytykującej nigdy niewyemitowany fragment. Kampanię opozycji solidarnościowej władza uznawała za konfrontacyjną, doszło nawet do wstrzymania emisji programu telewizyjnego „Solidarności” przygotowanego na 23 maja z uwagi na rzekomą obecność „treści godzących w ideę porozumienia narodowego”. Incydenty te oraz nierówny dostęp do mediów były tematami obrad komisji interwencyjnej działającej w ramach Komisji Porozumiewawczej strony społecznej i koalicyjnej.
Działania operacyjne ze strony bezpieki poza „Solidarnością” objęły również inne grupy opozycyjne, w szczególności zaś KPN (np. 10 kwietnia zatrzymano kilkudziesięciu działaczy konfederacji).
W obozie władzy w okresie kampanii wyborczej utrzymywało się optymistyczne podejście do wyborów. Podtrzymywały je partyjne analizy. Przewidywano, że wynik wyborów będzie wzmocnieniem koalicji w państwie. Zygmunt Czarzasty, jeden z sekretarzy wojewódzkich, uważał, że praktycznie wszyscy niezdecydowani zagłosują zgodnie z rutyną na władzę. Wskazywał nawet, że przy spodziewanej klęsce „Solidarności” Zachód może uznać wybory za zmanipulowane. Dopiero kilka dni przed wyborami opracowano dokument zawierający dwa warianty negatywne – jeden zakładający zdobycie przez opozycję ponad 70 miejsc w Senacie i 35% mandatów w Sejmie odrzucono jako mało prawdopodobny. Również sposób konstruowania listy krajowej, mający zabezpieczyć interesy liderów drobnych sojuszników PZPR, wskazywał na niezdawanie sobie sprawy z zagrożeń dla władzy związanych z wyborami.
Okres wyborczy.
Pierwsza tura wyborów (4 czerwca 1989).
Głosowanie z 4 czerwca 1989 przyniosło zdecydowane zwycięstwo opozycji solidarnościowej i jednocześnie druzgocącą porażkę komunistycznej władzy.
Przedstawiciele Komitetu Obywatelskiego zdobyli w pierwszej turze 160 na 161 mandatów poselskich przeznaczonych dla kandydatów bezpartyjnych. Większość w swoich okręgach uzyskała poparcie między 60 a 80%, rekordowy wynik (89,3%) uzyskał Mieczysław Gil. Ostatni z solidarnościowych kandydatów (w okręgu Inowrocław), który jako jedyny nie przekroczył progu 50%, przeszedł do drugiej tury. Podobnie sukcesem zakończyło się dla „Solidarności” głosowanie do Senatu. 92 jej reprezentantów zdobyło mandaty (najwyższe poparcie na poziomie 82,47% otrzymała Zofia Kuratowska), pozostałych ośmiu (w dwóch województwach po dwóch kandydatów i w czterech województwach po jednym kandydacie) nie przekroczyło wymaganego progu, przechodząc jednak do drugiej tury. Byli wśród nich m.in. Cezary Józefiak, konkurujący ze znanym dziennikarzem Janem Płócienniczakiem, Aleksander Paszyński, walczący z bratem prymasa Józefa Glempa, jak również Jan Józef Lipski, którego przeciwnika wspierali katoliccy duchowni.
Spektakularną porażką okazały się wyniki przedstawicieli władzy. Spośród kandydatów z krajowej listy wyborczej tylko dwie z 35 osób nieznacznie przekroczyły próg 50% głosów ważnych i uzyskały mandaty – byli to profesorowie Mikołaj Kozakiewicz (ZSL) i Adam Zieliński (PZPR). 32 osoby otrzymały od 40,03 do 49,98%% głosów, progu 40% nie przekroczył natomiast Kazimierz Barcikowski. Koalicja rządowa nie uzyskała żadnego mandatu w Senacie. Wymaganą większość głosów (powyżej 50%) w wyborach do Sejmu w okręgach uzyskały tylko trzy osoby – Teresa Liszcz i Władysław Żabiński z ZSL oraz Marian Czerwiński z PZPR, nieformalnie wspierani przez „Solidarność”. W związku z wygraną Władysława Żabińskiego i Mariana Czerwińskiego Dębica stała się jedynym okręgiem wyborczym, w którym wobec obsadzenia wszystkich mandatów poselskich i senatorskich w głosowaniu z 4 czerwca nie było potrzeby przeprowadzenia drugiej tury.
W ramach pozostałych 261 mandatów przeznaczonych dla ugrupowań koalicyjnych żaden z ich kandydatów nie uzyskał więcej niż 50% głosów ważnych. Dwie osoby z największym poparciem przechodziły zatem do drugiej tury. Zgodnie z ordynacją wyborczą głos ze wszystkimi skreślonymi nazwiskami pozostawał głosem ważnym, uwzględnianym przy ustalaniu wyniku wyborów. Okazało się, że w zdecydowanej większości przypadków suma głosów oddanych na poszczególnych kandydatów do danego miejsca w Sejmie nie przekraczała 50%, do drugiej tury przechodziły osoby z poparciem kilku lub kilkunastu procent. Tylko 25 kandydatów dostało poparcie na poziomie 30–40%, a zaledwie pięciu otrzymało ponad 40% głosów – najlepszy wynik (48,5%) zanotował Jerzy Modrzejewski z PZPR, członek władz pierwszej „Solidarności”, któremu Komitet Obywatelski poprowadził kampanię przed drugą turą wyborów.
Porażką zakończył się również start przedstawicieli opozycji spoza KO „S”, z których żaden nie został wybrany do Sejmu lub Senatu.
Frekwencja w pierwszej turze wyniosła 62% – udział w głosowaniu wzięło około 17 milionów uprawnionych do głosowania. Wynik ten został uznany za niski, stanowił zaskoczenie, zarówno dla koalicji rządzącej, jak i solidarnościowej opozycji. Najniższą frekwencję odnotowano w województwie łódzkim (53,28%) i radomskim (55,51%). Rekordowe pod tym względem okazały się województwa rzeszowskie (71,52%) i leszczyńskie (70,62%). Odnotowano także dość wysoki odsetek głosów nieważnych – od 7% w Zielonej Górze do 24% w Lesznie. Wiązano to ze skomplikowaną procedurą wyborczą. Głosujący otrzymywał od czterech do siedmiu kart do głosowania (2–5 w okręgu do Sejmu, jedną z krajową listą wyborczą i jedną do Senatu). Ponadto od wyborcy ordynacje wymagały dokonywania odpowiedniej liczby skreśleń dla ważności głosu – w poprzednich „wyborach” (do 1988 włącznie) niedokonanie żadnych skreśleń oznaczało akceptację wszystkich kandydatów. W 1989 odrzucono zatem wcześniej praktykowaną zasadę „jednolitości głosowania na wszystkich kandydatów”.
Okres pomiędzy turami wyborów.
Wyniki wyborów z 4 czerwca zaskoczyły komunistyczne władze. Wyborcza klęska koalicji stała się jednym z głównych tematów posiedzeń naczelnych organów PZPR. Przegrana doprowadziła do upadku nastrojów wśród członków partii komunistycznej, którzy za jej skalę obwiniali kierownictwo PZPR. Upadek listy krajowej Mieczysław Rakowski nazwał „potężnym ciosem”, który „wywracał do góry nogami cały planowany układ sił w Sejmie”.
Wybory z 4 czerwca były przedmiotem zainteresowania mediów z Zachodu. Informacja o rezultacie głosowania w kraju komunistycznym stała się jedną z sensacji światowych, na czołówkach tytułów prasowych zbiegając się z masakrą na placu Tian’anmen w Pekinie i śmiercią Ruhollaha Chomejniego. Kampania wyborcza i wyniki wyborów były również obserwowane przez dyplomatów – ambasador Stanów Zjednoczonych John R. Davis w reakcji na porażkę kandydatów władzy z listy krajowej, mimo pewnych apeli Lecha Wałęsy o umiar w skreślaniu, w raporcie do sekretarza stanu wyraził zaniepokojenie potencjalną niestabilnością sytuacji politycznej w Polsce.
6 czerwca doszło do rozmów przedstawicieli „Solidarności” (Bronisław Geremek, Tadeusz Mazowiecki), duchowieństwa (Bronisław Dąbrowski, Alojzy Orszulik) i strony rządowej (Stanisław Ciosek, Andrzej Gdula, Czesław Kiszczak), w trakcie których opozycja nie zanegowała uprzednio ustalonego podziału mandatów. 8 czerwca zorganizowano spotkanie dwustronnej Komisji Porozumiewawczej, na którym Czesław Kiszczak zaatakował Lecha Wałęsę, zarzucając mu kampanię nawoływania do skreślania kandydatów strony koalicyjnej, co uznał za przejaw nieprzestrzegania uzgodnień Okrągłego Stołu. Pojawiła się wówczas propozycja unieważnienia głosowania na krajową listę wyborczą i powtórnego głosowania na nią w drugiej turze, przeciwko czemu ostro zaoponował Adam Michnik. Kwestia ta pozostawała kluczowa – wobec porażki 33 osób z listy krajowej powstała bowiem prawna niemożliwość obsadzenia tych mandatów, skoro ordynacja wyborcza nie przewidziała w tym zakresie dalszego sposobu postępowania. Strona solidarnościowa nie sprzeciwiła się zmianie ordynacji wyborczej i przeniesieniu tych mandatów na okręgi wyborcze przeznaczone wyłącznie dla kandydatów strony koalicyjnej. Decyzję w tej mierze powierzono Radzie Państwa, która 12 czerwca 1989 wydała dekret zmieniający ordynację wyborczą oraz uchwałę tworzącą 33 nowe mandaty w okręgach wyborczych (numerowane od 426 do 458 z przeznaczeniem wyłącznie dla kandydatów sześciu współtworzących PRON organizacji). Rozwiązanie to pozostawało kontrowersyjne – doszło do zmiany zasad wyborów w trakcie ich trwania, co traktowano jako groźny precedens. Zwolennicy kompromisu w ramach „Solidarności” podkreślali jednak potrzebę okazania drugiej stronie dobrej woli, wskazywano też, że upór w tej mierze mógłby dać komunistom pretekst do unieważnienia wyborów. O każdy z nowych mandatów ubiegało się po dwóch przedstawicieli danego ugrupowania, któremu miejsce to było przeznaczone, na start nie zdecydował się żaden z przegranych kandydatów z listy krajowej (jako jedyny próbował zarejestrować się Wiesław Gwiżdż z PZKS, jednak rejestrację tę unieważniono jako naruszającą znowelizowaną ordynację).
Wyniki pierwszej tury były także zaskoczeniem dla opozycji, przechodząc jej najbardziej optymistyczne oczekiwania. Komitet Obywatelski i „Solidarność” tonowały jednak retorykę triumfalistyczną i konfrontacyjną, obawiając się zagrożeń i reakcji ze strony reżimu. Zwycięstwo kandydatów demokratycznych zbiegło się przy tym z wydarzeniami w Chinach, co prowokowało do szukania analogii. Opozycja zaangażowała się w kampanię swoich pozostałych kandydatów, organizując m.in. wielotysięczny wiec w Radomiu. Komitety obywatelskie aktywnie zaczęły też wspierać niektórych kandydatów koalicji, uzasadniając to możliwością wybrania lepszych przedstawicieli, z którymi współpraca w nowym Sejmie będzie łatwiejsza. Wsparcie regionalnych KO lub poparcie innych solidarnościowych grup otrzymało ponad 70 osób (m.in. Andrzej Bratkowski, Tadeusz Fiszbach, Marcin Święcicki, Kazimierz Ujazdowski), około 55 z nich uzyskało mandaty poselskie. W przypadku części kandydatów wsparcie to polegało m.in. na druku ulotek i przedstawianiu ich sylwetek na łamach „Gazety Wyborczej”.
Druga tura wyborów (18 czerwca 1989).
Ponowne głosowanie odbyło się zgodnie z kalendarzem wyborczym 18 czerwca 1989. W trakcie drugiej tury wybrano 295 posłów i ośmiu senatorów.
Andrzej Wybrański z Komitetu Obywatelskiego wywalczył ostatni z dostępnych dla kandydatów bezpartyjnych mandatów w izbie niższej. Zakończono również wybór 294 miejsc przeznaczonych dla puli rządowej – obsadzono 33 mandaty przeniesione między turami z listy krajowej na okręgi oraz 261 mandatów, w których nie dokonano rozstrzygnięcia 4 czerwca. Miejsca w Sejmie obsadzili zgodnie z odgórnym podziałem kandydaci PZPR (171), ZSL (73), SD (27) i koncesjonowanych ugrupowań chrześcijańskich (23). W głosowaniu zwyciężyła przy tym zdecydowana większość kandydatów wspieranych przez lokalne komitety obywatelskie. Swoistym atutem wielu kandydatów, zwłaszcza PZPR, okazała się ich często słaba rozpoznawalność przez wyborców – w konsekwencji posłami zostało zaledwie dwóch członków (Marian Orzechowski, Iwona Lubowska) i jeden zastępca członka (Zbigniew Sobotka) Biura Politycznego KC PZPR, przy czym cała trójka pojawiła się jako kandydaci dopiero po pierwszej turze (w ramach nowego rozdysponowania 33 mandatów z listy krajowej).
W wyniku wyborów do Senatu Komitet Obywatelski uzyskał kolejnych 7 mandatów. Drugi mandat senatorski w województwie pilskim zdobył Henryk Stokłosa, formalnie bezpartyjny przedsiębiorca, cieszący się wsparciem ze strony rządzącej koalicji. Jedynym kandydatem Komitetu Obywatelskiego, który przegrał w wyborach, był Piotr Baumgart. Wbrew pojawiającym się później teoriom, nie był on jedynym kandydatem KO niemającym wspólnego zdjęcia z Lechem Wałęsą (zdjęcia z późniejszym prezydentem nie miało ponad 20 kandydatów KO).
Głosowanie w drugiej turze nie cieszyło się większym zainteresowaniem obywateli. Frekwencja w niej wyniosła 25% (spośród ponad 27 milionów uprawnionych do głosowania). W zależności od okręgu wahała się od 14% (Kraśnik) do 35% (Warszawa-Śródmieście). Relatywnie wyższa była w okręgach, w których startowali kandydaci KO lub otwarcie wspierani przez komitety obywatelskie przedstawiciele koalicji.
Podział mandatów i ważność wyborów.
23 czerwca posłowie i senatorowie z ramienia KO „S” zrzeszyli się w Obywatelskim Klubie Parlamentarnym, na czele którego stanął Bronisław Geremek. 4 lipca obie izby parlamentu zebrały się na inauguracyjnych posiedzeniach – marszałkiem Sejmu został Mikołaj Kozakiewicz z ZSL, a na marszałka Senatu wybrano Andrzeja Stelmachowskiego z OKP.
5 lipca 1989 Sejm i Senat podjęły uchwały w sprawie stwierdzenia ważności wyboru odpowiednio posłów i senatorów. 1 grudnia 1989 na skutek uwzględnienia protestów wyborczych unieważniono jednak wybór posła PZKS w Gdyni Mariana Szatybełki. Spowodowane było to tym, że przed drugą turą wyborów jego kontrkandydat został wykluczony z PZKS i tym samym wykreślony z kart wyborczych – to zaś było sprzeczne z art. 78 ust. 5 ordynacji wyborczej do Sejmu PRL, który stwierdzał, że w ponownym głosowaniu w obrębie mandatu kandydują 2 osoby. Wybory uzupełniające z 11 lutego 1990 wygrał Marian Szatybełko.
Jeszcze przed pierwszym posiedzeniem Senatu pojawiła się konieczność rozpisania pierwszych wyborów uzupełniających do izby wyższej – 29 czerwca 1989, przed złożeniem ślubowania, zmarł bowiem Grzegorz Białkowski.
Konsekwencje i znaczenie wyborów.
Skala zwycięstwa opozycji solidarnościowej i jednoczesny stopień klęski komunistycznej władzy doprowadziły do powstania całkowicie nowej sytuacji politycznej. W ich wyniku, a zwłaszcza wobec upadku listy krajowej, poza parlamentem znalazła się większość czołowych postaci obozu władzy. Przywódca komunistów, Wojciech Jaruzelski, został ostatecznie wybrany na urząd prezydenta przez Zgromadzenie Narodowe większością jednego głosu. Jednak zaproponowany przez niego na premiera Czesław Kiszczak z PZPR nie zdołał utworzyć gabinetu. Umożliwiło to zawiązanie koalicji pomiędzy OKP a ZSL i SD, a następnie powołanie pierwszego niekomunistycznego rządu, na czele którego stanął wywodzący się z „Solidarności” Tadeusz Mazowiecki. Wybory, uznawane czasem za najważniejsze wydarzenie tego roku w Polsce, w rezultacie okazały się wydarzeniem kluczowym dla upadku reżimu komunistycznego, przyspieszenia reform ustrojowych i w konsekwencji narodzin III Rzeczypospolitej. Wyłoniony w ich wyniku parlament jeszcze w tym samym roku przyjął przygotowany przez wicepremiera Leszka Balcerowicza pakiet 10 ustaw gospodarczych, a także dokonał kolejnej nowelizacji konstytucji, dokonując m.in. wykreślenia postanowień o kierowniczej roli PZPR oraz zmiany nazwy państwa z Polska Rzeczpospolita Ludowa na Rzeczpospolita Polska.
Wybory czerwcowe i powołanie w ich konsekwencji pierwszego po II wojnie światowej suwerennego rządu w Polsce również na arenie międzynarodowej są uznawane za sygnał dla innych narodów Europy Środkowo-Wschodniej, a także za kluczowe wydarzenie dla przebiegu Jesieni Ludów.
Upamiętnienie wyborów.
24 maja 2013 Sejm RP VII kadencji ustanowił dzień 4 czerwca Dniem Wolności i Praw Obywatelskich. 18 grudnia 2013, Senat RP następny rok, na który przypadała 25. rocznica wyborów kontraktowych, ustanowił Rokiem Odrodzenia Senatu w Polsce.
W 2009, z okazji 20. rocznicy wyborów, Narodowy Bank Polski wyemitował monetę okolicznościową o nominale 25 zł wykonaną stemplem lustrzanym w złocie. Poczta Polska w tym samym roku wprowadziła do obiegu znaczek w bloku upamiętniający głosowanie.
Dla upamiętnienia wyborów datą 4 czerwca 1989 nazwano ronda we Wrocławiu (2018) oraz na granicy Gdańska i Sopotu (2019), a także aleję w Warszawie (2014) oraz skwery w Tomaszowie Mazowieckim (2009) i w Poznaniu (2019).

</doc>
<doc id="1307143" url="https://pl.wikipedia.org/wiki?curid=1307143" title="Wes Williams">
Wes Williams

Wes Williams znany jako "Maestro" (ur. 31 marca 1968 w Toronto) – kanadyjski raper, producent muzyczny, aktor i autor. Jeden z pierwszych kanadyjskich raperów, który odniósł sukces w mainstreamie, uznawany za „ojca chrzestnego kanadyjskiego hip hopu”. Jego debiutancki album, "Symphony in Effect" (1989), był pierwszym certyfikowanym platynowym albumem czarnego kanadyjskiego artysty
Życiorys.
Urodził się w Toronto, w prowincji Ontario. Zaczął pisać własne wiersze i rapować jeszcze w szkole podstawowej w Toronto. Uczęszczał do Senator O’Connor College School, a następnie przeniósł się do L’Amoreaux Collegiate Institute. Przez rok studiował prawo i nauki polityczne na Uniwersytecie Carleton w Ottawie w Ontario. Studiował z takimi artystami jak Grandmaster Flash, Spoonie Gee i Kurtis Blow, a wraz z Ebony MC (aka Marlon Bruce) założył Vision Crew. Po rozpadzie duetu w 1987, Fresh Wes nagrał kilka dem i podpisał kontrakt z niezależnym LeFrak-Moelis Records. Jego utwór „Let Your Backbone Slide” (1989) był pierwszym kanadyjskim singlem hip-hopowym, który kiedykolwiek zdobył złotą płytę. Po pierwszym albumie, "Symphony in Effect" (1990), ukazały się następne - "Black Tie Affair" (1991) i "Naaah, Dis Kid Can’t Be from Canada?!!" (1994). Za rolę Andre w serialu kanadyjskim "The Line" (2009) zdobył nominację do Nagrody Gemini
Dyskografia.
Albumy studyjne.
Składanki

</doc>
<doc id="1307144" url="https://pl.wikipedia.org/wiki?curid=1307144" title="Era brązu">
Era brązu



</doc>
<doc id="1307147" url="https://pl.wikipedia.org/wiki?curid=1307147" title="Dżur-Dżur">
Dżur-Dżur

Dżur-Dżur (ukr. "Джур-Джур", krm. "Curcur") — największy z krymskich wodospadów, znajdujący się w Górach Krymskich, na uroczysku Chapchał.
Znajduje się w pobliżu wioski Generalskoje, na rzece Wschodni Ułu-Uzeń, na wysokości 472 m n.p.m., ma wysokość około 16 m. Jest jednym z niewielu wodospadów na Krymie funkcjonujących cały rok - większość wysycha w porze suchej. Do wodospadu prowadzi ze wsi leśna droga, a samo leśne uroczysko Chapchał leży w naturalnym amfiteatrze - na północnym wschodzie znajduje się masyw Karabi-Jajla, na północy grzbiet Tyrke, na północnym zachodzie masyw Demerdżi.

</doc>
<doc id="1307151" url="https://pl.wikipedia.org/wiki?curid=1307151" title="Tiro Federal Morteros">
Tiro Federal Morteros

Tiro Federal y Deportivo Morteros − argentyński klub piłkarski z siedzibą w mieście Morteros, stolicy prowincji Córdoba. Często używany jest skrót pełnej nazwy klubu - TFDM.
Historia.
Klub założony został 1 stycznia 1940 roku i gra obecnie w czwartej lidze argentyńskiej Torneo Argentino B.

</doc>
<doc id="1307162" url="https://pl.wikipedia.org/wiki?curid=1307162" title="Erigeron">
Erigeron



</doc>
<doc id="1307167" url="https://pl.wikipedia.org/wiki?curid=1307167" title="Szalony koń">
Szalony koń

Szalony koń – suita rockowa zespołu Budka Suflera z albumu "Cień wielkiej góry". W oryginalnym wydaniu (na płycie winylowej) zajmowała całą drugą stronę płyty; utwór trwa ponad 19 minut.
W 1976 fragmenty suity zostały wydane jako singel przez wytwórnię Tonpress.
Historia.
Lista utworów do "Cienia wielkiej góry" była znana w marcu 1975 roku, miesiąc przez planowaną sesją w wytwórni Polskie Nagrania.
W sesji nagraniowej wziął udział Czesław Niemen, który użyczył zespołowi posiadanych przez siebie instrumentów: organów Hammonda oraz syntezatora Mooga, a także zagrał na moogu wstęp do suity. Do realizacji dalszych partii nie doszło m.in. ze względu na realizatora, który nie lubił muzyki rockowej i Niemena. Brakujące partie klawiszowe nagrał później Marek Stefankiewicz, a w części „Z dalekich wypraw” zostały zastąpione partiami gitarowymi w wykonaniu Ziółkowskiego.
Tekst.
Autorem słów jest Adam Sikorski. Tekst składa się z sześciu części, opatrzonych własnymi podtytułami, połączonych wspólnym motywem podróży: 
Utwór ma konstrukcję poematu, rozpoczynającego akcję od kłótni i rozstania, następnie rozwijającego ją w wędrówkę. Dalej następuje skomplikowanie akcji (poszukiwanie zaginionego miasta) i jej kulminacja po dotarciu na karnawał, a wreszcie rozwiązanie akcji. Zwrotki są czterowersowe, a liczba sylab w każdym wersie zbliżona, co pozwala nadać utworowi rytm i współgra z motywem wędrówki na koniu.
Tekst Sikorskiego jest wyjątkowo długi, pozbawiony refrenów i innych typowych dla piosenki rozrywkowej powtórzeń, nie posługuje się chwytliwymi i utartymi wyrażeniami, wymaga od słuchacza skupienia uwagi.
Lista utworów.
Singel (S-34)
Wykonawcy.
Gościnnie:

</doc>
<doc id="1307172" url="https://pl.wikipedia.org/wiki?curid=1307172" title="Hugo Conwentz">
Hugo Conwentz

Hugo Wilhelm Conwentz (ur. 20 stycznia 1855 w miejscowości Święty Wojciech koło Gdańska, zm. 12 maja 1922 w Berlinie) – niemiecki botanik i paleobotanik, muzealnik, pionier europejskiej ochrony przyrody.
Życiorys.
Ojciec Hugo – Abraham – był rolnikiem w Świętym Wojciechu, jednak jakiś czas po urodzeniu się Hugo, osiedlił się przy ul. Mariackiej 28 w Gdańsku i prowadził w tym mieście przedsiębiorstwo handlującą materiałami opałowymi – drewnem i węglem. Rodzina pochodziła z Holandii, gdzie nosiła nazwisko Convent i należała do mennonitów. Hugo miał sześcioro rodzeństwa. Ukończył gdańską szkołę św. Jana (Realgymnasium zu St. Johann), gdzie botaniką zainteresował go uczący tam Theodor Bail. Studiował na Uniwersytecie Wrocławskim m.in. u botanika profesora Göpperta oraz w Getyndze. Po ukończeniu studiów został w roku 1876 asystentem Göpperta na Uniwersytecie Wrocławskim, pracując w należącym do tej uczelni ogrodzie botanicznym i w 1876 obronił tamże pracę doktorską poświęconą skamieniałemu drewnu z dyluwium północnych Niemiec („Über die versteinten Hölzer aus dem norddeutschen Diluvium”).
Od 4 stycznia 1880 zaczął pełnić funkcję dyrektora Zachodniopruskiego Muzeum Prowincjonalnego w Gdańsku i był nim do 1910 r. W roku 1906 objął urząd konserwatora przyrody w Prusach (państwowy opiekun pomników przyrody - niem. "Staatliche Stelle für Naturdenkmalpflege in Preußen"), początkowo pełnił tę funkcję w Gdańsku; a w 1910 przeniósł się wraz z urzędem do Berlina. Sam zabiegał o utworzenie tego urzędu i do końca życia budował struktury ochrony przyrody w Niemczech.
W sierpniu 1919 r. pojął za żonę Szwedkę Gretę Ekelöf (1882–1933, bibliotekarkę Biblioteki Państwowej w Sztokholmie, która po śmierci męża wydała bibliografię jego prac – „Bibliographia Conwentziana. 1874-1922”).
Zmarł na skutek komplikacji pooperacyjnych. Został pochowany na cmentarzu Südwestkirchhof Stahnsdort w Berlinie, jego nagrobek zachował się. 
Działalność.
Popularyzacja i ochrona przyrody.
Jako organizator i pierwszy dyrektor Zachodniopruskiego Muzeum Prowincjonalnego w Gdańsku aktywnie działał w celu powiększenia pierwotnej kolekcji przejętej od gdańskiego Naturforschende Gesellschaft (Towarzystwa Przyrodniczego). W tym celu prowadził badania archeologiczne na obszarze Prus, ponadto stworzył dużą sieć terenowych współpracowników muzeum, których zadaniem było pozyskiwanie dla muzeum okazów przyrodniczych lub archeologicznych albo wiadomości o dokonywanych przez miejscową ludność odkryciach takich obiektów. Conwentz otrzymał także duże zbiory od wielu kolekcjonerów. W efekcie tych działań kiedy ustąpił ze stanowiska kolekcja muzealna powiększyła się dziesięciokrotnie w stosunku do początkowego stanu.
W trakcie działalności w Gdańsku był także (w 1906) inicjatorem utworzenia rezerwatu w Górkach Wschodnich, na terenie którego znajduje się obecnie rezerwat „Ptasi Raj”, jak również dokonał inwentaryzacji największych głazów narzutowych na Pomorzu Gdańskim.
Był twórcą nowego znaczenia pojęcia „pomnik przyrody” (wprowadzonego przez Aleksandra von Humboldta na przełomie XVIII i XIX wieku). Przyczynił się także do powstania pierwszego na świecie urzędu konserwatora przyrody (państwowy opiekun pomników przyrody - niem. "Staatliche Stelle für Naturdenkmalpflege in Preußen") i jako pierwszy piastował tę funkcję. Wprowadzał w Prusach ochronę gatunkową.
Popularyzował ideę ochrony przyrody publikując prace w wielu krajach Europy i w Stanach Zjednoczonych. Odbywał liczne podróże zagraniczne wygłaszając referaty i odczyty m.in. w Sztokholmie, Uppsali, Londynie, Wiedniu, Paryżu, Pradze, a także w Poznaniu, Bydgoszczy i Toruniu. Korespondował z Marianem Raciborskim przyczyniając się do powstawania zrębów ochrony przyrody w Polsce. W ostatnich latach życia poświęcił się zwłaszcza nauczaniu ochrony przyrody i krajoznawstwa w szkołach. Przygotowywał pracę „Heimatkunde und Heimatschutz in der Schule”, jednak nie skończył jej – pośmiertnie w 1922 opublikowana została tylko jej część pierwsza. 
Doprowadził w 1918 r. do wyłączenia fragmentu Puszczę Białowieską o powierzchni około 3 tys. ha (w widłach Narewki i Hwoźnej) spod masowej, rabunkowej wycinki prowadzonej przez armię niemiecką od 1915 r. Fragment ten stał się jądrem późniejszego rezerwatu ścisłego (dziś obszar ochrony ścisłej) w obrębie Białowieskiego Parku Narodowego. Dzięki niemu zaniechano także planów budowy kolejki leśnej na tym fragmencie.
Działalność naukowa.
Hugo Conwentz specjalizował się w badaniach skamieniałych szczątków roślinnych w bursztynie bałtyckim, czyli inkluzji roślinnych. Korzystając z bardzo bogatych kolekcji inkluzji w zbiorach kierowanego przez siebie muzeum oraz z kolekcji innych instytucji lub osób opublikował dwie obszerne i bogato ilustrowane monografie poświęcone roślinom w bursztynie bałtyckim oraz rekonstrukcjom macierzystego lasu bursztynodajnego. Sformułował hipotezę, iż wielkie złoża bursztynu bałtyckiego powstały dzięki nietypowo intensywnemu żywicowaniu drzew iglastych, wywołanych ich chorobami. Próbował też określić jaki dokładnie rodzaj drzew był źródłem żywicy, która przekształciła się w bursztyn bałtycki i uznał, że rośliną tą był wymarły gatunek sosny, który nazwał "Pinus succinifera".
Prowadził także badania naukowe z zakresu florystyki i fitogeografii. Liczne dane florystyczne publikował w krótkich doniesieniach, sprawozdaniach, a także w obszerniejszych rozprawach. Kilka jego publikacji dotyczyło np. występowania w Prusach Zachodnich współcześnie i w przeszłości kotewki orzecha wodnego "Trapa natans". Obszerne opracowanie o występowaniu w Prusach Zachodnich i potrzebach ochrony poświęcił w 1895 trzem taksonom: jarzębowi brekinii "Sorbus torminalis", jarzębowi szwedzkiemu "S. intermedia" i formie płaczącej świerka pospolitego "Picea abies" f. "pendula". Kilka publikacji poświęcił także cisowi pospolitemu "Taxus baccata". Wydany w 1900 roku podręcznik botaniki leśnej „Forstbotanisches Merkbuch” zawierał charakterystykę lasów i wykaz drzew pomnikowych w Prusach Zachodnich.
Był członkiem wielu towarzystw naukowych, m.in. Brandenburskiego Towarzystwa Botanicznego ("Botanische Verein der Provinz Brandenburg") i Towarzystwa Badań Przyrodniczych w Gdańsku ("Naturforschende Gesellschaft in Danzig"), w którym przez prawie 30 lat pełnił funkcję sekretarza. Był współzałożycielem Zachodniopruskiego Towarzystwa Botaniczno-Zoologicznego ("Westpreussische Botanisch-Zoologische Verein") i do 1905 roku aktywnie uczestniczył w jego działalności, najpierw jako członek zarządu, potem jako członek honorowy.
Upamiętnienie.
W 2013 w Puszczy Białowieskiej odsłonięto tablicę upamiętniającą zasługi Hugo Conwentza dla tej puszczy. Jest też patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1035.
Wybrane publikacje.
Conwentz opublikował przeszło 300 publikacji naukowych, popularnonaukowych lub podręczników poświęconych różnym zagadnieniom z zakresu florystyki, paleobotaniki, leśnictwa, ochrony przyrody, historii badań przyrodniczych w Prusach Zachodnich, geologii, archeologii i muzealnictwa. Wśród jego publikacji znalazły się m.in.:

</doc>
<doc id="1307174" url="https://pl.wikipedia.org/wiki?curid=1307174" title="Leontyne Price">
Leontyne Price

Mary Violet Leontyne Price (ur. 10 lutego 1927 w Laurel w stanie Missisipi) – amerykańska śpiewaczka operowa, sopran. Pierwsza czarnoskóra diwa Metropolitan Opera, legendarna interpretatorka sopranowych ról w operach Giuseppe Verdiego i Giacomo Pucciniego, laureatka 19 statuetek Grammy. Zyskała sławę w latach 50. i występowała na scenie do 1985 (dawała recitale jeszcze przez dalsze kilkanaście lat). Została odznaczona Prezydenckim Medalem Wolności w 1965 i Narodowym Medalem Sztuki w 1985.
Początki kariery.
Leontyne Price urodziła się w stanie Missisipi w rodzinie akuszerki i młynarza. Jako trzyletnie dziecko zaczęła uczyć się gry na fortepianie u miejscowego nauczyciela. W wieku lat dziesięciu usłyszała śpiewającą Marian Anderson i zapragnęła zostać śpiewaczką. Jako nastolatka śpiewała w chórach przy kościele metodystów oraz w chórze szkolnym. Jej niezwykłe zdolności wokalne pierwsza dostrzegła Elizabeth Chisholm, kobieta, u której ciotka Leontyne Price była gospodynią domową. Jednak na amerykańskim południu czarnoskóra dziewczyna mogła liczyć w najlepszym razie na karierę nauczycielki muzyki. Price podjęła zatem studia w Wilberforce College (przeznaczonym wyłącznie dla Afroamerykanów), gdzie zdecydowanie się wyróżniała. Z pomocą Elizabeth Chrisholm oraz Paula Robesona otrzymała stypendium w Juilliard School w Nowym Jorku.
W 1952 zadebiutowała na scenie w uczniowskim przedstawieniu "Falstaffa" Giuseppe Verdiego i jeszcze w tym samym roku wcieliła się w postać Bess w operze George’a Gershwina "Porgy and Bess". Odbyła z tą operą ogólnokrajowe tournée; następnie występowała w niej na scenach Wiednia, Paryża, Berlina i Londynu.
Leontyne Price zdawała sobie sprawę z trudności czekających w USA czarnoskórą śpiewaczkę i choć od czasów szkolnych zafascynowana była operą, planowała początkowo karierę solową w formie indywidualnych recitali, na wzór jej idolki, Marian Anderson. W 1955 została jednak zaproszona na występ razem z zespołem Metropolitan Opera w koncercie charytatywnym. Następnie w lutym 1956 zagrała rolę Toski w operze Giacoma Pucciniego w przedstawieniu telewizyjnym; została z tą chwilą pierwszą Afroamerykanką śpiewającą w sfilmowanym nagraniu opery. Szersza dystrybucja nagrania została zablokowana przez grupę południowych współpracowników sieci NBC, dla których pojawienie się czarnoskórej śpiewaczki w roli romantycznej heroiny było obrazą. Tymczasem Price dalej dawała recitale w USA, a także w Indiach i Australii.
Debiut na wielkich scenach.
20 września 1957 Price zagrała panią Lidoine w amerykańskiej premierze "Dialogów karmelitanek" Francisa Poulenca, a kilka tygodni później nieoczekiwanie zastąpiła Antoniettę Stellę w roli "Aidy" – rola ta miała się stać jej najsłynniejszą kreacją. W maju 1958 została zaproszona do opery wiedeńskiej, by wystąpić w "Aidzie" oraz "Czarodziejskim flecie". W Wiedniu razem z Herbertem von Karajanem nagrała kolejno "Don Giovanniego" (jako Zerlina), "Trubadura" (jako Leonora) i "Toskę" oraz muzykę wokalną Beethovena.
W drugiej połowie lat 50. Price pojawiała się na scenach Londynu, Werony i mediolańskiej La Scali, ponownie wcielając się w Aidę.
Metropolitan Opera.
27 stycznia 1961 Leontyne Price zadebiutowała w pierwszoplanowej roli w Metropolitan Opera – zagrała Leonorę w "Trubadurze" Giuseppe Verdiego. Jej występ spotkał się z niezwykle pozytywnym przyjęciem. Chociaż nie była pierwszym ciemnoskórym artystą obsadzonym w głównej roli w nowojorskiej operze, okazała się pierwszą, która regularnie wykonywała takie partie i otrzymywała za nie najwyższe przewidywane wynagrodzenie. Ponadto w 1961 była pierwszą Afroamerykanką, która wystąpiła w spektaklu otwierającym sezon.
W ciągu kolejnych 24 lat Price zagrała w Metropolitan Opera w 201 przedstawieniach, kreując dalszych 16 ról, z których najsłynniejszą pozostała jednak Aida. Poza tym Price zyskała sławę jako:
Lata siedemdziesiąte.
Z wiekiem Leontyne Price coraz rzadziej pojawiała się na deskach scenicznych – śpiewała głównie recitale. Miewała problemy z głosem (pojawiły się one pierwszy raz w "Dziewczynie ze złotego zachodu") i popadła w konflikt z kierownictwem opery; ograniczyła w konsekwencji swoje występy. Zagrała wprawdzie Giorgettę w "Płaszczu" Pucciniego, Manon Lescaut w operze pod tym samym tytułem oraz Ariadnę w "Ariadnie na Naxos" Richarda Straussa, jednak w rolach tych nie odniosła sukcesu porównywalnego z wcześniejszymi. W 1973 śpiewała na pogrzebie Lyndona Johnsona i wróciła na krótko do roli Donny Anny. W 1976 przez krótki czas grała ponownie w "Aidzie". Rok później podjęła na nowo współpracę z von Karajanem; wystąpiła w Wiedniu w "Trubadurze" i nagrała "Requiem" Brahmsa razem z orkiestrą berlińską.
Pożegnanie z operą.
W latach 1981–1985 starzejąca się śpiewaczka na krótko wróciła do pełni dyspozycji; wcieliła się na nowo – ku wielkiemu zadowoleniu publiczności – we wcześniejsze role, w tym 3 sierpnia 1985 po raz ostatni w Aidę. W 2007 słuchacze Metropolitan Opera głosowali za uznaniem jej wykonania arii "O patria mia" za najwspanialszy moment w przedstawieniach tego teatru operowego w ciągu ostatnich 30 lat.
Leontyne Price nadal dawała recitale i koncerty po obu stronach Atlantyku – ze szczególnym upodobaniem występowała na Festiwalu w Salzburgu. Oficjalnie zakończyła karierę śpiewaczki w wieku 71 lat recitalem w Chapel Hill w Karolinie Północnej. Jeszcze w 2001 została poproszona o zaśpiewanie na koncercie ku czci pamięci ofiar ataku na World Trade Center. Obecnie mieszka na wsi pod Nowym Jorkiem. W 2007 w plebiscycie przeprowadzonym wśród krytyków muzycznych przez BBC Music zajęła czwarte miejsce w dwudziestce sopranów wszech czasów; ustąpiła Marii Callas, Joan Sutherland i Victorii de los Angeles.
Nagrania.
Dostępne są nagrania właściwie wszystkich oper, w których Price zagrała główne role kobiece, pięć albumów z wyborem arii, płyty z pieśnią niemiecką i francuską oraz dwa albumy z muzyką kościelną. W 1996, dla uczczenia 70 urodzin artystki, RCA-BMG wydała kolekcjonerskie wydanie jedenastu płyt z jej wybranymi nagraniami. Istnieje jednak tylko jeden film rejestrujący całościowe wykonanie opery z udziałem Price – nagranie "Mocy przeznaczenia" z 1982.
Życie prywatne.
W 1952 poślubiła swojego partnera z przedstawienia "Porgy i Bess", barytona Williama Warfielda. Związek ten nie był jednak szczęśliwy, podobno z powodu zbytniego zaangażowania obojga w rozwój indywidualnych karier, jak podaje Warfield w swojej autobiografii. W 1967 doszło do separacji, a sześć lat później – rozwodu pary. Nie mieli dzieci.

</doc>
<doc id="1307175" url="https://pl.wikipedia.org/wiki?curid=1307175" title="Kodeks Bazylejski">
Kodeks Bazylejski

Kodeks Bazylejski, łac. Codex Basilensis, oznaczany symbolami E (07) (Gregory-Aland), ε 55 (Soden) – majuskułowy rękopis Nowego Testamentu pisany na pergaminie. Kodeks przechowywany jest w Bazylei, w Szwajcarii. Paleograficznie datowany jest zwykle na VIII wiek (Burgon datował na VII wiek, Palau datuje go na IX). Stosuje pełne marginalia, zawierające dwa systemy podziału tekstu oraz noty liturgiczne. Trzy karty kodeksu są palimpsestem. Zawiera niemal kompletny tekst czterech Ewangelii.
Tekst kodeksu reprezentuje tradycję bizantyńską i jest jednym z lepszych jej reprezentantów. Cytowany jest we wszystkich ważnych wydaniach tekstu greckiego Nowego Testamentu, jednak w 27 wydaniu Nestle-Alanda, częstotliwość jego cytowania zmalała. Dopiero w 2004 roku ukazała się pierwsza publikacja poświęcona rękopisowi. Od 2007 roku kodeks dostępny jest w internecie.
Opis.
Zawiera niemal pełny tekst czterech Ewangelii, z pięcioma krótkimi lukami w Ewangelii Łukasza, trzy z nich zostały później uzupełnione minuskułowym tekstem przez późniejszego skrybę (Łk 1,69-2,4; 12,58-13,12; 15,8-20), pozostały tylko dwie nie uzupełnione luki (Łk 3,4-15; 24,47-53). Kodeks składa się z 318 pergaminowych kart (23 na 16,5 cm). Pisany jest jedną kolumną na stronę, 24 linijek w kolumnie. Litery Θ, Ε, Ο oraz Σ są okrągłe, a litery Χ, Ζ, Ξ nie są wydłużone poniżej linii. Stosuje punktację i jest regularna w całym rękopisie. Pismo jest staranne.
Styl pisma jest podobny do Kodeksu Aleksandryjskiego, jakkolwiek mniej regularny. Inicjały są zdobione kolorami: zielony, niebieski i cynober.
Tekst dzielony według dłuższych jednostek – κεφαλαια ("rozdziały"). Numery κεφαλαια umieszczone zostały na marginesie kolumny tekstu, a przed każdą z Ewangelii umieszczona została tablica κεφαλαια ("tytuły rozdziałów"). Ponadto stosowany jest inny podział według mniejszych jednostek – Sekcji Ammoniusza z odniesieniami do Kanonów Euzebiusza, a na dole strony znajduje się "Harmonia czterech Ewangelii". Perykopy ewangeliczne wyróżnione są przy pomocy wielkich inicjałów, stojących na marginesie, tak jak ma to miejsce w Kodeksie Aleksandryjskim i Kodeksie Efrema.
Kodeks został później scalony w jedną całość z pisanym minuskułą XII-wiecznym rękopisem Nowego Testamentu, minuskułem 2087 (według numeracji Gregory-Aland), który zawiera tekst Apokalipsy. Trzy karty kodeksu są palimpsestem (folio 160, 207, 214).
Tekst.
Przekazuje tekst bizantyński we wczesnej jego postaci i ze względu na swój wiek jest ważnym świadkiem tego tekstu. Według Alanda 209 razy wspiera tekst bizantyński przeciwko oryginalnemu, a tylko raz tekst oryginalny przeciwko bizantyjskiemu, 107 razy jest zgodny z tekstem bizantyńskim i oryginalnym, posiada 9 sobie właściwych wariantów tekstowych. W oparciu o ten profil zaliczony został do V kategorii Alanda.
Zaliczany jest do tekstualnej rodziny E (rodzina oznaczana jest przez siglum kodeksu) i stoi w bliskiej relacji do Kodeksu Naniańskiego i Codex Athous Dionysius (pod względem tekstualnym). Posiada niewiele odchyleń od standardowego tekstu bizantyńskiego i prawdopodobnie jest najstarszym rękopisem z niemal pełnym tekstem czterech Ewangelii ze standardowym tekstem bizantyńskim. Zostało to potwierdzone przez "Claremont Profile Method", tj. metodę wielokrotnych wariantów, według której przekazuje standardowy tekst bizantyński zgodny z rodziną tekstualną Kx w Łk 1 i Łk 10. W 20 rozdziale Łukasza przekazuje tekst mieszany. Metodą tą przebadano tylko trzy rozdziały Ewangelii Łukasza (1; 10; 20).
Pomimo iż przekazuje standardowy tekst bizantyński, teksty Mt 16,2b-3 ("znaki czasu"); Łk 22,43-44 ("krwawy pot Jezusa"); 23,34; J 8,2-11 ("Pericope adulterae") oznakowane zostały asteryskiem, jako teksty wątpliwe, a są to teksty opuszczane przez rękopisy tradycji aleksandryjskiej.
Historia.
Datowanie.
Rękopis powszechnie jest datowany przez paleografów na VIII wiek (Gregory, Nestle, Aland, Metzger). Dean Burgon datował go na VII wiek (ze względu na kształt liter, jednak noty liturgiczne jego zdaniem dodane zostały później). Scrivener zgodził się, że kształty większości liter (zwłaszcza pi, delta, chi) sugerować mogą wczesną datę, datował go jednak na połowę VIII wieku. Guglielmo Cavallo datuje na początek VIII wieku. Oficjalna data proponowana obecnie przez INTF to VIII wiek.
Paleografka Annaclara Cataldi Palau opowiada się za IX wiekiem, ze względu na dekoracje (stosowanie czterech barw, motyw krzyża w zdobieniach), regularny akcent, mniejsza liczba błędów niż w rękopisach z VIII wieku. Palau jest zdania, że kopista nie był Grekiem i dlatego stosował starszy styl pisma, oraz że był przywykły do kopiowania łacińskich tekstów.
Pochodzenie i miejsce przechowywania.
Przypuszczano, że przywieziony został ze Wschodu podczas soboru w Bazylei w 1431 roku, wraz z innymi rękopisami. Kardynał Ragusio podarował go dominikanom. Scrivener sądził, że to Ragusio przywiózł rękopis z Konstantynopola, gdzie miał powstać kodeks. Zdaniem Palau kodeks powstał we Włoszech.
Rękopis znajdował się w Bazylei w bibliotece dominikanów w czasie gdy Erazm z Rotterdamu opracowywał swoje wydanie tekstu Nowego Testamentu i pożyczył z niej kilka rękopisów minuskułowych (1, 2). Jednak Erazm nie wykorzystał go do swego "Novum Instrumentum omne". Prawdopodobnie mnisi zapomnieli o jego istnieniu. Od 1559 roku przechowywany jest w bibliotece Uniwersytetu Bazylejskiego (Univ. Bibl. AN III 12).
Badania rękopisu, wydania tekstu, wykorzystanie.
Rękopis został wykorzystany przez Johna Milla w jego wydaniu greckiego Nowego Testamentu. Prawdopodobnie tekst rękopisu został skolacjonowany przez Wettsteina i został przezeń wykorzystany w jego wydaniu Nowego Testamentu. Wettstein sporządził też pierwszy opis kodeksu, wciągnął go na listę rękopisów Nowego Testamentu i dał mu siglum E. Krótki opis kodeksu sporządził paleograf Henri Omont w 1886 roku. Gregory w 1908 roku dał mu siglum 07. W roku 2004 Annaclara Cataldi Palau opublikowała artykuł pod tytułem "A Little Known Manuscript of the Gospels..." („Mało znany rękopis Ewangelii”) w czasopiśmie „Byzantion”. I jest to pierwsza publikacja poświęcona specjalnie temu rękopisowi. W 2008 roku artykuł ten opublikowany został ponownie w "Studies in Greek manuscripts".
Scrivener opublikował typograficzne facsimile kodeksu z fragmentem tekstu Mk 1,5-6. Amerykański paleograf William Hatch opublikował fotograficzne facsimile kodeksu w 1939 roku (jedna strona). Jedną stronę kodeksu opublikował Guglielmo Cavallo w 1967. Annaclara Cataldi Palau w 2004 roku opublikowała kilka stron kodeksu. W roku 2007 kodeks umieszczony został w zdigitalizowanej formie na stronie INTF.
Od XVIII wieku cytowany jest we wszystkich ważnych wydaniach greckiego Nowego Testamentu. Cytują go: UBS3, UBS4, NA26 oraz NA27. Jest jednak rzadko cytowany w NA27, został zaliczony do trzeciorzędnych świadków tekstu Nowego Testamentu.

</doc>
<doc id="1307184" url="https://pl.wikipedia.org/wiki?curid=1307184" title="Natalia Lesz">
Natalia Lesz

Natalia Lesz (ur. 27 lipca 1981 w Warszawie) – polska aktorka i piosenkarka. Członkini Akademii Fonograficznej ZPAV, Amerykańskiego Stowarzyszenia Kompozytorów, Autorów i Wydawców (ASCAP) oraz Związku Artystów Scen Polskich (ZASP). Honorowa obywatelka Gruzji.
Życiorys.
Wykształcenie.
Przez osiem lat uczęszczała do Szkoły Baletowej w Warszawie. Trenowała również łyżwiarstwo figurowe. W 2004 ukończyła studia na Wydziale Aktorskim Tisch School of the Arts na Uniwersytecie Nowojorskim i z wyróżnieniem otrzymała tytuł Bachelor of Fine Arts (B.F.A.). Ukończyła również Łódzką Akademię Muzyczną, im. Grażyny i Kiejstuta Bacewiczów na Wydziale Wokalno-Aktorskim (specjalizacja – wokalistyka estradowa).
Kariera zawodowa.
11 kwietnia 2008 wydała swój debiutancki album, zatytułowany po prostu "Natalia Lesz". Z promującym płytę singlem „Power of Attraction” dotarła do 24. miejsca amerykańskiego notowania "Hot Dance Club Songs" oraz wzięła udział w 45. Międzynarodowym Festiwalu Piosenki w Sopocie. W 2008 została nagrodzona statuetką VIVA Comet Awards i Superjedynką w ramach 45. KFPP w Opolu; obie nagrody otrzymała za „debiut roku”. Również w 2008 została finalistką ósmej edycji programu rozrywkowego TVN "Taniec z gwiazdami" (2008). Wystąpiła jako support przed koncertami Céline Dion, Miki i Patrici Kaas. W 2009 nawiązała współpracę menedżerską z Dariuszem Krupą oraz otrzymała nominację do Fryderyka za fonograficzny debiut roku.
W latach 2009–2010 grała Ingę Sawczuk w serialu "Tancerze". W 2010 za wykonanie utworu „RadioActive” w konkursie „Trendy” na festiwalu TOPtrendy 2010 w Sopocie otrzymała nagrodę dziennikarzy. W 2011 nagrała cover utworu Filipinek pt. „Batumi”, który został wybrany przez rząd Gruzji jako utwór promujący ten kraj w Polsce. 18 października 2011 wydała album pt. "That Girl", za którego sprzedaż w nakładzie ponad 15 tys. egzemplarzy otrzymała certyfikat złotej płyty. Również w 2011 grała Agnieszkę w serialu "Plebania". W 2013 teledysk do jej piosenki „Beat of My Heart” emitowany był na kanale HBO Plus Latin America w Brazylii, Meksyku, Argentynie, Kolumbii i Wenezueli.
W 2014 zagrała główną rolę w krótkometrażowym filmie fabularnym Teresy Czepiec "Test" (2015), który zdobył m.in. Srebrną Palmę na Międzynarodowym Festiwalu Filmowym w Meksyku, nagrodę dla najlepszego filmu zagranicznego na Festiwalu Filmowym na Florydzie oraz nagrodę w konkursie „First Shot” na Festiwalu Filmowym „Suspense Film Festival” w Kołobrzegu. W 2015 zakwalifikowała się do finału 18. Konkursu „Pamiętajmy o Osieckiej” oraz była opiekunką jednej z drużyn biorących udział w pierwszej edycji programu TVN "Mali giganci". W 2019 dołączyła do stałej obsady seriali: "Korona królów" i "Gabinet numer 5". Zagrała wokalistkę Stellę w filmie "Gierek" (2022), do którego nagrała także piosenkę promocyjną „Gdybyśmy (to skomplikowane)”.
Życie prywatne.
Jest córką Aleksandra i Grażyny Leszów. Jej ojciec jest współzałożycielem firmy informatycznej Softbank.
Z nieformalnego związku z chirurgiem Adamem Maciejewskim ma córkę Alicję (ur. 2014).

</doc>
<doc id="1307185" url="https://pl.wikipedia.org/wiki?curid=1307185" title="Maria Marta Kazimiera Wołowska">
Maria Marta Kazimiera Wołowska

Maria Marta od Jezusa, Kazimiera Wołowska CSICBVM (ur. 12 października 1879 w Lublinie, zm. 19 grudnia 1942 na Górze Pietralewickiej k. Słonima) – polska siostra zakonna ze Zgromadzenia Sióstr Niepokalanego Poczęcia Najświętszej Marii Panny, błogosławiona Kościoła katolickiego.
Życiorys.
Urodziła się jako Kazimiera Wołowska, w rodzinie Józefa (1832–1899), prawnika i działacza społecznego, i Marii Julii Kamili z Buszczyńskich h. Strzemię (1849–1893). Była siostrą Marii (1870–1939) i Anny (1876–1935). Miała też czworo rodzeństwa przyrodniego (z pierwszego małżeństwa ojca). Kształciła się prywatnie w domu. Wychowywana w atmosferze zaangażowania religijnego, społecznego i patriotycznego wstąpiła do klasztoru w Jazłowcu wieku 21 lat, a śluby wieczyste złożyła 3 lipca 1909. Swoją działalność ekumeniczną, charytatywną i społeczną prowadziła w Maciejowie na Wołyniu, Jarosławiu, Nowym Sączu, Wirowie nad Bugiem i od sierpnia 1939 jako przełożona domu zakonnego w Słonimiu, organizując sierociniec, seminarium nauczycielskie i szkoły. 
Po wybuchu II wojny światowej pomagała wszystkim potrzebującym, głodującym, rodzinom więźniów i zamordowanych, a na terenie klasztoru ukrywała Żydów i zorganizowała tajne nauczanie. Została aresztowana 18 grudnia 1942 przez gestapo i następnego dnia rozstrzelana na Górze Pietralewickiej k. Słonima razem z ks. Adamem Sztarkiem i s. Marią Ewą od Opatrzności Bogumiłą Noiszewską. Według relacji świadków jej ostatnie słowa brzmiały:„Ojcze, przebacz im, bo nie wiedzą, co czynią!”("Łk 23, 34")
Beatyfikowana przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1307186" url="https://pl.wikipedia.org/wiki?curid=1307186" title="Vojtěch Cikrle">
Vojtěch Cikrle

Vojtěch Cikrle (ur. 20 sierpnia 1946 w Bosonohy, obecnie część Brna) – biskup brneński w latach 1990–2022.
Pochodził z rodziny prześladowanej przez komunistów. Z tego powodu zdobył zawód odlewnika. Maturę zdal w szkole dla pracujących w Brnie. Pracował jako robotnik. W latach 1969–1971 pełnił zasadniczą służbę wojskową. W 1971 został przyjęty na studia na Fakultecie Teologicznym w Litomierzycach. 27 czerwca 1976 został wyświęcony na księdza w katedrze w Brnie.
W latach 1976–1982 był duszpastrzem w Jaroměřicach nad Rokytnou, Jihlavie, Znojmie, Slavkovie u Brna, Velkich Němčicach i Starovicach. W latach 1982–1990 był prefektem, a następnie rektorem seminarium w Litomierzycach.
14 lutego 1990 został mianowany biskupem brneńskim. Święcenia biskupie przyjął 31 marca 1990. W Czeskiej Konferencji Biskupów odpowiada za duszpasterstwo rodzinne i formację księży.
26 maja 2022 papież Franciszek przyjął jego rezygnację z funkcji biskupa brneńskiego.

</doc>
<doc id="1307187" url="https://pl.wikipedia.org/wiki?curid=1307187" title="Copa Iberoamericana">
Copa Iberoamericana

Copa Iberoamericana – dawny turniej piłkarski dla zwycięzców Copa de Oro Sudamericana i Copa del Rey, odbywający się na mocy porozumienia podpisanego między Confederación Sudamericana de Fútbol i Real Federación Española de Fútbol.
Turniej ten odbył się tylko jeden raz, w 1994. Brały w nim udział CA Boca Juniors i Real Madryt, zwyciężył klub z Madrytu.

</doc>
<doc id="1307191" url="https://pl.wikipedia.org/wiki?curid=1307191" title="Św. Teresa">
Św. Teresa



</doc>
<doc id="1307193" url="https://pl.wikipedia.org/wiki?curid=1307193" title="Ciasteczka (internet)">
Ciasteczka (internet)



</doc>
<doc id="1307199" url="https://pl.wikipedia.org/wiki?curid=1307199" title="Anthemis">
Anthemis



</doc>
<doc id="1307201" url="https://pl.wikipedia.org/wiki?curid=1307201" title="Nabila Chibab">
Nabila Chibab



</doc>
<doc id="1307203" url="https://pl.wikipedia.org/wiki?curid=1307203" title="Tadeusz K. Niebrój">
Tadeusz K. Niebrój

Tadeusz Karol Niebrój (ur. 19 lipca 1930 w Krakowie, zm. 27 stycznia 1995) – prof. dr hab. n. med., lekarz okulista.
Życiorys.
Syn Stanisława Niebroja (lekarza) i Walerii zd. . Studia medyczne ukończył w 1954 roku na Śląskiej Akademii Medycznej (obecnie Śląski Uniwersytet Medyczny), tutaj też uzyskał kolejne stopnie naukowe: doktorat obronił w 1956 roku a kolokwium habilitacyjne przeprowadził w 1964 roku (na podstawie pracy pt. „Wpływ kobaltu na przemianę kwasów nukleinowych i białek w fibroblastach hodowanych in vitro”). Od 1976 roku pełnił funkcję kierownika Katedry i Kliniki Okulistyki w Bytomiu. W 1988 roku otrzymał tytuł profesora.
Był autorem wielu publikacji, w tym blisko 100 indeksowanych w Medline. Niebrój był pionierem w badaniach nad działaniem radioaktywnego kobaltu.
Umarł po ciężkiej chorobie w styczniu 1995 roku.

</doc>
<doc id="1307205" url="https://pl.wikipedia.org/wiki?curid=1307205" title="Gwizdek ultradźwiękowy">
Gwizdek ultradźwiękowy

Gwizdek ultradźwiękowy - urządzenie wytwarzające dźwięk o częstotliwości przekraczającej 20 000 Hz. Gwizdek taki używany jest najczęściej przy tresurze lub do odganiania psów.
Górna granica zakresu słuchu psa wynosi około 45 kHz, a kota 64 kHz.

</doc>
<doc id="1307208" url="https://pl.wikipedia.org/wiki?curid=1307208" title="Gra Hackenbusha">
Gra Hackenbusha



</doc>
<doc id="1307209" url="https://pl.wikipedia.org/wiki?curid=1307209" title="Pierwsze zasady">
Pierwsze zasady

Pierwsze zasady (pierwsze zasady Bytu i myśli, najwyższe prawa myślenia i poznania) – w logice i metafizyce tradycyjnej zbiór praw logicznych, co do których sądzono, że są najbardziej oczywiste ze wszystkich możliwych twierdzeń, są niezależne od innych twierdzeń (nie dają się wywnioskować z żadnych innych praw logicznych) i stanowią ostateczne uzasadnienie wszystkich praw logiki. Zaliczano do nich zasadę tożsamości, zasadę sprzeczności i zasadę wyłączonego środka. Oprócz nich do najwyższych praw myślenia zaliczano też często "dictum de omni et nullo" i zasadę racji dostatecznej.
Większość spośród tych praw sformułował (nie zawsze w dojrzałej i pełnej postaci) Arystoteles, który – choć przekonany o ich szczególnej doniosłości – nie wyodrębnił ich łącznie jako "pierwszych zasad". Uczyniła to dopiero logika średniowieczna, z której przekonanie o istnieniu "pierwszych zasad" przeszło do logiki nowożytnej.
Logika współczesna odrzuca pojęcie "pierwszych zasad". Pojęcie oczywistości uznano za zbyt niejasne, by budować na nim systemy logiczne. Co więcej, zasady logiczne uznane za "pierwsze zasady", nie są ani niezależne, ani nie stanowią uzasadnienia wszystkich innych praw logiki. Pewnego rodzaju odpowiednikiem "pierwszych zasad" jest w logice współczesnej pojęcie "aksjomatu" – zasady uznane w logice tradycyjnej za "pierwsze" nie mogą jednak stanowić aksjomatyki rachunku zdań ani żadnego systemu dedukcyjnego. Są one bowiem twierdzeniami, które wyprowadza się z aksjomatów rachunku zdań za pomocą wielu kroków dowodowych.
Istnieją też próby ujęcia "pierwszych zasad" nie jako pierwszych zasad logicznych, ale jako pierwszych zasad metafizyki (czasem też jako pierwszych zasad myślenia w sensie psychologicznym). Mają one miejsce zwłaszcza na gruncie neotomizmu, gdzie uznawane są za specyficzne zasady metodologii metafizyki.

</doc>
<doc id="1307212" url="https://pl.wikipedia.org/wiki?curid=1307212" title="Chamomilla">
Chamomilla



</doc>
<doc id="1307217" url="https://pl.wikipedia.org/wiki?curid=1307217" title="FitzRoy Somerset (4. baron Raglan)">
FitzRoy Somerset (4. baron Raglan)

FitzRoy Richard Somerset, 4. baron Raglan (ur. 10 czerwca 1885, zm. 14 września 1964), brytyjski arystokrata i naukowiec amator, najstarszy syn George'a Somerseta, 3. barona Raglan, i Ethel Ponsonby, córki 7. hrabiego Bessborough.
Wykształcenie odebrał w Eton College i Royal Military Academy w Sandhurst. Następnie wstąpił do British Army. W szeregach Grenadier Guards służył w Hongkongu, Północnej Afryce i Palestynie. Dosłużył się tam rangi majora. Od 1913 do 1918 r. służył w południowym Sudanie. Tam zainteresował się antropologią kultury, zwłaszcza ludem Lotuko. Wkrótce wydał pierwszy słownik lotuko-angielski. Podczas I wojny światowej pozostał na Bliskim Wschodzie.
Po śmierci ojca w 1921 r. odziedziczył tytuł barona Raglan i zasiadł w Izbie Lordów. Zrezygnował ze służby czynnej i zamieszkał w rodowej posiadłości Cefntilla Court w hrabstwie Monmouthshire. Dbał o rozwój posiadłości, założył hodowlę pszczół. Amatorsko zgłębiał również antropologię, politologię i architekturę. W 1933 r. opublikował swoją pierwszą książkę, "Jocasta's Crime", a w 1936 r. "The Hero", w której uporządkował mity bohaterskie z różnych kultur. Był przewodniczącym Narodowego Muzeum Walii i sędzią pokoju.
9 kwietnia 1923 r. Raglan poślubił Julię Hamilton (7 stycznia 1901 - 17 kwietnia 1971), córkę Roberta Hamiltona-Udnyego, 11. lorda Belhaven i Stenton, oraz Kathleen Bromhead, córki pułkownika sir Benjamina Bromheada, 4. baroneta. FitzRoy i Julia mieli razem trzech synów i dwie córki:
Zmarł w 1964 r. w wieku 79 lat. Został pochowany w Llandenny. Jego następcą został jego najstarszy syn.

</doc>
<doc id="1307218" url="https://pl.wikipedia.org/wiki?curid=1307218" title="Przemysław Matyjaszek">
Przemysław Matyjaszek

Przemysław Matyjaszek (ur. 24 kwietnia 1978 w Rudzie Śląskiej) - polski judoka, zawodnik Czarnych Bytom, wicemistrz Europy w wadze 100 kg i brązowy medalista w kategorii open w 2007 roku. Na mistrzostwach świata w Kairze w 2005 roku zajął 5. miejsce.
Posiada 6 dan.

</doc>
<doc id="1307219" url="https://pl.wikipedia.org/wiki?curid=1307219" title="Petr Esterka">
Petr Esterka

Petr Esterka (ur. 14 listopada 1935 w Dolních Bojanovicach, zm. 10 sierpnia 2021) – biskup pomocniczy brneński w latach 1999-2013.
15 czerwca 1957 emigrował do Austrii. 9 marca 1963 przyjął święcenia kapłańskie. Pracował wśród emigracji czeskiej w USA i Australii. 5 lipca 1999 został mianowany biskupem pomocniczym diecezji brneńskiej. Święcenia biskupie przyjął 11 września 1999.
9 grudnia 2013 papież Franciszek przyjął jego rezygnację z urzędu biskupa pomocniczego diecezji brneńskiej.

</doc>
<doc id="1307220" url="https://pl.wikipedia.org/wiki?curid=1307220" title="Ike Broflovski">
Ike Broflovski



</doc>
<doc id="1307222" url="https://pl.wikipedia.org/wiki?curid=1307222" title="Odo Rigaldi">
Odo Rigaldi

Odo Rigaldi inaczej: Eudes Rigaud (fr.) Odo Rigaldus (łac.) (ur. ok. 1200-1205, zm. 2 lipca 1275 w Gaillon) – franciszkanin, teolog scholastyczny, arcybiskup Rouen.
Życie.
Pochodził prawdopodobnie z rodziny niezamożnej szlachty. Ród Rigaldich był dość znany w Paryżu w XII wieku i posiadał na własność Courquentain w okręgu Brie-Comte-Robert. Między 1231 a 1236 wstąpił do zakonu franciszkanów. Studiował filozofię na Uniwersytecie Paryskim teologię w szkole Aleksandra z Hales i Jana z La Rochelle. W studium zakonnym został bakałarzem u boku Aleksandra, a po jego śmierci w 1245 objął prowadzenie katedry jako "magister regens". Był wówczas profesorem Bonawentury z Bagnoregio.
W marcu 1248 został mianowany arcybiskupem Rouen, a co za tym idzie prymasem Normandii. Do nominacji przyczynił się jego osobisty przyjaciel, król Francji Ludwik IX Święty. Został konsekrowany przez papieża Innocentego IV w Lyonie, a 19 kwietnia 1248 objął rządy nad archidiecezją. 
W roku 1270 wziął udział wraz z królem Ludwikiem IX w VII wyprawie krzyżowej i towarzyszył mu przy śmierci. Po powrocie do Francji stał się orędownikiem jego kanonizacji.
Z woli papieża Grzegorza X uczestniczył wraz ze świętym Bonawenturą w Soborze Lyońskim II w roku 1274. Pochowany został w kaplicy Matki Bożej w katedrze w Rouen.
Dzieła teologiczne.
Odo pozostawił po sobie komentarz do pierwszych trzech ksiąg "Sentencji" Piotra Lombarda. 
Odnaleziono również liczne questiones jego autorstwa.
Ponadto zidentyfikowano około 90 kazań rękopiśmiennych. 
Odo, wraz z Aleksandrem z Hales jest również współautorem "Wykładu Reguły" św. Franciszka, znanego jako "Expositio quatuor Magistrorum", a powstałego około roku 1241.

</doc>
<doc id="1307223" url="https://pl.wikipedia.org/wiki?curid=1307223" title="Lucien Laberthonnière">
Lucien Laberthonnière

Lucien Laberthonnière (ur. 5 października 1860 w Chazelet, zm. 6 października 1932 w Paryżu) – francuski filozof i teolog.

</doc>
<doc id="1307231" url="https://pl.wikipedia.org/wiki?curid=1307231" title="Kolcomysz kreteńska">
Kolcomysz kreteńska

Kolcomysz kreteńska, mysz kreteńska ("Acomys minous") – gatunek ssaka z podrodziny sztywniaków (Deomyinae) w obrębie rodziny myszowatych (Muridae).
Zasięg występowania.
Kolcomysz kreteńska występuje endemicznie na Krecie (Grecja).
Taksonomia.
Gatunek po raz pierwszy zgodnie z zasadami nazewnictwa binominalnego opisała w 1906 roku brytyjska paleontolożka Dorothea Bate nadając mu nazwę "Acomys dimidiatus minous". Holotyp pochodził z Chanii i Sudy, na Krecie, w Grecji. 
"A. minous" został początkowo włączony do kompleksu gatunkowego "A. cahirinus-dimidiatus", następnie w oparciu o analizy molekularne do "A. cahirinus", a ostatecznie na podstawie morfologii i izolacji geograficznej został podniesiony do rangi odrębnego gatunku. Pokrewieństwo "A. minous" bliżej "A. cahirinus" niż "A. dimidiatus" zostało potwierdzone w ostatnich filogenezach. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 90–128 mm, długość ogona 89–120 mm, długość ucha 16–20 mm, długość tylnej stopy 18–20 mm; masa ciała 30–86 g. Kolcomysz kreteńska ma na zadzie i ogonie sztywne włosy, a barwa futra waha się od żółtej, poprzez rudą, do szarej lub brązowej. Brzuch jest biały. 

</doc>
<doc id="1307236" url="https://pl.wikipedia.org/wiki?curid=1307236" title="Dziedzina">
Dziedzina



</doc>
<doc id="1307237" url="https://pl.wikipedia.org/wiki?curid=1307237" title="Mike Holland (skoczek narciarski)">
Mike Holland (skoczek narciarski)

Michael Harry "Mike" Holland (ur. 9 grudnia 1961 w Barre) – amerykański skoczek narciarski, który występował w latach 1982–1989. W 1985 rekordzista świata w długości skoku narciarskiego. Brat Jima Hollanda.
Przebieg kariery.
Najlepsze wyniki w Pucharze Świata w skokach narciarskich osiągnął w sezonie 1984/1985, w którym został sklasyfikowany na 10 miejscu. W sezonach 1988/1989 i 1982/1983 zajmował odpowiednio miejsca 11 i 13. W całej swojej karierze był cztery razy na podium w zawodach Pucharu Świata, w tym raz na najwyższym jego stopniu. W 1985 podczas mistrzostw świata w lotach w Planicy ustanowił rekord świata w długości skoku narciarskiego (186 m). Tego samego dnia jego rekord został poprawiony przez Mattiego Nykänena (187 m).

</doc>
<doc id="1307238" url="https://pl.wikipedia.org/wiki?curid=1307238" title="Najwyższe prawa myślenia">
Najwyższe prawa myślenia



</doc>
<doc id="1307239" url="https://pl.wikipedia.org/wiki?curid=1307239" title="Nonnweiler">
Nonnweiler

Nonnweiler – gmina uzdrowiskowa w zachodnich Niemczech, w kraju związkowym Saara, w powiecie St. Wendel.
Geografia.
Gmina leży nad rzeką Prims, na której utworzono zaporę wodną Primstal (pow. 99 ha). Nonnweiler znajduje się w górach Schwarzwälder Hochwald.
Gmina ma powierzchnię 66,69 km², zamieszkuje ją 8901 osób (2010). Gmina należy w Parku Natury Saar-Hunsrück. Najwyższym punktem gminy a zarazem Saary jest Dollberg (695 m n.p.m.).
Nonnweiler położone jest ok. 40 km na północ od Saarbrücken, ok. 30 km na południowy wschód od Trewiru i ok. 60 km na południowy wschód od Luksemburga.
Dzielnice.
W skład gminy wchodzi osiem dzielnic:
Historia.
Gmina powstała podczas reformy administracyjnej w 1974.
Polityka.
Rada gminy.
Rada gminy składa się z 27 członków:
Zabytki i atrakcje.
Bierfeld
Braunshausen
Kastel
Nonnweiler
Otzenhausen
Primstal
Schwarzenbach
Infrastruktura.
W Nonnweiler swoją siedzibę ma Wagner Tiefkühlprodukte, jedna z największych firm produkujących produkty mrożone (gł. pizzę), zatrudnia około 1100 osób. Obok tego najważniejszą gałęzią gospodarki jest turystyka (dzielnice Nonnweiler, Otzenhausen, Primstal, Schwarzenbach i Sitzerath posiadają status uzdrowiska).
Komunikacja.
Gmina posiada dogodne połączenia autostradowe, znajduje się tu węzeł autostrady A1 z autostradą A62. Na terenie gminy znajduje się siedem zjazdów.
Na linii kolejowej Hochwald kursują jedynie pociągi muzealne relacji Hermeskeil-Türkismühle. Stacja Nonnweiler była również początkiem linii Primstal, którą jednak częściowo zlikwidowano.

</doc>
<doc id="1307240" url="https://pl.wikipedia.org/wiki?curid=1307240" title="Pierwsze zasady Bytu i myśli">
Pierwsze zasady Bytu i myśli



</doc>
<doc id="1307243" url="https://pl.wikipedia.org/wiki?curid=1307243" title="Pierwsze zasady myśli i Bytu">
Pierwsze zasady myśli i Bytu



</doc>
<doc id="1307244" url="https://pl.wikipedia.org/wiki?curid=1307244" title="Pierwsze prawa Bytu i myśli">
Pierwsze prawa Bytu i myśli



</doc>
<doc id="1307245" url="https://pl.wikipedia.org/wiki?curid=1307245" title="Pierwsze prawa myśli i Bytu">
Pierwsze prawa myśli i Bytu



</doc>
<doc id="1307247" url="https://pl.wikipedia.org/wiki?curid=1307247" title="Lactuca">
Lactuca



</doc>
<doc id="1307248" url="https://pl.wikipedia.org/wiki?curid=1307248" title="Pierwsze prawa myśli i bytu">
Pierwsze prawa myśli i bytu



</doc>
<doc id="1307249" url="https://pl.wikipedia.org/wiki?curid=1307249" title="Pierwsze prawa bytu i myśli">
Pierwsze prawa bytu i myśli



</doc>
<doc id="1307251" url="https://pl.wikipedia.org/wiki?curid=1307251" title="Poliegos">
Poliegos

Poliegos (gr. Πολύαιγος) – niezamieszkana grecka wyspa leżąca niedaleko Milos i Kimolos, należy do archipelagu Cyklad. W historii wyspa nigdy nie była zamieszkana. Do dziś mieszkają na niej jedynie kozy stąd wzięła się nazwa wyspy, która w polskim tłumaczeniu znaczy Wyspę Kóz.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Milos, w gminie Kimolos.
Długość wyspy wynosi 6 km, a szerokość 4,3 km. Powierzchnia wyspy wynosi 18 km², a długość linii brzegowej waha się między 22 a 27 km. W okolicach Poliegos znajdują się zaludnione wyspy, którymi są Kimolos (odległość 2 km) i Milos (odległość 7 km). Najwyższym wzniesieniem jest góra Psilo Vouno (370 m n.p.m.). Poliegos jest własnością Greckiego Kościoła Prawosławnego, która służy jako pastwisko dla należących do parafii na Kimolos kóz.
Na wyspie znajdują się piękne plaże oraz jaskinie. Na Poliegos można także zaobserwować populację mniszek śródziemnomorskich.

</doc>
<doc id="1307255" url="https://pl.wikipedia.org/wiki?curid=1307255" title="Plan miasta">
Plan miasta

Plan miasta – specyficzna odmiana tematycznej mapy wielkoskalowej, obejmującej obszar pojedynczego miasta. Skala tradycyjnego (papierowego) planu jest kompromisem pomiędzy jego dokładnością a rozmiarami arkusza papieru, na którym plan jest wydrukowany i zależy od rozległości miasta; na ogół zawiera się w przedziale od 1:20 000 do 1:30 000. Często historyczne centrum miasta przedstawione jest dodatkowo na fragmencie arkusza w zwiększonej (np. do 1:10 000) skali.
Plany miast z reguły przedstawiają – oprócz siatki ulic wraz z ich nazwami – położenie ważniejszych obiektów w mieście: zabytków, kościołów, muzeów, szpitali, aptek, posterunków policji, parków, stacji benzynowych itp., a także linii autobusowych, tramwajowych, trolejbusowych, metra i kolei oraz ich przystanków i stacji. Do planu zazwyczaj dołączony jest spis ulic i ważniejszych obiektów (najczęściej wydrukowany jest na odwrocie planu, czasem jest dołączony w postaci osobnej broszurki), a arkusz planu podzielony jest pionowymi i poziomymi liniami na ponumerowane kwadraty, dzięki czemu lokalizacja poszczególnych ulic i obiektów jest ułatwiona.
Plany miast bywają także uzupełnieniem do atlasów samochodowych i map drogowych, przy czym wówczas zazwyczaj są to plany bardzo schematyczne, w stosunkowo dużej skali rzędu 1:100 000, co umożliwia jedynie zorientowanie się w przebiegu najważniejszych ulic tranzytowych. Duże miasta przedstawiane są także na planach wydanych w formie broszurowej lub książkowej, jak atlas. 
Upowszechnienie technologii satelitarnych (w tym GPS) i map internetowych (w tym Google Maps) – spowodowało, że powszechnie dostępne stały się interaktywne plany miast całego świata, aktualizowane na bieżąco, czasem przy udziale lokalnych społeczności w tym samorządów miejskich.

</doc>
<doc id="1307259" url="https://pl.wikipedia.org/wiki?curid=1307259" title="Prochlorofity">
Prochlorofity

Prochlorofity ("Prochlorophyta, Prochlorales") – grupa glonów obejmująca dość nietypowe organizmy prokariotyczne.
Prochlorofity odkryto w XX wieku w ciele osłonic, morskich strunowców. Prochlorofity są specyficzną grupą sinic, wyróżniając się tym, że w ich cytoplazmie zawarty jest chlorofil a i b, podobnie jak w chloroplastach roślin lądowych, a brak fikobilin.
To znalezisko potwierdziło istnienie prokariotycznych organizmów, których przodkowie mogli wniknąć do bliżej dziś nieznanych cudzożywnych organizmów eukariotycznych i przekształcić się w ich chloroplasty. To dowód na powiązanie prokariotów fotoautotroficznych z dzisiejszymi roślinami zielonymi.
Pierwszym (1975 rok) wyróżnionym rodzajem prochlorofita był symbiotyczny "Prochloron". Ze względu na odmienność części barwników fotosyntetycznych od innych bakterii, łącznie z sinicami, wyodrębniono dla niego podklasę "Prochlorophyta". Postulowano wówczas jego bliskie pokrewieństwo z organizmami, które według teorii symbiogenezy dały początek chloroplastom, mimo że ściśle endosymbiotyczne (żyjące nie tylko wewnątrz tkanek, ale też wewnątrz komórek gospodarza) gatunki z rodzaju "Prochloron" odkryto dopiero w latach 90. XX w.
W latach 80. XX wieku odkryto dwa kolejne rodzaje z tej grupy – "Prochlorothrix" i "Prochlorococcus". Są to organizmy planktoniczne. Dalsze badania molekularne wykazały, że nie ma podstaw do wyodrębniania prochlorofitów z sinic jako równoważnej im grupy. Szczególne podobieństwo występuje między "Prochlorococcus" a sinicą "Synechococcus". Okazało się również, że trzy grupy prochlorofitów (wydzielane w randze rodzin: "Prochloraceae", "Prochlorotrichaceae" i "Prochlorococcaceae") stanowią odrębne linie ewolucyjne i są bliższe innym grupom sinic niż sobie nawzajem. "Prochlorococcus" jest bardzo bliski "Synechococcus" z grupy "Chroococcales", do grupy tej można zaliczyć również "Prochlorothrix hollandica", jednak jako takson o dalszym pokrewieństwie, "Prochloron" zaś jest bliski sinicy "Pleurocapsa" z grupy "Pleurocapsales". W związku z tym postulowane jest używanie nazwy "prochlorofity" jedynie jako określenia sinic o pewnych wspólnych cechach aparatu fotosyntetycznego, a nie jako nazwy taksonu.

</doc>
<doc id="1307261" url="https://pl.wikipedia.org/wiki?curid=1307261" title="Pierwsze zasady bytu i myślenia">
Pierwsze zasady bytu i myślenia



</doc>
<doc id="1307268" url="https://pl.wikipedia.org/wiki?curid=1307268" title="Barby (Niemcy)">
Barby (Niemcy)

Barby (do 2009 "Barby (Elbe)") − miasto w Niemczech, w kraju związkowym Saksonia-Anhalt, powiecie Salzland. Położone na lewym brzegu Łaby, ok. 25 km na południowy wschód od Magdeburga.
1 stycznia 2010 w wyniku reformy administracyjnej do miasta przyłączono gminy Breitenhagen, Glinde, Groß Rosenburg, Lödderitz, Pömmelte, Sachsendorf, Tornitz, Wespen i Zuchau. Tego dnia rozwiązano również wspólnotę administracyjną Elbe-Saale, której miasto było częścią. Natomiast z nazwy samego miasta usunięto człon "(Elbe)".
Współpraca.
Miejscowości partnerskie:

</doc>
<doc id="1307269" url="https://pl.wikipedia.org/wiki?curid=1307269" title="Baram">
Baram

Baram (hebr. ברעם) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, przy granicy z Libanem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1949 przez byłych żołnierzy Palmach.
Gospodarka.
Gospodarka kibucu opiera się na sadownictwie. Z przemysłu znajduje się tutaj zakład produkujący sprzęt medyczny "Elcam Medical".

</doc>
<doc id="1307270" url="https://pl.wikipedia.org/wiki?curid=1307270" title="Nagroda im. Cecila B. DeMille">
Nagroda im. Cecila B. DeMille



</doc>
<doc id="1307273" url="https://pl.wikipedia.org/wiki?curid=1307273" title="Blanche Arundell">
Blanche Arundell

Blanche Arundel z domu Somerset (ur. 1583, zm. 28 października 1649 w Winchesterze), angielska arystokratka, córka Edwarda Somerseta, 4. hrabiego Worcester, i lady Elizabeth Hastings, córki 2. hrabiego Huntingdon. Młodsza siostra, 1. markiza Worcester.
11 maja 1607 r. poślubiła Thomasa Arundella, 2. barona Arundell of Wardour (ok. 1586 - 19 maja 1643), syna Thomasa Arundella, 1. barona Arundell of Wardour, i Mary Wriothesley, córki 2. hrabiego Southampton. Thomas i Blanche mieli razem syna i dwie córki:
Lady Blanche zasłynęła obroną zamku Wardour przeciwko siłom parlamentu sir Edwarda Hungerforda i Edwarda Ludlowa podczas wojny domowej. Kiedy 2 maja 1643 r. pod zamkiem pojawiło się 1300 żołnierzy parlamentu, lady Arundell, mimo iż posiadała tylko 25 ludzi, odmówiła poddania zamku należącego do jej męża, który przebywał w tym czasie w Oksfordzie. Oblężenie trwało do 10 maja, mimo ciągłego ostrzału artyleryjskiego zamku. Zamek skapitulował dopiero kiedy wybuchy dwóch min nadwyrężyły mury zamku. Oblegający zgodzili się jednak na honorową kapitulację załogi. Zamek pozostał w rękach wojsk parlamentu do 1644 r., kiedy to odbił go mąż lady Blanche, Henry.
Kiedy lady Arundell opuszczała zamek po oblężeniu, nie pozwolo jej zabrać żadnych mebli. Udała się do Salisbury, gdzie zamieszkała na dworze lorda Hertforda. Kilkakrotnie pisała do parlamentu petycje o opiekę. Zmarła w 1649 r. i została pochowana obok męża w Tisbury.

</doc>
<doc id="1307275" url="https://pl.wikipedia.org/wiki?curid=1307275" title="Stała Wspólna Komisja Obrony">
Stała Wspólna Komisja Obrony

Stała Wspólna Komisja Obrony (ang. "Permanent Joint Board on Defense") - instytucja utworzona w sierpniu 1940 roku w czasie spotkania amerykańskiego prezydenta Franklina Delano Roosevelta i kanadyjskiego premiera Williama Lyona Mackenziego Kinga. Od jesieni tego roku koordynowała wojskową współpracę między Kanadą a Stanami Zjednoczonymi.

</doc>
<doc id="1307277" url="https://pl.wikipedia.org/wiki?curid=1307277" title="Joseph Boxhall">
Joseph Boxhall

Joseph Groves Boxhall (ur. 23 marca 1884, zm. 25 kwietnia 1967) – czwarty oficer na „Titanicu”. 
Urodził się w rodzinie w której panowała tradycja marynarska. Był drugim dzieckiem Josepha i Miriam Boxhallów. Przeżył katastrofę „Titanica” i żył najdłużej z uratowanych oficerów. Po jego śmierci, zgodnie z jego wolą, jego prochy rozsypano w miejscu, w którym spoczął wrak „Titanica”.
W filmie "Titanic" w reżyserii Jamesa Camerona w rolę Boxhalla wcielił się Simon Crane.

</doc>
<doc id="1307282" url="https://pl.wikipedia.org/wiki?curid=1307282" title="Nashville Skyline">
Nashville Skyline

Nashville Skyline – dziewiąty studyjny album Boba Dylana nagrany w lutym 1969 r. i wydany w kwietniu tego samego roku.
Historia i charakter albumu.
Był to album prezentujący głównie muzykę country.
W tym momencie rozwoju kariery Dylana, w okresie braku kreatywności, album ten był albumem wystarczającym. Jednak gdyby Dylan zdecydował się kontynuować ten styl muzyczny i tekstowy – przestałby być uważany za wybitnego artystę.
Album ten miał przeciwników nawet w Columbii. Nalegali także na Dylana, aby usunął chociaż z tytułu albumu słowo "Nashville".

</doc>
<doc id="1307285" url="https://pl.wikipedia.org/wiki?curid=1307285" title="Dan (kibuc)">
Dan (kibuc)

Dan (hebr.: דן) - kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, przy granicy z Libanem. Na północ od kibucu znajduje się Tel Dan utożsamiane z biblijnym miastem Dan.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1939.
Gospodarka.
Gospodarka kibucu opiera się na przemyśle tworzyw sztucznych.

</doc>
<doc id="1307289" url="https://pl.wikipedia.org/wiki?curid=1307289" title="Gonzalo Sorondo">
Gonzalo Sorondo

Gonzalo Sorondo (ur. 9 października 1979 w Montevideo) – urugwajski piłkarz występujący na pozycji środkowego obrońcy.
Kariera klubowa.
Gonzalo Sorondo zawodową karierę rozpoczynał w 1998 roku w zespole Defensor Sporting. W drużynie tej występował przez cztery sezony, w trakcie których rozegrał 61 meczów. W 2001 roku przeniósł się do Włoch, gdzie podpisał kontrakt z Interem Mediolan. W pierwszym sezonie występów w ekipie "Nerazzurrich" Sorondo rozegrał jedenaście meczów, jednak w kolejnych rozgrywkach już ani razu nie pojawił się na boisku. Na San Siro urugwajski obrońca nie mógł liczyć na regularne występy, dlatego też zostawał wypożyczany do innych klubów. Sezon 2003/04 spędził w Standardzie Liège, z którym zajął trzecie miejsce w rozgrywkach Eerste Klasse. W 2005 roku trafił do występującego w Football League Championship Crystal Palace F.C., a w rozgrywkach 2006/07 reprezentował barwy Charlton Athletic F.C., z którym spadł z Premier League. Następnie Gonzalo powrócił do Defensoru Sporting. Przez dwa sezony pełnił tam rolę rezerwowego, a w 2007 roku przeszedł do brazylijskiego Internacional Porto Alegre.
Kariera reprezentacyjna.
Sorondo w reprezentacji swojego kraju zadebiutował 15 sierpnia 2000 roku w spotkaniu przeciwko Kolumbii. W 2002 roku Víctor Púa powołał go na Mistrzostwa Świata. Na mundialu tym "Charrúas" zajęli trzecie miejsce w swojej grupie i odpadli z turnieju. Sam Gonzalo na boiskach Korei Południowej i Japonii zagrał we wszystkich trzech meczach. W pojedynkach z Danią i Francją na boisku przebywał przez pełne 90 minut, natomiast w spotkaniu przeciwko Senegalowi z powodu kontuzji w 32 minucie zastąpiony został przez Mario Regueiro. Łącznie w barwach drużyny narodowej Sorondo wystąpił już w ponad 25 meczach.

</doc>
<doc id="1307293" url="https://pl.wikipedia.org/wiki?curid=1307293" title="Dafna">
Dafna

Dafna (hebr.: דפנה) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, przy granicy z Libanem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1939.
Gospodarka.
Gospodarka kibucu opiera się na sadownictwie.

</doc>
<doc id="1307294" url="https://pl.wikipedia.org/wiki?curid=1307294" title="Skorumpowani (film 2008)">
Skorumpowani (film 2008)

Skorumpowani – polski film fabularny z 2008 roku w reżyserii Jarosława Żamojdy.
Premiera filmu miała miejsce 18 kwietnia 2008 roku. Zdjęcia do filmu były kręcone od 12 czerwca do 2 sierpnia 2007. Na podstawie filmu powstał serial telewizyjny pod tym samym tytułem. Plenery: Warszawa.
Opis fabuły.
Fabuła przedstawia opartą na faktach
akcję policji wymierzoną w międzynarodowe gangi zajmujące się przemytem narkotyków i handlem żywym towarem.

</doc>
<doc id="1307297" url="https://pl.wikipedia.org/wiki?curid=1307297" title="Ochrona bierna">
Ochrona bierna



</doc>
<doc id="1307298" url="https://pl.wikipedia.org/wiki?curid=1307298" title="Akiba Eger">
Akiba Eger



</doc>
<doc id="1307299" url="https://pl.wikipedia.org/wiki?curid=1307299" title="Herb gminy Żerków">
Herb gminy Żerków



</doc>
<doc id="1307300" url="https://pl.wikipedia.org/wiki?curid=1307300" title="Pathankot">
Pathankot

Pathankot (pendżabski: ਪਠਾਨਕੋਟ) – miasto w Indiach, w stanie Pendżab. W 2007 r. zamieszkiwało tam 139 000 osób.
W Pathankot rozwinął się przemysł spożywczy oraz tkacki. W tym mieście rozwinął się ośrodek handlu produktami rolnictwa.

</doc>
<doc id="1307304" url="https://pl.wikipedia.org/wiki?curid=1307304" title="Pokój krzyszkowski">
Pokój krzyszkowski

Pokój krzyszkowski – układ zawarty 30 sierpnia 1157 w Krzyszkowie pod Poznaniem między Bolesławem IV Kędzierzawym a cesarzem Fryderykiem I Barbarossą. 
Przyczyny.
Usunięty w 1146 przez młodszych braci Władysław II Wygnaniec spotkał się w 1157 w Bambergu z cesarzem i wyjednał interwencję w Polsce. Wojsko cesarza Fryderyka I Barbarossy przekroczyło Odrę, której linię obrony zaniechano, spalono grody nad Odrą – Głogów i Bytom Odrzański. Wojska cesarskie bez problemu wkroczyły w głąb kraju. Bolesław IV Kędzierzawy nie podejmował walki. Gdy cesarz dotarł pod Poznań, Bolesław poprosił o pokój, który faktycznie zawarto.
Skutki.
Upokorzenie Bolesława było wtedy ogromne – stał przed cesarzem boso, z mieczem przy szyi. Był zmuszony złożyć hołd lenny i przyjąć następujące warunki:
Rękojmią zobowiązania byli zakładnicy, wśród których był najmłodszy brat Kazimierz. Polska stała się lennem Świętego Cesarstwa Rzymskiego. Za tę cenę Bolesław Kędzierzawy miał rządzić krajem. 
Zgodził się też na powrót do kraju Władysława II Wygnańca, a z nim trójki jego dzieci. Doprowadziło to do podziału Śląska: część z Raciborzem dla Mieszka Plątonogiego, księstwo opolskie dla Bolesława Wysokiego.

</doc>
<doc id="1307311" url="https://pl.wikipedia.org/wiki?curid=1307311" title="Ha-Goszerim">
Ha-Goszerim

Ha-Goszerim (hebr. הגושרים) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, przy granicy z Libanem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1948 przez imigrantów z Turcji.
Gospodarka.
Gospodarka kibucu opiera się na rolnictwie i turystyce.

</doc>
<doc id="1307313" url="https://pl.wikipedia.org/wiki?curid=1307313" title="Egeln">
Egeln

Egeln – miasto w Niemczech, w kraju związkowym Saksonia-Anhalt, w powiecie Salzland, siedziba gminy związkowej Egelner Mulde. Położone nad rzeką Bode, ok. 25 km na południowy zachód od Magdeburga, przy drodze krajowej B180.
Współpraca.
Miejscowości partnerskie:

</doc>
<doc id="1307314" url="https://pl.wikipedia.org/wiki?curid=1307314" title="Wybory parlamentarne w Macedonii w 2008 roku">
Wybory parlamentarne w Macedonii w 2008 roku

Wybory parlamentarne w Macedonii w 2008 roku odbyły się 1 czerwca 2008. Wybory wygrała rządząca w Macedonii prawicowa WMRO-DPMNE. Po przeliczeniu 97% głosów ugrupowanie dotychczasowego premiera Nikoły Gruewskiego WMRO-DPMNE uzyskało wynik 48,21% głosów.
Lokale wyborcze były otwarte w godzinach od 7:00 do 19:00. Około 1,7 mln Macedończyków głosowało na 1540 kandydatów z 18 partii i bloków wyborczych w walce o 120 miejsc w jednoizbowym parlamencie. Wybory monitorowało około 350 międzynarodowych obserwatorów i ponad 4300 krajowych. Były to wybory przedterminowe spowodowane samorozwiązaniem macedońskiego parlamentu, Zebrania. Przyczyną kryzysu była porażka rządu w czasie szczytu NATO w Bukareszcie, na którym kandydatura Macedonii została zablokowana przez Grecję.
Przebieg wyborów.
Lokale wyborcze zostały otwarte o godzinie 7:00. Wyborom przyglądało się około 350 obserwatorów międzynarodowych i 4300 krajowych. W Araczinowie, zamieszkanej przez Albańczyków północnej części Macedonii, z powodów bezpieczeństwa głosowanie zostało przerwane, a co najmniej 20 lokali wyborczych zamknięto. W starciach między rywalizującymi grupami albańskimi w strzelaninach z policja zginęła jedna osoba, osiem zostało rannych. Trzynaście osób zatrzymano. Do aktów przemocy dochodziło również w innych miejscach północno-zachodniej części kraju, gdzie mieszka duża mniejszość albańska (stanowiąca 1/4 wszystkich mieszkańców Macedonii).
Centralna Komisja Wyborcza z powodu nieprawidłowości i przypadków zastraszania głosujących zawiesiła głosowanie w co najmniej 20 lokalach, a więc mniej więcej w 1% wszystkich. Były też przypadki oszustw i nieprawidłowości, takich jak zaginięcie głosów, otwieranie urn czy kradzież materiałów wyborczych. W związku ze starciami policja aresztowała m.in. jednego z byłych przywódców rebeliantów albańskich Agima Krasnikiego, który był jednym z dowódców Albańskiej Armii Narodowej podczas powstania w 2001 roku. Strzelanina miała też miejsce w dzielnicy Skopje zamieszkanej przez Albańczyków – na dziedzińcu szkoły, w której znajdowała się komisja wyborcza. Rannych zostało sześć osób.
Wyniki.
Po przeliczeniu głosów z 97% lokali wyborczych zwyciężyła prawicowa WMRO-DPMNE (48,21%). Głównym ugrupowaniem opozycyjnym będzie centrolewicowy SDSM (23,19%). Koalicjant WMRO-DPMNE w dotychczasowym rządzie - Demokratyczna Partia Albańczyków (DPA) zdobyła 10,33% głosów. Demokratyczny Związek na rzecz Integracji (DUI) uzyskał poparcie 11,23% głosów.
Wyniki ze 186 lokali zostały unieważnione, a powtórne w nich głosowanie zaplanowano na 15 czerwca. Ostatecznie odbyło się ono w 187 spośród 2976 lokali, a uprawnionych było 160 tysięcy osób.
Sytuacja po wyborach.
Prezydent Macedonii Branko Crwenkowski potępił incydenty, do których doszło na północy kraju. Podobną opinię wyraził Erwan Fouere, szef misji UE oraz ambasadorowie Francji i Wielkiej Brytanii. Komisja Europejska również wyraziła ogromne zaniepokojenie aktami przemocy, do których doszło w Macedonii.
Po zakończeniu głosowania i ogłoszeniu wstępnych wyników wyborów na głównym placu stolicy kraju – Skopje zgromadzili się zwolennicy premiera Gruewskiego, który wyraził żal z powodu aktów przemocy zakłócających przebieg wyborów w północno-wschodniej części Macedonii. Podkreślił jednak, że w pozostałych częściach kraju głosowanie przebiegało spokojnie i uczciwie. Przewodnicząca SDSM Radmiła Szekerinska przyznała się do porażki i pogratulowała Grujewskiemu zwycięstwa, lecz skrytykowała organizację wyborów.
Komentatorzy podkreślają, że niespokojny przebieg wyborów oraz pojawiające się doniesienia o nieprawidłowościach i przypadkach zastraszania w niektórych lokalach wyborczych, mogą negatywnie zaważyć na staraniach Skopje o członkostwo w Unii Europejskiej.

</doc>
<doc id="1307318" url="https://pl.wikipedia.org/wiki?curid=1307318" title="Rejon dobriński">
Rejon dobriński

Rejon dobriński () – jednostka administracyjna w Rosji, w południowo-wschodniej części obwodu lipieckiego.
Centrum administracyjnym rejonu jest osiedle (w latach 1967–2005 – osiedle typu miejskiego) Dobrinka.
Geografia.
Rejon zajmuje powierzchnię 1667,26 km².
Graniczy z obwodem tambowskim i obwodem woroneskim oraz rejonami usmańskim i griazińskim obwodu lipieckiego.
Główne rzeki rejonu: Czamłyk i Pławica.
Historia.
Od 1934 do 1954 roku rejon wchodził w skład obwodu woroneskiego. W 1954 wszedł w skład nowo utworzonego obwodu lipieckiego.
Demografia.
W 2006 roku rejon liczył 39 700 mieszkańców, zamieszkujących w 115 miejscowościach.
Podział administracyjny.
W skład rejonu wchodzi 20 wiejskich jednostek administracyjnych.
Zabytki.
W rejonie znajdują się zabytki archeologiczne z epoki paleolitu górnego i żelaza. Kurhany z epoki brązu były przebadane a znalezione eksponaty znajdują się w muzeum obwodowym.

</doc>
<doc id="1307323" url="https://pl.wikipedia.org/wiki?curid=1307323" title="Karnawały">
Karnawały

Karnawały (tyt.oryg. Karnavalet) – albański film fabularny z roku 1980 w reżyserii Ismaila Zhabiaku, na podstawie powieści "Karnavalet e Korçës" Spiro Çomory.
Opis fabuły.
Pierwsza albańska komedia muzyczna. Akcja filmu rozgrywa się w Korczy, w okresie międzywojennym. W dniu karnawału służąca Nasta i jej chłopak Loni spotykają się na zabawie z kupcem Nikollaqem i jego żoną Olimbią. Sytuacja, w której znalazły się obie pary sprzyja ukazaniu różnic w zachowaniach i obyczajach obu par - spontaniczności Nasty i Loniego przeciwstawiono typowo drobnomieszczańskie cechy drugiej pary.

</doc>
<doc id="1307325" url="https://pl.wikipedia.org/wiki?curid=1307325" title="Antypater IV">
Antypater IV

Antypater IV (ur. po 20 p.n.e., zm. po 37) – przedstawiciel dynastii herodiańskiej.
Był synem Fazaela II i Salampsio, córki Heroda Wielkiego. O Antypatrze IV wiadomo tylko, że żył jeszcze za panowania swojego szwagra Heroda Agryppy I. Historyk Józef Flawiusz podaje, że jego bracia - Herod VI i Aleksander III zmarli bezdzietnie; wnioskuje się na tej podstawie, że Antypater IV mógł pozostawić potomstwo.
Część badaczy identyfikuje Antypatra IV z Antypasem III.

</doc>
<doc id="1307327" url="https://pl.wikipedia.org/wiki?curid=1307327" title="Per-Inge Tällberg">
Per-Inge Tällberg

Per-Inge Tällberg (ur. 14 czerwca 1967 w Bollnäs) – szwedzki skoczek narciarski, który występował w latach 1985–1993.
Najlepsze wyniki w Pucharze Świata w skokach narciarskich osiągnął w sezonie 1990/1991, w których został sklasyfikowany na 33. miejscu. W tym też sezonie był raz na najniższym stopniu podium konkursu Pucharu Świata.
Jego brat, Staffan Tällberg, także uprawiał skoki narciarskie.

</doc>
<doc id="1307329" url="https://pl.wikipedia.org/wiki?curid=1307329" title="Jerzy Krasowski (aktor)">
Jerzy Krasowski (aktor)

Jerzy Maciej Krasowski (ur. 1 listopada 1925 w Warszawie, zm. 13 kwietnia 2008 tamże) – polski aktor, reżyser, kierownik artystyczny, dyrektor teatrów.
Życiorys.
Podczas II wojny światowej walczył w AK. W 1951 roku ukończył studia na wydziale aktorskim, a w 1955 na reżyserskim Państwowej Wyższej Szkoły Teatralnej w Warszawie. Debiutem była reżyseria „Wilkami w nocy” T. Rittnera w Teatrze Ziemi Opolskiej w 1954. Był członkiem PPR od 1946 do 1948 roku, ZMP w latach 1948–1957. Od 1948 roku należał do PZPR. Był członkiem Komitetu Wojewódzkiego PZPR we Wrocławiu i w Krakowie (w latach 1969–1979) i egzekutywy KW PZPR w latach 1975–1979.
Dyrektor wielu teatrów. Początkowo w Opolu, później Teatru Ludowego w Nowej Hucie prowadzonym wraz z żoną Krystyną Skuszanką. Podczas kierownictwa Krasowskiego odbyło się w nim wiele premier, w tym między innymi:
Po zakończeniu współpracy z Teatrem Ludowym Krasowski przeniósł się do Teatru Polskiego w Warszawie, a następnie do Teatru Polskiego we Wrocławiu. W 1972 powrócił do Krakowa, gdzie rozpoczął pracę w Teatrze im. Juliusza Słowackiego będąc jego kierownikiem artystycznym. do 1981 roku. W latach 1983-1990 był dyrektorem naczelnym i artystycznym Teatru Narodowego w Warszawie. Związany był także z Teatrem Telewizji.
Na przełomie lat 1957 i 1958 oraz 1961 i 1962 wykładowca, a od 1972 do 1981 rektor Państwowej Wyższej Szkoły Teatralnej w Krakowie, od 1983 roku profesor PWST w Warszawie. W 1977 roku wydał zbiór felietonów oraz notatek reżyserskich "Sprawa teatru".
Laureat nagrody im. Konrada Swinarskiego – przyznawanej przez redakcję miesięcznika „Teatr” – za sezon 1979/1980, za reżyserię spektaklu „Sto rąk, sto sztyletów” Jerzego Żurka w Teatrze im. Słowackiego w Krakowie. W latach PRL odznaczony m.in.: Krzyżem Oficerskim i Kawalerskim Orderu Odrodzenia Polski. W 1977 otrzymał Nagrodę Miasta Krakowa.
Zmarł 13 kwietnia 2008 w Warszawie. Pochowany został w Alei Zasłużonych na Cmentarzu Wojskowym na Powązkach w Warszawie (kwatera A30-tuje-5).

</doc>
<doc id="1307331" url="https://pl.wikipedia.org/wiki?curid=1307331" title="Ulrich Tukur">
Ulrich Tukur

Ulrich Tukur (ur. 29 lipca 1957 w Viernheim jako Ulrich Scheurlen) – niemiecki aktor i muzyk.
Życiorys.
Tukur wychował się w okolicach Hanoweru, gdzie w 1977 r. ukończył szkołę średnią. Uczestniczył w wymianie młodzieży z (USA), gdzie ukończył szkołę w Bostonie. W tym okresie poznał swoją pierwszą żonę Amber Wood, z którą ma dwie córki – Marlene i Lilian. Po odbyciu służby wojskowej podjął studia na kierunkach germanistyka, anglistyka oraz historia na uniwersytecie w Tybindze. W tym czasie dorabiał jako muzyk. Propozycja roli teatralnej obudziła w nim zainteresowanie teatrem i aktorstwem. W 1980 r. podjął naukę tego zawodu w konserwatorium w Stuttgarcie.
Po ukończeniu studiów aktorskich w 1983 r. Tukur trafił do teatru w Heidelbergu. W filmie zadebiutował jako jeszcze student w "Białej Róży" (niem. "Die Weiße Rose") w reżyserii Michaela Verhoevena, gdzie zagrał Willi'ego Grafa.
Rok 1984 przyniósł przełom w jego karierze teatralnej, kiedy to uznany reżyser Peter Zadek powierzył mu rolę Joshuy Sobola w sztuce "Getto". Od tego czasu grał w licznych przedstawieniach i filmach, wielokrotnie w roli tytułowej. W 1986 r. wybrany aktorem roku przez niemieckich krytyków teatralnych, w latach 1995-2003 dyrektor hamburskiego teatru "Kammerspiele", obecnie jeden z najbardziej cenionych aktorów niemieckich. Uczestniczył w wielu międzynarodowych produkcjach filmowych.
Od roku 1989 Tukur jest ponownie czynny także jako muzyk.
Wraz z drugą żoną, fotograficzką Kathariną John mieszka od 1999 r. we Włoszech.

</doc>
<doc id="1307332" url="https://pl.wikipedia.org/wiki?curid=1307332" title="Warszawska Giełda Towarowa">
Warszawska Giełda Towarowa

Warszawska Giełda Towarowa S.A. (WGT S.A.) – spółka akcyjna z siedzibą w Warszawie, której przedmiotem działalności jest prowadzenie giełdy towarowej. Jedna z nielicznych polskich giełd tego typu umożliwiających zawieranie transakcji terminowych.
Obecnie rynek WGT dzieli się na następujące sektory:
Jak informuje Komisja Nadzoru Finansowego, Warszawska Giełda Towarowa S.A. nie posiada zezwolenia na prowadzenie giełd towarowych.
Historia.
Spółka powstała w roku 1995, początkowo zajmując się handlem produktami rolnymi. W pierwszych latach istnienia prowadzona przez nią giełda towarowa umożliwiała jedynie zawieranie transakcji gotówkowych. W styczniu 1999 wprowadzono do obrotu pierwsze kontrakty na dolara i markę, w kolejnych latach poszerzono ofertę instrumentów pochodnych o opcje na obligacje, kontrakty walutowe futures, opcje na kontrakty walutowe i kontrakty na 1- i 3-miesięczne stopy procentowe WIBOR. W roku 2001 WGT wprowadziła platformę umożliwiającą handel produktami rolnymi przez Internet.
W 2005 utworzono dwie spółki zależne, kontrolowane w 100% przez WGT S.A.:
Natomiast w 2009 roku powołano spółkę Polski Rynek Terminowy S.A. (PRT S.A.), której jedynym akcjonariuszem jest WGT S.A.
Akcjonariat.
Głównym udziałowcem WGT SA była początkowo „Fundacja na Rzecz Giełdy Zbożowo-Paszowej”, ustanowiona 5 listopada 1993 przez Agencję Rynku Rolnego. W roku 2000 nastąpiło "rozproszenie akcjonariatu", w wyniku którego większość udziałów przejął Zbigniew Komorowski, działacz PSL i poseł na sejm IV kadencji. W 2002 prezesem spółki został obecny lider PSL Waldemar Pawlak, który sprawował tę funkcję do listopada 2005. Wówczas prezesem zarządu został Michał Jerzak, profesor Akademii Rolniczej w Poznaniu. Według informacji spółki, 31 grudnia 2007 struktura akcjonariatu była następująca: 64,77% – osoby fizyczne, 20,77% – spółki z ograniczoną odpowiedzialnością, 14,46% – spółki akcyjne.
Krytyka.
W styczniu 2008 Andrzej Śmietanko, członek PSL i prezes należących do Agencji Rynku Rolnego największych w Polsce magazynów zbożowych „Elawarr”, wydał polecenie dyrektorom oddziałów terenowych, by sprzedawali oni zboże wyłącznie za pośrednictwem WGT, w której jednym z głównych udziałowców pozostaje Zbigniew Komorowski; dzięki niemu w 2002 prezesem WGT został Waldemar Pawlak. Sam Śmietanko został szefem „Elawarru” bez konkursu po zawiązaniu koalicji PSL-u z Platformą Obywatelską. W związku z tym pojawiły się oskarżenia o faworyzowanie firmy powiązanej z działaczami PSL. Śmietanko odpowiada, że jego decyzja była podyktowana chęcią maksymalizacji uzyskiwanych cen zboża, możliwej do osiągnięcia dzięki przejrzystości publicznej sprzedaży na giełdzie.

</doc>
<doc id="1307334" url="https://pl.wikipedia.org/wiki?curid=1307334" title="Say (All I Need)">
Say (All I Need)

„Say (All I Need)” to piosenka pop-rockowego zespołu OneRepublic z ich debiutanckiego albumu "Dreaming Out Loud". Autorami piosenki są członkowie zespołu: Ryan Tedder, Zach Filkins, Drew Brown, Eddie Fisher oraz Brent Kutzle. Piosenka została nagrana w studiu "Rocket Carousel" w Culver City oraz wyprodukowana przez Grega Wellsa. Utwór został wydany jako trzeci singiel debiutanckiej płyty, 23 maja 2008 roku w Australii, 24 czerwca w Stanach Zjednoczonych, 28 czerwca w Europie oraz 30 czerwca w Wielkiej Brytanii. We Francji piosenka została nagrana w duecie z francuską piosenkarką R&amp;B Sheryfą Luną pod tytułem Say (À l'infini).
Refren utworu wykorzystano podczas ostatniego sezonu „Wzgórza Hollywood”. Również utwór pojawił się w pilotażowym odcinku „Pamiętników wampirów” oraz odcinku serialu „Zaklinacz dusz”. 3 lipca 2008 roku zespół OneRepublic wystąpił gościnnie w 4 sezonie programu „"So You Think You Can Dance"” śpiewając „Say (All I Need)”.
Lista utworów.
 Francuska lista utworów 
Teledysk.
Teledysk do „Say (All I Need)” został nakręcony w Paryżu, we Francji, a wyreżyserowany przez Anthony’ego Mandlera. Teledysk jest częściowo czarno-biały. W klipie widać Ryana Teddera spacerującego ulicami Paryża, a także pozostałych członków zespołu. 

</doc>
<doc id="1307340" url="https://pl.wikipedia.org/wiki?curid=1307340" title="Nowe poranki">
Nowe poranki

Nowe poranki (tyt.oryg. "Mëngjese të reja") – albański film fabularny z roku 1980 w reżyserii Muharrema Fejzo.
Opis fabuły.
Akcja filmu rozgrywa się w pierwszych dniach po wyzwoleniu Albanii. Agron i Nora, dwoje młodych partyzantów zostaje zwolnionych ze służby i zamieszkuje w małym nadmorskim mieście. Wkrótce się pobierają, ale Nora zapada na białaczkę. Miejscowy lekarz, który dowiaduje się, że Nora reprezentuje w mieście komunistyczne władze nie chce jej udzielić pomocy.

</doc>
<doc id="1307341" url="https://pl.wikipedia.org/wiki?curid=1307341" title="Per-Inge Taellberg">
Per-Inge Taellberg



</doc>
<doc id="1307346" url="https://pl.wikipedia.org/wiki?curid=1307346" title="Jürgen Kuczynski">
Jürgen Kuczynski

Jürgen Kuczynski (ur. 17 września 1904 w Elberfeld (obecnie dzielnica Wuppertalu), zm. 6 sierpnia 1997 w Berlinie) – niemiecki historyk gospodarczy (doktor) i radziecki agent wywiadu GRU.
Od 1930 roku był członkiem Komunistycznej Partii Niemiec (KPD). W roku 1936 podjął współpracę z radzieckim wywiadem wojskowym GRU. Tuż przed wybuchem II wojny światowej wyjechał do Wielkiej Brytanii, gdzie pełnił nielegalnie funkcję sekretarza Niemieckiej Partii Komunistycznej na emigracji. W styczniu roku 1940 został jako obywatel niemiecki aresztowany, po 3 miesiącach internowania zwolniony. Przez wszystkie lata wojny przebywał w Londynie działając jako agent wywiadu wojskowego Rosji Radzieckiej. W 1941 skontaktował z radziecką siatką wywiadowczą Klausa Fuchsa.
W roku 1944 został przyjęty do armii amerykańskiej, gdzie jako wybitny ekonomista odbywał służbę w stopniu pułkownika w oddziale analizującym efekty nalotów na Niemcy. Informacje uzyskane dzięki zajmowanemu stanowisku przekazywał do Moskwy za pośrednictwem siostry Ruth Werner, agentki ps. „Sonia”.
W listopadzie 1945 zbiegł do radzieckiej strefy okupacyjnej Niemiec. Podjął działalność naukową jako profesor ekonomii politycznej na Uniwersytecie Humboldta, co przyniosło mu międzynarodowy rozgłos.
Odznaczenia.
Był odznaczony m.in. Orderem Karla Marksa (1969) oraz Złotym Orderem Zasług dla Ojczyzny (1984).

</doc>
<doc id="1307350" url="https://pl.wikipedia.org/wiki?curid=1307350" title="Selwyn (góry w Australii)">
Selwyn (góry w Australii)

Selwyn (ang. "Selwyn Range", znane również jako "Isa Highlands") – pasmo górskie w Australii, w północno-zachodniej części stanu Queensland, na północ od Wielkiego Basenu Artezyjskiego.
Góry Selwyn zbudowane są głównie z proterozoicznych skał metamorficznych. Są bogate w rudy metali: złota, miedzi, ołowiu i cynku. Ważny obszar górnictwa w Australii - głównym ośrodkiem przemysłu wydobywczego jest miasto Mount Isa, w którym działa przedsiębiorstwo górnicze Mount Isa Mines.
Obszar gór Selwyn zamieszkiwali wcześniej przedstawiciele ludu Kalkadoon.

</doc>
<doc id="1307352" url="https://pl.wikipedia.org/wiki?curid=1307352" title="Delegacja do Kongresu USA stanu Oklahoma">
Delegacja do Kongresu USA stanu Oklahoma

Delegacja do Kongresu Stanów Zjednoczonych stanu Oklahoma liczy siedmiu kongresmenów (dwóch senatorów oraz pięciu reprezentantów). Oklahoma została przyjęta do Unii jako 46. stan dnia 16 listopada 1907, więc stanowa reprezentacja zasiada od 60. Kongresu (1907-1909).
Czynne prawo wyborcze przysługuje tym Amerykanom, którym przysługuje prawo głosu w wyborach do stanowej Izby Reprezentantów ("Oklahoma House of Representatives").
111. Kongres (2009-2011).
W ostatnich wyborach 4 listopada 2008 wybierano reprezentantów oraz senatora. W wyborach do Senatu uzyskał reelekcję Jim Inhofe (Partia Republikańska).
W najbliższych wyborach 2 listopada 2010 mieszkańcy będą wybierać pięciu reprezentantów oraz jednego senatora. O reelekcję ubiegać się będzie senator Tom Coburn z Partii Republikańskiej.
110. Kongres (2007-2009).
W wyborach 7 listopada 2006 wybierano tylko reprezentantów. Deputowanego Ernesta Istooka (Partia Republikańska) ubiegającego się o stanowisko gubernatora zastąpiła partyjna koleżanka Mary Fallin.
Liczba kongresmenów.
W 1889, gdy po raz pierwszy precyzyjnie zostały wytyczone granice Terytorium Indiańskiego, a południowe jego części stanęły otworem dla białych, otrzymało ono prawo wyboru jednego delegata do Izby Reprezentantów niemającego jednak prawa głosu. W 1890 z południowej i zachodniej części Terytorium Indiańskiego wydzielono Terytorium Oklahomy by w 1907 z ziem całego Terytorium Indiańskiego utworzyć nowy stan – Oklahoma. W związku z gwałtownie rosnącą populacją stan otrzymał już na początku swojego istnienia możliwość wyboru aż pięciu reprezentantów oraz dwóch senatorów. Do 1933 rosła także liczba kongresmenów, jednak lata 40. i 50. przyniosły spadek liczby ludności, a zarazem spadek liczby delegatów. W 2003 liczba kongresmenów spadła mimo dodatniego przyrostu ludności i wynosi obecnie siedmiu kongresmenów (w tym 2 senatorów).

</doc>
<doc id="1307355" url="https://pl.wikipedia.org/wiki?curid=1307355" title="Kłodawa gorzowska">
Kłodawa gorzowska



</doc>
<doc id="1307362" url="https://pl.wikipedia.org/wiki?curid=1307362" title="Nienburg (Saale)">
Nienburg (Saale)

Nienburg (Saale) (pol. hist. "Nowogród") – miasto w Niemczech, w kraju związkowym Saksonia-Anhalt, w powiecie Salzland. Leży przy ujściu rzeki Bode do Soławy.
Pierwotnie gród słowiański, Ibrāhīm ibn Yacqūb podaje jego nazwę jako Nōb Ġ(a)rād, miasto leżące nad rzeką Ṣ(o)lāwa, w miejscu do którego wpada rzeka Bōda: "Jest to twierdza zbudowana z kamienia i zaprawy murarskiej (...ḥiṣn mabniyy bi'l-haǧāra wa'ṣ-ṣārūǧ)."
W mieście znajdowało się w średniowieczu opactwo Nienburg, którego zabudowania (w tym kościół) istnieją do dzisiaj.
1 stycznia 2010 do miasta przyłączono gminy Gerbitz, Latdorf, Neugattersleben, Pobzig i Wedlitz, tym samym rozwiązano wspólnotę administracyjną Nienburg (Saale).
Współpraca.
Miejscowość partnerska:

</doc>
<doc id="1307363" url="https://pl.wikipedia.org/wiki?curid=1307363" title="O każdej porze">
O każdej porze

O każdej porze (tyt.oryg. "Në çdo stinë") – albański film fabularny z roku 1980 w reżyserii Viktora Gjiki.
Opis fabuły.
Filmowy portret społeczności studenckiej w Albanii końca lat 70. Zana i Bardhyl są dwojgiem zakochanych w sobie studentów. Kiedy mijają pierwsze fascynacje i spada temperatura uczuć ujawniają się różnice, co do aspiracji życiowych obojga partnerów.

</doc>
<doc id="1307369" url="https://pl.wikipedia.org/wiki?curid=1307369" title="Afektonim">
Afektonim

Afektonim – wyraz lub zwrot stosowany w sytuacjach szczególnych zażyłości np. między małżonkami, narzeczonymi, kochankami. Przykładami afektonimów są zwroty: misiu, kochanie, kotku, żabko, złotko, słoneczko, wariacie, dziubuś, sroczko itp.

</doc>
<doc id="1307374" url="https://pl.wikipedia.org/wiki?curid=1307374" title="Rejon dobrowski">
Rejon dobrowski

Rejon dobrowski () – jednostka administracyjna w Rosji, we wschodniej części obwodu lipieckiego.
Centrum administracyjnym rejonu jest sieło Dobroje.
Geografia.
Powierzchnia rejonu wynosi 1326,43 km².
Główne rzeki rejonu: Woroneż wraz z dopływami.
Historia.
Rejon utworzono w 1923 roku.
Demografia.
W 2006 roku rejon liczył 24 700 mieszkańców.
Podział administracyjny.
W skład rejonu wchodzi 17 wiejskich jednostek administracyjnych.
Samodzielne jednostki administracyjne stanowią wsie: Dobroje i Wołczje.

</doc>
<doc id="1307375" url="https://pl.wikipedia.org/wiki?curid=1307375" title="Grigorij Lewenfisz">
Grigorij Lewenfisz

Grigorij Lewenfisz, ros. Григорий Яковлевич Левенфиш (ur. 9 marca 1889 w Piotrkowie Trybunalskim, zm. 9 lutego 1961 w Moskwie) – rosyjski szachista i publicysta, arcymistrz od 1950 roku.
Życiorys.
Urodził się w Piotrkowie Trybunalskim (który należał wówczas do Imperium Rosyjskiego), dzieciństwo i młodość spędził w Sankt Petersburgu, zwyciężając w mistrzostwach tego miasta w 1909 r. W 1911 r. wystąpił w silnie obsadzonym turnieju w Karlsbadzie, gdzie podzielił XIV m., natomiast w 1913 triumfował w międzynarodowym turnieju w Sankt Petersburgu. Najwybitniejsze wyniki w swojej karierze uzyskał w połowie lat 30. XX wieku, m.in. dwukrotnie zwyciężając w indywidualnych mistrzostwach Związku Radzieckiego (1934, wspólnie z Ilią Rabinowiczem oraz 1937). W 1937 r. osiągnął również znaczny sukces, remisując 6½ – 6½ w meczu z przyszłym mistrzem świata, Michaiłem Botwinnikiem (za ten rezultat otrzymał – jako drugi po Botwinniku radziecki szachista – tytuł arcymistrza ZSRR), zajął też II m. (za Reubenem Finem) w Leningradzie. W 1940 r. rozegrał w Moskwie mecz z Władimirem Ałatorcewem, zwyciężając w stosunku 7½ – 4½.
Według systemu Chessmetrics najwyższy ranking osiągnął w lutym 1939 r., posiadał wówczas 2677 punktów i zajmował 10. miejsce na świecie. W 1967 r. wydano w Moskwie książkę pt. "Избранные партии и воспоминания", poświęconą szachowej twórczości Grigorija Lewenfisza.
Wniósł duży wkład w rozwój teorii debiutów, jego nazwisko noszą warianty w obronie Grünfelda, rosyjskiej oraz sycylijskiej. Był również autorem wielu książek o tematyce szachowej.

</doc>
<doc id="1307377" url="https://pl.wikipedia.org/wiki?curid=1307377" title="4 Dywizja Piechoty Imperium Rosyjskiego">
4 Dywizja Piechoty Imperium Rosyjskiego

4 Dywizja Piechoty Imperium Rosyjskiego (ros. "4-я пех. дивизия.") - dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 6 Korpusu Armijnego, a jej sztab w 1914 mieścił się w Łomży.

</doc>
<doc id="1307379" url="https://pl.wikipedia.org/wiki?curid=1307379" title="Krzysztof Kralka">
Krzysztof Kralka

Krzysztof Kralka (ur. 1960 w Międzylesiu) – polski saksofonista, kompozytor, aranżer i pedagog muzyczny.
Życiorys.
Ukończył studia na Wydziale Filozoficzno-Historycznym Uniwersytetu Łódzkiego i na Wydziale Jazzu i Muzyki Estradowej na Akademii Muzycznej w Katowicach. Laureat nagród na Festiwalach Muzyki Sakralnej "Cantate Deo", laureat indywidualnej nagrody na Międzynarodowym Festiwalu Jazzowym "Jazz Juniors". Koncertował wielokrotnie w kraju i za granicą.
Zajmuje się muzyką rockową, jazzową, filmową i sakralną. Współpracował m.in. z zespołami Rokosz, Farben Lehre, Big Warsaw Band, Loft, Vox Clamantis, Scholą Gregorianą z Ołtarzewa pod dyrekcją ks. Dariusza Smolarka.

</doc>
<doc id="1307381" url="https://pl.wikipedia.org/wiki?curid=1307381" title="16 Dywizja Piechoty Imperium Rosyjskiego">
16 Dywizja Piechoty Imperium Rosyjskiego

16 Dywizja Piechoty Imperium Rosyjskiego () – dywizja piechoty Imperium Rosyjskiego, w tym okresu I wojny światowej.
Wchodziła w skład 6 Korpusu Armijnego, a jej sztab w 1914 mieścił się w Białymstoku.

</doc>
<doc id="1307387" url="https://pl.wikipedia.org/wiki?curid=1307387" title="Edmund Beaufort (4. książę Somersetu)">
Edmund Beaufort (4. książę Somersetu)

Edmund Beaufort, 4. książę Somerset (ur. ok. 1439, zm. 6 maja 1471 w Tewkesbury), angielski możnowładca, dowódca lancasterski w okresie wojny dwóch róż, młodszy syn Edmunda Beauforta, 2. księcia Somerset, i lady Eleanor Beauchamp, córki 13. hrabiego Warwick.
Tytuł książęcy Edmund odziedziczył po śmierci swojego starszego brata Henryka w 1464 r. W tym czasie Edmund przebywał na wygnaniu na dworze następcy burgundzkiego tronu, hrabiego Charolais. Sceptycznie odnosił się do późniejszego porozumienia królowej Małgorzaty z jej dotychczasowym wrogiem, hrabią Warwick. W 1470 r. Somerset towarzyszył Warwickowi w wyprawie, która usunęła z tronu Edwarda IV Yorka i wprowadziła nań Henryka VI Lancastera.
Edward powrócił do Anglii już w 1471 r. Somerset ruszył na południe na spotkanie z siłami inwazyjnymi królowej Małgorzaty. Królowa wylądowała w Weymouth 14 kwietnia i udała się do opactwa w Cerne. Tam przybył do niej książę Somerset i hrabia Devon, którzy powiadomili królową, że Warwick przegrał z Edwardem IV pod Barnet (14 kwietnia) i zginął na polu bitwy. Somerset zdołał jednak przekonać królową, że siły Edwarda zostały po bitwie poważnie osłabione i należy kontynuować walkę.
Do bitwy z wojskami Edwarda IV doszło 4 maja pod Tewkesbury. Somerset dowodził podczas bitwy prawym skrzydłem armii lancasterskiej. Jego przeciwnikiem był dowódca yorkistowskiego lewego skrzydła, Ryszard, książę Gloucester. Ryszard od razu ruszył do natarcia, ale "podłe drogi" i liczne żywopłoty zatrzymały natarcie. Obie strony przez długi czas szyły do siebie z łuków, aż w końcu Somerset zaryzykował i poprowadził swoich ludzi pod osłoną żywopłotów, by uderzyć w bok lewej flanki przeciwnika. Żołnierze Ryszarda cofnęli się, ale utrzymali pozycje i zmusili ludzi Somerseta do odwrotu. Wówczas na tyły książęcych oddziałów uderzył mały oddział pikinierów króla Edwarda.
Niepodziewany atak spowodował załamanie się prawego skrzydła Lancasterów, które rzuciło się do ucieczki w kierunki pobliskiej rzeki. Pościg armii yorkistowskiej sprawił, że pastwisku nadano nazwę "Krwawej Łąki". Rozwścieczony Somerset podjechał wówczas do dowodzącego lancasterskim centrum lorda Wenlocka i, krzycząc, że to za zdradę i brak wsparcia podczas ataku na lewe skrzydło przeciwnika, jednym ciosem topora rozpłatał mu głowę. Na widok mordujących się nawzajem dowódców armia lancasterska straciła ducha walki i poszła w rozsypkę.
Somerset wraz z kilkoma innymi dowódcami lancasterskimi schronił się w pobliskim opactwie. Król Edward początkowo obiecał amnestię wszystkim żołnierzom, którzy się tam schronili, ale zmienił zdanie, kiedy dowiedział się, że przebywa tam Somerset. W poniedziałek 6 maja Somerset i ok. 12 innych dowódców zostali aresztowani i osądzeni w obecności księcia Gloucester i księcia Norfolk. Skazano ich na śmierć jako przywódców buntu i ścięto na rynku w Tewkesbury.
Edmund nigdy się nie ożenił i nie pozostawił potomstwa. Wraz z jego śmiercią wygasł tytuł księcia Somerset.

</doc>
<doc id="1307391" url="https://pl.wikipedia.org/wiki?curid=1307391" title="Herod II">
Herod II



</doc>
<doc id="1307393" url="https://pl.wikipedia.org/wiki?curid=1307393" title="18 Dywizja Piechoty Imperium Rosyjskiego">
18 Dywizja Piechoty Imperium Rosyjskiego

18 Dywizja Piechoty (ros. "18-я пехотная дивизия") - wielka jednostka piechoty Armii Imperium Rosyjskiego.
Dywizja wchodziła w skład 14 Korpusu Armijnego. Walczyła w czasie I wojny światowej.

</doc>
<doc id="1307395" url="https://pl.wikipedia.org/wiki?curid=1307395" title="Güsten">
Güsten

Güsten − miasto w Niemczech, w kraju związkowym Saksonia-Anhalt, w powiecie Salzland, siedziba gminy związkowej Saale-Wipper. Leży na zachód od Bernburg (Saale), nad rzeką Liethe.
1 stycznia 2010 do miasta przyłączono gminę Amesdorf.
Współpraca.
Miejscowość partnerska:

</doc>
<doc id="1307397" url="https://pl.wikipedia.org/wiki?curid=1307397" title="Dyskografia Nasa">
Dyskografia Nasa

Artykuł przedstawia dyskografię amerykańskiego rapera o pseudonimie artystycznym Nas. Zawiera ona albumy studyjne w ilości 10, kompilacje, single oraz teledyski czy występy gościnne.
Syn muzyka jazzowego Olu Dara, po opuszczeniu szkoły w 1991 r. rozpoczął działalność muzyczną. Udzielił się gościnnie w utworze „Live at the Barbeque” z albumu "Breaking Atoms", zespołu hip-hopowego Main Source. Rok później gościł na ścieżce dźwiękowej do filmu "Zebrahead" z utworem „Halftime”. Wkrótce potem podpisał kontrakt muzyczny z wydawcą Columbia Records i w 1994 roku wydał debiutancki album zatytułowany "Illmatic". Znajdująca się na nim piosenka pt. „Halftime” została zatwierdzona jako platyna. Dwa lata później ukazał się następny studyjny album pt. "It Was Written". Płytę promowały single „If I Ruled the World (Imagine That)” z udziałem piosenkarki Lauryn Hill, „Street Dreams” i „The Message”. Drugi utwór promujący osiągnął sukces notując pozycję 22. na liście Billboard Hot 100 i miejsce pierwsze notowania Hot Rap Tracks. „Street Dreams” zdobyło certyfikat podwójnej platyny. Prawie trzy lata kazał sobie czekać raper na kolejne wydawnictwa, bowiem w 1999 roku wydał dwa solowe albumy zatytułowane kolejno "I Am..." i "Nastradamus". Pierwsza płyta zdołała uzyskać status podwójnej platyny. Z niej pochodziły single, które zdołały dotrzeć do pierwszej dziesiątki listy przebojów Hot Rap Tracks. "Nastradamus" pomimo tego, że zdobył status platyny, był krytycznie oceniany.
W 2001 roku Jay-Z na swoim solowym projekcie pt. "The Blueprint" w utworze „Takeover” zdissował Nasa. Ten mu odpowiedział na kolejnej płycie zatytułowanej "Stillmatic", w piosence „Ether”. Raper wydał kilka singli, z których dwa po raz kolejny znalazły się w pierwszej dziesiątce notowanych utworów rapowych. „Stillmatic” nawiązujący do debiutu muzycznego Nasa uplasował się na miejscu 5. notowania Billboard 200 ze sprzedażą ponad dwóch milionów egzemplarzy w Stanach Zjednoczonych.
13 grudnia 2002 roku odbyła się premiera szóstego studyjnego albumu pt. "God’s Son". Pochodzący z niego singel „I Can” zanotował pozycję dwunastą listy Billboard Hot 100. W 2004 roku ukazał się dwupłytowy album zatytułowany "Street's Disciple". Sprzedaż w pierwszym tygodniu przekroczyła 230 000 egzemplarzy. Niespełna rok po premierze tytuł uzyskał status platynowej płyty. W październiku 2005 roku na jednym z koncertów, raper wspólnie z Jayem-Z zagrał utwór „I Declare War”, będący zakończeniem konfliktu trwającego od 2001 roku. Wkrótce potem Nas dołączył do wytwórni Def Jam Recordings. Końcem grudnia 2006 roku odbyła się premiera ósmego solowego projektu pt. "Hip Hop Is Dead". Tytuł choć kontrowersyjny zadebiutował na szczycie notowania Billboard 200 ze sprzedażą ponad 355 000 nośników w pierwszym tygodniu. Płyta otrzymała nominację w kategorii Best Rap Album na rozdaniu nagród Grammy w 2008 roku.
15 lipca 2008 r. odbyła się premiera albumu pt. "Untitled". Raper chciał, aby tytuł płyty brzmiał "Nigger", ale pomysł nie został dopuszczony. Była to forma protestu. Pierwszym singlem został utwór „Hero” z udziałem wokalistki Keri Hilson. Ostatnią piosenką promującą płytę była „Make the World Go Round” z udziałem The Game’a i piosenkarza Chrisa Browna. Pomimo słabych singli, tytuł zadebiutował na pierwszym miejscu Billboard 200 ze sprzedażą ponad 187 000 egzemplarzy. Płyta zebrała dobre recenzje. Kolejny projekt pt. "Life is Good" wydano 17 lipca 2012 roku.

</doc>
<doc id="1307398" url="https://pl.wikipedia.org/wiki?curid=1307398" title="Genlisea">
Genlisea

Genlisea ("Genlisea") – rodzaj roślin z rodziny pływaczowatych ("Lentibulariaceae"). Obejmuje 29–30 gatunków. Gatunki z tego rodzaju występują w Ameryce Środkowej i Południowej, w Afryce oraz na Madagaskarze. Rośliny te uprawiane są przez miłośników roślin mięsożernych oraz w ogrodach botanicznych.
Morfologia.
Rośliny zielne jedno lub wieloletnie. Korzeni brak, nawet w rozwoju zarodkowym. Roślina o liściach dwojako wykształconych. Liście asymilacyjne, nadziemne są zielone i mają kształt języczkowaty. Pułapkowe liście podziemne mają skomplikowaną budowę. W aparacie chwytnym tzn. pułapce wyróżnia się trzonek, brzuszasto rozdętą komorę trawienną i długą szyjkę przechodzącą w dwa spiralnie skręcone ramiona. Pierwotniaki oraz drobne bezkręgowce takie jak: wrotki, pierścienice czy drobne skorupiaki dostają się do pułapki przez niewielkie otwory znajdujące się w ramionach. Średnica komory waha się od 0,5–0,8 mm, więc roślina może złapać tylko niewielkie organizmy.
Systematyka.
Jeden z trzech rodzajów rodziny pływaczowatych ("Lentibulariaceae") znajdującej się w grupie o niejasnych powiązaniach filogenetycznych przedstawianej w politomii w obrębie jasnotowców. 
Gromada okrytonasienne ("Magnoliopsida" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina pływaczowate ("Lentibulariaceae" Rich. in Poit. &amp; Turpin), rodzaj "Genlisea" A.St.-Hil..

</doc>
<doc id="1307399" url="https://pl.wikipedia.org/wiki?curid=1307399" title="Herod I">
Herod I



</doc>
<doc id="1307400" url="https://pl.wikipedia.org/wiki?curid=1307400" title="Roman Ostaszewski">
Roman Ostaszewski

Roman Ostaszewski herbu Ostoja (ur. 3 grudnia 1903 w Rajkach na Wołyniu, zm. 1940) – polski polityk, poseł na Sejm V kadencji w II RP w latach 1938–1939. Syn Kazmierza i Janiny z Kumanowskich, jedna z ofiar zbrodni katyńskiej.
Życiorys.
Pochodził z rodziny ziemiańskiej wywodzącej się z miejscowości Pyszki w pow. Nowogród Wołyński. W latach 1919-1921 służył jako ochotnik w 19 pułku ułanów. W 1922 złożył egzamin maturalny we Lwowie. Od 1924 był w 24 pułku ułanów. W 1925 ukończył szkołę podchorążych rezerwy kawalerii. Był podporucznikiem rezerwy kawalerii.
Następnie zarządzał majątkiem ziemskim w Miękiszu Starym, a od 1935 dzierżawił dobra ziemskie w Tuchli. Oprócz gospodarstwa zajmował się sprawami wsi. W 1929 został wójtem gminy w Miękiszu Starym, a w 1935 wójtem gminy zbiorowej w Laszkach. W 1935 ożenił się z Ireną z Jaźwińskich.
Dnia 6 listopada 1938 został wybrany posłem do Sejmu V kadencji z listy OZN (sanacji) w okręgu wyborczym Przemyśl (nr 74) w Małopolsce. Otrzymał 110 340 głosów (z 221.120 uprawnionych do głosowania w tym okręgu).
Był odznaczony m.in. Srebrnym Krzyżem Zasługi
Po wybuchu II wojny został aresztowany 19 września 1939 przez NKWD w Czortkowie i osadzony w tamtejszym więzieniu. Wraz z całą grupą został wywieziony najpierw do obozu NKWD w miejscowości Pawliszew Bor – Juchnow k. Smoleńska, potem na krótko do Kozielska, a następnie do Kijowa, skąd w kwietniu 1940 wszystkich wywieziono w nieznanym kierunku. Nikt z tej grupy nie wrócił. Figuruje na tzw. Ukraińskiej Liście Katyńskiej. Został pochowany na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="1307402" url="https://pl.wikipedia.org/wiki?curid=1307402" title="6 Dywizja Piechoty Imperium Rosyjskiego">
6 Dywizja Piechoty Imperium Rosyjskiego

6 Dywizja Piechoty (ros. "6-я пехотная дивизия") - dywizja piechoty Armii Imperium Rosyjskiego, w tym okresu działań zbrojnych I wojny światowej.
Wchodziła w skład 15 Korpusu Armijnego a jej sztab w 1914 mieścił się w Ostrowi Mazowieckiej.
W latach 1861-1862 kwatermistrzem dywizji był Jarosław Dąbrowski.

</doc>
<doc id="1307414" url="https://pl.wikipedia.org/wiki?curid=1307414" title="8 Dywizja Piechoty Imperium Rosyjskiego">
8 Dywizja Piechoty Imperium Rosyjskiego

8 Dywizja Piechoty Imperium Rosyjskiego () – dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 15 Korpusu Armijnego, a jej sztab w 1914 mieścił się w Warszawie.

</doc>
<doc id="1307418" url="https://pl.wikipedia.org/wiki?curid=1307418" title="Hello! (album)">
Hello! (album)

Hello! – szósty album angielskiego zespołu Status Quo.

</doc>
<doc id="1307419" url="https://pl.wikipedia.org/wiki?curid=1307419" title="17 Dywizja Piechoty Imperium Rosyjskiego">
17 Dywizja Piechoty Imperium Rosyjskiego

17 Dywizja Piechoty Imperium Rosyjskiego (ros. "17-я пех. дивизия.") – dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 19 Korpusu Armijnego, a jej sztab w roku 1914 mieścił się w Chełmie.

</doc>
<doc id="1307422" url="https://pl.wikipedia.org/wiki?curid=1307422" title="Eugeniusz Zieliński">
Eugeniusz Zieliński

Eugeniusz Zieliński (ur. 31 grudnia 1932) – polski politolog, prawnik-konstytucjonalista, pracownik naukowy Uniwersytetu Warszawskiego.
Życiorys.
W 1958 ukończył studia na Wydziale Dyplomatyczno-Konsularnym Szkoły Głównej Służby Zagranicznej. W 1965 został doktorem nauk prawnych. W 1977 habilitował się w dziedzinie politologii, w 1987 uzyskał tytuł naukowy profesora, a w 1993 objął stanowisko profesora zwyczajnego Uniwersytetu Warszawskiego.
Od 1967 jest pracownikiem Instytutu Nauk Politycznych UW, gdzie od 1981 do 1991 był dyrektorem. W 1981 był prodziekanem Wydziału Dziennikarstwa i Nauk Politycznych Uniwersytetu Warszawskiego. Od 1993 do 2005 był kierownikiem Studium Doktoranckiego na WDiNP UW.
Był członkiem Centralnej Komisji do Spraw Stopni i Tytułów. Jest członkiem Komitetu Nauk Politycznych Polskiej Akademii Nauk oraz rektorem Wyższej Szkoły Administracyjno-Społecznej w Warszawie.
Prowadzi badania naukowe w zakresie nauki o administracji, prawa konstytucyjnego, współczesnych systemów politycznych, w tym szczególnie w zakresie instytucji referendum i transformacji ustrojowej.

</doc>
<doc id="1307423" url="https://pl.wikipedia.org/wiki?curid=1307423" title="38 Dywizja Piechoty Imperium Rosyjskiego">
38 Dywizja Piechoty Imperium Rosyjskiego

38 Dywizja Piechoty Imperium Rosyjskiego (ros. "38-я пех. дивизия.") – dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 19 Korpusu Armijnego, a jej sztab w 1914 mieścił się w Brześciu Litewskim.

</doc>
<doc id="1307424" url="https://pl.wikipedia.org/wiki?curid=1307424" title="Könnern">
Könnern

 (do 1911 "Cönnern") − miasto w Niemczech, w kraju związkowym Saksonia-Anhalt, w powiecie Salzland. W mieście krzyżują się dwie drogi krajowe B6 i B71.
1 stycznia 2010 do miasta przyłączono gminy Cörmigk, Edlau, Gerlebogk i Wiendorf.

</doc>
<doc id="1307425" url="https://pl.wikipedia.org/wiki?curid=1307425" title="J. Holiday">
J. Holiday

Nahum Grymes, lepiej znany jako J. Holiday (ur. 29 listopada 1984 w mieście Alexandria, w stanie Wirginia) – amerykański piosenkarz, znany ze swoich dwóch singli "Bed" i "Suffocate".
Życiorys.
Debiut muzyczny.
J. Holiday zadebiutował w roku 2006, lecz jego sukces odbył się rok później w 2007 roku, kiedy to singel "Bed" wspinał się na szczyty list przebojów. Singel osiągnął #5 pozycję na liście Billboard Hot 100 oraz #1 na Billboard Hot R&amp;B/Hip-Hop Songs Chart. Jego debiutancki album "Back of My Lac"' pokrył się zlotem w Stanach i sprzedał w 500 tysiącach egzemplarzy . Kolejnym singlem, który odniósł sukces jest "Suffocate". Zajął on #18 pozycje na liście Hot 100.

</doc>
<doc id="1307427" url="https://pl.wikipedia.org/wiki?curid=1307427" title="František Radkovský">
František Radkovský

František Radkovský (ur. 3 października 1939 w Třešti) – czeski duchowny katolicki, biskup pomocniczy archidiecezji praskiej w latach 1990–1993, biskup ordynariusz pilzneński w latach 1993–2016.
Życiorys.
Urodził się w 3 października 1939 w Třešti koło Jihlavy. Po ukończeniu kolejno szkoły podstawowej oraz średniej w Telču, gdzie zadł maturę podjął w 1957 studia na Wydziale Matematyczno-Fizycznym Uniwersytetu Karola w Pradze. Specjalizował się w statystyce. Studia ukończył w 1962. W latach 1962–1964 pełnił zasadniczą służbę wojskową w południowej Słowacji. Później pracował jako statystyk w Państwowym Instytucie Badawczym ds Automatyzacji Przemysłu Szklarskiego, a następnie w Instytucie Pedagogicznym Czechosłowackiej Akademii Nauk, gdzie przygotowywał reformę nauczania matematyki.
W 1966 wstąpił do seminarium duchownego i rozpoczął studia na Wydziale Teologicznym w Litomierzycach. 27 czerwca 1970 w Pradze przyjął święcenia kapłańskie. Następnie pracował przez 2 lata jako wikary w Mariánskich Lázníach. Od 1972 był administratorem parafii Podwyższenia Krzyża Świętego w Františkových Lázních.
17 marca 1990 został mianowany biskupem tytularnym Aggar i biskupem pomocniczym archidiecezji praskiej. 7 kwietnia 1990 przyjął święcenia biskupie. Jego głównym konsekratorem był kard. František Tomášek.
31 maja 1993 został mianowany przez papieża Jana Pawła II biskupem nowo powstałej diecezji pilzneńskiej. Był sekretarzem Konferencji Biskupów Czech. Powierzono mu także sprawy laikatu, ekumenizmu i informatyzacji.

</doc>
<doc id="1307430" url="https://pl.wikipedia.org/wiki?curid=1307430" title="Artur Bagieński">
Artur Bagieński

Artur Jan Bagieński (ur. 10 stycznia 1971 w Opocznie) – polski polityk, samorządowiec, od 2007 do 2018 wicemarszałek województwa łódzkiego III, IV i V kadencji.
Życiorys.
Ukończył w 1999 studia w Wyższej Szkole Pedagogicznej w Częstochowie, a w 2005 studia podyplomowe z ochrony środowiska na Politechnice Łódzkiej. Pracował jako nauczyciel historii w Aleksandrowie Łódzkim, następnie na stanowisku specjalisty w Łódzkiej Kasie Chorych i Wojewódzkim Funduszu Ochrony Środowiska.
W 2002 z ramienia Polskiego Stronnictwa Ludowego zasiadł w sejmiku łódzkim, mandat utrzymywał w 2006, 2010 i 2014, wykonując go do 2018 (nie uzyskał wówczas reelekcji). W 2007 został powołany na stanowisko wicemarszałka tego województwa, utrzymał to stanowisko również w 2010 i w 2014. Kandydował w 2007 i w 2015 do Sejmu, w 2009 i 2014 Parlamentu Europejskiego oraz w 2011 do Senatu.
W 2019 wystartował z własnego komitetu do Senatu w okręgu nr 29. Zdobył wówczas 72 692 głosy (46,7%), nie uzyskując mandatu. W tym samym roku ponownie przypadł mu natomiast mandat radnego sejmiku łódzkiego (w miejsce Dariusza Klimczaka).
Życie prywatne.
Jest żonaty, ma dwoje dzieci.

</doc>
<doc id="1307431" url="https://pl.wikipedia.org/wiki?curid=1307431" title="2 Dywizja Piechoty Imperium Rosyjskiego">
2 Dywizja Piechoty Imperium Rosyjskiego

2 Dywizja Piechoty (ros. "2-я пех. дивизия.") - dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 23 Korpusu Armijnego a jej sztab w 1914 mieścił się w Modlinie.

</doc>
<doc id="1307435" url="https://pl.wikipedia.org/wiki?curid=1307435" title="Triheksyfenidyl">
Triheksyfenidyl

Triheksyfenidyl (trihexyphenidyl, benzhexol, ATC N04AA) – organiczny związek chemiczny, lek cholinolityczny działaniem zbliżony do atropiny. Działa ośrodkowo i obwodowo, wpływa rozkurczowo na mięśnie gładkie, zwłaszcza przewodu pokarmowego, i znosi nadmierne napięcie mięśni poprzecznie prążkowanych. Jest związkiem chiralnym, produkt farmaceutyczny jest mieszaniną racemiczną obu enancjomerów.
Mechanizm działania.
Blokuje działanie acetylocholiny na receptory muskarynowe w podwzgórzu.
Farmakologia i farmakokinetyka.
Działa cholinolitycznie, przeciwhistaminowo i słabo miejscowo znieczulająco.
Po podaniu doustnym zmniejsza sztywność mięśniową i drżenie, w mniejszym stopniu wpływa na bradykinezję.
Jego działanie parasympatykolityczne jest 10 razy słabsze niż atropiny.
Po podaniu doustnym w 100% wchłania się z przewodu pokarmowego. Metabolizowany w wątrobie, a następnie wydalany z moczem.
Wskazania.
Triheksyfenidyl jest lekiem z wyboru w leczeniu parkinsonizmu polekowego. Znajduje także zastosowanie w leczeniu innych zespołów parkinsonowskich, choroby Parkinsona i różnych dyskinez.
Preparaty handlowe: "Aparkan" i "Artane".

</doc>
<doc id="1307436" url="https://pl.wikipedia.org/wiki?curid=1307436" title="Aparkan">
Aparkan



</doc>
<doc id="1307437" url="https://pl.wikipedia.org/wiki?curid=1307437" title="The Lost Tapes">
The Lost Tapes

The Lost Tapes – kompilacja wydana przez pochodzącego z Queensbridge rapera Nasa.

</doc>
<doc id="1307438" url="https://pl.wikipedia.org/wiki?curid=1307438" title="Stanisław Trybuła">
Stanisław Trybuła

Stanisław Czesław Trybuła (ur. 2 stycznia 1932 w Rafałówce na Wołyniu, zm. 28 stycznia 2008 we Wrocławiu) – polski matematyk i statystyk.
Życiorys.
"Stanisław Trybuła" był uczniem Państwowego Gimnazjum i Liceum w Rypinie, ale maturę zdawał jako ekstern Państwowego Liceum im. Kopernika w Toruniu w 1950. W 1950 roku rozpoczął studia matematyczne na Uniwersytecie Toruńskim, gdzie ukończył studia I stopnia. Studia magisterskie ukończył we Wrocławiu w 1955 roku i został przyjęty do pracy na Politechnice Wrocławskiej w Katedrze Matematyki. Praca magisterska dotyczyła pewnych zagadnień z teorii gier. Pracując naukowo pod kierunkiem prof. Hugona Steinhausa zajmował się rachunkiem prawdopodobieństwa, statystyką matematyczną oraz zagadnieniami z teorii funkcji decyzyjnych. W latach 1956-59 był aspirantem w Instytucie Matematycznym PAN w Warszawie. W 1959 roku został kandydatem nauk matematycznych. Pracę doktorską pod kierunkiem prof. Hugona Steinhausa "O minimaksowej estymacji" obronił w 1960. Stopień doktora habilitowanego uzyskał 1968 roku na podstawie rozprawy "Plany sekwencyjne i zmienne losowe". Przewód habilitacyjny przeprowadził na Wydziale Matematyki, Fizyki i Chemii Uniwersytetu Wrocławskiego. W 1973 został profesorem nadzwyczajnym, a w 1988 profesorem zwyczajnym nauk matematycznych. Na emeryturę przeszedł w 1998 r. Zmarł 28 stycznia 2008 r., a jego grób znajduje się na Cmentarzu Osobowickim we Wrocławiu.
Dorobek.
Współpracował z Instytutem Automatyki Systemów Energetycznych (IASE) we Wrocławiu. Po uzyskaniu stopnia doktora habilitowanego został kierownikiem Zakładu Teorii Sterowania w tym Instytucie, a następnie Zastępcą Dyrektora ds. Badań Podstawowych. Wspólnie z inżynierami rozwiązywał metodami matematycznymi znaczące problemy związane ze sterowaniem połączonych systemów energetycznych krajów RWPG.
Opublikował 102 prace samodzielnie i 38 współautorskich, w tym 2 monografie oraz podręczniki akademickie ze statystyki matematycznej i teorii gier.
Za całokształt twórczości naukowej, dydaktycznej i wychowawczej uhonorowany został m.in. Krzyżem Kawalerskim Orderu Odrodzenia Polski (w 1974), Medalem „Zasłużony Nauczyciel” (w 1982) i Medalem Komisji Edukacji Narodowej (w 1985) oraz trzykrotnie nagrodą państwową (zespołową z zakresu zastosowań matematyki do energetyki w 1973 oraz indywidualną w 1978 i 1986 roku). W 1972 otrzymał przyznaną przez Polskie Towarzystwo Matematyczne Nagrodę Główną PTM za osiągnięcia w dziedzinie zastosowań matematyki ufundowana przez MNSWiT oraz ponownie nagrodę główną PTM im. Hugona Steinhausa w 1987.
Brydż.
Stanisław Trybuła był wybitnym polskim brydżystą sportowym. Dwukrotnie zdobył mistrzostwo Polski par: w 1966 r. (z Maciejem Wołyńskim) i 1975 r. (z Ryszardem Jakubowskim). Miał tytuł mistrza międzynarodowego. Opracował konwencję licytacji forsującej po Staymanie znaną jako „transfer Trybuły”.

</doc>
<doc id="1307439" url="https://pl.wikipedia.org/wiki?curid=1307439" title="Aleksander Brueckner">
Aleksander Brueckner



</doc>
<doc id="1307440" url="https://pl.wikipedia.org/wiki?curid=1307440" title="Benzhexol">
Benzhexol



</doc>
<doc id="1307441" url="https://pl.wikipedia.org/wiki?curid=1307441" title="Artane">
Artane



</doc>
<doc id="1307444" url="https://pl.wikipedia.org/wiki?curid=1307444" title="Śródręcze">
Śródręcze

Śródręcze (łac. "metacarpus") – przestrzeń topograficzna ręki, granicząca proksymalnie z nadgarstkiem, dystalnie z palcami ręki. Szkielet śródręcza człowieka składa się z 5 kości długich.
U zwierząt domowych ich liczba jest zmienna. U psów występuje ich 5, u świń 4, natomiast u przeżuwaczy jedna – powstała ze zrośnięcia się kości III i IV. Koń ma jedną dobrze wykształconą kość śródręcza (III) oraz dwie zredukowane kości rysikowe – II i IV.

</doc>
<doc id="1307445" url="https://pl.wikipedia.org/wiki?curid=1307445" title="11 Dywizja Piechoty Imperium Rosyjskiego">
11 Dywizja Piechoty Imperium Rosyjskiego

11 Dywizja Piechoty Imperium Rosyjskiego () – dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 11 Korpusu Armijnego, a jej sztab w 1914 mieścił się w Łucku.

</doc>
<doc id="1307446" url="https://pl.wikipedia.org/wiki?curid=1307446" title="32 Dywizja Piechoty Imperium Rosyjskiego">
32 Dywizja Piechoty Imperium Rosyjskiego

32 Dywizja Piechoty Imperium Rosyjskiego (ros. "32-я пех. дивизия.") - dywizja piechoty Imperium Rosyjskiego, w tym okresu działań zbrojnych I wojny światowej.
Wchodziła w skład 11 Korpusu Armijnego, a jej sztab w 1914 mieścił się w Równem.

</doc>
<doc id="1307448" url="https://pl.wikipedia.org/wiki?curid=1307448" title="Jiří Paďour">
Jiří Paďour

Jiří Paďour (ur. 4 kwietnia 1943 w Vraclavi, powiat Ústí nad Orlicí, zm. 11 grudnia 2015 w Prachaticach) – biskup pomocniczy archidiecezji praskiej w latach 1996-2001, biskup diecezji czeskobudziejowickiej w latach 2002-2014.
Życiorys.
W 1975 otrzymał święcenia kapłańskie. W latach 1975-1977 był wikarym w Mariánskich Lázníach i dwóch okolicznych parafiach. W lipcu 1977 stracił zgodę na wykonywanie funkcji kapłańskich (státní souhlas). 4 października 1978 tajnie wstąpił do zakonu kapucynów. W latach 1978-1979 był nieoficjalnym sekretarzem kardynała Františka Tomáška. Po odmowie współpracy ze Służbą Bezpieczeństwa musiał opuścić sekretariat. Wieczyste śluby zakonne złożył tajnie 10 grudnia 1983. W dniu 9 kwietnia 1991 został wybrany prowincjałem kapucynów. Ponowna elekcja na to stanowisko nastąpiła 19 września 1994.
3 grudnia 1996 został biskupem pomocniczym archidiecezji praskiej. Święcenia biskupie przyjął 11 stycznia 1997 w Pradze. Czeska Konferencja Biskupów powierzyła mu sprawy młodzieży i osób konsekrowanych.
23 lutego 2001 został koadiutorem diecezji czeskobudziejowickiej. Rządy w diecezji przejął 25 września 2002.
1 marca 2014 papież Franciszek przyjął jego rezygnację z pełnionego urzędu.

</doc>
<doc id="1307449" url="https://pl.wikipedia.org/wiki?curid=1307449" title="Brecqhou">
Brecqhou

Brecqhou, Brechou – wyspa należąca do archipelagu Wysp Normandzkich, administracyjnie wraz z wyspą Sark stanowi dependencję i część Baliwatu Guernsey.
Opis.
Wyspa Brecqhou położona jest na kanale La Manche, ma powierzchnię ok. 200 akrów (0,81 km²) i sąsiaduje z wyspą Sark.
Brzegi wyspy są skaliste, nie ma na niej plaż. Większą część wyspy zajmują ogrody. Charakterystycznym obiektem na niej jest wybudowany w latach 90. XX wieku neogotycki zamek - Fort Brecqhou.
Na wyspie panuje ustrój feudalny. Posiadacz wyspy jest jednym z 40 panów feudalnych Sarku i do 2009 roku miał prawo dożywotniego zasiadania w parlamencie "Chief Pleas". Jest też zobowiązany do płacenia daniny na rzecz suwerena Sarku.
Historia.
W latach 1363-1681 wyspa należała do rodziny Marchant i nazywana była Île des Marchants. Od XVII wieku jest zależna feudalnie od seniora Sarku.
Od 1966 statut prawny Brecqhou jest nieuregulowany. W latach 1966-1987 panem na wyspie był Leonard Joseph Matchan, właściciel firmy Solaria Investments, który ignorował zasady rządzące tym terytorium. Wprowadził flagę Brecqhou i rozpoczął emisję własnych znaczków pocztowych. Po jego śmierci o zarząd wyspą procesowali się spadkobiercy Matchana oraz założone przez niego przedsiębiorstwo. 
W 1993 wyspę nabyło dwóch znanych angielskich wydawców prasowych, bracia David i Frederick Barclay. Posiadacze wyspy podobnie jak ich poprzednik nie chcą uznawać zwierzchności i powinności wasalnych wobec seniora Sarku oraz obowiązującego na Sarku prawa. Wyspa jest traktowana jak własność prywatna i "quasi-państwo".

</doc>
<doc id="1307454" url="https://pl.wikipedia.org/wiki?curid=1307454" title="Marovoay">
Marovoay

Marovoay – miasto w północnym Madagaskarze, w prowincji Mahajanga. Według szacunków na 2008 rok liczy 32 461 mieszkańców.

</doc>
<doc id="1307457" url="https://pl.wikipedia.org/wiki?curid=1307457" title="Al-Hara al-Kabira">
Al-Hara al-Kabira

Al-Hara al-Kabira ("Al Ḩārah al Kabīrah", "Hara Kebira") – wioska w północnej części tunezyjskiej wyspy Dżerba, obecnie stanowi przedmieście Haumat as-Suk – głównego miasta wyspy. Zamieszkuje ją ok. 900 osób. Jest domem prężnej wspólnoty żydowskiej. Jest rzadko odwiedzana przez turystów, gdyż niezbyt różni się od małych wiosek rozrzuconych na wyspie. Spora część Żydów z Al-Hara al-Kabira to złotnicy lub drobni sklepikarze w Haumat as-Suk.

</doc>
<doc id="1307465" url="https://pl.wikipedia.org/wiki?curid=1307465" title="Instytut Biologii Doświadczalnej im. Marcelego Nenckiego">
Instytut Biologii Doświadczalnej im. Marcelego Nenckiego



</doc>
<doc id="1307466" url="https://pl.wikipedia.org/wiki?curid=1307466" title="Fandriana">
Fandriana

Fandriana – miasto w środkowym Madagaskarze, w prowincji Fianarantsoa. Według szacunków na 2008 rok liczy 32 246 mieszkańców.

</doc>
<doc id="1307472" url="https://pl.wikipedia.org/wiki?curid=1307472" title="2 Dywizja Kawalerii Imperium Rosyjskiego">
2 Dywizja Kawalerii Imperium Rosyjskiego

2 Dywizja Kawalerii Imperium Rosyjskiego - dywizja kawalerii Imperium Rosyjskiego, w tym okresu działań zbrojnych I wojny światowej.
Wchodziła w skład 2 Korpusu Armijnego a jej sztab w 1914 mieścił się w Suwałkach.

</doc>
<doc id="1307479" url="https://pl.wikipedia.org/wiki?curid=1307479" title="4 Dywizja Kawalerii Imperium Rosyjskiego">
4 Dywizja Kawalerii Imperium Rosyjskiego

4 Dywizja Kawalerii Imperium Rosyjskiego – dywizja kawalerii Imperium Rosyjskiego, w tym okresu działań zbrojnych I wojny światowej.
Wchodziła w skład 6 Korpusu Armijnego a jej sztab w 1914 mieścił się w Białymstoku.

</doc>
<doc id="1307480" url="https://pl.wikipedia.org/wiki?curid=1307480" title="Sambava">
Sambava

Sambava – miasto w północnym Madagaskarze, w dystrykcie Sambava. Stolica regionu Sava. Według spisu z 2018 roku liczy 84 tys. mieszkańców. 

</doc>
<doc id="1307484" url="https://pl.wikipedia.org/wiki?curid=1307484" title="13 Dywizja Kawalerii Imperium Rosyjskiego">
13 Dywizja Kawalerii Imperium Rosyjskiego

13 Dywizja Kawalerii (13 DK) – dywizja kawalerii Armii Imperium Rosyjskiego.
Dywizja została sformowana 27 lipca 1875 roku. Stacjonowała w Królestwie Kongresowym na terenie ówczesnej guberni warszawskiej i siedleckiej. Wchodziła w skład 14 Korpusu Armijnego. W latach 1914-1917 walczyła w I wojnie światowej.

</doc>
<doc id="1307485" url="https://pl.wikipedia.org/wiki?curid=1307485" title="Wilhelm Jan Fedórko">
Wilhelm Jan Fedórko

Wilhelm Jan Fedórko (ur. 22 czerwca 1896 w Jaśle, zm. 13 grudnia 1979 w Katowicach) – major piechoty Wojska Polskiego.
Życiorys.
Był synem Jerzego i Marii z Wójcików. Do wybuchu I wojny światowej ukończył siedem klas gimnazjalnych. 8 września 1914, jako uczeń ósmej klasy gimnazjum, bez zgody rodziców, wstąpił do Legionów Józefa Piłsudskiego. 2 marca 1915, w Wiedniu, będąc urlopowany z Legionów, zdał egzamin dojrzałości, a następnie powrócił w szeregi Legionów Polskich i wziął udział w walkach w Karpatach, Małopolsce Wschodniej i na Wołyniu. 29 października 1915 w bitwie pod Kościuchnówką został ranny w rękę. 2 kwietnia 1916, w wyniku starań rodziców, zwolniony z Legionów, w stopniu sekcyjnego-kaprala. Po 6 tygodniach pobytu w domu został powołany do odbycia służby wojskowej w c. i k. 57 pułku piechoty w Tarnowie. Skończył szkołę oficerską w Opawie.
Przebieg służby wojskowej.
11 lipca 1945 roku został wojskowym komendantem miasta Bari we Włoszech, a po ewakuacji II Korpusu do Anglii, komendantem obozu repatriacyjnego. Do kraju powrócił 5 grudnia 1947 roku.
Zmarł 13 grudnia 1979 r. w Katowicach. Pochowany na cmentarzu rzymskokatolickim przy ul. Smutnej w Sosnowcu (sektor 10-13-22).
Udział w wojnie obronnej 1939 roku.
Jako major i dowódca III batalionu 37 Łęczyckiego pułku piechoty wyróżnił się wyjątkowym charakterem dowódczym na najbardziej zagrożonych odcinkach w walkach nad Bzurą. W dniu 16 września 1939 idąc w godzinach rannych z batalionem w marszu bojowym z Gogolina Południowego na Kozłów Szlachecki i Sochaczew natknął się na kolumnę niemiecką, z miejsca rozwinął batalion po obu stronach drogi – wywiązał się ostry bój spotkaniowy. Wkrótce zostaje ranny w głowę odłamkiem granatu artyleryjskiego, a z nim podporucznik Jerzy Krines i goniec batalionowy kapral Portyk. Nadchodzi major Iwaszkiewicz ze sztabu dywizji i zleca przekazanie dowództwa kapitanowi Koziołowi, dowódcy kompanii ckm. Mimo rany major Wilhelm Fedoro zatrzymuje dowodzenie, usprawnia szyki pierwszej linii, osobiście rozmieszcza pluton przeciwpancerny.
Ogromny nacisk nieprzyjaciela wspomaganego ogniem artyleryjskim jest odpierany ogniem i walką, którą prowadzi do późnego wieczora. Dopiero na rozkaz dowódcy 26 DP płk dypl. Brzechwy-Ajdukiewicza wieczorem odrywa się od nieprzyjaciela.
W nocy z 18 na 19 września z lasów Budy Stare prowadzi batalion na przeprawę Bzury pod Brochowem, po przekroczeniu której zostaje po raz drugi ranny i 19 września o godz. 4:00 dostaje się do niewoli. Wraz z całym wziętym do niewoli dowództwem trafia do obozu jeńców wojennych - Oflagu VIIA Murnau. Tam prowadzi potajemne kursy taktyczne dla młodszych oficerów. W obozie tym była planowana i przygotowana przez oddział szturmowy SS masakra polskich oficerów, której nie zdążyli przeprowadzić na skutek przyspieszenia forsownego marszu oddziałów amerykańskich, które w porę otworzyły bramy obozu.

</doc>
<doc id="1307486" url="https://pl.wikipedia.org/wiki?curid=1307486" title="Manjakandriana">
Manjakandriana

Manjakandriana – miasto w środkowym Madagaskarze, w prowincji Antananarywa. Według szacunków na 2008 rok liczy 33 174 mieszkańców.

</doc>
<doc id="1307487" url="https://pl.wikipedia.org/wiki?curid=1307487" title="14 Dywizja Kawalerii Imperium Rosyjskiego">
14 Dywizja Kawalerii Imperium Rosyjskiego

14 Dywizja Kawalerii Imperium Rosyjskiego – dywizja kawalerii Imperium Rosyjskiego, w tym okresu działań zbrojnych I wojny światowej.
Wchodziła w skład 14. Korpusu Armijnego a jej sztab w 1914 mieścił się w Częstochowie.

</doc>
<doc id="1307488" url="https://pl.wikipedia.org/wiki?curid=1307488" title="Kľak (Muránska planina)">
Kľak (Muránska planina)

Kľak (1409 m) – jeden z najwyższych szczytów Murańskiej Płaniny w Rudawach Gemerskich w Wewnętrznych Karpatach Zachodnich na Słowacji.
Położenie.
Szczyt Kľaku znajduje się w północno-zachodniej części Murańskiej Płaniny. Ponieważ jest jedynie jednym z najwyższych wzniesień rozległego krasowego płaskowyżu, pozbawionego wewnętrznej sieci rzecznej, nie jest możliwe określenie jego ścisłego położenia w sieci grzbietów górskich. Można jedynie stwierdzić, że znajduje się w strefie wododziału pomiędzy dorzeczami Hronu na północy a Slanej na południu. Masyw Kľaku wznosi się pomiędzy dolinami: Za Nehovým na północy i Dudlavka na południowym zachodzie, należącymi do dorzecza potoku Hronec.
Cały masyw Kľaku leży na terenie Parku Narodowego Muránska planina.
Geologia i morfologia.
Podstawę masywu Kľaku, jak i całą Murańską Płaninę, tworzą grube na wieleset metrów warstwy triasowych wapieni i dolomitów, jednak na samym wierzchołku góry jako denudacyjne pozostałości dawnego wulkanizmu zachowały się aglomeraty andezytowe (soczewka andezytu w północnym stoku).
Ku zachodowi Kľak obniża się łagodnie, formując grzbiet kulminujący we wzniesieniu Zadné hory (1297 m), a następnie skręcający ku północnemu zachodowi i jako Klátny Grúň opadający w widły dolin Hrońca i jego prawobrzeżnego dopływu – potoku z doliny Za Nehovým. W kierunku południowym wierzchołek Kľaku opada łagodnie ku polanom Nižnej Kľakovej. Ku wschodowi obniża się równie łagodnie ku centralnej części murańskiego plateau.
Ku północy Kľak spada stromymi, skalistymi zboczami wysokości kilkuset metrów, a gdzieniegdzie i uskokami do doliny Za Nehovým. Znajduje się w nich jedna z największych jaskiń Krasu Murańskiego – Machnatá, nazywana również Jaskinią Zbójnicką (słow. "Zbojnícka jaskyňa"). Systematyczna penetracja speleologiczna tych stoków podjęta z końcem lat 90. ub. wieku wykazała istnienie w nich 13 nowych jaskiń, m.in. długiej na kilkadziesiąt metrów jaskini "Labyrint". Ponad wywierzyskiem "Klátna" znajduje się jaskinia "Černá diera", a wyżej interesująca "Šnúrková jaskyňa". Względnie długa jest "Pochopova jaskyňa", licząca 102 m długości.
Przyroda ożywiona.
Cały masyw Kľaku jest zalesiony. W strefie szczytowej rośnie górnoreglowy bór świerkowy, w niższych położeniach pojawia się jodła i buk. Na wapiennych skałach na północnych stokach, ponad doliną Za Nehovým, występują fragmenty pierwotnych kompleksów leśnych, które tworzą głównie sosna zwyczajna i modrzew europejski. Towarzyszą im również świerk, jodła, buk i jawor, a w podszyciu występuje największa rzadkość całej Murańskiej Płaniny – endemiczny wawrzynek murański ("Daphne arbuscula" Celak).
Turystyka.
Na szczyt Kľaku nie wiedzie żaden znakowany szlak turystyczny. Ponieważ szczyt leży na terenie parku narodowego, a do tego pozbawiony jest jakiegokolwiek widoku, nie jest on zwiedzany przez turystów.
 – Południowo-wschodnimi zboczami dość kształtnej kopuły Kľaku wiodą czerwone znaki głównego szlaku całych Rudaw Słowackich – tzw. Rudnej Magistrali – na odcinku od leśniczówki na polanie Studňa po polanę Nižná Kľaková.

</doc>
<doc id="1307489" url="https://pl.wikipedia.org/wiki?curid=1307489" title="Pancerniki typu Impieratrica Marija">
Pancerniki typu Impieratrica Marija

Pancerniki typu Impieriatrica Marija (Cesarzowa Maria Fiodorowna ros. "Императрица Мария Федоровна") – rosyjskie pancerniki z okresu I wojny światowej. Okręty zbudowano na potrzeby carskiej Floty Czarnomorskiej w odpowiedzi na turecki program zbrojeń morskich. Pod względem konstrukcyjnym okręty były podobne do pancerników typu "Gangut". 
Historia.
W 1910 Turcja zamówiła w Wielkiej Brytanii nowoczesny pancernik "Reshad V". Okręt pod względem swoich osiągów, uzbrojenia i opancerzenia górował nad rosyjskimi jednostkami operującymi w rejonie Morza Czarnego. Odpowiedzią na tureckie zbrojenia morskie była decyzja Dumy Państwowej podjęta w 1911 o przyjęciu programu wzmocnienia Floty Czarnomorskiej. Większość przyznanych na ten cel środków przeznaczono na budowę nowych pancerników. Okręty zaprojektowano z wykorzystaniem doświadczeń wyniesionych z budowy pancerników typu "Gangut". Na nowych jednostkach zwiększono opancerzenie i wzmocniono artylerię średniego kalibru. Zmniejszono natomiast długość kadłuba i moc siłowni.
Zamówienie na dwie pierwsze jednostki zostało złożone w stoczni Russud 31 marca 1912. Trzecia jednostka miała być budowana w stoczni Nawał.
Budowa "Impieratrica Marija" rozpoczęła się w lipcu 1912. Wodowanie nastąpiło 6 października 1913, wejście do służby 28 maja 1915. 13 sierpnia 1914 podpisano umowę na budowę czwartej jednostki, na której początkowo planowano instalację silniejszego uzbrojenia. Ostatecznie ostatni okręt tego typu miał otrzymać jedynie nieco mocniejsze opancerzenie. W 1916 po wodowaniu budowa ostatniej jednostki serii została wstrzymana, a kontynuowanie jej budowy uznano za niecelowe. 
Koszt wybudowania jednego okrętu oszacowano na równowartość 21 ton czystego złota.

</doc>
<doc id="1307493" url="https://pl.wikipedia.org/wiki?curid=1307493" title="Liceum Ogólnokształcące pw. św. Augustyna">
Liceum Ogólnokształcące pw. św. Augustyna

LIII Liceum Ogólnokształcące Stowarzyszenia PAX pod wezwaniem św. Augustyna – byłe liceum ogólnokształcące w Warszawie.
Była to pierwsza w powojennej Polsce katolicka, niezakonna szkoła ponadpodstawowa. W roku 1992 przemianowana na Katolickie Liceum Ogólnokształcące pw. św. Augustyna. W 2004 roku zlikwidowana z powodu złego zarządzania majątkiem. Z uwagi na katolicki status szkoły, decyzja o jej zamknięciu musiała być zaaprobowana przez Radę Szkół Katolickich przy Konferencji Episkopatu Polski. Zgodę w imieniu władz archidiecezji warszawski wydał jej biskup pomocniczy ks. Marian Duś.
Istniejąca tam kaplica Matki Bożej Anielskiej dekretem arcybiskupa Kazimierza Nycza uległa desakralizacji i została rozebrana razem z budynkiem.

</doc>
<doc id="1307496" url="https://pl.wikipedia.org/wiki?curid=1307496" title="7 Dywizja Kawalerii Imperium Rosyjskiego">
7 Dywizja Kawalerii Imperium Rosyjskiego

7 Dywizja Kawalerii (7 DK) - dywizja kawalerii Imperium Rosyjskiego.
Przed I wojną światową 7 DK wchodziła w skład 19 Korpusu Armijnego, a jej sztab w 1914 mieścił się we Włodzimierzu Wołyńskim.
W lipcu 1917 dowództwo dywizji objął gen. mjr Piotr Wrangel (w tym czasie I Brygadą dowodził gen. Zykow, a stanowisko szefa sztabu zajmował płk SG von Dreier). 

</doc>
<doc id="1307497" url="https://pl.wikipedia.org/wiki?curid=1307497" title="Ikongo">
Ikongo

Ikongo – miasto w południowo-wschodnim Madagaskarze, w prowincji Fianarantsoa. Według szacunków na 2008 rok liczy 33 207 mieszkańców.

</doc>
<doc id="1307500" url="https://pl.wikipedia.org/wiki?curid=1307500" title="11 Dywizja Kawalerii (Imperium Rosyjskie)">
11 Dywizja Kawalerii (Imperium Rosyjskie)

11 Dywizja Kawalerii (11 DK) – dywizja kawalerii Armii Imperium Rosyjskiego.
11 DK wchodziła w skład 11 Korpusu Armijnego. Walczyła w I wojnie światowej.

</doc>
<doc id="1307503" url="https://pl.wikipedia.org/wiki?curid=1307503" title="Społeczeństwo średniowieczne">
Społeczeństwo średniowieczne



</doc>
<doc id="1307504" url="https://pl.wikipedia.org/wiki?curid=1307504" title="Peachtree Road">
Peachtree Road

Peachtree Road – dwudziesty ósmy studyjny album brytyjskiego muzyka Eltona Johna, wydany 8 listopada 2004. Nazwa pochodzi od "Peachtree Road", północnej części "Peachtree Street" i zarazem głównej drogi w Atlancie, gdzie piosenkarz ma jeden ze swych domów.
Szata graficzna albumu.
Zdjęcie na okładce albumu przedstawia linię kolejową przecinającą jezdnię niedaleko wschodniego przedmieścia miejscowości Douglasville. Zostało zrobione przez londyńską fotografkę - Sam Taylor-Wood. Artystka podczas swej tygodniowej wycieczki zrobiła tysiące zdjęć również takich miast jak Unadilla czy Forsyth w stanie Georgia. Gdy odwiedziła Peachtree Road w okolicach Buckhead, pomyślała, że jest to miejsce zbyt ruchliwe i niepasujące do spokojnej natury nowego albumu. Zdaje się jednak, że sam Elton John nie podzielił odczuć kobiety, bo szata graficzna płyty opiera się na fotografiach z tego właśnie miejsca.
Bonusowe DVD (wersja z 2005).
Wszystkie utwory zarejestrowano na koncercie w Tabernacle, Atlanta, listopad 2004

</doc>
<doc id="1307507" url="https://pl.wikipedia.org/wiki?curid=1307507" title="Jerzy Hagmajer">
Jerzy Hagmajer

Jerzy Hagmajer, ps. "Kiejstut", "Marek" (ur. 8 grudnia 1913 w Warszawie, zm. 26 grudnia 1998 tamże) – polski chirurg, działacz społeczny, działacz ruchu narodowego, obrońca Warszawy we wrześniu 1939. Zastępca komendanta głównego Konfederacji Narodu Bolesława Piaseckiego, porucznik Armii Krajowej, więzień Pawiaka. Poseł na Sejm PRL III, IV, V i VI kadencji.
Życiorys.
Urodził się w rodzinie Stanisława Adalberta Aleksandra (1872–1949) i Marii Józefy z Michaelich. Jego brat Bolesław (1905–1940) został zamordowany przez NKWD w Charkowie. Ukończył Szkołę Podstawową nr 54 w Warszawie (na Pradze), a następnie Gimnazjum im. Jana Zamoyskiego. Maturę zdał w 1931. Był członkiem Obozu Wielkiej Polski, Obozu Narodowo-Radykalnego i Ruchu Narodowo-Radykalnego. Działał w konspiracji, był osadzony m.in. w Miejscu Odosobnienia w Berezie Kartuskiej (w 1934). Został stamtąd wypuszczony po interwencji matki – działaczki Polskiej Partii Socjalistycznej – u Józefa Piłsudskiego. W 1939 ukończył studia medyczne na Wydziale Lekarskim Uniwersytetu Warszawskiego.
Po wybuchu II wojny światowej należał do podziemnej organizacji „Pobudka”, będąc członkiem jej kierownictwa i redaktorem technicznym tytułu o tej samej nazwie. Od 1941 był członkiem Konfederacji Narodu. Więziony w więzieniu na Pawiaku od października 1941 do czerwca 1942. Od lutego 1943 zastępca komendanta głównego Konfederacji Narodu, kierował organizacją po nieobecność Bolesława Piaseckiego w Warszawie. W powstaniu warszawskim walczył w Zgrupowaniu „Radosław”, pracował w Szpitalu Karola i Marii, następnie w Szpitalu Wolskim. Wyszedł z Warszawy z rannymi.
Po upadku powstania z grupą lekarzy wojskowych: Janem Mazurkiewiczem „Radosławem”, dr Chodorowskim oraz Henrykiem Bukowieckim stworzył w Częstochowie, w pomieszczeniach przekazanych przez zakon paulinów, szpital nazwany Szpitalem Warszawskim. Działacz Organizacji „Nie” od 1945.
W latach 1945–1980 lekarz w Szpitalu Praskim, także zastępca ordynatora III oddziału chirurgicznego oraz dyrektor tej placówki. Współzałożyciel i pierwszy dyrektor Liceum pw. św. Augustyna w Warszawie (1949–1950). 
Współzałożyciel tygodnika „Dziś i Jutro” oraz Stowarzyszenia „Pax” (przez wiele lat wiceprzewodniczący). Redaktor tygodnika „Kierunki”. Z ramienia „Pax” sprawował mandat posła na Sejm PRL III, IV, V i VI kadencji.
Jego żona Teresa Ludwika z Wyleżyńskich h. Trzaska (1926–2004), była sanitariuszką podczas powstania warszawskiego.
Został pochowany na warszawskich Powązkach (kwatera 163-3-21,22).

</doc>
<doc id="1307508" url="https://pl.wikipedia.org/wiki?curid=1307508" title="Rejon dołgorukowski">
Rejon dołgorukowski

Rejon dołgorukowski () – jednostka administracyjna w Rosji w południowo-zachodniej części obwodu lipieckiego.
Centrum administracyjnym rejonu jest sieło Dołgorukowo.
Geografia.
Powierzchnia rejonu wynosi 1013,23 km².
Graniczy z obwodem orłowskim oraz rejonami izmałkowskim, jeleckim, zadońskim i tierbuńskim obwodu lipieckiego.
Główne rzeki rejonu: Snowa, Terek, Ołym i Sosna.
Historia.
Historia tych ziem rozpoczyna się w 1650 roku. Na przełomie XVIII i XIX wieku otrzymał ją jeden z dowódców wojny 1812 roku książę i generał Dołgorukow, nazywając Bratowszczyzną. Osiedlili się tam w głównej mierze ludzie przeniesieni z innych posiadłości księcia. W 1894 roku rozpoczęto budowę linii kolejowej Jelec – Kastornoje – Wałujki. Jesienią 1897 roku przez Bratowszczyznę przejechał pierwszy pociąg. Dla uhonorowania tego zdarzenia stacja kolejowa została nazwana Dołgorukowo. Nazwa ta została przeniesiona na przystacyjne osiedle, ale jego najstarsza część w dalszym ciągu zachowała nazwę Bratowszczyzna.
Rejon dołgorukowski powstał 24 czerwca 1928 roku.
Demografia.
W 2006 roku rejon liczył 20 800 mieszkańców zamieszkałych w 97 miejscowościach.
Podział administracyjny.
W skład rejonu wchodzi 14 wiejskich jednostek administracyjnych.

</doc>
<doc id="1307509" url="https://pl.wikipedia.org/wiki?curid=1307509" title="Kefar Blum">
Kefar Blum

Kefar Blum (hebr. כפר בלום) - kibuc położony w samorządzie regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na północy Górnej Galilei, w pobliżu granicy z Libanem.
Historia.
Kibuc został założony w ruchu 1943 przez osadników z Wielkiej Brytanii, RPA i USA. Nazwany na cześć Léon Bluma.
Gospodarka.
Gospodarka kibucu opiera się na rolnictwie i turystyce.
Klimat.
Panuje tu praktycznie bezdeszczowe lato (brak opadów w okresie od początku czerwca do końca sierpnia), a wilgotność względna w godzinach południowych waha się od 36 do 40% (wczesnym rankiem wynosi średnio 60-68%). Na przestrzeni 65 lat odnotowano tu w lipcu zaledwie jeden niewielki opad (0,5 mm: 9 lipca 1995). Większość opadów przypada na miesiące zimowe, od listopada do marca. W tym okresie średnia liczba dni z opadami wynosi od 7,9 do 13,5. Największy opad dzienny (84,6 mm) odnotowano 12 listopada 1983.

</doc>
<doc id="1307512" url="https://pl.wikipedia.org/wiki?curid=1307512" title="Iwan d’Asch">
Iwan d’Asch

Iwan Fiodorowicz d’Asch (ros. Иван Фёдорович д'Aш; Johann Friedrich von Asch; ur. 1726, zm. 1807) – dyplomata rosyjski z rodziny baronów niemieckich ze Śląska, która od czasów Piotra I pozostawała w służbie rosyjskiej. W 1768 roku uzyskał polski indygenat.
Pracował w ambasadzie Rosji w Wiedniu, następnie przeniesiono go do ambasady w Warszawie, gdzie został jej sekretarzem. Podczas insurekcji kościuszkowskiej roku 1794 internowany. Po upadku powstania został ministrem-rezydentem Rosji w Warszawie, którym pozostał do III rozbioru Polski (1795).

</doc>
<doc id="1307513" url="https://pl.wikipedia.org/wiki?curid=1307513" title="Kefar Giladi">
Kefar Giladi

Kefar Giladi (hebr. כפר גלעדי) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, w pobliżu granicy z Libanem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1916 przez członków Ha-Szomer.
Gospodarka.
Gospodarka kibucu opiera się na rolnictwie i turystyce.

</doc>
<doc id="1307514" url="https://pl.wikipedia.org/wiki?curid=1307514" title="Antalaha">
Antalaha

Antalaha – miasto w północno-wschodnim Madagaskarze, w dystrykcie Antalaha, w regionie Sofia. Według spisu z 2018 roku liczy 67,9 tys. mieszkańców i jest dziesiątym co do wielkości miastem w kraju. Miasto uznawane jest za światową stolicę wanilii.

</doc>
<doc id="1307519" url="https://pl.wikipedia.org/wiki?curid=1307519" title="Pavel Posád">
Pavel Posád

Pavel Posád (ur. 28 czerwca 1953 w Budkovie) – czeski duchowny rzymskokatolicki, biskup pomocniczy czeskobudziejowicki od 2008.
Życiorys.
Ukończył szkołę podstawową w Budkovie, a gimnazjum w Moravskich Budějovicach. W 1972 rozpoczął studia na Wydziale Teologicznym w Litomierzycach. 26 czerwca 1977 przyjął święcenia kapłańskie. Został wikarym w Pozořicach, a później w Brnie Židenicach i w Lomnici u Tišnova. Od 1980 był proboszczem w Ratíškovicach. Po dwóch latach na żądanie władz państwowych został przeniesiony do pogranicznej parafii Drnholec. W 1989 został administratorem w Třešti.
Po upadku komunizmu został proboszczem kościoła św. Tomasza w Brnie. Po trzech latach został przeniesiony do pracy w seminarium arcybiskupim w Ołomuńcu.
24 grudnia 2003 został mianowany biskupem litomierzyckim. Święcenia biskupie przyjął 28 lutego 2004.
6 listopada 2004 papież mianował administratora apostolskiego diecezji litomierzyckiej w osobie biskupa kralowohradeckiego Dominika Duki.
26 stycznia 2008 Pavel Posád został mianowany biskupem pomocniczym diecezji czeskobudziejowickiej ze stolicą tytularną "Poetovium".

</doc>
<doc id="1307521" url="https://pl.wikipedia.org/wiki?curid=1307521" title="Manakara">
Manakara

Manakara – miasto na wschodnim wybrzeżu Madagaskaru, stolica regionu Vatovavy-Fitovinany. Według spisu z 2018 roku liczy 44,2 tys. mieszkańców.

</doc>
<doc id="1307522" url="https://pl.wikipedia.org/wiki?curid=1307522" title="Józef II (brat Heroda Wielkiego)">
Józef II (brat Heroda Wielkiego)

Józef II (ur. ok. 70 p.n.e., zm. 38 p.n.e.) – brat Heroda Wielkiego.
Syn Antypatra, brat Fazaela I, Heroda Wielkiego i Ferorasa. Dowódca wojsk w Idumei w czasie najazdu Partów w 41/40 p.n.e. Pozostał na czele tamtejszych wojsk, gdy w 39 p.n.e. dwór Heroda przeniesiono z Masady do Samarii.
W 38 p.n.e. zjawił się pod Jerozolimą, jednak nie wolno było mu atakować miasta. Pod wpływem rzymskiego dowódcy Macherasa wyruszył pod Jerycho przeciwko wojskom hasmonejskim. Tam został pokonany przez Antygona, króla Judei. Józef II poległ w walce; zabił go strateg Pappus. Zwycięski Antygon kazał nieboszczykowi obciąć głowę, a następnie sprzedał ją jego bratu Ferorasowi za 50 talentów.
Józef II miał syna Józefa III i przypuszczalnie córkę, którą później poślubił Herod Wielki.

</doc>
<doc id="1307528" url="https://pl.wikipedia.org/wiki?curid=1307528" title="Fajksowa Przełęcz">
Fajksowa Przełęcz

Fajksowa Przełęcz (słow. "Faixova", błędnie "Faixova poľana") – bardzo szeroka trawiasta przełęcz położona na wysokości 1480 m n.p.m. w grani głównej Tatr Bielskich na Słowacji.
Przełęcz ta oddziela od siebie kilometrowy Kozi Grzbiet od zachodu oraz Fajksową Czubę, przedostatni szczyt na wschód Tatr. U stóp Fajksowej Przełęczy znajdują się dwie niewielkie doliny: Dolina Sucha Bielska na północy oraz Dolina Huczawy Bielskiej na południu. Południowe zbocza grzbietu, opadające z przełęczy do Doliny Huczawy, to Fajksowa Ubocz.
Przez przełęcz do 1978 r. prowadził szlak Magistrali Tatrzańskiej. Fragment znajdujący się w Tatrach Bielskich został jednak zamknięty, a na terenie grzbietu utworzono rezerwat ścisły. U stóp grani przebiega zielony szlak z Tatrzańskiej Kotliny do Schroniska pod Szarotką ("chata Plesnivec") i Doliny Białych Stawów.
Nazwa przełęczy i sąsiedniej Fajksowej Czuby pochodzi od nazwiska Faix, występującego wśród Niemców spiskich.

</doc>
<doc id="1307529" url="https://pl.wikipedia.org/wiki?curid=1307529" title="Amboasary">
Amboasary

Amboasary – miasto w południowym Madagaskarze, w prowincji Toliara. Według szacunków na 2008 rok liczy 37 328 mieszkańców.

</doc>
<doc id="1307530" url="https://pl.wikipedia.org/wiki?curid=1307530" title="Hrubek">
Hrubek



</doc>
<doc id="1307533" url="https://pl.wikipedia.org/wiki?curid=1307533" title="Kefar ha-Nasi">
Kefar ha-Nasi

Kefar ha-Nasi (hebr. כפר הנשיא) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1948 przez imigrantów z Wielkiej Brytanii.
Gospodarka.
Gospodarka kibucu opiera się na rolnictwie i turystyce.

</doc>
<doc id="1307534" url="https://pl.wikipedia.org/wiki?curid=1307534" title="Morondava (miasto)">
Morondava (miasto)

Morondava – miasto w zachodnim Madagaskarze, stolica regionu Menabe. Według spisu z 2018 roku liczy 53,5 tys. mieszkańców i jest szesnastym co do wielkości miastem na Madagaskarze. Na wschód od miasta znajduje się lotnisko.

</doc>
<doc id="1307535" url="https://pl.wikipedia.org/wiki?curid=1307535" title="Vavatenina">
Vavatenina

Vavatenina – miasto w północno-wschodnim Madagaskarze, w prowincji Toamasina. Według szacunków na 2008 rok liczy 38 731 mieszkańców.

</doc>
<doc id="1307536" url="https://pl.wikipedia.org/wiki?curid=1307536" title="Muránska planina">
Muránska planina

Muránska planina – w regionalizacji polskiej jest to tzw. grupa Fabovej w Rudawach Gemerskich. Na jej terenie znajduje się Park Narodowy Muránska planina. W regionalizacji słowackiej część tzw. Krasu Spisko-Gemerskiego ("Spišsko-gemerský kras"). 
Granice.
Północną granicę Murańskiej Płaniny tworzy dolina rzeki Hron (Kotlina Helpiańska) na odcinku Červená Skala – Závadka nad Hronom, zachodnią i południowozachodnią rzeki Hronec i Rimava po miasto Tisovec. Granica południowowschodnia biegnie doliną potoku Skalička, przez miejscowość Muráň, dolinę rzeki Muráň, miejscowość Muránska Huta, przełęcz Javorinka i dolinę potoku Župkov.
Geomorfologia.
Nazwa pochodzi od miejscowości Muráň. Słowo "planina" oznacza płaskowyż. Murańska Płanina posiada stosunkowo wyrównaną powierzchnię, strome stoki i głęboko wcięte doliny potoków. Powstała kilkadziesiąt milionów lat temu, później ulegała erozji, podczas fałdowania alpejskiego początkowo uległa obniżeniu, a potem wypiętrzeniu. W większości zbudowana jest ze skał wapiennych porośniętych lasami regla dolnego. W wielu miejscach w lesach tych wznoszą się gołe wapienne turnie, grzędy i skały, występują też typowe dla wapiennego podłoża zjawiska krasowe: groty, wywierzyska i jaskinie w formie głębokich studni. Niektóre jednak miejsca, np. masyw Fabowej Hali (słow. " Fabova hoľa") zbudowane są ze skał metamorficznych (granity). 
Szczyty są kopulaste. Najwyższym szczytem jest Fabova hoľa (1439 m). Podobną wysokość ma sąsiedni wierzchołek Javorinka (1435 m). Inne wyższe szczyty to Kľak (1409 m), Malá Smrekovica (1375 m), Veľká Smrekovica (1322 m).
Turystyka.
Muránska planina znajduje się w odległości około 100 km od granicy z Polską. Posiada gęstą sieć szlaków turystycznych. Łączna ich długość to około 300 km. Najbardziej popularny szlak to znakowana czerwono tzw. Rudná magistrála, biegnąca z Murańskiej Huty na południowym wschodzie do przełęczy Zbojska na zachodzie. Przez turystów jest to region rzadko zwiedzany i bogaty w dzikie zwierzęta. W rejonie Kľaka występuje najliczniejsza na Słowacji populacja niedźwiedzi. Dobrze zachowana jest także flora, m.in. tylko tutaj na Słowacji występuje rzadki gatunek – wawrzynek murański. Atrakcją turystyczną są wapienne grzędy, skał i różne form rzeźby krasowej. W wielu punktach płaskowyżu znajdują się przygotowane dla turystów platformy widokowe. Panoramy widokowe obejmują Niżne Tatry, Kras Słowacko-Węgierski, Góry Stolickie i sięgają aż po Węgry. Na widocznym z drogi szczycie Cigánka znajdują się ruiny zamku Murań. W części płaskowyżu zwanej Veľká lúka znajduje się jedyna na Słowacji stadnina zimnokrwistych koni górskich o nazwie "norik murański". Konie te przebywają przez większą część roku pod gołym niebem - można je często spotkać, pasące się wolno w niewielkich stadach na rozległych polanach płaskowyżu.

</doc>
<doc id="1307537" url="https://pl.wikipedia.org/wiki?curid=1307537" title="Empty Sky">
Empty Sky

Empty Sky – to pierwszy album wówczas 22 letniego brytyjskiego pianisty i piosenkarza - Eltona Johna, wydany 3 czerwca 1969. W USA wszedł do sprzedaży dopiero 13 stycznia 1975, kiedy międzynarodowa sława Eltona była już ustabilizowana i pewna.
O albumie.
Powstawał w studio nagraniowym "Dick James Music Studios" w Londynie od grudnia 1968 do kwietnia 1969. Chociaż ścieżka dźwiękowa zawarta na płycie może zostać sklasyfikowana jako łagodny psychodeliczny rock, to jednak wyraźnie dostrzegalny jest też popowy talent Eltona. Elton wzbogacił album poprzez dodanie nietypowego instrumentu jakim jest klawesyn. Dźwięk klawesynu jest słyszalny w niektórych utworach, między innymi w "Skyline Pigeon", którą to pianista opisał jako pierwszą napisaną przez Berniego Taupina pod której był wrażeniem.

</doc>
<doc id="1307538" url="https://pl.wikipedia.org/wiki?curid=1307538" title="Kefar Szold">
Kefar Szold

Kefar Szold (hebr. כפר סאלד) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży w Dolinie Chula, na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1942 przez imigrantów z Węgier, Austrii i Niemiec.
Gospodarka.
Gospodarka kibucu opiera się na rolnictwie i turystyce.

</doc>
<doc id="1307539" url="https://pl.wikipedia.org/wiki?curid=1307539" title="Gmina Wierzchowo (ujednoznacznienie)">
Gmina Wierzchowo (ujednoznacznienie)

również:

</doc>
<doc id="1307541" url="https://pl.wikipedia.org/wiki?curid=1307541" title="Kuranty (zespół muzyczny)">
Kuranty (zespół muzyczny)

Kuranty – do lutego 2022 Kremlowskie Kuranty, polski zespół muzyczny wywodzący się z Jasła na Podkarpaciu, wykonuje muzykę nowofalową, alternatywną, w której łączy punk-rock, folk Europy Wschodniej, country, reggae, a nawet swing.
Powstał w 1986 r. po rozpadzie punkowej grupy SDC z inicjatywy Ireneusza Dańki, dziennikarza i muzyka, wówczas studenta historii na Uniwersytecie Jagiellońskim. Nazwa zespołu nawiązuje do tytułu socrealistycznego dramatu Mikołaja Pogodina. Była ironicznym komentarzem do podległości władz PRL wobec rządzących na Kremlu.
Grupa debiutowała (obok Kultu i Ustawy o Młodzieży) w krakowskim klubie studenckim Pod Przewiązką. Zespół rozpadł się na przełomie 1988/1989, aby wznowić działalność w 1991 r. w zmienionym składzie (z pierwszego zostali Dańko i Pikuła). Występował w ramach niezależnej sceny rockowej (m.in. na koncercie "Rock przeciwko faszyzmowi" w Krośnie), dwukrotnie na festiwalu w Jarocinie (1992, 1993) i katowickich Odjazdach.
W 1992 w krakowskim studiu Gama zarejestrował pierwsze nagrania. W tym samym roku ukazała się pierwsza kaseta grupy, wydana przez niezależna firmę fonograficzną "Nikt Nic Nie Wie". W 1998 wyszła kolejna kaseta i płyta "Ludzie to lubią", stanowiąca przegląd twórczości zespołu. W latach 2003-2007 grupa występowała sporadycznie. Na początku 2007 w NS Studio Nowym Sączu powstała płyta "Tam ta da dam". Tytułowy singiel, do którego powstał teledysk w krakowskim klubie Drukarnia, zagościł na Liście przebojów Programu Trzeciego. 21 września 2008 zespół wystąpił w Studiu im. Agnieszki Osieckiej, koncert był relacjonowany na żywo w radiowej Trójce. Jesienią 2009 Kuranty powróciły do NS Studio, aby nagrać płytę "Przemyśl mnie", która ukazała się 15 marca następnego roku. Pierwszym singlem była piosenka "Czekanie," do której teledysk zrealizowano w Kawiarni Prowincjonalnej w Nowym Sączu. Tam też powstał następny klip do utworu "Historia prowincjonalna". Rok później wybór nagrań z 25 lat działalności grupy znalazł się na albumie "Piosenki 1986-2011". Płytę wydaną pod koniec października 2011 r. otwierają trzy nowe utwory, w tym singiel "Stracona głowa," do którego teledysk powstał podczas wyjazdu Kurantów na koncert w klubie Projekt O.G.I. w Moskwie. Wiosną 2014 ukazała się kolejna płyta zespołu – "Boska rzecz", na której znalazło się 11 piosenek, w tym grane najczęściej na koncertach "Czas start" i "Przeklęty los" oraz "Dziewczyna (poety)" z wierszem Bolesława Leśmiana.
Następna płyta "Alonuszka" wyszła jesienią 2017 roku. Tytułowa piosenka nawiązuje do rosyjskiej bajki i słynnego XIX-wiecznego obrazu Wiktora Wasniecowa z dziewczyną o takim imieniu, który znalazł się na okładce płyty. Do piosenki "Wierna rzeka" powstał teledysk w krakowskich Bronowicach i wsi Uhryń w Beskidzie Sądeckim.
W lutym 2022 roku - po napaści Rosji na Ukrainę - grupa zmieniła swoją nazwę na Kuranty. "(...) nie chcemy, żeby nazwa naszego zespołu kojarzyła się w jakikolwiek sposób ze zbrodniczym reżimem na Kremlu".
W maju 2022 roku wyszła nowa płyta „Zgniła zieleń" (cd, winyl). Trafiły na nią m.in. premierowe kawałki („Leśne bajki”, „Potrzebny tlen”) oraz nowe wersje starych piosenek („Ballada h-moll”, „Alonuszka”, „Zanim”). W dwóch nagraniach akustycznych grupa po raz pierwszy wykorzystała ukulele. Gościnnie w „Alonuszce” zaśpiewała krakowska wokalistka Karolina Bosak, dzięki której użyto ukuleli. Do kilku balladowych kawałków powstały teledyski - „konny” w Beskidzie Sądeckim, „cygański” w Kawiarni Prowincjonalnej w Nowym Sączu i „alonuszkowy” nad stawem w krakowskich Bronowicach.

</doc>
<doc id="1307542" url="https://pl.wikipedia.org/wiki?curid=1307542" title="Jaroslav Škarvada">
Jaroslav Škarvada

Jaroslav Škarvada (14 września 1924 w Pradze, zm. 14 czerwca 2010 w Pradze) – biskup tytularny Litomyśla w latach 1982–2002, biskup pomocniczy archidiecezji praskiej w latach 1991–2002.
Maturę zdał w 1943. Od 1945 studiował w Rzymie na Uniwersytetach Laterańskim i Gregoriańskim, a później był alumnem czeskiego papieskiego kolegium Nepomucenum. Studia ukończył doktoratem z teologii. 12 marca 1949 przyjął święcenia kapłańskie. Z powodu sytuacji politycznej w Czechosłowacji nie wrócił do ojczyzny.
Pracował we Włoszech jako profesor dogmatyki w seminarium w Chieti. Od 1965 był sekretarzem kardynała Josefa Berana. Funkcję tę pełnił aż do jego śmierci. Od 1968 pracował w duszpasterstwie czeskiej emigracji. W latach 1970-1972 był współpracownikiem watykańskiego Sekretariatu Stanu.
18 grudnia 1982 został mianowany biskupem tytularnym Litomyśla. 6 stycznia 1983 przyjął święcenia biskupie. Nadal pracował w duszpasterstwie emigracji czeskiej.
28 sierpnia 1991 został mianowany biskupem pomocniczym archidiecezji praskiej. Od listopada 1991 do lutego 2001 był generalnym wikariuszem archidiecezji praskiej, a od stycznia 1993 do września 2002 prepozytem kapituły św. Wita w Pradze. 29 września 2002 przeszedł na emeryturę.

</doc>
<doc id="1307543" url="https://pl.wikipedia.org/wiki?curid=1307543" title="Przybkowice (województwo dolnośląskie)">
Przybkowice (województwo dolnośląskie)

Przybkowice – nieoficjalna (nieustalona, niestandaryzowana) nazwa przysiółka wsi Ciechanowice, położonej w województwie dolnośląskim, w powiecie kamiennogórskim, w gminie Marciszów
Miejscowość leży na pograniczu Gór Kaczawskich i Rudaw Janowickich w Sudetach Zachodnich. Nazwa utrzymuje się ze względu na znaczną odległość od reszty Ciechanowic.
Przysiółek jest położony przy zachodnim zboczu wzniesienia o wysokości 489,7 m n.p.m.. Urząd Gminy Marciszów numery budynków ustala z adresem Ciechanowice.
Do 1945 r. miejscowość miała niemiecką nazwę "Prittwitzdorf". Nazwa ta pojawiła się po raz pierwszy w 1776 roku, kiedy stanowiła własność rodu von Prittwitz. Jest to jedna z najmłodszych miejscowości w rejonie Rudaw Janowickich.
W 1816 miejscowość zamieszkiwało 116 osób, a apogeum zaludnienia osiągnięto w 1915 roku (193 osoby). Miejscowość posiada nietypowy dla terenów podgórskich układ przestrzenny, zbliżony do ulicówki. Założona w związku pracami górniczymi osada (wydobycie łupków pirytonośnych) liczyła pierwotnie 30 domów. Poza górnictwem mieszkańcy zajmowali się chałupniczo tkactwem.

</doc>
<doc id="1307545" url="https://pl.wikipedia.org/wiki?curid=1307545" title="Menara">
Menara

Menara (hebr. מנרה; ang. Manara, jest także stosowana nazwa Mennara) – kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony w Górnej Galilei, na granicy z Libanem. Leży w Górach Naftali na szczycie stromego wzgórzu o wysokości 837 metrów n.p.m., położonym na wschodniej krawędzi płaskowyżu górującego od zachodu nad Doliną Hula. W jego otoczeniu znajduje się miasto Kirjat Szemona, kibuce Ne’ot Mordechaj i Jiftach, oraz moszaw Margalijjot. Po libańskiej stronie granicy znajdują się wioski Majs al-Dżabal, Kalaat Debba i Hula. W rejonie kibucu rozlokowanych jest kilkanaście posterunków Sił Obronnych Izraela, a po stronie libańskiej jest wojskowa baza Hula należąca do międzynarodowych sił UNIFIL.
Demografia.
Liczba mieszkańców Menary:
Historia.
Pierwotnie w miejscu tym znajdowała się arabska wioska al-Manara, która została zniszczona i wysiedlona podczas wojny domowej w Mandacie Palestyny w 1948 roku. Wcześniej, bo już w 1942 roku, Żydowski Fundusz Narodowy kupił od arabskich mieszkańców około 93,5 hektarów ziemi. Dokładna data wysiedlenia wioski al-Manara nie jest znana. Współczesny kibuc został założony w styczniu 1943 roku przez grupę żydowskich imigrantów z Polski i Niemiec, członków młodzieżowego ruchu syjonistycznego "HaNoar HaOved VeHaLomed". Pierwotnie nazywał się on Ramim (hebr. רמים). W 1964 roku zmieniono nazwę na obecną. Mieszkańcy kibucu żyli w bardzo trudnych warunkach. Ziemie były skaliste i nieurodzajne. Brakowało źródeł wody, a całą woda pochodziła z cystern na deszczówkę. W 1944 wybudowano pierwszy dom. Podczas I wojny izraelsko-arabskiej kibuc był przez pewien czas odcięty od reszty społeczności żydowskiej i jego mieszkańcy odparli kilka arabskich ataków. W okresie tym ewakuowano stąd dzieci i kobiety. Do Manary można było dojechać jedynie drogą z kibucu Kefar Giladi, a i ta droga była przerwana w arabskiej wiosce Hunin. Wioska została silnie ufortyfikowana i stanowiła część pierścienia granicznych fortyfikacji al-Nabi Jusza-Jiftach-Menara-Misgaw Am, który miał chronić Górną Galileę przed oderwaniem od Izraela. W nocy z 21 na 22 października siły Arabskiej Armii Wyzwoleńczej zajęły ufortyfikowane pozycje obronne na pobliskiej górze Har Szina’an (wysokość 902 metrów n.p.m.). W odpowiedzi Izraelczycy przeprowadzili operację „"Ja’el"” (22-23 października), która zakończyła się niepowodzeniem. Kilka dni później przeprowadzili operację „"Hiram"”, podczas której zajęli całą Galileę.
Pierwsze lata po wojnie były niezwykle trudne dla mieszkańców Menary. Dopiero w 1953 roku wybudowano wodociąg z Kirjat Szemona. Bezpośrednie sąsiedztwo granicy libańskiej i górzysta okolica spowodowały, że kibuc prawie nie posiadał gruntów ornych. Z tego powodu zakupiono ziemię w położonej poniżej dolinie. Kibuc był wielokrotnie ostrzeliwany i atakowany przez terrorystów przenikających przez granicę z terytorium Libanu. W dniu 14 czerwca 1968 roku rzucony granat spowodował duży pożar, od którego spłonął prawie cały kibuc. W kwietniu 1981 roku grupa palestyńskich terrorystów usiłowała przedostać się przez granicę w balonie, i zostali zestrzeleni przy kibucu Menara. Pod koniec lat 80. XX wieku kibuc znalazł się w kryzysie ekonomicznym. Zmusiło to jego mieszkańców do przeprowadzenia restrukturyzacji i częściowej prywatyzacji. Kiedy w 2000 roku izraelska armia wycofała się ze strefy bezpieczeństwa w południowym Libanie, sytuacja w rejonie Menary znacznie się pogorszyła. Podczas II wojny libańskiej w 2006 roku kibuc ucierpiał od ostrzału rakietowego Hezbollahu. Ze względów bezpieczeństwa zrezygnowano z rozbudowy kibucu o kolejnych 80 domów. W kibucu istnieją specjalne zarządzenia bezpieczeństwa, nakazujące wszystkim schronienie się w schronach po ogłoszeniu alarmu lub po pierwszej salwie nieprzyjacielskiego ostrzału.
Kultura i sport.
W kibucu znajduje się ośrodek kultury z biblioteką. W 1989 w pierwszym domu wybudowanym w kibucu utworzono archiwum z izbą pamięci. W jego dwóch pokojach przechowywane są dawne narzędzia pracy oraz sprzęt wykrozystywany w pierwszych latach istnienia osiedla. Z obiektów sportowych jest basen kąpielowy z pełnym zapleczem sportowym.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w kibucu Kefar Giladi.
Turystyka.
Menara z racji swojego położenia jest atrakcyjnym punktem turystycznym w Górnej Galilei. Rozciąga się stąd widok na całą Dolinę Hula i położone naprzeciwko Wzgórza Golan. Aby wykorzystać walory turystyczne osady, wybudowano kolej gondolową (różnica wysokości 750 metrów). Podczas wojny libańskiej w 2006 kolejka została uszkodzona przez wybuch jednej z rakiet. Ponowne otwarcie wyciągu po ukończeniu remontu nastąpiło w marcu 2007.
Gospodarka.
Gospodarka kibucu opiera się na rolnictwie i sadownictwie. Sady owocowe zajmują powierzchnię 945 hektarów, na których hodowane są winorośla, jabłonie, brzoskwinie, morele, wiśnie i inne. W 2002 w kibucu uruchomiono nowy nowoczesny kurnik, w którym na powierzchni 8 hektraów hoduje się drób. Uprawy polowe znajdują się w Dolinie Hula i zajmują powierzchnię około 2 500 hektarów, na których uprawia się bawełnę, kukurydzę, pomidory, słonecznik, fasolę, cebulę, ziemniaki, arbuzy, orzeszki ziemne i inne warzywa. Całość upraw jest nawadniana. W osadzie jest zakład produkujący elektroniczne panele sterownicze dla potrzeb przemysłu i wojska. Źródłem dodatkowych dochodów jest turystyka. Działa tutaj lokalne przedsiębiorstwo turystyczne Manara, oferujące różnorodne formy rekreacji.
Infrastruktura.
W kibucu jest przychodnia zdrowia, gabinet stomatologiczny, sklep wielobranżowy i warsztat mechaniczny.
Komunikacja.
Przez kibuc przebiega droga nr 886, która jest wykorzystywana przez Siły Obronne Izraela do patrolowania granicy. Jadąc tą drogą na północ dojeżdża się do moszawu Margalijjot, lub jadąc na południe dojeżdża się do kibucu Jiftach i skrzyżowania z drogą nr 889, którą zjeżdża się z klifu do Doliny Hula i drogi ekspresowej nr 90.

</doc>
<doc id="1307548" url="https://pl.wikipedia.org/wiki?curid=1307548" title="Mananara Avaratra">
Mananara Avaratra

Mananara Avaratra – miasto w północno-wschodnim Madagaskarze, w prowincji Toamasina. Według szacunków na 2008 rok liczy 43 235 mieszkańców.

</doc>
<doc id="1307550" url="https://pl.wikipedia.org/wiki?curid=1307550" title="Misgaw Am">
Misgaw Am

Misgaw Am (hebr. משגב עם; ang. Misgav Am; pol. "Twierdza Ludzi") – kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony w Górnej Galilei, na granicy z Libanem. Leży na szczycie góry Har Zakrif (o wysokości 830 metrów n.p.m.) położonej na wschodniej krawędzi płaskowyżu w Górach Naftali. Po stronie wschodniej teren stromo spada do Doliny Hula. Po zboczach klifu spływają strumienie HaSzomer i Misgaw. W jego otoczeniu znajduje się miasto Kirjat Szemona, miasteczko Metulla, moszaw Margalijjot, oraz kibuc Kefar Giladi. Po libańskiej stronie granicy znajdują się wioski al-Adeisseh, Rabb et-Talatin i Markaba. W rejonie kibucu rozlokowanych jest kilkanaście posterunków Sił Obronnych Izraela, a po stronie libańskiej jest wojskowa baza należąca do międzynarodowych sił UNIFIL.
Demografia.
Liczba mieszkańców Misgaw Am:
Historia.
W 1944 roku Żydowski Fundusz Narodowy zakupił w tym rejonie ziemię od pobliskiej arabskiej wioski al-Adeisseh. Kibuc został założony w dniu 2 listopada 1945 roku przez byłych członków elitarnych żydowskich kompanii szturmowych Palmach. Pochodzili oni ze starszych kibuców Dafna i Tel Josef. Podczas I wojny izraelsko-arabskiej w 1948 roku kibuc był przez pewien czas odcięty od reszty społeczności żydowskiej i jego mieszkańcy odparli kilka arabskich ataków. W okresie tym ewakuowano stąd dzieci i kobiety. Wioska została silnie ufortyfikowana i stanowiła część pierścienia granicznych fortyfikacji al-Nabi Jusza-Jiftach-Menara-Misgaw Am, który miał chronić Górną Galileę przed oderwaniem od Izraela. W trakcie operacji Hiram, pod koniec października 1948 roku, Brygada Karmeli wykorzystała między innymi Misgaw Am do przeprowadzenia natarcia w głąb terytorium Libanu, zajmując kilkanaście wiosek położonych na południe od rzeki Litani. Wioski te stanowiły kartę przetargową podczas negocjacji rozejmu izraelsko-libańskiego w 1949 roku. Po wojnie kibuc przeżywał poważne trudności związane z brakiem wody, ciężkimi warunkami klimatycznymi i dużą izolacją. W 1953 roku osiedliła się tutaj grupa nowych imigrantów, dzięki czemu kibuc został mocno wzmocniony. Od tego momentu rozpoczęła się stabilizacja gospodarcza i społeczna osady.
Kibuc był wielokrotnie ostrzeliwany i atakowany przez terrorystów przenikających przez granicę z terytorium Libanu. W nocy 7 kwietnia 1980 roku, pięciu terrorystów z Iraku (członkowie "Arabskiego Frontu Wyzwolenia") przeniknęło na teren kibucu Misgaw Am i wdarło się do przedszkola. Zabili sekretarza kibucu oraz niemowlę, biorąc pozostałe dzieci jako zakładników. Postawili żądanie uwolnienia około 50 arabskich terrorystów przetrzymywanych w izraelskich więzieniach. Izraelskie siły specjalne Sajjeret Matkal przeprowadziły dwa szturmy, zabijając wszystkich terrorystów. W trakcie operacji zginęło 4 dzieci, 1 dorosły członek kibucu i 1 żołnierz, natomiast 11 dalszych żołnierzy zostało rannych. Po tej tragedii, zarząd kibucu zniósł zwyczaj zbiorowego nocowania dzieci poza rodzinnym domem. Natomiast Siły Obronne Izraela przeprowadziły 5-dniowy odwetowy rajd na terytorium Libanu. W latach 1982-1985 trwała wojna libańska. Następnie izraelska armia utrzymywała „strefę bezpieczeństwa” w południowym Libanie. W okresie tym kibuc utrzymywał dobre stosunki z ludźmi po drugiej stronie granicy. Pod koniec lat 80. XX wieku kibuc znalazł się w kryzysie ekonomicznym. Zmusiło to jego mieszkańców do przeprowadzenia w 1997 roku restrukturyzacji i częściowej prywatyzacji. Kiedy w 2000 roku izraelska armia wycofała się ze strefy bezpieczeństwa w południowym Libanie, sytuacja w rejonie Misgaw Am znacznie się pogorszyła. W jego bezpośrednim sąsiedztwie działał Hezbollah. Podczas II wojny libańskiej w 2006 roku wokół kibucu rozmieszczono kilka tysięcy żołnierzy. Wiązały się z tym poważne trudności logistyczne związane z koniecznością dostarczenia wody, żywności i urządzeń sanitarnych. W kibucu istnieją specjalne zarządzenia bezpieczeństwa, nakazujące wszystkim schronienie się w schronach po ogłoszeniu alarmu lub po pierwszej salwie nieprzyjacielskiego ostrzału. W dniu 3 sierpnia 2010 roku w pobliżu Misgaw Am doszło do poważnego starcia z Hezbollahem, w wyniku którego zginął 1 izraelski żołnierz.
Kultura i sport.
W kibucu znajduje się ośrodek kultury z biblioteką. Z obiektów sportowych jest kryty basen pływacki, kompleks boisk, oraz sala gimnastyczna z siłownią.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w kibucu Kfar Giladi, lub do szkoły średniej w kibucu Dafna.
Turystyka.
Misgaw Am z racji swojego położenia jest atrakcyjnym punktem turystycznym w Górnej Galilei. Rozciąga się stąd widok na Liban, Dolinę Hula i położone naprzeciwko Wzgórza Golan. Aby wykorzystać walory turystyczne osady, wybudowano tutaj dwie platformy widokowe. W kibucu istnieje możliwość wynajęcia noclegów. Przy zwiedzaniu okolicznych terenów trzeba podporządkować się zarządzeniom bezpieczeństwa Sił Obronnych Izraela.
Gospodarka.
Gospodarka kibucu opiera się na rolnictwie i turystyce. Przy kibucu znajdują się sady owocowe, w których hodowane są winorośla (26 hektarów), jabłonie (5 ha), cytrusy (60 ha) takie jak grejpfruty, cytryny, brzoskwinie, morele, wiśnie i inne. Kibuc zakupił 165 ha ziemi uprawnej w Dolinie Hula. Uprawy rolne obejmują: ciecierzycę, słoneczniki, pomidory, bawełnę, arbuzy oraz orzeszki ziemne. Wspólnie z kibucem Baram prowadzone są stawy hodowlane (wielkość 50 ha), w których hoduje się karpie i tilapie. Ferma drobiu produkuje rocznie około 2,5 tys. ton brojlerów. Z przemysłu znajduje się tutaj zakład "Sion Texo Medic Ltd." produkujący materiały opatrunkowe.
Infrastruktura.
W kibucu znajduje się przychodnia zdrowia, sklep wielobranżowy, pralnia, poczta i warsztat mechaniczny.
Komunikacja.
Z kibucu wyjeżdża się w kierunku południowym drogą nr 886, którą dojeżdża się do skrzyżowania z drogą nr 9977 i dalej do moszawu Margalijjot. Drogą nr 9977 zjeżdża się na wschód z klifu do kibucu Kefar Giladi i skrzyżowania z drogą nr 90.

</doc>
<doc id="1307552" url="https://pl.wikipedia.org/wiki?curid=1307552" title="Pavel Posad">
Pavel Posad



</doc>
<doc id="1307553" url="https://pl.wikipedia.org/wiki?curid=1307553" title="Zespół Buschkego-Ollendorff">
Zespół Buschkego-Ollendorff

Zespół Buschkego-Ollendorff (łac. "dermatofibrosis lenticularis disseminata", ang. Buschke-Ollendorf syndrome) – rzadkie wrodzone schorzenie tkanki łącznej, polegające na współwystępowaniu licznych, małych znamion łącznotkankowych oraz osteopoikilozy (dysplazji kostnej kości długich miednicy, rąk i stóp). Zespół może być związany z mutacjami z utratą funkcji genu "LEMD3" ("MAN1") w "locus" 12q14. Jako pierwszy opisał tę chorobę Abraham Buschke w 1903 roku; następny opis przypadku podał Heinrich Ernst Albers-Schönberg w 1915. W 1928 Buschke i Helene Ollendorff Curth opisali drugi przypadek zespołu u 41-letniej kobiety. Termin zespołu Buschkego-Ollendorff wprowadził Schimpf i wsp. w 1979 roku.

</doc>
<doc id="1307555" url="https://pl.wikipedia.org/wiki?curid=1307555" title="Made in England">
Made in England

Made in England – 25. studyjny album brytyjskiego piosenkarza Eltona Johna, wydany 20 marca 1995. Dedykowany jest Davidowi Furnishowi – partnerowi muzyka. Poświęcony był także pamięci Denisa Gauthiera i Petera Williamsa.
O albumie.
"Believe" – pierwszy singel z albumu miał swą premierę na żywo we wrześniu 1994 podczas koncertu w Los Angeles. Koncert był częścią trasy promującej w dalszym ciągu soundtrack z filmu Król Lew. Utwór doszedł do 15. miejsca w notowaniach w Wielkiej Brytanii i do 13. miejsca w Stanach Zjednoczonych (był to jedyny utwór z tego albumu, który w USA dostał się do zestawienia "Top 10." Podczas trasy promującej najnowszy album, John odwiedził jeszcze Francję, Włochy, Brazylię, Argentynę, Chile, Peru, Szwajcarię, Wielką Brytanię, Japonię, a także Polskę.
Podczas sesji nagraniowych, które odbyły się w okresie luty-kwiecień 1994 zarejestrowano więcej materiału, niż 11 piosenek, które ostatecznie trafiły na krążek. Do dziś niedostępne są: „Building a Bird”, „Leaves”, „Hell”, „Skin”, „Tick-Tock”, alternatywne wersje utworów „Belfast” i „Believe”. Niektóre z wówczas nagranych piosenek zostały zrealizowane w późniejszym czasie, np.: „Live Like Horses” (pojawiło się na wydanym w 1997 albumie The Big Picture), „Red” (użyte na francuskim kompilacyjnym albumie "Sol En Si"). Piosenka „Building a Bird” została nagrana również przez Nigela Olssena i wykorzystana na jego albumie Move the Universe wydanym w 2001 roku.

</doc>
<doc id="1307556" url="https://pl.wikipedia.org/wiki?curid=1307556" title="Soavinandriana">
Soavinandriana

Soavinandriana – miasto w środkowym Madagaskarze, w prowincji Antananarywa. Według szacunków na 2008 rok liczy 42 148 mieszkańców.

</doc>
<doc id="1307557" url="https://pl.wikipedia.org/wiki?curid=1307557" title="Ne’ot Mordechaj">
Ne’ot Mordechaj

Ne’ot Mordechaj (hebr. נאות מרדכי; ang. Neot Mordechai) - kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na północy Górnej Galilei.
Historia.
Kibuc został założony w 1946 przez imigrantów z Czechosłowacji, Austrii i Niemiec.
Gospodarka.
Gospodarka kibucu opiera się na rolnictwie.

</doc>
<doc id="1307558" url="https://pl.wikipedia.org/wiki?curid=1307558" title="Mahanoro">
Mahanoro

Mahanoro – miasto we wschodnim Madagaskarze, w prowincji Toamasina. Według szacunków na 2008 rok liczy 41 841 mieszkańców.

</doc>
<doc id="1307559" url="https://pl.wikipedia.org/wiki?curid=1307559" title="Sasa">
Sasa

Sasa (hebr. סאסא; oficjalna pisownia w ang. Sasa) – kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony w Górnej Galilei u podnóża masywu górskiego Meron, w odległości 12 kilometrów na północny zachód od miasta Safed. Leży w pobliżu granicy z Libanem.
Historia.
Pierwotnie w miejscu tym znajdowała się arabska wioska Sa’sa. Podczas I wojny izraelsko-arabskiej w dniu 30 października 1948 wioskę zajęli izraelscy żołnierze. Wysiedlono wówczas wszystkich mieszkańców, a domy wyburzono.
Współczesny kibuc został założony w styczniu 1949 przez żydowską młodzieżową organizację syjonistyczną Ha-Szomer Ha-Cair.
Gospodarka.
Gospodarka kibucu opiera się na rolnictwie. Znajdują się tutaj także zakłady zbrojeniowe produkujące pojazdy opancerzone Plasan.

</doc>
<doc id="1307560" url="https://pl.wikipedia.org/wiki?curid=1307560" title="Faratsiho">
Faratsiho

Faratsiho – miasto w środkowym Madagaskarze, w prowincji Antananarywa. Według szacunków na 2008 rok liczy 39 137 mieszkańców.

</doc>
<doc id="1307561" url="https://pl.wikipedia.org/wiki?curid=1307561" title="Sede Nechemja">
Sede Nechemja

Sede Nechemja (hebr. שדה נחמיה) - kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży w Dolinie Hula, na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1940 przez imigrantów z Holandii i Austrii.
Gospodarka.
Gospodarka kibucu opiera się na rolnictwie.

</doc>
<doc id="1307563" url="https://pl.wikipedia.org/wiki?curid=1307563" title="Swerker II Młodszy">
Swerker II Młodszy

Swerker II Młodszy (szw. Sverker den yngre Karlsson; ur. przed 1167, zm. 17 lipca 1210) – król Szwecji w latach 1196–1208 z dynastii Swerkerydów.
Urodził się przed rokiem 1167, być może w 1164. Syn króla Szwecji Karola VII i Krystyny, córki duńskiego możnego Stiga Tokesena zwanego Hvitaledhr (czyli Białoskóry).
W kwietniu 1167 ojciec Swerkera, król Karol VII zginął w zamku na wyspie Visingsö na jeziorze Wetter w walce z ludźmi Knuta Erikssona z wrogiego rodu Erykidów (wcześniej Karol VII zamordował ojca Knuta – Eryka IX). Po śmierci ojca Swerker wraz z matką uszedł do duńskiej wówczas Skanii, gdzie uzyskał poparcie krewnych swej matki z rodu Hvide oraz króla Danii Waldemara I, będącego wujem matki Swerkera. Gdy Knut Eriksson zmarł w 1195, Swerker bez większych problemów objął władzę w Szwecji i w 1196 został wybrany na króla (potomkowie Knuta byli wtedy w wieku dziecięcym). Zdobycie korony królewskiej nie było możliwe bez poparcia jarla Birgera Brosa (zm. 1202), który jeszcze za panowania Knuta Erikssona stał się jednym z najpotężniejszych możnych w Szwecji. Po zawarciu porozumienia z jarlem Swerker pojął za żonę jego córkę – Ingegardę. Chcąc zyskać przychylność Kościoła, król w 1200 obdarował duchowieństwo nowymi przywilejami: zwolnił kler z podatków i nadał mu immunitet. Zjednawszy sobie Kościół, Swerker II nie uchronił się jednak przed atakiem swych świeckich przeciwników. W 1205 miała miejsca pierwsza z bitew, (pod Älgarås), jakie Swerker miał stoczyć ze zwolennikami rodu Erykidów, którym przewodził teraz syn Knuta – Eryk. Swerker pobił Erykidów pod Älgarås, ale już w 1208 został pokonany w decydującej bitwie pod Leną, gdzie zginął m.in. królewski zięć Knut Birgersson. Po przegranej Swerker II utracił władzę w Szwecji i mimo pomocy wojsk duńskich prowadzonych przez króla Waldemara I drugi raz w życiu musiał uchodzić do duńskiej Skanii. Swerker nie pogodził się z porażką i w 1210 roku powrócił do Szwecji, gdzie jednak 17 lipca poległ w bitwie pod Gestilren. Uważa się, że ostatnia bitwa króla Swerkera II miała miejsce na terenie zachodniego Götalandu ("Västergötland"), choć są głosy historyków przyjmujących, że było na obszarze Upplandu.
Rodzina.
Pierwszą żoną Swerkera II była Bengte (Benedykta), córka Ebbe Sunessona z rodu Hvide, którą poślubił na wygnaniu w Skanii. Bengte zmarła w 1199 lub 1200 roku. Z pierwszego małżeństwa króla pochodzili:
Drugą żoną była wspomniana wyżej Ingegarda Birgersdotter z rodu Bjälbo, której ojcem był jarl Birger Brosa (z tego samego rodu pochodził późniejszy król Szwecji – Waldemar I). Synem Swerkera i Ingegardy był:

</doc>
<doc id="1307564" url="https://pl.wikipedia.org/wiki?curid=1307564" title="Soanierana Ivongo">
Soanierana Ivongo

Soanierana Ivongo – miasto w północno-wschodnim Madagaskarze, w prowincji Toamasina. Według szacunków na 2008 rok liczy 41 202 mieszkańców.

</doc>
<doc id="1307565" url="https://pl.wikipedia.org/wiki?curid=1307565" title="Szamir (kibuc)">
Szamir (kibuc)

Szamir (hebr. שמיר) - kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży w Dolinie Hula, na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1944 przez imigrantów z Rumunii.
Gospodarka.
Gospodarka kibucu opiera się na rolnictwie. Znajdują się tutaj także zakłady optyczne "Shamir Optical Industry".

</doc>
<doc id="1307566" url="https://pl.wikipedia.org/wiki?curid=1307566" title="Eclipse Foundation">
Eclipse Foundation

Eclipse Foundation – organizacja typu non-profit zajmująca się wspieraniem społeczności tworzącej projekty związane ze środowiskiem Eclipse.
Główne ośrodki mieszczą się w Portland oraz Ottawie.
Historia.
Fundacja Eclipse została założona przez firmę IBM w styczniu 2004 roku w celu wspierania utworzonego trzy lata wcześniej projektu Eclipse.
Struktura i zasady funkcjonowania.
Głównymi organami Fundacji Eclipse są:
W Radzie Nadzorczej zasiadają przedstawiciele tzw. Strategicznych Developerów oraz Strategicznych Klientów, a ponadto reprezentanci wybierani przez twórców dodatków do Eclipse oraz osoby biorące udział w tworzeniu Eclipse (tzw. "commiters").
Osoby zatrudniane przez Fundację Eclipse zajmują się sprawami organizacyjnymi. Sam projekt Eclipse jest tworzony i rozwijany przez wolontariuszy.
Zakres działalności.
Głównymi obszarami działalności są:
Zapewnienie infrastruktury informatycznej skupia się na utrzymaniu repozytoriów kodu CVS\Subversion, utrzymaniu stron domowych projektów Eclipse oraz stron umożliwiających pobieranie aktualnych, jak i poprzednich wersji, administrowaniu systemem zgłaszania błędów Bugzilla, a także listami dystrybucyjnymi o charakterze developerskim.
Wszystkie projekty Eclipse są rozpowszechniane na licencji Eclipse Public License (EPL), co umożliwia ich wykorzystanie w komercyjnych produktach. Fundacja zajmuje się działaniami organizacyjnymi zapewniającymi zgodność produktów Eclipse ze wspomnianą licencją.
Projekty Eclipse są oparte na wspólnym szkielecie ("Eclipse Platform") oraz są między sobą powiązane licznymi zależnościami. W celu zapewnienia właściwej współpracy między projektami oraz spójności wersji projektów fundacja organizuje cykliczne spotkania. Ponadto weryfikuje czy projekty są poprawnie klasyfikowane jako dojrzałe (ang. "mature") lub w fazie rozwojowej (ang. "incubation"). Wszystko to odbywa się w ramach spójnego procesu tworzenia projektów zwanego ang. "Eclipse Development Process".
W ramach działań marketingowych są m.in. organizowane konferencje: "EclipseCon", "Eclipse Summit Europe", a także tworzone oraz utrzymywane serwisy internetowe takie jak "Eclipse Live".

</doc>
<doc id="1307567" url="https://pl.wikipedia.org/wiki?curid=1307567" title="Sverker II Młodszy">
Sverker II Młodszy



</doc>
<doc id="1307568" url="https://pl.wikipedia.org/wiki?curid=1307568" title="Nosy Varika">
Nosy Varika

Nosy Varika – miasto we wschodnim Madagaskarze, w prowincji Fianarantsoa. Według szacunków na 2008 rok liczy 38 109 mieszkańców.

</doc>
<doc id="1307569" url="https://pl.wikipedia.org/wiki?curid=1307569" title="Gadot">
Gadot

Gadot (hebr.: גדות) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży w Dolinie Hula, na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1949.
Gospodarka.
Gospodarka kibucu opiera się na rolnictwie.

</doc>
<doc id="1307570" url="https://pl.wikipedia.org/wiki?curid=1307570" title="Gonen">
Gonen

Gonen (hebr.: גונן) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży w Dolinie Hula, na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1951.
Gospodarka.
Gospodarka kibucu opiera się na rolnictwie.

</doc>
<doc id="1307578" url="https://pl.wikipedia.org/wiki?curid=1307578" title="Chulata">
Chulata

Chulata (hebr. חולתה) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży w Dolinie Hula, na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1937.
Gospodarka.
Gospodarka kibucu opiera się na rolnictwie.

</doc>
<doc id="1307582" url="https://pl.wikipedia.org/wiki?curid=1307582" title="Czesław Majewski">
Czesław Majewski

Czesław Jerzy Majewski (ur. 14 czerwca 1939 w Łodzi) – polski kompozytor, dyrygent, pianista oraz aktor.
Życiorys.
Popularność przyniosły mu występy w telewizyjnym Kabarecie Olgi Lipińskiej (pan Czesio) oraz programach muzycznych „Śpiewające fortepiany” (TVP2) i „Singa Dinga” (TV Puls).
W latach 1963–1969 pracował w Radiu Łódź. Między 1966 a 1969 był również kierownikiem muzycznym Estrady Łódzkiej. W latach 1974–1978 pracował jako dyrygent w warszawskim Teatrze na Targówku, współpracował również ze Stołeczną Estradą. Pomiędzy 1978 i 1981 był kierownikiem muzycznym Teatru Komedia w Warszawie, a następnie (1981–1998) – Teatru Syrena. Był dyrygentem na Festiwalu Piosenki Radzieckiej w Zielonej Górze.
Był pianistą Violetty Villas, z którą koncertował m.in. po USA i Kanadzie.
Prowadził też w latach 60. i 70. XX wieku zespół akompaniujący w Podwieczorku przy Mikrofonie.
Czesław Majewski jest kompozytorem melodii do pieśni "Marsz Sybiraków". Jest również współautorem piosenek, m.in.:
Wystąpił na Kabaretonie Opolskim 2013 „Trwaj dato ważności!” jako ochroniarz sklepu.
Wziął udział także w Koncercie Jubileuszowym KFPP Opole 2013.
W marcu 2011 akompaniował Irenie Santor podczas występów w Krakowie.
Życie prywatne.
Żonaty z aktorką Stanisławą Kowalczyk-Majewską. Ze związku małżeńskiego z Barbarą Kwapińską ma syna Piotra Majewskiego, polskiego dziennikarza i producenta.
Filmografia.
Obsada aktorska:
Opracowanie muzyczne:

</doc>
<doc id="1307583" url="https://pl.wikipedia.org/wiki?curid=1307583" title="Jiftach">
Jiftach

Jiftach (hebr. יפתח; ang. Yiftah) – kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony w północnej części Górnej Galilei. Leży w masywie gór Naftali, w odległości 2 kilometrów na wschód od granicy z Libanem. Teren na wschód od kibucu spada stromym i głębokim kanionem, którego dnem spływa do Doliny Hula strumień Kadesz. W jego otoczeniu znajduje się kibuce Malkijja, Menara i Ne’ot Mordechaj, oraz moszaw Ramot Naftali. Po stronie libańskiej znajduje się wioska Blida.
Demografia.
Liczba mieszkańców Jiftach:
Historia.
Pierwotnie w okolicy tej znajdowała się arabska wioska Qadas. Podczas wojny domowej w Mandacie Palestyny na wiosnę 1948 roku wioskę zajęły siły Arabskiej Armii Wyzwoleńczej. Na początku I wojny izraelsko-arabskiej w dniu 28 maja 1948 roku siły żydowskiej organizacji paramilitarnej Hagana zajęły wioskę, wysiedlając jej mieszkańców i wyburzając większość domów.
Współczesny kibuc został założony w dniu 18 sierpnia 1948 roku przez zdemobilizowanych żołnierzy Palmach, którzy byli członkami Brygady Jiftach. Wioska została silnie ufortyfikowana i stanowiła część pierścienia granicznych fortyfikacji an-Nabi Jusza-Jiftach-Menara-Misgaw Am, który miał chronić Górną Galileę przed oderwaniem od Izraela. Przeprowadzona w październiku 1948 roku operacja „"Hiram"” umożliwiła Izraelczykom zajęcie całej Galilei. W latach 1952-1953 kibuc bardzo mocno przeżył podział ruchu kibucowego. Większość mieszkańców opuściła wówczas Jiftach, w którym pozostało zaledwie 45 osób. W następnych latach jego populacja została jednak odbudowana. Kibuc był wielokrotnie ostrzeliwany i atakowany przez terrorystów przenikających przez granicę z terytorium Libanu. W latach 90. XX wieku kibuc doświadczył kryzysu ekonomicznego, co zmusiło jego mieszkańców do przeprowadzenia w 1999 roku restrukturyzacji i częściowej prywatyzacji. Kiedy w 2000 roku izraelska armia wycofała się ze strefy bezpieczeństwa w południowym Libanie, sytuacja w rejonie Jiftach znacznie się pogorszyła. Podczas II wojny libańskiej w 2006 roku kibuc ucierpiał od ostrzału rakietowego Hezbollahu. W kibucu istnieją specjalne zarządzenia bezpieczeństwa, nakazujące wszystkim schronienie się w schronach po ogłoszeniu alarmu lub po pierwszej salwie nieprzyjacielskiego ostrzału. Obecnie trwa proces rozbudowy kibucu.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen pływacki, korty tenisowe, oraz sala sportowa z pełnym zapleczem.
Edukacja.
Kibuc utrzymuje przedszkole.
Turystyka.
Na północ i wschód od kibucu znajduje się kompleks leśny zasadzony przez Żydowski Fundusz Narodowy. Jest to odtworzony naturalny las gór Naftali, składający się z różnych odmian dębów, pistacji, śliw, migdałowców i innych drzew liściastych. Ze względów bezpieczeństwa swobodne poruszanie się w strefie przygranicznej jest mocno ograniczone i musi odbywać się zgodnie z zaleceniami Sił Obronnych Izraela.
Gospodarka.
Gospodarka kibucu opiera się na sadownictwie. Grunty rolne przyległe do kibucu przekształcono w sady drzew owocowych. Choduje się tutaj nektarynki, grusze, jabłonie, kiwi i winorośl. Dla potrzeb pakowania owoców powstała specjalistyczna firma "Beresheet". Kibuc zakupił grunty orne w Dolinie Hula, gdzie uprawiane są: kukurydza, bawełna, pszenica i orzeszki ziemne. W kibucu znajduje się zakład będący filią firmy "Nefatim", specjalizującej się w produkcji systemów nawadniających.
Infrastruktura.
W kibucu znajduje się przychodnia zdrowia, gabinet stomatologiczny, poczta, sklep wielobranżowy oraz warsztat mechaniczny.
Komunikacja.
Z kibucu wyjeżdża się na wschód na drogę nr 886, którą jadąc na północ dojeżdża się do kibucu Menara, lub jadąc na południe dojeżdża się do skrzyżowania z drogą nr 899 i dalej do moszawu Ramot Naftali. Drogą nr 889 można jechać na południowy zachód do kibucu Malkijja, lub zjechać na wschód z klifu do Doliny Hula i drogi ekspresowej nr 90.

</doc>
<doc id="1307584" url="https://pl.wikipedia.org/wiki?curid=1307584" title="Stanisław Leszczycki">
Stanisław Leszczycki

Stanisław Marian Leszczycki (ur. 8 maja 1907 w Mielcu, zm. 17 czerwca 1996 w Warszawie) – polski geograf i działacz polityczny, profesor zwyczajny Uniwersytetu Warszawskiego.
Życiorys.
Urodził się w Mielcu w rodzinie prawniczej: dziadek Robert Leszczycki był sędzią Sądu Krajowego w Krakowie, drugi dziadek Henryk Macharski (ojciec matki Jadwigi z Macharskich Leszczyckiej) – prawnikiem w starostwie, a ojciec Bronisław Leszczycki – notariuszem. Również pradziadkowie mieli studia wyższe, używali pieczęci z herbem rodzinnym – Leszczyc.
Podczas I wojny światowej rodzina przeniosła się do Andrychowa, a po śmierci ojca osiadła w Krakowie, gdzie Stanisław ukończył szkołę powszechną i gimnazjum.
Od 1917 należał do harcerstwa, jego drużynowym był Ignacy Fik. Stanisław Leszczycki jako harcerz pełnił m.in. służbę gońca w wojskowym biurze werbującym ochotników do walki z bolszewicką Rosją, a w 1924 przeszedł kurs dla przewodników po Krakowie. Do końca lat 20. był drużynowym i organizował letnie obozy harcerskie. W czasach szkolnych interesował się heraldyką, etnografią i językiem esperanto, uczestniczył w konferencji skautów esperantystów w Birkenhead w Anglii w 1929.
Po maturze w 1926 zamierzał zdawać na studia geologiczne, ponieważ jednak ówcześnie takich studiów nie było, wybrał najbliższą swoim zainteresowaniom geografię na Uniwersytecie Jagiellońskim. Ze względu na trudne warunki materialne w trakcie studiów musiał podjąć pracę zarobkową. Dzięki prof. Ludomirowi Sawickiemu na drugim roku został zaangażowany jako zastępca młodszego asystenta, a na trzecim, w 1928 jako młodszy asystent. Wkrótce, po śmierci prof. Sawickiego, powierzono mu prowadzenie seminarium antropogeograficznego pod kierunkiem prof. Jerzego Smoleńskiego, a później – pracowni magisterskiej i konwersatorium ogólnogeograficznego. Jako drugi kierunek studiował także etnografię, ukończył też studium pedagogiczne. W 1930 otrzymał tytuł magistra filozofii UJ (praca dyplomowa pt. "Demografia wsi Krzczonowa i Zawadki w powiecie myślenickim") i został mianowany starszym asystentem. Zajmował się demogeografią, w szczególności badaniami osadnictwa wiejskiego (m.in. fizjonomii osiedli – prowadzonymi głównie w Beskidzie Wyspowym, Małym i Niskim, Podhalu, na Łemkowszczyźnie, a także w Alpach Austriackich, w Anatolii i Finlandii), prowadził zimowe badania klimatu w Tatrach, bioklimatu polskich uzdrowisk, zajmował się geografią turyzmu (kierował pionierskim Studium Turyzmu na UJ) oraz planowaniem regionalnym (podkreślał rolę naturalnego środowiska geograficznego i czynników demograficznych w planowaniu regionalnym).
W 1932 na podstawie pracy "Badania geograficzne nad osadnictwem w Beskidzie Wyspowym" uzyskał doktorat. Równolegle z działalnością prowadzoną na uniwersytecie w 1934 rozpoczął pracę w Biurze Planu Regionalnego Podhala i Beskidu Zachodniego (od 1937 Biurze Regionalnym Planu Zabudowy Okręgu Krakowskiego). Pracę habilitacyjną "Region Podhala" złożył w 1937, jednak została ona odrzucona.
Od czasów gimnazjalnych działał w Polskim Towarzystwie Tatrzańskim, na studiach założył Koło Akademickie PTT, był przewodnikiem górskim. Działał również w Polskim Związku Narciarskim, Towarzystwie Ochrony Przyrody, Lidze Popierania Turystyki i Związku Ziem Górskich. W czasie studiów wstąpił do Polskiego Towarzystwa Geograficznego, był jego sekretarzem. Wraz z kolegą z harcerstwa Janem Chranickim był współtwórcą stukilometrowego szlaku turystycznego wokół Krakowa. Popularyzował geografię w wykładach krakowskiej rozgłośni Polskiego Radia, prowadził tam piątkowy „Poradnik turystyczny” a zimą prezentował „Komunikat śniegowy”, pisał liczne artykuły do prasy krakowskiej, w szczególności do dodatków „Kuriera Krakowskiego”. Wygłaszał odczyty w Towarzystwie Uniwersytetu Robotniczego, organizował i prowadził wycieczki krajoznawcze w okolice Krakowa dla robotników i bezrobotnych. Uczestniczył w Karpackich Zjazdach Turystycznych.
Aresztowany w listopadzie 1939 w niemieckiej akcji pacyfikacyjnej, tzw. "Sonderaktion Krakau". Więziony we Wrocławiu, a następnie w obozach koncentracyjnych Sachsenhausen i Dachau. Po zwolnieniu z obozu w styczniu 1941 powrócił do Krakowa, gdzie rozpoczął pracę w wodociągach miejskich jako telefonista, podczas której związał się ze środowiskiem PPS, oraz w latach 1942–1945 w Sekcji Opieki nad Przesiedlonymi i Uchodźcami Komitetu Opiekuńczego Rady Głównej Opiekuńczej jako magazynier. Współpracował też z Biurem Informacji Politycznej Armii Krajowej, kilkakrotnie przechodził przez granicę na Orawę i Spisz, przekazując podziemną prasę i konspiracyjne przesyłki. Brał udział w tajnym nauczaniu Uniwersytetu Jagiellońskiego, prowadził zajęcia z antropogeografii i geopolityki. Wraz z kolegami z UJ prowadził prace nad zreformowaniem szkolnictwa wyższego w powojennej Polsce, modelem gospodarki planowej, organizacją społeczno-polityczną państwa oraz przygotowaniem do konferencji pokojowej.
Po zakończeniu działań wojennych uczestniczył w zabezpieczaniu i porządkowaniu gmachów uniwersyteckich, kompletowaniu zbiorów i wznowieniu działalności dydaktycznej. W 1945 złożył pracę habilitacyjną o osadnictwie na podstawie materiałów zebranych w 1936 w czasie wyprawy do Anatolii (została ona wydana dopiero w 1987 pt. "Badania geograficzne nad osadnictwem w Południowej Anatolii"). Był dyrektorem Instytutu Geografii UJ w latach 1945–1948. W Warszawie doprowadził do podpisania umowy z właścicielem zrujnowanego pałacu Uruskich Stefanem Czetwertyńskim a rektorem Uniwersytetu Warszawskiego, na mocy której w odbudowanym gmachu, oddanym do użytku w 1950, umieszczono Instytut Geograficzny UW (obecnie Wydział Geografii i Studiów Regionalnych) oraz Instytut Geografii i Przestrzennego Zagospodarowania PAN, Polskie Towarzystwo Geograficzne i wspólną bibliotekę geograficzną.
Był jednym z ekspertów komunistycznego Rządu Tymczasowego RP ds. granic, uczestniczących w konferencji w Poczdamie w lipcu 1945, autorem memoriału pt. "Postulaty Polski w sprawie granicy zachodniej Polski", przedłożonego po poprawkach Ministerstwa Spraw Zagranicznych Stanom Zjednoczonym Ameryki, Wielkiej Brytanii i Związkowi Radzieckiemu. Uczestniczył w rozmowach w sprawie ustalania przebiegu granicy polsko-czechosłowackiej i polsko-radzieckiej.
Członek PPS w latach 1945–1948. W PZPR przez cały okres istnienia partii (1948–1990). Poseł do KRN w latach 1945–1947, a następnie do Sejmu Ustawodawczego (1947–1952). Podsekretarz stanu w MSZ w latach 1946–1950.
Na pierwszym powojennym zjeździe Polskiego Towarzystwa Geograficznego w 1946 poparł ideę zjednoczenia wszystkich polskich towarzystw geograficznych i został wybrany przewodniczącym wydziału ds. naukowych. W latach 1950–1953 był prezesem PTG, w 1954 został jego członkiem honorowym, otrzymał złotą odznakę za zasługi dla PTG (1958) i medal PTG (1964). Zainicjował utworzenie w 1949 nadmorskiej stacji badawczej PTG w Międzyzdrojach na Wolinie. Uczestniczył w pracach nad planem badań dla geografii polskiej, podziałem kraju w nowych granicach na regiony geograficzne (niestety w niewielkim stopniu uwzględniającego elementy antropogeograficzne) oraz nazewnictwem na terenach przyłączonych do Polski (zajmował się nazwami fizjograficznymi).
Był inicjatorem powstania czasopisma „Poznaj Świat”, w którym publikował liczne artykuły i notatki, oraz wydawania biuletynu pt. „Przegląd Radzieckiej Literatury Geograficznej”, który od 1953 wychodził jako „Przegląd Zagranicznej Literatury Geograficznej”.
W Towarzystwie Uniwersytetu Robotniczego wygłaszał odczyty i uczestniczył w konferencjach dotyczących spraw robotniczych. Uczestniczył w Radzie Szkół Wyższych oraz Radzie Głównej Nauki i Szkolnictwa Wyższego. W powołanej z inicjatywy KC PZPR Komisji Popierania Twórczości Naukowej i Artystycznej, przyznającej subwencje i stypendia krajowe i zagraniczne, był przewodniczącym Sekcji Popierania Nauki (1949–1953). Był członkiem Komitetu Nagród Państwowych, w którym przewodniczył Sekcji Architektury i Planowania Przestrzennego.
Współorganizował I Kongres Nauki Polskiej, na którym powołano Polską Akademię Nauk, przy jednoczesnej likwidacji Polskiej Akademii Umiejętności i Towarzystwa Naukowego Warszawskiego. Był współautorem referatu krytycznie oceniającego geografię przedwojenną i wytyczającego cele i zadania geografii na bazie materializmu dialektycznego. W 1952 powołany przez komunistyczny rząd w skład pierwszego prezydium PAN, był członkiem prezydium PAN do 1968 i ponownie w latach 1978–1980, członkiem kilku komitetów PAN, w tym przewodniczącym Komitetu Przestrzennego Zagospodarowania Kraju (1958–1980) oraz Komitetu ds. Górnośląskiego Okręgu Przemysłowego (1953–1961), a następnie przewodniczącym Rady Naukowej Zakładu Badań Naukowych GOP w Zabrzu. Jako ekspert z dziedziny planowania przestrzennego został powołany do Państwowej Rady Gospodarki Przestrzennej przy Komisji Planowania przy Radzie Ministrów.
W 1954 mianowany profesorem zwyczajnym.
Uczestniczył w pracach nad zagospodarowaniem przestrzennym kraju, jego gospodarki, transportu i wariantami podziału administracyjnego. Zajmował się geografią przemysłu, jego strukturą przestrzenną i zmianami przemysłu i zagospodarowania przestrzennego w czasie, rozwojem aglomeracji miejsko-przemysłowych, a także regionalizacją ekonomiczną Polski i świata. Występował przeciwko trasie szerokotorowej Linii Hutniczo-Siarkowej prowadzonej przez Roztoczański Park Narodowy i lokalizacji zapory na Dunajcu, sprzeciwiał się lokalizacji Huty Katowice. Kierował pracami nad "Atlasem przemysłu Polski", był członkiem komitetu redakcyjnego "Wielkiego atlasu świata" i współtwórcą "Narodowego atlasu Polski" oraz koncepcji "Atlasu zasobów, walorów i zagrożeń środowiska". Prowadził badania terenowe ludności na wyspie Wolin, kierował pracami nad strefami wpływów wielkich miast, kontynuował też prace nad osadnictwem wiejskim w Beskidzie Wyspowym.
W latach 1951–1970 był dyrektorem Instytutu Geograficznego UW. W 1966 otrzymał propozycję objęcia funkcji rektora UW, której jednak nie przyjął. W marcu 1968 współautor pisma ponad 30 profesorów członków PAN do premiera Józefa Cyrankiewicza protestującego przeciwko biciu i aresztowaniu młodzieży oraz budzeniu antysemityzmu.
W latach 1968–1972 prezes Międzynarodowej Unii Geograficznej. W latach 1950–1979 redaktor naczelny „Przeglądu Geograficznego”. Doktor honoris causa Uniwersytetu Karola w Pradze (1970), Akademii Ekonomicznej w Poznaniu (1977) i Uniwersytetu Warszawskiego (1987). Członek honorowy dziewiętnastu geograficznych towarzystw naukowych oraz Towarzystwa Urbanistów Polskich. Odznaczony wieloma orderami i medalami krajowymi i zagranicznymi, m.in. w 1951 Krzyżem Komandorskim Orderu Odrodzenia Polski, ponadto komandorią brytyjskiego Orderu św. Michała i Jerzego, węgierskim Orderem Zasługi II klasy, fińskim Orderem Białej Róży, rumuńskim Orderem Gwiazdy II klasy, bułgarskimi orderami: Orderem 9 września 1944 II stopnia (1948) i Orderem za Zasługi II klasy oraz czechosłowackim Orderem Białego Lwa II klasy (1947). W grudniu 1983 wyróżniony Pamiątkowym Medalem z okazji 40 rocznicy powstania Krajowej Rady Narodowej.
Pochowany na Cmentarzu Salwatorskim w Krakowie (kwatera SC12-A-4).
W 1998 jego imię nadano Instytutowi Geografii i Przestrzennego Zagospodarowania PAN.

</doc>
<doc id="1307585" url="https://pl.wikipedia.org/wiki?curid=1307585" title="Jiron">
Jiron

Jiron (hebr. יראון; ang. Yir'on) – kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na północy Górnej Galilei, w odległości 1 kilometra od granicy z Libanem.
Historia.
Pierwotnie w tej okolicy znajdowała się arabskie wioski Saliha i Fara. Podczas wojny domowej w Mandacie Palestyny w rejonie tych wiosek stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 Izraelczycy przeprowadzili operację Hiram. W dniu 30 października obie wioski zostały zajęta przez izraelskich żołnierzy. Mieszkańcy wioski Saliha przywitali wkraczających izraelskich żołnierzy białymi flagami. Pomimo to Izraelczycy dopuścili się masakry ludności cywilnej. Pod gruzami wysadzonych domów zginęło około 60-70 mieszkańców. Następnie obie wioski zostały wysiedlona, a wszystkie domy wyburzono.
Współczesny kibuc został założony w 1949.
Gospodarka.
Gospodarka kibucu opiera się na sadownictwie.

</doc>
<doc id="1307586" url="https://pl.wikipedia.org/wiki?curid=1307586" title="Take Me Home (piosenka Cher)">
Take Me Home (piosenka Cher)

Take Me Home – utwór muzyczny nagrany przez amerykańską piosenkarkę i aktorkę Cher, którego autorami są Bob Esty i Michele Aller. Trafił on na jej piętnasty studyjny album "Take Me Home", wydany w roku 1979. Piosenka powstała w odpowiedzi na ówczesny trend na muzykę disco, w związku z komercyjną wpadką jej poprzednich albumów. W słowach tego utworu Cher prosi swojego kochanka by wziął ją do domu w celu uprawiania miłości. Piosenka została wydana na singlu 7- i 12-calowym, wydanym w styczniu 1979 przez wytwórnię Casablanca, oraz Philips w niektórych krajach Europy.
Piosenka otrzymała głównie pozytywne oceny od krytyków muzycznych, którzy brzmienie i melodię utworu wyróżnili spośród pozostałych kompozycji pochodzących z albumu, którego recepcja była mało przychylna. Tytułowy singiel w USA sprzedawał się dobrze, czego efektem była pozycja 8. na liście "Billboard" Hot 100.
Wersja Sophie Ellis-Bextor.
W 2001 roku angielska piosenkarka Sophie Ellis-Bextor nagrała cover „Take Me Home” na swój debiutancki album "Read My Lips". Był to pierwszy solowy singel w dorobku Ellis-Bextor po tym, jak podpisała umowę z Polydor Records. W nowo powstałej wersji piosenki słowa zostały zmodyfikowane, co spotkało się z zarzutem, że są „nazbyt seksualne”. Recenzje krytyków były umiarkowanie pozytywne, a singel osiągnął komercyjny sukces na listach przebojów.

</doc>
<doc id="1307587" url="https://pl.wikipedia.org/wiki?curid=1307587" title="Lahawot ha-Baszan">
Lahawot ha-Baszan

Lahawot ha-Baszan (hebr. להבות הבשן) - kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w Dolinie Hula, na północy Górnej Galilei.
Historia.
Kibuc został założony w 1945.
Gospodarka.
Gospodarka kibucu opiera się na rolnictwie.

</doc>
<doc id="1307588" url="https://pl.wikipedia.org/wiki?curid=1307588" title="Machanajim">
Machanajim

Machanajim (hebr. מחניים) – kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("HaTenoa’a HaKibbutzit").
Położenie.
Leży w Dolinie Hula, na północy Górnej Galilei.
Historia.
Kibuc został założony w 1939.
Gospodarka.
Gospodarka kibucu opiera się na rolnictwie.

</doc>
<doc id="1307590" url="https://pl.wikipedia.org/wiki?curid=1307590" title="Malkijja">
Malkijja

Malkijja (hebr. מלכיה) - kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na północy Górnej Galilei, w pobliżu granicy z Libanem.
Historia.
Pierwotnie w miejscu tym znajdowała się arabska wioska al-Malkijja, która została całkowicie wyludniona i zniszczona podczas Wojny o niepodległość w dniu 28 maja 1948.
Współczesny kibuc został założony w 1949.
Gospodarka.
Gospodarka kibucu opiera się na rolnictwie.

</doc>
<doc id="1307591" url="https://pl.wikipedia.org/wiki?curid=1307591" title="Chwiszczej">
Chwiszczej

Chwiszczej – struga w województwie podlaskim. Prawy dopływ Leśnej Prawej. Posiada dopływy: Czobutok, Łozica. 
W okolicach wsi Orzeszkowo dolina rzeczki uzyskuje malownicze barwy, rośnie tu unikalna bagienna roślinność łąkowa, która służy za ostoję dla ptaków wodno-błotnych. 
Przeprowadzona pod koniec lat 60. regulacja rzeki Chwiszczej, melioracja łąk i drenacja pól uprawnych doprowadziła do stopniowego obniżenia się poziomu wód gruntowych. W latach 80. poziom wód był już tak niski, że doszło do poważnego przesuszenia dużej części terenów dawniej podtopionych, stopniowego zaniku siedlisk bagiennych, murszenia gleb torfowych i zaniku wodno-błotnej roślinności szuwarowej. Zagrożona została dalsza egzystencja ptaków wodno-błotnych. W związku z tym, w 1991 roku podjęto działania dla ponownego podniesienia poziomu wód gruntowych. 
W 1999 roku Północnopodlaskie Towarzystwo Ochrony Ptaków podsunęło leśnikom pomysł na objęcie rezerwatem fragmentów doliny strugo Chwiszczej dla ratowania ginących ptaków. Wciąż gniazduje tu wiele ptaków, a miejsce jest wykorzystywane do przeprowadzania obserwacji ornitologicznych. Jednak idea rezerwatu nie brała pod uwagę finansowych możliwości, zarówno nadleśnictwa jak i PTOP.

</doc>
<doc id="1307592" url="https://pl.wikipedia.org/wiki?curid=1307592" title="Majan Baruch">
Majan Baruch

Majan Baruch (hebr. מעיין ברוך) - kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na północy Górnej Galilei, przy granicy z Libanem.
Historia.
Kibuc został założony w 1947.
Gospodarka.
Gospodarka kibucu opiera się na rolnictwie.

</doc>
<doc id="1307595" url="https://pl.wikipedia.org/wiki?curid=1307595" title="Historia ekonomii">
Historia ekonomii



</doc>
<doc id="1307606" url="https://pl.wikipedia.org/wiki?curid=1307606" title="Odległość Kullbacka-Leiblera">
Odległość Kullbacka-Leiblera



</doc>
<doc id="1307607" url="https://pl.wikipedia.org/wiki?curid=1307607" title="Entropia relatywna">
Entropia relatywna



</doc>
<doc id="1307608" url="https://pl.wikipedia.org/wiki?curid=1307608" title="Entropia względna">
Entropia względna



</doc>
<doc id="1307609" url="https://pl.wikipedia.org/wiki?curid=1307609" title="Anomalia Pelgera-Huëta">
Anomalia Pelgera-Huëta



</doc>
<doc id="1307610" url="https://pl.wikipedia.org/wiki?curid=1307610" title="Antoine Bernard-Jean Marfan">
Antoine Bernard-Jean Marfan



</doc>
<doc id="1307612" url="https://pl.wikipedia.org/wiki?curid=1307612" title="Śledź (regaty)">
Śledź (regaty)

Śledź – rodzaj wytyczenia trasy regat. Trasa regat ustawiana jest w taki sposób by zawodnicy "szli na wiatr" i "z wiatrem". Posiada dwie boje (znaki) zwrotne nawietrzną i zawietrzną i wokół nich pływa się w lewo lub prawo. Skręt w lewo wykonywany jest na boi nawietrznej, zawodnicy "wchodzą na boję" wtedy prawym halsem. Skręt w prawo jest rzadziej stosowany (np. Regaty o Puchar Ameryki). Trasa regat może kończyć się metą na boi nawietrznej lub rzadziej zawietrznej.

</doc>
<doc id="1307613" url="https://pl.wikipedia.org/wiki?curid=1307613" title="Element znaczony">
Element znaczony

Element znaczony () – w językoznawstwie strukturalistycznym istotna część znaku.
Pojęcie wprowadzone przez Ferdinanda de Saussure’a w celu uchwycenia istoty znaku. Zdaniem de Saussure’a znak łączy nie tyle rzecz i nazwę, ale pojęcie (które określa jako element znaczony) z obrazem akustycznym lub graficznym samego znaku – które określa jako element znaczący ().
Element znaczony jest pojęciem, tym, co mamy na myśli, kiedy wypowiadamy dany znak (dane słowo), w odróżnieniu od elementu znaczącego, który jest samym, surowym ciągiem głosek lub znaków graficznych.

</doc>
<doc id="1307622" url="https://pl.wikipedia.org/wiki?curid=1307622" title="Solitude Standing">
Solitude Standing

Solitude Standing – drugi multiplatynowy i najbardziej popularny album Suzanne Vegi. Z książeczki załączonej do wydania CD można dowiedzieć się, że wiele z utworów na tej płycie zostało napisanych przed rokiem 1987.

</doc>
<doc id="1307623" url="https://pl.wikipedia.org/wiki?curid=1307623" title="Stanisław Marian Leszczycki">
Stanisław Marian Leszczycki



</doc>
<doc id="1307628" url="https://pl.wikipedia.org/wiki?curid=1307628" title="Bellis">
Bellis



</doc>
<doc id="1307631" url="https://pl.wikipedia.org/wiki?curid=1307631" title="Tanacetum">
Tanacetum



</doc>
<doc id="1307634" url="https://pl.wikipedia.org/wiki?curid=1307634" title="Amir (kibuc)">
Amir (kibuc)

Amir (hebr.: עמיר) - kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, w pobliżu granicy z Libanem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1939.
Gospodarka.
Gospodarka kibucu opiera się na rolnictwie.

</doc>
<doc id="1307635" url="https://pl.wikipedia.org/wiki?curid=1307635" title="Ciwon">
Ciwon

Ciwon (hebr. צבעון; ang. Tziv'on) - kibuc położony w Samorządzie Regionu Ha-Galil ha-Eljon, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na północy Górnej Galilei, w pobliżu granicy z Libanem.
Historia.
Kibuc został założony w 1980.
Gospodarka.
Gospodarka kibucu opiera się na sadownictwie.

</doc>
<doc id="1307636" url="https://pl.wikipedia.org/wiki?curid=1307636" title="Kaddarim">
Kaddarim

Kaddarim (hebr.: קדרים) – kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży w Dolinie Hula, na północy Górnej Galilei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1980.
Gospodarka.
Gospodarka kibucu opiera się na rolnictwie.

</doc>
<doc id="1307637" url="https://pl.wikipedia.org/wiki?curid=1307637" title="Senir">
Senir

Senir (hebr. שניר) - kibuc położony w samorządzie regionu Ha-Galil ha-Eljon, w Dystrykcie Północnym, w Izraelu.
Leży na północy Górnej Galilei, w pobliżu granicy z Libanem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1967.
Gospodarka.
Gospodarka kibucu opiera się na rolnictwie i turystyce.

</doc>
<doc id="1307638" url="https://pl.wikipedia.org/wiki?curid=1307638" title="Samorząd Regionu Ma’ale Josef">
Samorząd Regionu Ma’ale Josef

Samorząd Regionu Ma’ale Josef (hebr. מועצה אזורית מעלה יוסף, "Mo'etza Azurit Ma’ale Josef"; ang. Ma’ale Josef Regional Council) – samorząd regionu położony w Dystrykcie Północnym, w Izraelu.
Położenie.
Samorząd regionu jest położony w górzystej okolicy północno-zachodniej części Górnej Galilei przy granicy z Libanem, pomiędzy miastem Ma’alot-Tarszicha a miejscowością Szelomi.
Podział administracyjny.
Samorząd Regionu Ma’ale Josef jest położony w Poddystrykcie Akka, w Dystrykcie Północnym Izraela.
Demografia.
Samorząd regionu skupia 22 osady rolnicze, których mieszkańcami są w 97,1% Żydzi i 2,9% inni. Według danych Centralnego Biura Statystyki w 2011 roku w samorządzie mieszkało 24200 osób. Jest to populacja typowo wiejska. Według danych z 2010, przyrost naturalny w porównaniu do poprzedniego roku wyniósł 1,4%. W roku tym urodziło się 179 dzieci, a zmarło 35 osób. Całkowity przyrost naturalny wyniósł 144 osoby.
Historia.
Po długich wiekach panowania osmańskiego w 1918 roku cała Palestyna w wyniku I wojny światowej znalazła się pod panowaniem Brytyjczyków, którzy utworzyli Mandat Palestyny. Tutejsze ziemie były wówczas całkowicie zdominowane przez ludność arabską. Z tego powodu żydowskie organizacje syjonistyczne napotykały na duże trudności przy wykupie gruntów, co uniemożliwiało rozwój osadnictwa żydowskiego. W wyniku arabskiego powstania w Palestynie (1936–1939) Brytyjczycy wznieśli w tym rejonie szereg fortów Tegart (obecnie posterunki policji lub bazy wojskowe Sił Obronnych Izraela). Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Gdy kilka dni później wybuchła wojna domowa w Palestynie, siły Arabskiej Armii Wyzwoleńczej rozpoczęły atakowanie żydowskich linii komunikacyjnych w całej Galilei. Po proklamacji niepodległości Izraela w maju 1948 roku wybuchła I wojna izraelsko-arabska. W maju 1948 roku Izraelczycy przeprowadzili operację „"Ben-Ami"”, podczas której wysiedlono część nadmorskich arabskich wiosek, zabezpieczając tamtejsze linie komunikacyjne. W lipcu 1948 roku przeprowadzono operację „"Dekel"”, a w październiku 1948 roku operację „"Hiram"”, w wyniku których usunięto arabskie siły z Galilei. Izraelska armia wysiedliła i zniszczyła wówczas liczne wsie arabskie w Galilei. Pomimo to tutejsze ziemie nadal pozostawały zdominowane przez Arabów.
Żydowskie osadnictwo w tej części Galilei rozpoczęło się dopiero w drugiej połowie XX wieku. Jako pierwszy został założony w czerwcu 1949 roku moszaw Elkosz. Zamieszkali w nim imigranci z Jemenu, do których później dołączyli imigranci z Kurdystanu. W zachowanych domach zniszczonej arabskiej wioski Tarbicha utworzono moszaw Szomera. Zamieszkali w nich imigranci z Węgier i Rumunii, jednak ciężkie warunki życia oraz duża izolacja w górzystym przygranicznym terenie spowodowały, że jeszcze tego samego roku osada została opuszczona. Krótko później byli członkowie paramilitarnej żydowskiej organizacji Irgun i prawicowej partii politycznej Herut utworzyli moszaw Hosen. W tym samym roku powstał także moszaw Me’ona, w którym zamieszkali imigranci z Afryki Północnej i Rumunii. Większość wiosek powstała w latach 50. i latach 60. XX wieku. Agencja Żydowska skierowała tutaj głównie nowych imigrantów z Azji i Afryki Północnej. W 1950 roku imigranci z Maroka odbudowali opuszczony moszaw Szomera, a imigranci z Jemenu utworzyli moszawy Curi’el i Goren. Nie mieli oni wcześniej żadnego doświadczenia w rolnictwie, a warunki życia były niezwykle ciężkie. Mieszkano w namiotach, a wodę najczęściej sprowadzano z dużej odległości. Z tego powodu osady te zostały opuszczone i ponownie zasiedlone później (w 1951 r. odbudowano Goren, a w 1952 r. w Curi’el zamieszkali imigranci z Maroka). W 1950 roku powstały także moszawy Ja’ara i En Ja’akow (zasiedlony przez imigrantów z Iraku). Ten ostatni został opuszczony i w 1953 roku dzięki straniom Agencji Żydowskiej odbudowany przez imigrantów z Iranu i Kurdystanu. W 1952 roku imigranci z Tunezji i Iranu założyli moszaw Awdon. W lutym 1955 roku imigranci z Maroka założyli moszaw Peki’in Chadasza. Celem jego powstania było wzmocnienie żydowskiej obecności w obszarze druzyjskiej miejscowości Peki’in. W 1960 roku został założony moszaw Ewen Menachem.
W 1963 roku powstał Samorząd Regionu Ma’ale Josef, początkowo pod nazwą Samorządu Regionu Ma'ale HaGalil. Gromadził on wówczas 14 osad wiejskich, a siedziba biur znajdowała się w moszawie Me’ona. W 1966 roku władze rozpoczęły realizację rządowego programu "Sof Sof", którego celem było wzmocnienie żydowskiej obecności na granicy z Libanem. Siłami mieszkańców okolicznych osad utworzono w 1966 roku moszaw Netu’a, a rok później moszawy Zarit i Szetula. Ta ostatnia osada została jednak szybko opuszczona. W styczniu 1969 roku palestyńscy terroryści przeniknęli granicę i wysadzili jeden z opuszczonych domów położony na samej krawędzi moszawu. Ponownie zwróciło to uwagę na konieczność zasiedlenia tego pustego odcinka granicy, aby w ten sposób poprawić jego bezpieczeństwo. Podłączono więc wodę i energię elektryczną, a w marcu 1969 roku do moszawu przyjechali imigranci z Kurdystanu. W 1975 roku samorząd regionu przyjął obecną nazwę, na cześć wieloletniego dyrektora w Żydowskim Funduszu Narodowym, Josefa Weitza. W 1978 roku rozpoczęto realizację rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Powstał wtedy moszaw Lappidot, rok później wieś Mattat, a w 1980 roku moszaw Manot oraz wioski Abbirim, Gornot ha-Galil, Micpe Hilla i Gita. Ta ostatnia osada została jednak szybko opuszczona. Ponowne zasiedlenie wioski miało miejsce w 1993 roku. Zamieszkali w niej wówczas imigranci z krajów byłego ZSRR. Jako ostatnia, w 1998 roku, powstała wieś Newe Ziw. Do 1992 roku do Samorządu Regionu Ma’ale Josef należała wieś Haraszim, która później dołączyła do Samorządu Regionu Misgaw.
12 lipca 2006 roku w obszarze tym doszło do incydentu w Zarit-Szetula. Pod osłoną ostrzału rakietowego na moszaw Ewen Menachem oddział Hezbollahu zabił trzech i wziął do niewoli dwóch żołnierzy izraelskich. Odbywali oni rutynowy patrol granicy izraelsko-libańskiej. Kolejnych pięciu żołnierzy poniosło śmierć w trakcie nieudanej próby odbicia zakładników. Zniszczeniu uległ także czołg armii izraelskiej. Incydent doprowadził do wybuchu II wojny libańskiej, podczas której na tutejsze osady spadły liczne pociski rakietowe wystrzelone z południowego Libanu.
Polityka.
Władze administracyjne Samorządu Regionu znajdują się przy wiosce Gornot ha-Galil. Na oficjalnym godle samorządu widnieje wizerunek rozłożystego dębu. Oficjalna flaga jest w kolorze zielonym, z białym emblematem i napisami pośrodku.
Osiedla.
W 16 moszawach i 6 wsiach żyje tutaj ponad 9 tys. mieszkańców.
Edukacja.
We wszystkich osadach znajdują się przedszkola, natomiast szkoła podstawowa jest w moszawie Me’ona. Dzieci są także dowożone do szkoły podstawowej w moszawie Becet i szkoły średniej przy kibucu Kabri (Samorząd Regionu Matte Aszer)
Turystyka.
Tutejszą atrakcją turystyczną są okoliczne wzgórza porośnięte naturalnymi lasami. Są to popularne tereny do przejażdżek konnych lub pieszych wędrówek po rezerwacie przyrody strumienia Becet i rezerwacie przyrody strumienia Keziw. Największą tutejszą atrakcją są położone w pobliżu ruiny zamku Montfort.
Gospodarka.
Większość tutejszych osad spełnia funkcje mieszkalne, a ich mieszkańcy dojeżdżają do pracy w okolicznych strefach przemysłowych. Tylko niewielka liczba mieszkańców utrzymuje się z działalności typowo rolniczej, usług lub obsługi ruchu turystycznego. Według danych z 2010 przeciętne miesięczne wynagrodzenie pracowników w Samorządzie Regionu Ma’ale Josef wynosiło 7604 szekli (średnia krajowa: 7522 ILS).
Transport.
Przez region przechodzi kilka głównych dróg. Z zachodu na wschód przebiega droga nr 89 i droga nr 899. Łączą się one z biegnącą z północy na południe drogą nr 70. W 2010 roku w regionie znajdowało się 4349 zarejestrowanych pojazdów mechanicznych, w tym 3242 samochodów. W ciągu tego roku doszło do trzech wypadków drogowych.

</doc>
<doc id="1307641" url="https://pl.wikipedia.org/wiki?curid=1307641" title="My Back Pages">
My Back Pages

My Back Pages – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r.
Historia i charakter utworu.
Jest to kompozycja, w której artysta dokonuje analizy samego siebie. Mając 23 lata, dokonał oceny swojego dorobku. Między innymi krytycznie ocenił rolę jaką odegrały pieśni protestu; wysokie cele, mizerne skutki.
Piosenka ta jest wyrażeniem dojrzałej samoświadomości Dylana i próbą obrony jego wczesnych „politycznych kazań”, podsumowaną zaskakującym i jednym z najczęściej cytowanych zdań "Byłem wtedy znacznie starszy, a teraz jestem młodszy".
Robert Shelton w swojej książce "No Direction Home: The Life and Music of Bob Dylan" z 1986 r. napisał, iż Dylan powrócił znów do stanu „Niewinności”, co będzie go zawsze czyniło młodym. "Ta piosenka o rozpoznaniu samego siebie powraca do dziecięcej otwartości".
Shelton uważa, że „My Back Pages” kondensuje cały Dylanowski kanon, bowiem całe dzieło Dylana jest zdominowane przez dwa tematy: zmaganie się życia ze śmiercią i możliwość odnowy poprzez adopcję młodszego punktu widzenia.
Dylan rozpoczął wykonywanie tej kompozycji dopiero w 14 lat po jej powstaniu i nagraniu na albumie.

</doc>
<doc id="1307642" url="https://pl.wikipedia.org/wiki?curid=1307642" title="Ewen Menachem">
Ewen Menachem

Ewen Menachem (hebr. אבן מנחם) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Ewen Menachem jest położony na wysokości 611 metrów n.p.m. w północnej części Górnej Galilei. Leży na północnych zboczach góry Har Conam (673 m n.p.m.), po której drugiej stronie teren gwałtownie opada do głębokiego wadi strumienia Saracho. Na północnym wschodzie wznoszą się graniczne góry Har Ajta (700 m n.p.m.), Har Rahav (752 m n.p.m.) i Har Amiram (684 m n.p.m.). Po stronie północnej teren łagodnie opada do wadi strumienia Becet, który spływa w kierunku południowo-zachodnim do wzgórz Zachodniej Galilei i dalej do równiny przybrzeżnej Izraela. Na południowy zachód od moszawu wznosi się góry Har Avi'ad (586 m n.p.m.) i Har Sar Szalom (616 m n.p.m.). Okoliczne wzgórza są zalesione. W odległość 2 km na północ i wschód od moszawu przebiega granica Libanu. W otoczeniu moszawu Ewen Menachem znajdują się miejscowości Fassuta i Mi’ilja, moszawy Szetula, Netu’a, Szomera i Zarit, kibuce Elon i Adamit, wioski komunalne Abbirim, Micpe Hilla i Gornot ha-Galil, oraz arabska wioska Aramisza. Na północnym zachodzie jest położona baza wojskowa "Szomera", będąca bazą 300 Brygady Piechoty (rezerwowa) "Bar'am". Na północy leżą przygraniczne bazy wojskowe "Zarit" i "Livne", a na północnym wschodzie baza "Sztula". Po stronie libańskiej są wioski Ramja, Ajta asz-Szab i Rumajsz.
Podział administracyjny.
Ewen Menachem jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Pierwotnie w okolicy tej znajdowały się arabskie wioski Ikrit i Tarbicha. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1948 roku w rejonie wiosek stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której w dniu 31 października zajęto tutejsze wioski. W pierwszych dniach listopada wysiedlono wszystkich ich mieszkańców, a następnie wyburzono domy. W latach 50. XX wieku Żydzi podjęli pierwszą próbę założenia tutaj osady rolniczej. Warunki życia okazały się jednak na tyle trudne, że po krótkim czasie mieszkańcy porzucili osadę. Współczesny moszaw został założony 13 września 1960 roku przez imigrantów z Afryki Północnej. W dniu 12 lipca 2006 roku doszło do przygranicznego incydentu w Zarit-Szetula. Pod osłoną ostrzału rakietowego moszawu Ewen Menachem, oddział Hezbollahu zabił trzech i wziął do niewoli dwóch żołnierzy izraelskich niedaleko moszawu Zarit. Odbywali oni rutynowy patrol granicy izraelsko-libańskiej. Kolejnych pięciu żołnierzy poniosło śmierć w trakcie nieudanej próby odbicia zakładników. Zniszczeniu uległ także czołg armii izraelskiej. Incydent ten doprowadził do wybuchu II wojny libańskiej, podczas której na moszaw Ewen Menachem spadły rakiety wystrzelone z terytorium południowego Libanu.
Nazwa.
Moszaw został nazwany na cześć Artura Menachema Hantke, działacza Keren ha-Jesod.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki i piłki nożnej.
Infrastruktura.
W moszawie jest przychodnia zdrowia, sklep wielobranżowy oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W moszawie istnieje możliwość wynajęcia noclegu.
Gospodarka.
Gospodarka moszawu opiera się na drobnym rolnictwie - głównie uprawa oliwek. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na południowy wschód na drogę nr 899, którą jadąc na południowy wschód dojeżdża się do moszawu Netu’a, lub jadąc na zachód dojeżdża się do skrzyżowania z drogą nr 8933 (prowadzi na północny wschód do moszawu Szetula, a odchodząca od niej droga nr 8992 prowadzi na północny zachód do moszawu Zarit) i dalej do moszawu Szomera.

</doc>
<doc id="1307643" url="https://pl.wikipedia.org/wiki?curid=1307643" title="Ernesto Nazareth">
Ernesto Nazareth

Ernesto Júlio Nazareth (ur. 20 marca 1863 w Rio de Janeiro, zm. 4 lutego 1934 w Jacarepaguá, Rio de Janeiro) – brazylijski kompozytor i pianista, znany z kompozycji tang.
Opublikował pierwszą kompozycję w czternastym roku życia. Nazareth skomponował osiemdziesiąt osiem tang. W sumie znanych jest 212 kompozycji.

</doc>
<doc id="1307645" url="https://pl.wikipedia.org/wiki?curid=1307645" title="Bark (fortyfikacja)">
Bark (fortyfikacja)

Bark – w dawnej fortyfikacji bok dzieła obronnego. W przypadku fortów łączy czoło z szyją, przeważnie zaopatrzony w stanowiska do prowadzenia ognia flankującego międzypole, np. bark bastionu czy bark lunety.

</doc>
<doc id="1307646" url="https://pl.wikipedia.org/wiki?curid=1307646" title="Barkan (fortyfikacja)">
Barkan (fortyfikacja)

Barkan – typowe dla fortyfikacji nowożytnej element lub dzieło obronne o czworobocznym, trapezowym narysie, w którym wyróżnia się czoło, dwa barki i szyję. Czoło barkanu jest równoległe do przedpola, a szyja może być otwarta, zamknięta okopem, częstokołem, czasem osłonięta redanem lub kojcem.
Barkany jako samodzielne dzieła umieszczano zwykle wysunięte na przedpole, jako dzieło samodzielne lub element obwodu obronnego. W XIX w. trapezoidalny narys barkanu był typowy dla fortów, zwłaszcza pancernych.

</doc>
<doc id="1307647" url="https://pl.wikipedia.org/wiki?curid=1307647" title="Dylan (album 2007)">
Dylan (album 2007)

Dylan – trzydyskowy przeglądowy album Boba Dylana zawierający najlepsze utwory z lat 1962–2006 i wydany w październiku 2007 r.
Historia i charakter albumu.
Album ten jest wyborem utworów Boba Dylana z całej jego kariery.
Ukazały się dwie główne wersje wydawnictwa:
Album jednodyskowy dotarł do 36 pozycji na liście 200 albumów magazynu Billboard, a wersja luksusowa trzydyskowa do miejsca 93.

</doc>
<doc id="1307648" url="https://pl.wikipedia.org/wiki?curid=1307648" title="Basteja zapola">
Basteja zapola

Basteja zapola - element obronny fortu założony na dowolnym planie (w przypadku fortów przemyskich przeważnie półkolistym lub wielobocznym), przyległy do szyi fortu. Zapewniał obronę fosy szyjowej, zapola i drogi dojazdowej, z reguły zawierał w sobie bramę wjazdową.

</doc>
<doc id="1307652" url="https://pl.wikipedia.org/wiki?curid=1307652" title="Karel Herbst">
Karel Herbst

Karel Herbst SDB (ur. 6 listopada 1943 w Pradze) – biskup pomocniczy archidiecezji praskiej w latach 2002-2016.
Zdobył zawód elektromechanika elektrycznych lokomotyw. Pracował w lokomotywowni Praha-střed i równocześnie uczył się w gimnazjum. W latach 1968-1973 studiował na Wydziale Teologicznym w Litomierzycach. 23 czerwca 1973 przyjął święcenia kapłańskie w Pradze.
Pracował jako wikary w Mariánskich Lázníach (1973-1974) i na Svatéj Hoře u Příbrami (1974-1975). W latach 1975-1986 nie miał zgody na wykonywanie czynności sakralnych (státní souhlas) i pracował w przedsiębiorstwie Úklid jako sprzątacz.
11 września 1976 złożył tajne śluby zakonne w zgromadzeniu salezjanów. Do 1986 nielegalnie pracował z młodzieżą. We wrześniu 1986 ponownie otrzymał zgodę na wykonywanie czynności sakralnych i do 1989 był administratorem w Starém Sedlišti koło Tachova, a następnie w Všetatach.
W 1990 oficjalnie rozpoczął pracę we wspólnocie salezjańskiej w Pradze-Kobylisach. W latach 1997-2000 był ojcem duchownym w seminarium archidiecezji praskiej. Od września 2000 do czasu mianowania biskupem pracował w Fryštáku.
19 lutego 2002 został mianowany biskupem tytularnym Siccesi w Mauretanii i biskupem pomocniczym archidiecezji praskiej. Święcenia biskupie przyjął 6 kwietnia 2002.
1 grudnia 2016 papież Franciszek przyjął jego rezygnację z urzędu.

</doc>
<doc id="1307653" url="https://pl.wikipedia.org/wiki?curid=1307653" title="Amman (ujednoznacznienie)">
Amman (ujednoznacznienie)



</doc>
<doc id="1307654" url="https://pl.wikipedia.org/wiki?curid=1307654" title="Kwiecień 2008 w sporcie">
Kwiecień 2008 w sporcie



</doc>
<doc id="1307655" url="https://pl.wikipedia.org/wiki?curid=1307655" title="Z/VM">
Z/VM

z/VM – system operacyjny działający na komputerach IBM mainframe i oferujący funkcjonalność maszyn wirtualnych.
Geneza tego systemu sięga lat sześćdziesiątych XX wieku. Pierwsza wersja nazywała się CP-40 i działała na komputerze IBM 360/40. Później rozwijany przez IBM pod nazwą VM (VM/370, VM/SP, VM/XA, VM/ESA i obecnie z/VM). Praca z/VM jest sprzętowo wspomagana przez procesor, co pozwala na osiągnięcie niewielkich narzutów na wydajność maszyny wirtualnej. z/VM pozwala na uruchomienie wielu systemów operacyjnych na jednej rzeczywistej maszynie, mogą to być wszystkie systemy działające na komputerze mainframe, czyli: z/OS, z/VM, zTPF, z/VSE, Linux, OpenSolaris. Istnieje również możliwość wielostopniowej wirtualizacji, czyli z/VM uruchamia na wirtualnej maszynie kolejny z/VM, który jest hypervisorem dla kolejnych maszyn wirtualnych. Poszczególne systemy mogą mieć różne wersje. z/VM umożliwia również emulację zasobów fizycznie niedostępnych w danej maszynie, np. pracę trzech procesorów na maszynie jednoprocesorowej. Dodatkowo istnieje „system operacyjny” przeznaczony do pracy w maszynie wirtualnej – CMS (Początkowo nazywany Cambrige Monitor System, później nazwany "Conversational Monitor System"). CMS nie może być uruchomiony na fizycznym procesorze ani w partycji logicznej LPAR. Dla swojej pracy wymaga serwisów oferowanych przez z/VM. Testowanie, produkcja, programowanie odbywają się fizycznie w jednym komputerze. System może używać procesora kryptograficznego do szyfrowania danych. SSL ("Secure Sockets Layer") obsługujące TCP/IP, używany jest również system Kerberos, zostało zaimplementowane również obsługę języków programowania takich jak APL2, Asembler, C, C++, COBOL, Fortran, Pascal, PL/I, REXX. z/VM był pierwszą platformą, na której udostępniono język skryptowy REXX.
Opis.
Zalety wirtualizacji.
Zalety wirtualizacji:
Architektura systemów „z”.
Control Program.
Widać 4 procesory i 16 GB RAM-u. Jednak jeśli policzyć jakie zasoby zużywają goście to zobaczymy, że jest to 16 procesorów oraz 20 GB RAM-u. Dzieje się tak dlatego, że system operacyjny gościa jest wirtualny. Możemy przydzielić maszynie 64 procesory a CP podzieli tak zadania, żeby były wykonane w rzeczywistych procesorach. CP również planuje kolejność zadań i decyduje które mają pierwszeństwo.
Zalety systemu.
System z/VM używa komponentów kryptograficznych dostarczanych do serwerów IBM. Sprawdza integralność i poprawność oraz chroni przed dostaniem się nieautoryzowanych aplikacji. Zabezpieczenia Kerberos i SSL dostarczone są do z/VM za pomocą stosu protokołów TCP/IP. Niepowołany dostęp może być chroniony przez zewnętrzny menadżer bezpieczeństwa taki jak RACF, z którym system współpracuje. Dynamiczna konfiguracja systemowa zmiany mogą być dostosowane bez konieczności restartu.

</doc>
<doc id="1307656" url="https://pl.wikipedia.org/wiki?curid=1307656" title="Grand Prix Australii 1985">
Grand Prix Australii 1985

Grand Prix Australii 1985 (oryg. Mitsubishi Australian Grand Prix) – ostatnia runda Mistrzostw Świata Formuły 1 w sezonie 1985, która odbyła się 3 listopada 1985, po raz pierwszy na torze Adelaide Street Circuit.
50. Grand Prix Australii, pierwsze zaliczane do Mistrzostw Świata Formuły 1.

</doc>
<doc id="1307657" url="https://pl.wikipedia.org/wiki?curid=1307657" title="Groch włoski">
Groch włoski



</doc>
<doc id="1307658" url="https://pl.wikipedia.org/wiki?curid=1307658" title="Bělkovice-Lašťany">
Bělkovice-Lašťany

Bělkovice-Lašťany – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 2275 mieszkańców.

</doc>
<doc id="1307659" url="https://pl.wikipedia.org/wiki?curid=1307659" title="Grand Prix Australii 1986">
Grand Prix Australii 1986

Grand Prix Australii 1986 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1986, która odbyła się 26 października 1986, po raz drugi na torze Adelaide Street Circuit.
51. Grand Prix Australii, drugie zaliczane do Mistrzostw Świata Formuły 1.

</doc>
<doc id="1307661" url="https://pl.wikipedia.org/wiki?curid=1307661" title="Kapsis korzeniowy">
Kapsis korzeniowy



</doc>
<doc id="1307662" url="https://pl.wikipedia.org/wiki?curid=1307662" title="Biskupi brneńscy">
Biskupi brneńscy



</doc>
<doc id="1307664" url="https://pl.wikipedia.org/wiki?curid=1307664" title="Grand Prix Australii 1987">
Grand Prix Australii 1987

Grand Prix Australii 1987 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1987, która odbyła się 15 listopada 1987, po raz trzeci na torze Adelaide Street Circuit.
52. Grand Prix Australii, trzecie zaliczane do Mistrzostw Świata Formuły 1.

</doc>
<doc id="1307666" url="https://pl.wikipedia.org/wiki?curid=1307666" title="Grand Prix Australii 1988">
Grand Prix Australii 1988

Grand Prix Australii 1988 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1988, która odbyła się 13 listopada 1988, po raz czwarty na torze Adelaide Street Circuit.
53. Grand Prix Australii, czwarte zaliczane do Mistrzostw Świata Formuły 1.

</doc>
<doc id="1307667" url="https://pl.wikipedia.org/wiki?curid=1307667" title="Curi’el">
Curi’el

Curi’el (hebr. צוריאל) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw jest położony na wysokości 633 metrów n.p.m. w centralnej części Górnej Galilei. Leży na północno-zachodnim skraju płaskowyżu Wyżyny Peki’in (ok. 886 m n.p.m.). Na wschód i północ od osady przebiega głębokie wadi strumienia Keziw, za którym po stronie wschodniej wznosi się góra Har Zevul (814 m n.p.m.). Natomiast na południu i zachodzie jest wadi strumienia Peki’in. Okoliczne wzgórza są zalesione. W otoczeniu moszawu Curi’el znajdują się miasto Ma’alot-Tarszicha, miejscowości Churfeisz, Bet Dżan, Peki’in i Fassuta, moszawy Elkosz, Peki’in Chadasza i Chosen, oraz wioska komunalna Abbirim.
Podział administracyjny.
Curi’el jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana, zarówno świecka jak i religijna:
Historia.
Pierwotnie w rejonie tym znajdowała się arabska wioska Suhmata. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała obszar wioski Suhmata państwu arabskiemu. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której w dniu 30 października zajęli wioskę Suhmata. Jej mieszkańcy zostali wysiedleni, a następnie wyburzono domy. Początkowo na terenie opuszczonej arabskiej wioski powstał obóz dla żydowskich imigrantów - ma’abarot. Współczesny moszaw został założony w 1950 roku przez imigrantów z Jemenu. Byli oni prowadzeni przez rabina Szaloma Halewi Nahara. Z powodu trudności ze znalezieniem miejsc pracy, osada została tymczasowo opuszczona w 1952 roku. Rok później osiedlili się w niej imigranci z Maroka.
Nazwa.
Nazwa moszawu nawiązuje do biblijne postaci Suriela, wywodzącego się Merarytów, jednego z rodów lewickich.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki i piłki nożnej.
Turystyka.
W pobliżu jest położony rezerwat przyrody strumienia Keziw.
Infrastruktura.
W moszawie jest sklep wielobranżowy, synagoga oraz warsztat mechaniczny.
Gospodarka.
Gospodarka moszawu opiera się na drobnym rolnictwie - głównie uprawa oliwek. Większość mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na północ na drogę nr 89, którą jadąc na zachód dojeżdża się do skrzyżowania z drogą nr 864 (prowadzi na południe do moszawu Hosen) przy jeziorze Monfort i dalej do miasta Ma’alot-Tarszicha, lub jadąc na północne wschód dojeżdża się do skrzyżowania z drogą nr 8944 (prowadzi na północ do moszawu Elkosz) i dalej do miejscowości Churfeisz.

</doc>
<doc id="1307668" url="https://pl.wikipedia.org/wiki?curid=1307668" title="Grand Prix Australii 1989">
Grand Prix Australii 1989

Grand Prix Australii 1989 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1989, która odbyła się 3-5 listopada 1989, po raz piąty na torze Adelaide Street Circuit.
54. Grand Prix Australii, piąte zaliczane do Mistrzostw Świata Formuły 1.

</doc>
<doc id="1307669" url="https://pl.wikipedia.org/wiki?curid=1307669" title="Zarit">
Zarit

Zarit (hebr. זרעית) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Zarit jest położony na wysokości 640 m n.p.m. w północnej części Górnej Galilei. Leży na zboczu granicznego wzgórza, na południe od którego jest wadi strumienia Becet. Po przeciwnej stronie wadi wznosi się góra Har Szomer (590 m n.p.m.). Okoliczne wzgórza są zalesione. W odległość 100 metrów na północ i wschód od moszawu przebiega granica Libanu. W otoczeniu moszawu Zarit znajdują się moszawy Szetula, Ewen Menachem, Szomera i Goren, kibuc Elon, wioska komunalna Gornot ha-Galil, oraz arabska wioska Aramisza. Na zachodzie leży graniczny posterunek wojskowy "Al-Bustan", a na północnym wschodzie "Zarit" i "Liwne". Na południowy zachód od moszawu znajduje się baza wojskowa "Szomera", będąca bazą 300 Brygady Piechoty (rezerwowa) "Baram". Po stronie libańskiej są wioski Al-Bustan, Marwahin, Ramja i Ajta asz-Szab. Na zachód i wschód od moszawu, po libańskiej stronie granicy są także położone posterunki obserwacyjne sił pokojowych UNIFIL.
Podział administracyjny.
Zarit jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Badania archeologiczne odkryły na tym terenie pozostałości osadnictwa z czasów rzymskich i arabskich. Współczesny moszaw został założony w 1967 roku w ramach rządowego programu "Sof Sof", którego celem było wzmocnienie obecności żydowskiej przy granicy libańskiej. Grupa założycielska składała się z 15 młodych rodzin wywodzących się z pobliskich osiedli rolniczych. Przez pierwsze lata byli pozbawieni drogi dojazdowej i energii elektrycznej. Początkowo moszaw nazywał się Kefar Rozenwald (hebr. כפר רוזנואלד), na cześć amerykańskiego filantropa Williama Rozenwalda. Mieszkańcy nie chcieli jednak zgodzić się na tę nazwę, i po dwóch latach zmieniono ją na obecną – jest to kompromis, gdyż nazwa Zarit jest skrótem od hebrajskiego zdania „Zecher Rozenwald Ammenu Jisza’er Tamid” (pol. "Pamięć Rosenwelda zawsze będzie z nami"). W latach 80. XX wieku moszaw dotknął głęboki kryzys ekonomiczny, który zmusił jego mieszkańców do przeprowadzenia częściowej prywatyzacji. W dniu 12 lipca 2006 roku w pobliżu moszawu doszło do incydentu w Zarit-Szetula. Pod osłoną ostrzału rakietowego na moszaw Ewen Menachem, oddział Hezbollahu zabił trzech i wziął do niewoli dwóch żołnierzy izraelskich. Odbywali oni rutynowy patrol granicy izraelsko-libańskiej. Kolejnych pięciu żołnierzy poniosło śmierć w trakcie nieudanej próby odbicia zakładników. Zniszczeniu uległ także czołg armii izraelskiej. Incydent doprowadził do wybuchu II wojny libańskiej. W ostatnim czasie przy moszawie odkryto unikatową jaskinię z pięknymi formami naciekowymi.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych boisko do koszykówki, oraz sala sportowa z siłownią.
Infrastruktura.
W moszawie jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Gospodarka moszawu opiera się na drobnym rolnictwie – uprawy kwiatów w szklarniach oraz winnica. Jest tu także ferma drobiu i hodowla bydła mlecznego. Większość mieszkańców dojeżdża do pracy w pobliskich strefach przemysłowych.
Transport.
Przez moszaw przebiega droga nr 8992, którą jadąc na północny wschód dojeżdża się do przygranicznej drogi nr 8993. Natomiast jadąc na południe dojeżdża się do moszawu Szomera i skrzyżowania z drogą nr 8933. Jadąc nią na południe dojeżdża się do drogi nr 899, lub na wschód do moszawu Ewen Menachem.

</doc>
<doc id="1307671" url="https://pl.wikipedia.org/wiki?curid=1307671" title="Grand Prix Australii 1990">
Grand Prix Australii 1990

Grand Prix Australii 1990 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1990, która odbyła się 4 listopada 1990, po raz szósty na torze Adelaide Street Circuit.
55. Grand Prix Australii, szóste zaliczane do Mistrzostw Świata Formuły 1.

</doc>
<doc id="1307673" url="https://pl.wikipedia.org/wiki?curid=1307673" title="Elkosz">
Elkosz

Elkosz (hebr. אלקוש; ang. Elqosh, lub także Elkosh) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Elkosz jest położony na wysokości 638 metrów n.p.m. w północnej części Górnej Galilei. Leży na zachodnich zboczach góry Har Matat (840 m n.p.m.). Na północ od osady przepływa strumień Biranit, za którym wznosi się góra Har Biranit (780 m n.p.m.). Na wschodzie jest położona góra Har Adir (1008 m n.p.m.). Po stronie wschodniej i południowej przebiega wadi strumienia Keziw, natomiast na zachodzie przepływa strumień Zavit. Okoliczne wzgórza są zalesione. W odległości 3 km na północny wschód od moszawu przebiega granica Libanu. W otoczeniu moszawu Elkosz znajdują się miasto Ma’alot-Tarszicha, miejscowości Fassuta i Churfeisz, moszawy Netu’a, Curi’el i Chosen, oraz wioski komunalne Mattat i Abbirim. Na górze Har Biranit znajduje się baza wojskowa "Biranit", będąca siedzibą 91 Dywizji Terytorialnej "Galil". Na górze Har Adir jest położona wojskowa baza obserwacyjna i telekomunikacyjna Północnego Dowództwa.
Podział administracyjny.
Elkosz jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana, zarówno świecka jak i religijna:
Historia.
Pierwotnie w miejscu tym znajdowała się arabska wioska Dajr al-Kasi. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała obszar wioski Dajr al-Kasi państwu arabskiemu. Podczas wojny domowej w Mandacie Palestyny w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której w dniu 30 października zajęli wioskę Dajr al-Kasi. Jej mieszkańcy zostali wysiedleni, a następnie wyburzono domy. Część mieszkańców powróciła po wojnie, i została ponownie wysiedlona w dniu 27 maja 1949 roku. Współczesny moszaw został założony w czerwcu 1949 roku przez imigrantów z Jemenu. Początkowo zamieszkiwali oni w namiotach rozbitych w opuszczonej arabskiej wiosce. Dopiero później przystąpiono do budowy nowych domów. W kolejnych latach osiedlili się tutaj imigranci z Kurdystanu. Istnieją plany rozbudowy moszawu.
Nazwa.
Nazwa moszawu nawiązuje do biblijnego miasta Elkosz.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Me’ona lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki.
Infrastruktura.
W moszawie jest przychodnia zdrowia, sklep wielobranżowy, synagoga oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W pobliżu jest położony rezerwat przyrody strumienia Keziw. W moszawie istnieje możliwość wynajęcia noclegu.
Gospodarka.
Gospodarka moszawu opiera się na drobnym rolnictwie - głównie uprawa oliwek. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na północ, południe i zachód na drogę nr 8944, którą jadąc na północ dojeżdża się do skrzyżowania z drogą nr 8925 (prowadzi na północny zachód do miejscowości Fassuta) lub dalej do skrzyżowania z drogą nr 899 przy bazie wojskowej "Biranit". Natomiast jadąc drogą nr 8944 na południe dojeżdża się do drogi nr 89, między miejscowością Churfeisz a moszawem Curi’el.

</doc>
<doc id="1307675" url="https://pl.wikipedia.org/wiki?curid=1307675" title="Grand Prix Australii 1991">
Grand Prix Australii 1991

Grand Prix Australii 1991 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1991, która odbyła się 3 listopada 1991, po raz siódmy na torze Adelaide Street Circuit.
56. Grand Prix Australii, siódme zaliczane do Mistrzostw Świata Formuły 1.
To jeden z najkrótszych Grand Prix w historii.

</doc>
<doc id="1307676" url="https://pl.wikipedia.org/wiki?curid=1307676" title="Goren">
Goren

Goren (hebr. גורן; ang. Goren) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Goren jest położony na wysokości 369 metrów n.p.m. w północno-zachodniej części Górnej Galilei. Leży na północno-zachodnim skraju zboczy góry Har HaGlili (551 m n.p.m.). Na południe od osady przebiega głębokie wadi strumienia Keziw, po którego drugiej stronie jest położony zamek Montfort. Na północny wschód od osady są źródła strumienia Galil, który spływa w kierunku północno-zachodnim do wadi strumienia Becet, który spływa dalej do wzgórz Zachodniej Galilei i na równinę przybrzeżną Izraela. Okoliczne wzgórza są zalesione. W odległość 2,5 km na północy przebiega granica Libanu. W otoczeniu moszawu Goren znajdują się miasto Ma’alot-Tarszicha, miejscowości Fassuta i Mi’ilja, kibuce Gaton i Elon, moszawy En Ja’akow, Manot, Awdon i Ja’ara, wioski komunalne Gornot ha-Galil, Abbirim, Micpe Hilla i Newe Ziw, oraz arabska wioska Aramisza. Na północnym wschodzie jest położona baza wojskowa "Szomera", będąca bazą 300 Brygady Piechoty (rezerwowa) "Bar'am". Po stronie libańskiej są położone wioski Al-Bustan, Umm at-Tut i Az-Zallutijja.
Podział administracyjny.
Goren jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Moszaw został założony w 1950 roku przez imigrantów z Jemenu. Z powodu bardzo trudnych warunków życia, opuścili oni bardzo szybko nową osadę, którą zasiedlono ponownie w 1951 roku imigrantami z Afryki Północnej. Pierwsi mieszkańcy żyli w całkowitej izolacji. Byli pozbawieni elektryczności, a jedynym murowanym budynkiem do 1955 roku była stodoła.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki i piłki nożnej, oraz sala sportowa z siłownią.
Infrastruktura.
W moszawie jest przychodnia zdrowia, sklep wielobranżowy oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W pobliżu jest położony rezerwat przyrody strumienia Keziw. Największą tutejszą atrakcją są położone w pobliżu ruiny zamku Montfort. W moszawie istnieje możliwość wynajęcia noclegu.
Gospodarka.
Gospodarka moszawu opiera się na produkcji przemysłowej, i w mniejszym stopniu na rolnictwie - w większości drobne uprawy w szklarniach. W 2001 roku we wschodniej części osady utworzono niewielką strefę przemysłową. Dało to impuls do rozwoju gospodarczego. Tutejszy zakład "Profal" produkuje profile aluminiowe dla potrzeb budownictwa, elektroniki, przemysłu samochodowego i zbrojeniowego.
Transport.
Z moszawu wyjeżdża się na północ na drogę nr 899, którą jadąc na północny wschód dojeżdża się do wioski komunalnej Gornot ha-Galil lub dalej do moszawu Szomera. Natomiast jadąc na zachód dojeżdża się do kibucu Elon, moszawu Ja’ara i skrzyżowania z drogą nr 70 przy miejscowości Szelomi.

</doc>
<doc id="1307678" url="https://pl.wikipedia.org/wiki?curid=1307678" title="Chosen">
Chosen

Chosen (hebr. חוסן) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw jest położony na wysokości 466 metrów n.p.m. w centralnej części Górnej Galilei. Leży w wadi strumienia Peki’in u podnóża płaskowyżu Wyżyny Peki’in (ok. 886 m n.p.m.). Na północ od osady jest położone Agam Monfort. Okoliczne wzgórza są zalesione. W otoczeniu moszawu Chosen znajdują się miasto Ma’alot-Tarszicha, miejscowości Peki’in, Kisra-Sumaj i Kefar Weradim, oraz moszaw Curi’el. Na południowym zachodzie jest położona strefa przemysłowa "Tefen".
Podział administracyjny.
Chosen jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Pierwotnie w rejonie tym znajdowała się arabska wieś Suhmata. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której w dniu 30 października zajęto wieś Suhmata. Jej mieszkańców wysiedlono, a następnie wyburzono domy. Współczesny moszaw został założony w 1949 roku przez byłych członków paramilitarnej żydowskiej organizacji Irgun i prawicowej partii politycznej Herut. Początkowo osada nazywała się Nachl Szlomo (hebr. נחלת שלמה), na cześć Szlomo ben Josefa straconego przez Brytyjczyków w 1938 roku za działalność terrorystyczną. W 1999 roku w zachodniej części moszawu wybudowano nowe osiedle, przeznaczone na mieszkania dla osób nie związanych z rolnictwem. Spowodowało to wzrost liczebności mieszkańców i było impulsem do rozwoju osady.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Me’ona lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do piłki nożnej.
Infrastruktura.
W moszawie jest przychodnia zdrowia, sklep wielobranżowy oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W moszawie istnieje możliwość wynajęcia noclegu.
Gospodarka.
Gospodarka moszawu opiera się na drobnym rolnictwie – głównie uprawa oliwek. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na północny wschód na drogę nr 864, którą jadąc na południowy wschód dojeżdża się do miejscowości Peki’in, lub jadąc na północny zachód dojeżdża się do skrzyżowania z drogą nr 89. Jadąc nią na północny zachód dojeżdża się do miasta Ma’alot-Tarszicha, lub na wschód do moszawu Curi’el.

</doc>
<doc id="1307679" url="https://pl.wikipedia.org/wiki?curid=1307679" title="Grand Prix Australii 1992">
Grand Prix Australii 1992

Grand Prix Australii 1992 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1992, która odbyła się 8 listopada 1992, po raz ósmy na torze Adelaide Street Circuit.
57. Grand Prix Australii, ósme zaliczane do Mistrzostw Świata Formuły 1.

</doc>
<doc id="1307681" url="https://pl.wikipedia.org/wiki?curid=1307681" title="Grand Prix Australii 1993">
Grand Prix Australii 1993

Grand Prix Australii 1993 (oryg. Foster's Australian Grand Prix) – ostatnia runda Mistrzostw Świata Formuły 1 w sezonie 1993, która odbyła się 7 listopada 1993, po raz dziewiąty na torze Adelaide Street Circuit.
58. Grand Prix Australii, dziewiąte zaliczane do Mistrzostw Świata Formuły 1.

</doc>
<doc id="1307682" url="https://pl.wikipedia.org/wiki?curid=1307682" title="Biskupi hradeccy">
Biskupi hradeccy

Biskupi hradeccy – lista biskupów diecezjalnych i pomocniczych czeskiej diecezji Hradec Kralove.

</doc>
<doc id="1307683" url="https://pl.wikipedia.org/wiki?curid=1307683" title="Lappidot">
Lappidot

Lappidot (hebr. לפידות) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw jest położony na wysokości 496 metrów n.p.m. w południowej części Górnej Galilei. Leży na północno-zachodnich zboczach masywu górskiego Matlul Curim (ok. 769 m n.p.m.). Od strony południowej i zachodniej moszaw jest ograniczony głębokim wadi strumienia Bet ha-Emek, a od północy wadi strumienia Kiszor. Teren wokół osady jest zalesiony. W otoczeniu moszawu Lappidot znajdują się miejscowości Kisra-Sumaj, Nachf, Dejr al-Asad, Jirka, Januch-Dżat i Kefar Weradim, kibuc Kiszor, moszaw Chosen, oraz wioski komunalne Har Chaluc, Lawon i Gitta. Na północnym wschodzie jest położona strefa przemysłowa "Tefen".
Podział administracyjny.
Lappidot jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu wyłącznie są Żydzi. Tutejsza populacja jest świecka:
Historia.
Moszaw został założony w 1978 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się z mieszkańców istniejących w regionie wiosek, dla których nie było już dostępnych gruntów pod założenie własnego gospodarstwa rodzinnego.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do piłki nożnej i koszykówki.
Infrastruktura.
W moszawie jest przychodnia zdrowia, sklep wielobranżowy oraz warsztat mechaniczny.
Gospodarka.
Gospodarka moszawu opiera się na drobnym rolnictwie - głównie uprawa oliwek. Jest tu także ferma drobiu. Większość mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na wschód na drogę nr 854, którą jadąc na północny wschód dojeżdża się do miejscowości Kisra-Sumaj i strefy przemysłowej "Tefen", lub jadąc na południowy wschód dojeżdża się do skrzyżowania z drogą nr 8544 (prowadzi na zachód do kibucu Kiszor) i dalej do wioski komunalnej Lawon.

</doc>
<doc id="1307688" url="https://pl.wikipedia.org/wiki?curid=1307688" title="Manot (Izrael)">
Manot (Izrael)

Manot (hebr. מנות; ang. Manot) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Manot jest położony na wysokości 255 metrów n.p.m. w północno-zachodniej części Górnej Galilei. Leży na niewielkim płaskowyżu Giwat Hardalit (263 m n.p.m.), który jest ograniczony od północy wadi strumienia Keziw, a od południa wadi strumienia Sza’al. Okoliczny teren opada w kierunku zachodnim do wzgórz Zachodniej Galilei, i dalej na równinę przybrzeżną Izraela. Okoliczne wzgórza są zalesione. W otoczeniu moszawu Manot znajdują się miasto Ma’alot-Tarszicha, miejscowość Mi’ilja, moszawy Awdon, Ja’ara, Goren, En Ja’akow i Liman, kibuce Elon, Gaton, Kabri, Sa’ar, Geszer ha-Ziw i Maccuwa, oraz wioski komunalne Micpe Hilla i Newe Ziw.
Podział administracyjny.
Manot jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Moszaw został założony w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się z mieszkańców istniejących w regionie wiosek, dla których nie było już dostępnych gruntów pod założenie własnego gospodarstwa rodzinnego. Istnieją plany rozbudowy osady.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do piłki nożnej.
Infrastruktura.
W moszawie jest przychodnia zdrowia, synagoga, sklep wielobranżowy oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W pobliżu jest położony rezerwat przyrody strumienia Keziw i Park Narodowy Montfort. W moszawie istnieje możliwość wynajęcia noclegu.
Gospodarka.
Gospodarka moszawu opiera się na drobnym rolnictwie – głównie uprawa oliwek. Jest tu także ferma drobiu i obora bydła. Większość mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na zachód drogą nr 8911, którą dojeżdża się do skrzyżowania z lokalną drogą prowadzącą do moszawu Awdon. Droga nr 8911 prowadzi dalej na zachód do skrzyżowania z drogą nr 70 pomiędzy kibucami Maccuwa i Kabri.

</doc>
<doc id="1307689" url="https://pl.wikipedia.org/wiki?curid=1307689" title="Me’ona">
Me’ona

Me’ona (hebr. מעונה) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw jest położony na wysokości 465 metrów n.p.m. w zachodniej części Górnej Galilei. Leży na północno-wschodnich zboczach wzgórza Har Me’ona (615 m n.p.m.). W jego otoczeniu są jeszcze wzgórza Har Eger (506 m n.p.m.) i Tel Kada (507 m n.p.m.). Okoliczny teren opada w kierunku zachodnim do wadi strumienia Nachal Gaton, który spływa do wzgórz Zachodniej Galilei, i dalej na równinę przybrzeżną Izraela. Okoliczne wzgórza są zalesione. W otoczeniu moszawu Me’ona znajdują się miasto Ma’alot-Tarszicha, miejscowości Kefar Weradim, Januch-Dżat i Mi’ilja, kibuc Jechi’am, moszawy En Ja’akow i Manot, oraz wieś komunalna Newe Ziw. Na północnym wschodzie jest położona strefa przemysłowa "Ma’alot".
Podział administracyjny.
Me’ona jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Tutejsze ziemie należały do arabskiej wioski Tarszicha. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. W wyniku arabskiego powstania w Palestynie (1936–1939) Brytyjczycy wznieśli przy wiosce fort Tegart "Tarshiha" (obecnie posterunek policji). Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej Izraelczycy podjęli w dniu 18 lipca 1948 roku nieudaną próbę zajęcia wioski (w trakcie operacji „"Dekel"”). Dopiero podczas operacji „"Hiram"” 29 października zdobyli wieś. Wysiedlono wówczas jej mieszkańców, a wiele domów wyburzono. Współczesny moszaw został założony w 1949 roku przez imigrantów z Afryki Północnej i Rumunii. Początkowo mieszkali oni w wyludnionej arabskiej wiosce Tarszicha, a następnie kawałek dalej rozpoczęli budowę nowych domów. Na początku XXI wieku moszaw został rozbudowany. Istnieją plany dalszej jego rozbudowy.
Edukacja.
Moszaw utrzymuje przedszkole i szkołę podstawową. Starsze dzieci są dowożone do szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do piłki nożnej.
Infrastruktura.
W moszawie jest przychodnia zdrowia, sklep wielobranżowy oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W pobliżu jest położony rezerwat przyrody strumienia Keziw i Park Narodowy Montfort. W moszawie istnieje możliwość wynajęcia noclegu.
Gospodarka.
Gospodarka moszawu opiera się na drobnym rolnictwie – jest tu ferma drobiu, pasieka oraz pieczarkarnia. Większość mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na zachód drogą nr 8833, którą jadąc na północ dojeżdża się do drogi nr 89 przy mieście Ma’alot-Tarszicha. Droga nr 8833 prowadzi obrzeżami dzielnicy Tarszicha, a następnie wykręca na zachód do moszawu En Ja’akow.

</doc>
<doc id="1307690" url="https://pl.wikipedia.org/wiki?curid=1307690" title="Netu’a">
Netu’a

Netu’a (hebr. נטועה; ang. Netu’a) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Netu’a jest położony na wysokości 615 metrów n.p.m. w północnej części Górnej Galilei. Leży na zachodnich zboczach góry Har Biranit (780 m n.p.m.). Po stronie południowej przebiega wadi strumienia Biranit, a po stronie zachodniej wadi strumienia Saracho, za którym wznoszą się strome zbocza gór Har Conam (673 m n.p.m.), Har Ajta (700 m n.p.m.) i Har Rahav (752 m n.p.m.). Okoliczne wzgórza są zalesione. W odległości niecałego 1 km na północny wschód od moszawu przebiega granica Libanu. W otoczeniu moszawu Netu’a znajdują się miejscowości Churfeisz, Fassuta i Mi’ilja, moszawy Dowew, Elkosz, Ewen Menachem i Szetula, oraz wioski komunalne Mattat, Abbirim, Micpe Hilla i Gornot ha-Galil. Na wschód od osady jest położona baza wojskowa "Biranit", będąca główną kwaterą Dywizji "Galil". Na północy jest przygraniczny posterunek wojskowy "Szetula". Po stronie libańskiej są wioski Ajta asz-Szab i Rumajsz.
Podział administracyjny.
Netu’a jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana - świecka i religijna:
Historia.
Tutejsze ziemie należały do arabskiej wioski Al-Mansura. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej Izraelczycy przeprowadzili operację „"Hiram"”, w trakcie której 29 października 1948 roku zdobyli wioskę al-Mansura. Wysiedlono wówczas jej mieszkańców, a następnie wyburzono domy. Współczesny moszaw został założony w 1966 roku w ramach rządowego programu "Sof Sof", którego celem było wzmocnienie żydowskiej obecności na granicy z Libanem. Grupa założycielska składała się z mieszkańców pobliskich osad rolniczych. Na początku XXI wieku moszaw został rozbudowany. Istnieją plany jego dalszej rozbudowy.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri. Natomiast dzieci religijne dowozi się do szkoły w miejscowości Szelomi.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki.
Infrastruktura.
W moszawie jest przychodnia zdrowia, sklep wielobranżowy oraz warsztat mechaniczny.
Gospodarka.
Gospodarka moszawu opiera się na drobnym rolnictwie i sadownictwie. Jest tu także ferma drobiu. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na południowy zachód na drogę nr 899, którą jadąc na północny zachód dojeżdża się do moszawu Ewen Menachem, lub na południowy wschód do skrzyżowania z drogą nr 8944 (prowadzi na południe do moszawu Elkosz) przy bazie wojskowej "Biranit" i dalej do wioski Mattat. Lokalna droga prowadzi z moszawu na północny wschód do przygranicznej drogi nr 8933, którą jadąc na południowy wschód dojeżdża się do bazy wojskowej "Biranit", lub na zachód do skrzyżowania z drogą nr 8993 (prowadzi na północ do moszawu Szetula) i moszawu Ewen Menachem.

</doc>
<doc id="1307692" url="https://pl.wikipedia.org/wiki?curid=1307692" title="Awdon">
Awdon

Awdon (hebr. עבדון) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw jest położony na wysokości 173 metrów n.p.m. na zachodnim skraju Górnej Galilei. Leży na zachodnim zboczu rozległego płaskowyżu, wzdłuż którego południowej krawędzi przebiega głębokie wadi strumienia Keziw. Na północny zachód od osady przepływa strumień Cuva, za którym wznosi się wzgórze Giwat Ezov (178 m n.p.m.). Jeszcze bardziej na północy przepływa strumień Becet. Tutejsze wzgórza są zalesione. Okoliczny teren opada w kierunku zachodnim do wzgórz Zachodniej Galilei i dalej do równiny przybrzeżnej Izraela. W otoczeniu moszawu Awdon znajdują się miasto Naharijja, miejscowość Szelomi, kibuce Maccuwa, Chanita, Adamit, Elon, Kabri, Sa’ar i Geszer ha-Ziw, moszawy Ja’ara, Goren, Manot i Liman, wioski komunalne Micpe Hilla i Newe Ziw, oraz arabska wioska Szajch Dannun.
Podział administracyjny.
Awdon jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana, zarówno świecka jak i religijna:
Historia.
Pierwotnie w miejscu tym znajdowała się arabska wioska Arab as-Samnija. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała obszar wioski Arab as-Samnija państwu arabskiemu. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której w nocy z 30 na 31 października zajęli wioskę Arab as-Samnija. Wszystkich jej mieszkańców wysiedlono, a następnie wyburzono domy. Współczesny moszaw został założony w 1952 roku. Założycielami osady byli żydowscy imigranci z Tunezji i Iranu. Początkowo nazywała się Kefar Awdon (hebr. כפר עבדון), później zmieniono jej nazwę na obecną. W pierwszym okresie istnienia moszawu, jego mieszkańcy pracowali przy pracach leśnych oraz przygotowywali miejsce pod budowę kolejnych stałych osiedli żydowskich.
Nazwa.
Nazwa moszawu nawiązuje do biblijnego miasta Abdon należącego w przeszłości do pokolenia Asera.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki.
Infrastruktura.
W moszawie jest sklep wielobranżowy, synagoga oraz warsztat mechaniczny.
Turystyka.
Wśród wzgórz wytyczono szlaki turystyczne oraz drogi rowerowe. W pobliżu jest położony rezerwat przyrody strumienia Becet i rezerwat przyrody strumienia Keziw.
Gospodarka.
Gospodarka moszawu opiera się na drobnym rolnictwie – głównie uprawa oliwek oraz uprawy w szklarniach. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się lokalną drogą na zachód do drogi nr 8911, którą jadąc dalej na zachód dojeżdża się do drogi nr 70. Natomiast jadąc drogą nr 8911 w kierunku południowo-wschodnim dojeżdża się do moszawu Manot.

</doc>
<doc id="1307693" url="https://pl.wikipedia.org/wiki?curid=1307693" title="Pátzcuaro">
Pátzcuaro



</doc>
<doc id="1307694" url="https://pl.wikipedia.org/wiki?curid=1307694" title="En Ja’akow">
En Ja’akow

En Ja’akow (hebr. עין יעקב) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw En Ja’akow jest położony na wysokości 433 metrów n.p.m. w zachodniej części Górnej Galilei. Leży na zachodnich zboczach niewielkiego płaskowyżu, który jest ograniczony od północy wadi strumienia Nachal Gaton. Z okolicy moszawu wypływają dwa niewielkie strumienie Marwa i Meraw, które spływają w kierunku północno-zachodnim i zasilają strumień Gaton. Po południowej stronie płaskowyżu jest wadi strumienia Aszerat, a jeszcze bardziej na północy przepływa strumień Masz'an. Tutejszy teren opada w kierunku zachodnim do wzgórz Zachodniej Galilei, i dalej na równinę przybrzeżną Izraela. Okoliczne wzgórza są zalesione. W otoczeniu moszawu En Ja’akow znajdują się miasto Ma’alot-Tarszicha, miejscowości Kefar Weradim, Januch-Dżat i Mi’ilja, kibuce Jechi’am, Gaton i Elon, moszawy Me’ona, Manot i Goren, oraz wioski komunalne Newe Ziw i Micpe Hilla.
Podział administracyjny.
En Ja’akow jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana, zarówno świecka jak i religijna:
Historia.
Moszaw został założony w 1950 roku przez imigrantów z Iraku, którzy wcześniej mieszkali w tymczasowym obozie ma'abarot. Początkowo osada nazywała się Gaton Illit (hebr. געתון עלית). Większość pierwszych mieszkańców nie miała żadnego doświadczenia z rolnictwem. Zamieszkiwali oni w pięćdziesięciu dużych namiotach, a wodę sprowadzono z odległości kilku kilometrów. Z powodu tak ciężkich warunków życia, większość mieszkańców w krótkim czasie opuściła moszaw. Żydowski Fundusz Narodowy wsparł wówczas rozwój osady, zasiedlając ją w 1953 roku nowymi imigrantami z Iranu i Kurdystanu. W ciągu kilku lat moszaw uzyskał stabilność gospodarczą. Na początku XXI wieku w jego północno-wschodniej części wybudowano nowe osiedle mieszkaniowe. Istnieją plany dalszej rozbudowy osady.
Nazwa.
Nazwa moszawu nawiązuje do biblijnego cytatu mówiącego o źródle Jakuba.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Me’ona lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki.
Infrastruktura.
W moszawie jest przychodnia zdrowia, sklep wielobranżowy, synagoga oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W moszawie istnieje możliwość wynajęcia noclegu.
Gospodarka.
Gospodarka moszawu opiera się na drobnym rolnictwie – głównie sadownictwie i hodowli kwiatów. Jest tutaj nieduża farma hodowlana bydła mlecznego. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na południe na drogę nr 8833, którą jadąc na wschód dojeżdża się do miasta Ma’alot-Tarszicha i moszawu Me’ona, lub jadąc na zachód dojeżdża się do kibucu Gaton, drogi prowadzącej na południe do kibucu Jechi’am, i dalej do drogi nr 89.

</doc>
<doc id="1307696" url="https://pl.wikipedia.org/wiki?curid=1307696" title="Peki’in Chadasza">
Peki’in Chadasza

Peki’in Chadasza (hebr. פקיעין חדשה) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Peki’in Chadasza jest położony na wysokości 556 metrów n.p.m. w centralnej części Górnej Galilei. Leży w głębokim wadi strumienia Peki’in, który spływa z położonego na wschodzie płaskowyżu Wyżyny Peki’in (886 m n.p.m.). Na południowym zachodzie wznosi się góra Har Pelech (796 m n.p.m.). Okoliczne wzgórza są w większości zalesione. W otoczeniu moszawu Peki’in Chadasza znajdują się miejscowości Peki’in, Kisra-Sumaj, Churfeisz, moszaw Curi’el, oraz wioska komunalna Har Chaluc.
Podział administracyjny.
Peki’in Chadasza jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana - świecka i religijna:
Historia.
Moszaw został założony w lutym 1955 roku przez imigrantów z Maroka. Celem było wzmocnienie żydowskiej obecności w obszarze druzyjskiej miejscowości Peki’in. Początkowo tutejsi mieszkańcy uczęszczali do synagogi w Peki’in, dopiero z czasem wybudowano własną synagogę. W 2007 roku lokalna ludność druzyjska ostro sprzeciwiła się budowie anten przekaźników telefonii komórkowej. W dniu 24 października 2007 roku druzyjska młodzież zniszczyła antenę w moszawie Peki’in Chadasza. W następnych dniach zamieszki trwały, a o ich intensywności świadczy fakt, że rannych zostało kilku policjantów. Podczas rozruchów spalono żydowskie domy w Peki’in. W rezultacie, w dniu 3 grudnia 2007 roku ostatnia rodzina żydowska opuściła tę miejscowość. Chrześcijanie wyprowadzili się na północny zachód, zakładając własną wioskę Bakija al-Dżarbija (jest ona częścią Peki’in). Istnieją plany rozbudowy moszawu.
Nazwa.
Nazwa moszawu oznacza "Nowe Peki’in", i odnosi się do sąsiedniej miejscowości druzyjskiej. Według lokalnej tradycji nazwa "Peki’in" wywodzi się z czasów rzymskich i w języku arabskim oznacza „"Mała Dolina"”.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Me’ona lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest basen, boisko do koszykówki oraz sala sportowa z siłownią.
Infrastruktura.
W moszawie jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Gospodarka moszawu opiera się na drobnym rolnictwie i sadownictwie. Jest tu także ferma drobiu. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na północny zachód na drogę nr 8655, którą jadąc na północ wjeżdża się na drogę nr 864, lub jadąc na zachód dojeżdża się do miejscowości Kisra-Sumaj. Natomiast jadąc drogą nr 864 na południowy wschód dojeżdża się do miejscowości Peki’in, lub na północny zachód do wioski Baki'a al-Gharbijja (dzielnica miejscowości Peki’in) i dalej do moszawu Chosen oraz skrzyżowania z drogą nr 89.

</doc>
<doc id="1307697" url="https://pl.wikipedia.org/wiki?curid=1307697" title="Phaseolus">
Phaseolus



</doc>
<doc id="1307701" url="https://pl.wikipedia.org/wiki?curid=1307701" title="Biskupi czeskobudziejowiccy">
Biskupi czeskobudziejowiccy



</doc>
<doc id="1307702" url="https://pl.wikipedia.org/wiki?curid=1307702" title="Szomera">
Szomera

Szomera (hebr. שומרה) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Szomera jest położony na wysokości 571 metrów n.p.m. w północnej części Górnej Galilei. Leży u podnóża góry Har Szomera (590 m n.p.m.). Na południowym wschodzie wznosi się góry Har Conam (673 m n.p.m.), a na południu Har Avi'ad (586 m n.p.m.) i Har Sar Szalom (616 m n.p.m.). Na północ i zachód od moszawu przebiega wadi strumienia Becet, za którym wznosi się masyw góry Har Manor (600 m n.p.m.). Strumień Becet spływa w kierunku południowo-zachodnim do wzgórz Zachodniej Galilei i dalej do równiny przybrzeżnej Izraela. Okoliczne wzgórza są zalesione. W odległość 1 km na północ i północny wschód od moszawu przebiega granica Libanu. W otoczeniu moszawu Szomera znajdują się miejscowość Mi’ilja, kibuce Elon i Adamit, moszawy Zarit, Szetula i Ewen Menachem, wioski komunalne Abbirim, Micpe Hilla i Gornot ha-Galil, oraz arabska wioska Aramisza. Na północnym zachodzie leży graniczny posterunek wojskowy "Boustane", a na północnym wschodzie "Zarit" i "Livne". Na zachód od moszawu znajduje się baza wojskowa "Szomera", będąca bazą 300 Brygady Piechoty (rezerwowa) "Bar'am". Po stronie libańskiej są wioski Ramja, Marwahin i Al-Bustan. Na północny zachód i północny wschód od moszawu, po libańskiej stronie granicy są także położone posterunki obserwacyjne sił pokojowych UNIFIL.
Podział administracyjny.
Szomera jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana - świecka i religijna:
Historia.
Pierwotnie w okolicy tej znajdowały się arabskie wioski Ikrit i Tarbicha. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Gdy wybuchło arabskie powstanie w Palestynie, Brytyjczycy zostali zmuszeni do wybudowania w wiosce Tarbicha fortu Tegart. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała obszar wiosek Ikrit i Tarbicha państwu arabskiemu. Podczas wojny domowej w Mandacie Palestyny w 1948 roku w rejonie obu wiosek stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której 31 października zajęli tutejsze wioski. W pierwszych dniach listopada wysiedlono ich mieszkańców, a następnie wyburzono domy. W zachowanych około dwudziestu kamiennych domach wioski Tarbicha utworzono w 1949 roku współczesny moszaw Szomera. Grupa założycielska składała się z imigrantów z Węgier i Rumunii. Ciężkie warunki życia oraz duża izolacja w górzystym, przygranicznym terenie, spowodowały, że jeszcze tego samego roku osada została opuszczona. W 1950 roku zamieszkali w niej imigranci z Maroka. W październiku 1955 roku osada mocno ucierpiała na skutek dużego pożaru. W grudniu 1957 roku moszaw stał się celem ataku terrorystycznego. Palestyńscy terroryści przeniknęli z Libanu przez granicę i wysadzili budynek przedszkola w moszawie Szomera. Szczęśliwie nikt nie odniósł obrażeń. W dniu 12 lipca 2006 roku w pobliżu moszawu doszło do incydentu w Zarit-Szetula. Pod osłoną ostrzału rakietowego na moszaw Ewen Menachem, oddział Hezbollahu zabił trzech i wziął do niewoli dwóch żołnierzy izraelskich. Odbywali oni rutynowy patrol granicy izraelsko-libańskiej. Kolejnych pięciu żołnierzy poniosło śmierć w trakcie nieudanej próby odbicia zakładników. Zniszczeniu uległ także czołg armii izraelskiej. Incydent doprowadził do wybuchu II wojny libańskiej. Obecnie na terenie moszawu znajduje się zbrojownia Sił Obronnych Izraela.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri. Dzieci religijne są dowożone do szkoły w miejscowości Szelomi.
Kultura i sport.
W moszawie znajduje się ośrodek kultury z biblioteką. Z obiektów sportowych boisko do piłki nożnej i koszykówki, oraz sala sportowa z siłownią.
Infrastruktura.
W moszawie jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Gospodarka moszawu opiera się na drobnym rolnictwie i sadownictwie. Jest tu także ferma drobiu. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na południe na drogę nr 899, którą jadąc na zachód dojeżdża się do bazy wojskowej "Szomera" i wioski komunalnej Gornot ha-Galil, lub jadąc na wschód do skrzyżowania z drogą nr 8993 i moszawu Ewen Menachem. W kierunku północnym wyjeżdża się na drogę nr 8992 przy zbrojowni. Drogą tą można dojechać na północ do moszawu Zarit. Natomiast przebiegająca przy moszawie droga nr 8993 prowadzi na wschód do skrzyżowania z drogą nr 8994 (dojazd do moszawu Szetula) i jeszcze dalej do moszawu Netu’a i bazy wojskowej "Biranit".

</doc>
<doc id="1307706" url="https://pl.wikipedia.org/wiki?curid=1307706" title="Pátzcuaro (jezioro)">
Pátzcuaro (jezioro)

Pátzcuaro – jezioro w Meksyku, na Wyżynie Meksykańskiej. 
Dane liczbowe
W jeziorze Pátzcuaro występuje duża różnorodność gatunkowa ryb. Brzegi tego jeziora są zarośnięte trzciną. 

</doc>
<doc id="1307707" url="https://pl.wikipedia.org/wiki?curid=1307707" title="Szetula">
Szetula

Szetula (hebr. שתולה) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Szetula jest położony na wysokości 664 metrów n.p.m. w północnej części Górnej Galilei. Leży na niewielkim wzniesieniu położonym pomiędzy górami Har Ajta (700 m n.p.m.) i Har Rahav (752 m n.p.m.). Bardziej na północy wznosi się góra Har Amiram (684 m n.p.m.). Po stronie zachodniej teren łagodnie opada do wadi strumienia Becet, który spływa w kierunku południowo-zachodnim do wzgórz Zachodniej Galilei i dalej do równiny przybrzeżnej Izraela. Okoliczne wzgórza są zalesione. W odległość 100 metrów na północny wschód od moszawu przebiega granica Libanu. W otoczeniu moszawu Szetula znajdują się miejscowość Fassuta oraz moszawy Zarit, Szomera, Ewen Menachem i Netu’a. Na północy leżą graniczne posterunki wojskowe "Zarit" i "Livne", a na wschodzie "Szetula". Bardziej na południowym wschodzie jest położona baza wojskowa "Biranit", będąca główną kwaterą Dywizji "Galil". Po stronie libańskiej są wioski Ramja, Ajta asz-Szab i Rumajsz. Na północ od moszawu, po libańskiej stronie granicy jest także położony posterunek obserwacyjny sił pokojowych UNIFIL.
Podział administracyjny.
Szetula jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest mieszana – świecka i religijna:
Historia.
Moszaw został założony w 1967 roku w ramach rządowego programu "Sof Sof", którego celem było wzmocnienie żydowskiej obecności na granicy z Libanem. Osada pozostawała jednak przez większość kolejnych dwóch lat opuszczona. W styczniu 1969 roku palestyńscy terroryści przeniknęli granicę i wysadzili jeden z opuszczonych domów położony na samej krawędzi moszawu Szetula. Ponownie zwróciło to uwagę na konieczność zasiedlenia tego pustego odcinka granicy, aby w ten sposób poprawić jego bezpieczeństwo. Podłączono więc wodę i energię elektryczną, a w marcu 1969 roku do moszawu przyjechało 17 rodzin imigrantów z Kurdystanu, którzy wcześniej mieszkali w pobliskim moszawie Elkosz. Uroczysta inauguracja osady miała miejsce 5 czerwca 1969 roku. Z racji bliskiego sąsiedztwa granicy libańskiej, wioska wielokrotnie była celem ataków terrorystycznych. W grudniu 1970 roku w wybuchu bomby ranny został jeden z mieszkańców wioski. Obecnie istnieją plany rozbudowy moszawu. W dniu 12 lipca 2006 roku w pobliżu moszawu doszło do incydentu w Zarit-Szetula. Pod osłoną ostrzału rakietowego na moszaw Ewen Menachem, oddział Hezbollahu zabił trzech i wziął do niewoli dwóch żołnierzy izraelskich. Odbywali oni rutynowy patrol granicy izraelsko-libańskiej. Kolejnych pięciu żołnierzy poniosło śmierć w trakcie nieudanej próby odbicia zakładników. Zniszczeniu uległ także czołg armii izraelskiej. Incydent doprowadził do wybuchu II wojny libańskiej.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri. Dzieci religijne są dowożone do szkoły w miejscowości Szelomi.
Kultura i sport.
W moszawie znajduje się ośrodek kultury z biblioteką. Z obiektów sportowych jest basen, boisko do piłki nożnej i koszykówki, oraz sala sportowa z siłownią.
Infrastruktura.
W moszawie jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Gospodarka moszawu opiera się na drobnym rolnictwie i sadownictwie. Jest tu także ferma drobiu. Część mieszkańców dojeżdża do pracy w pobliskich strefach przemysłowych.
Transport.
Przez moszaw przebiega droga nr 8994, którą jadąc na południowy zachód lub na północ dojeżdża się do skrzyżowania z drogą nr 8933 przy moszawie Ewen Menachem. Drogą nr 8933 można jechać wzdłuż granicy na północny zachód do moszawu Zarit lub na południowy zachód do skrzyżowania z drogą nr 8992 prowadzącą do moszawu Szomera, na południe do drogi nr 899, lub na południowy wschód do moszawu Netu’a. Natomiast drogą nr 899 można dojechać na południowy zachód do wioski komunalnej Gornot ha-Galil lub na południowy wschód do moszawu Netu’a i bazy wojskowej "Biranit".

</doc>
<doc id="1307714" url="https://pl.wikipedia.org/wiki?curid=1307714" title="Rakieta przeciwlotnicza">
Rakieta przeciwlotnicza



</doc>
<doc id="1307715" url="https://pl.wikipedia.org/wiki?curid=1307715" title="Abbirim">
Abbirim

Abbirim (hebr. אבירים) – wieś komunalna położona w Samorządzie Regionu Ma’ale Josef, w Dystrykcie Północnym, w Izraelu.
Położenie.
Abbirim jest położona na wysokości 562 metrów n.p.m. w północnej części Górnej Galilei. Leży na górzystym płaskowyżu wznoszącym się na północ od wadi strumienia Keziw. Po zachodniej stronie osady spływa wadi strumienia Saracho, a po stronie wschodniej wadi strumienia Zavit. Okoliczne wzgórza są zalesione. W otoczeniu wsi Abbirim znajdują się miasto Ma’alot-Tarszicha, miejscowości Fassuta, Churfeisz i Mi’ilja, moszawy Elkosz, Curi’el, Goren, Szomera i Ewen Menachem, oraz wsie komunalne Micpe Hilla i Gornot ha-Galil. Na północnym zachodzie jest położona baza wojskowa "Szomera", będąca bazą 300 Brygady Piechoty "Bar'am" (rezerwowa).
Podział administracyjny.
Abbirim jest położona w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś została założona 25 grudnia 1980 roku w ramach rządowego projektu "ha-Micpim be-Galil" (hebr. המצפים בגליל; pol. "Morze Perspektyw Galilei"). Projekt ten zakładał zakładanie nowych osiedli w Galilei, aby w ten sposób poprawić pozycję demograficzną społeczności żydowskiej na północy kraju. Nazwę wioski zaczerpnięto od pobliskiej twierdzy krzyżowców Mecad Abirim (hebr. מצד אבירים). Osada powstała w obrębie dużego naturalnego kompleksu leśnego, a pierwsi mieszkańcy znaleźli zatrudnienie przy pracach leśnych. Budowali także ogrodzenie hodowli zajmującej się odtworzeniem tutejszej populacji danieli mezopotamskich. Miejscowi początkowo nazywali wieś Eder (hebr. אדר), ale z czasem zaczęto stosować nazwę Abbirim.
Edukacja.
Wieś utrzymuje przedszkole. Starsze dzieci są dowożone do szkoły podstawowej w kibucu Sasa lub szkoły średniej przy kibucu Kabri.
Kultura i sport.
We wsi znajduje się ośrodek kultury z biblioteką. Z obiektów sportowych boisko do koszykówki.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Turystyka.
Okoliczne zalesione wzgórza są dużą atrakcją turystyczną. Szczególną uwagę przyciąga rezerwat przyrody strumienia Keziw. We wsi jest możliwość wynajęcia domków noclegowych. Corocznie odbywa się tutaj "Festiwal Wina", na którym swoje wyroby prezentują okoliczni winiarze.
Gospodarka.
Niewielka część mieszkańców utrzymuje się z drobnego rolnictwa. Podstawą lokalnej gospodarki jest obsługa ruchu turystycznego. Część mieszkańców dojeżdża także do pracy w pobliskich strefach przemysłowych.
Transport.
Ze wsi wyjeżdża się na północny zachód drogą nr 8925, którą dojeżdża się do miejscowości Fassuta, i dalej do skrzyżowania z drogą nr 8944 przy moszawie Elkosz. Jadąc drogą nr 8944 na północny zachód dojeżdża się do skrzyżowania z drogą nr 899 przy bazie wojskowej "Biranit", a jadąc na południe dojeżdża się do skrzyżowania z drogą nr 89.

</doc>
<doc id="1307717" url="https://pl.wikipedia.org/wiki?curid=1307717" title="Ongijn Chijd">
Ongijn Chijd

Ongijn Chijd (mon. Онгийн Xийд) – klasztor buddyjski położony w granicach ajmaku środkowogobijskiego w Mongolii, ufundowany w 1660 roku.
Składał się z dwóch części: południowej (starszej, w jej skład wchodziło 11 świątyń) i północnej (założonej w XVIII wieku, z 17 świątyniami). W klasztorze mieszkało ponad tysiąc mnichów, mieściły się w nim cztery wydziały, w których kształcili się adepci buddyzmu. 
W 1905 roku na kilka dni zatrzymał się tu Dalajlama XIII, który wracał z Urgi do Tybetu.
W 1939 roku klasztor uległ zniszczeniu, do jego odbudowy przystąpiono na początku lat dziewięćdziesiątych XX wieku. Obecnie mieszka tu kilkunastu mnichów.

</doc>
<doc id="1307718" url="https://pl.wikipedia.org/wiki?curid=1307718" title="Gornot ha-Galil">
Gornot ha-Galil

Gornot ha-Galil (hebr. גורנות הגליל) – wieś komunalna położona w Samorządzie Regionu Ma’ale Josef, w Dystrykcie Północnym, w Izraelu.
Położenie.
Gornot ha-Galil jest położona na wysokości 398 metrów n.p.m. w północno-zachodniej części Górnej Galilei. Leży na niewielkim wzgórzu wznoszącym się na zachód od wadi strumienia Szarach, który spływa na północny zachód do strumienia Becet. Na zachód od wsi są źródła strumienia Galil. Po stronie południowo-wschodniej wznosi się góra Har ha-Galili (551 m n.p.m.), za którą przebiega głębokie wadi strumienia Keziw. Okoliczne wzgórza są zalesione. W odległość 2,5 km na północy przebiega granica Libanu. W otoczeniu wsi Gornot ha-Galil znajdują się miasto Ma’alot-Tarszicha, miejscowości Fassuta i Mi’ilja, kibuce Elon i Adamit, moszawy Szomera, Ewen Menachem, Netu’a i Goren, wsie komunalne Abbirim i Micpe Hilla, oraz arabska wieś Aramisza. Na północnym wschodzie jest położona baza wojskowa "Szomera", będąca bazą 300 Brygady Piechoty "Bar'am" (rezerwowa). Po stronie libańskiej są położone wioski Al-Bustan, Umm at-Tut i Az-Zallutijja.
Podział administracyjny.
Gornot ha-Galil jest położona w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś została założona w 1980 roku w ramach rządowego projektu "ha-Micpim be-Galil" (hebr. המצפים בגליל; pol. "Morze Perspektyw Galilei"). Projekt ten zakładał zakładanie nowych osiedli w Galilei, aby w ten sposób poprawić pozycję demograficzną społeczności żydowskiej na północy kraju. Zamieszkali w niej mieszkańcy okolicznych osad rolniczych. Od samego początku korzystali ze wsparcia sąsiedniego moszawu Goren. Istnieją plany rozbudowy wsi.
Polityka.
Przy wiosce znajduje się siedziba władz administracyjnych Samorządu Regionu Ma’ale Josef.
Edukacja.
Wieś utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
We wsi znajduje się ośrodek kultury z biblioteką. Z obiektów sportowych boisko do koszykówki i piłki nożnej.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Turystyka.
Okoliczne zalesione wzgórza są dużą atrakcją turystyczną. W pobliżu jest położony rezerwat przyrody strumienia Keziw, jednak największą tutejszą atrakcją są ruiny zamku Montfort.
Gospodarka.
Podstawą lokalnej gospodarki jest obsługa ruchu turystycznego. Większość mieszkańców dojeżdża do pracy w pobliskich strefach przemysłowych. W 2001 roku w sąsiednim moszawie Goren utworzono niewielką strefę przemysłową. Dało to impuls do rozwoju gospodarczego.
Transport.
Ze wsi wyjeżdża się na północ na drogę nr 899, którą jadąc na północny wschód dojeżdża się do moszawu Szomera. Natomiast jadąc na zachód dojeżdża się do moszawu Goren, kibucu Elon, moszawu Ja’ara i skrzyżowania z drogą nr 70 przy miejscowości Szelomi.

</doc>
<doc id="1307719" url="https://pl.wikipedia.org/wiki?curid=1307719" title="Gitta">
Gitta

Gitta (hebr. גיתה) – wieś komunalna położona w Samorządzie Regionu Ma’ale Josef, w Dystrykcie Północnym, w Izraelu.
Położenie.
Wieś jest położona na wysokości 432 metrów n.p.m. w południowo-zachodniej części Górnej Galilei. Leży na południowo-zachodnim zboczu wzgórza Har Janoach (661 m n.p.m.), które jest ograniczone od południa wadi strumienia Kiszor, który wpada do strumienia Bet ha-Emek. Po drugiej stronie wadi wznosi się masyw górski Matlul Curim (ok. 769 m n.p.m.). Na zachód od wsi są źródła strumienia Gat, a na północnym zachodzie przepływa strumień Jano'ah. Wszystkie strumienie płyną w kierunku zachodnim, gdzie łączą się wśród wzgórz Zachodniej Galilei i spływają na równinę przybrzeżną Izraela. Okoliczne wzgórza są zalesione. W otoczeniu wsi Gitta znajdują się miejscowości Jirka, Januch-Dżat, Kefar Weradim i Kisra-Sumaj, kibuce Kiszor i Pelech, oraz moszawy Lappidot i Chosen. Na północnym wschodzie jest strefa przemysłowa "Tefen", a na południowym zachodzie jest położona baza wojskowa "Jirka" (prawdopodobnie są to magazyny amunicji).
Podział administracyjny.
Gitta jest położona w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś została założona w 1980 roku w ramach rządowego projektu "ha-Micpim be-Galil" (hebr. המצפים בגליל; pol. "Morze Perspektyw Galilei"). Projekt ten zakładał zakładanie nowych osiedli w Galilei, aby w ten sposób poprawić pozycję demograficzną społeczności żydowskiej na północy kraju. Problemy społeczne i gospodarcze spowodowały jednak, że osada została szybko opuszczona. Ponowne zasiedlenie wioski miało miejsce w 1993 roku. Zamieszkali w niej wówczas imigranci z krajów byłego ZSRR. Istnieją plany rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
We wsi znajduje się ośrodek kultury z biblioteką. Z obiektów sportowych boisko do koszykówki oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Turystyka.
Okoliczne zalesione wzgórza są dużą atrakcją turystyczną. We wsi jest możliwość wynajęcia domków noclegowych.
Gospodarka.
Podstawą lokalnej gospodarki jest obsługa ruchu turystycznego. Większość mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na zachód lokalną drogą, która prowadzi do skrzyżowania dróg pomiędzy miejscowościami Jirka i Januch-Dżat. Można tędy wjechać do obu tych miejscowości.

</doc>
<doc id="1307720" url="https://pl.wikipedia.org/wiki?curid=1307720" title="Micpe Hilla">
Micpe Hilla

Micpe Hilla (hebr. מצפה הילה) – wieś komunalna położona w Samorządzie Regionu Ma’ale Josef, w Dystrykcie Północnym, w Izraelu.
Położenie.
Micpe Hilla jest położona na wysokości 495 metrów n.p.m. w północnej części Górnej Galilei. Leży na zachodnich zboczach wzgórza Har Ziv (569 m n.p.m.). Na północ od niego przebiega głębokie wadi strumienia Keziw, nad którym wznoszą się ruiny zamku Montfort. Po stronie zachodniej wioski przebiega wadi strumienia Bartut, a na południowym zachodzie są źródła strumieni Sza’al i Nachat. Wszystkie strumienie spływają w kierunku zachodnim do wzgórz Zachodniej Galilei, i dalej na równinę przybrzeżną Izraela. Okoliczne wzgórza są zalesione. W otoczeniu wsi Micpe Hilla znajdują się miejscowości Mi’ilja i Fassuta, kibuce Gaton i Elon, moszawy En Ja’akow, Manot, Awdon, Ja’ara, Goren, Szomera i Ewen Menachem, oraz wsie komunalne Newe Ziw, Gornot ha-Galil i Abbirim.
Podział administracyjny.
Micpe Hilla jest położona w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś została założona 19 maja 1980 roku w ramach rządowego projektu "ha-Micpim be-Galil" (hebr. המצפים בגליל; pol. "Morze Perspektyw Galilei"), który zakładał tworzenie nowych osiedli w Galilei, aby w ten sposób poprawić pozycję demograficzną społeczności żydowskiej na północy kraju. Zamieszkali w niej mieszkańcy okolicznych osad rolniczych. W latach 90. XX wieku na wieś kilkakrotnie spadały rakiety wystrzeliwane przez organizację terrorystyczną Hezbollah z terytorium południowego Libanu. Sytuacja powtórzyła się także podczas II wojny libańskiej w 2006 roku.
Edukacja.
Wieś utrzymuje przedszkole. Starsze dzieci są dowożone do szkoły podstawowej w moszawie Me’ona, lub szkoły średniej przy kibucu Kabri.
Kultura i sport.
We wsi znajduje się ośrodek kultury z biblioteką. Z obiektów sportowych boisko do koszykówki.
Infrastruktura.
We wsi jest sklep wielobranżowy, synagoga oraz warsztat mechaniczny.
Turystyka.
Dużą atrakcją turystyczną jest położony w sąsiedztwie rezerwat przyrody strumienia Keziw, a zwłaszcza Park Narodowy Montfort. We wsi jest możliwość wynajęcia noclegów.
Gospodarka.
Większość mieszkańców dojeżdża do pracy w pobliskich strefach przemysłowych. Tylko nieliczni utrzymują się z usług i obsługi ruchu turystycznego.
Transport.
Z wsi wyjeżdża się na południe na lokalną drogę, którą jadąc na zachód dojeżdża się do moszawu Manot, lub na południowy wschód do miejscowości Mi’ilja, gdzie przebiega droga ekspresowa nr 89.

</doc>
<doc id="1307721" url="https://pl.wikipedia.org/wiki?curid=1307721" title="Ünstijn Chijd">
Ünstijn Chijd

Ünstijn Chijd (mong. Үнстийн Xийд) – zrujnowany klasztor buddyjski położony w odległości około 5 klometrów od osady Cagaan Owoo, 40 kilometrów na południowy wschód od somonu Erdenedalaj w ajmaku środkowogobijskim w Mongolii. 
Klasztor powstał na przełomie XIX i XX wieku (w jego obrębie znajdowało się około 10 świątyń), uległ zniszczeniu w latach trzydziestych XX wieku.

</doc>
<doc id="1307722" url="https://pl.wikipedia.org/wiki?curid=1307722" title="Mattat">
Mattat

Mattat (hebr. מתת) – wieś komunalna położona w Samorządzie Regionu Ma’ale Josef, w Dystrykcie Północnym, w Izraelu.
Położenie.
Mattat jest położona na wysokości 812 m n.p.m. w północnej części Górnej Galilei. Leży na szczycie góry Har Mattat (840 m n.p.m.). Po stronie północno-zachodniej znajdują się źródła strumieni Mattat i Biranit. Na wschodzie wznosi się góra Har Adir (1008 m n.p.m.). Okoliczne wzgórza są zalesione. W odległość 500 metrów na północy przebiega granica Libanu. W otoczeniu wsi Mattat znajdują się miejscowości Churfeisz i Fassuta, kibuc Sasa, oraz moszawy Dowew, Elkosz i Netu’a. Na północny zachód od osady jest położona baza wojskowa "Biranit", będąca główną kwaterą Dywizji "Galil". Przy samej wiosce znajduje się przygraniczny posterunek wojskowy "Mattat" (wykorzystywany także przez wywiad polowy), a na północnym wschodzie jest posterunek "Dovev". Na górze Har Adir znajduje się niewielka wojskowa baza obserwacyjna oraz ważny ośrodek telekomunikacyjny Sił Obronnych Izraela. Po stronie libańskiej są wioski Ajta asz-Szab, Rumajsz i Jarun. Na północny wschód od wsi, po stronie libańskiej granicy znajduje się punkt obserwacyjny sił pokojowych UNIFIL.
Podział administracyjny.
Mattat jest położona w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Gdy w 1936 roku wybuchło arabskie powstanie w Palestynie, władze Brytyjskiego Mandatu Palestyny przystąpiły do zabezpieczania granicy z położonym na północy Francuskim Mandatem Syrii. Wybudowano wówczas w tym miejscu fort Tegart, który wchodził w pas punktów granicznych. Współczesna wieś powstała w 1979 roku przy dawnym brytyjskim forcie policji, który obecnie pełni funkcję izraelskiej bazy wojskowej. Wieś została założona w ramach rządowego projektu "ha-Micpim be-Galil" (hebr. המצפים בגליל; pol. "Morze Perspektyw Galilei"). Projekt ten zakładał zakładanie nowych osiedli w Galilei, aby w ten sposób poprawić pozycję demograficzną społeczności żydowskiej na północy kraju. Zamieszkali w niej mieszkańcy okolicznych osad rolniczych. Istnieją plany rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej i średniej w kibucu Sasa.
Kultura i sport.
We wsi znajduje się ośrodek kultury z biblioteką. Z obiektów sportowych boisko do koszykówki.
Infrastruktura.
We wsi jest sklep wielobranżowy oraz warsztat mechaniczny.
Gospodarka.
Podstawą lokalnej gospodarki jest drobne rolnictwo i obsługa ruchu turystycznego. W sadach hoduje się głównie wiśnie i produkuje miód. Jest także obora z bydłem. Część mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na północny wschód na drogę nr 899, którą jadąc na południowy wschód dojeżdża się do skrzyżowania z lokalną drogą prowadzącą na południe do miejscowości Churfeisz. Droga nr 899 prowadzi dalej na wschód do kibucu Sasa. Natomiast jadąc tą drogą na północny zachód od wsi, dojeżdża się do skrzyżowania z drogą nr 8944 (prowadzi na południe do moszawu Elkosz) przy bazie wojskowej "Biranit", i dalej na zachód do moszawu Netu’a.

</doc>
<doc id="1307723" url="https://pl.wikipedia.org/wiki?curid=1307723" title="Certyfikat rezydencji">
Certyfikat rezydencji

Certyfikat rezydencji – zaświadczenie o miejscu zamieszkania lub siedzibie podatnika dla celów podatkowych, wydane przez właściwy organ administracji podatkowej państwa miejsca zamieszkania podatnika.
Rezydencja podatkowa.
Rezydencja podatkowa (inaczej nazywana domicylem podatkowym) - to wskazane na stałe w międzynarodowych regulacjach prawnych miejsce opłacania podatków, czyli pewnych zobowiązań finansowych wobec konkretnego państwa. Dzięki rezydencji podatkowej możliwe staje się wyszczególnienie osób podlegających opodatkowaniu na terenie danego państwa, a także wskazanie na indywidualny zakres wspomnianego zobowiązania. O tym, czy dana osoba fizyczna może być rezydentem podatkowym w konkretnym kraju, decyduje głównie fakt zaistnienia w tym miejscu pewnego centrum interesów życiowych jednostki, zarówno o charakterze osobistym, jak i zawodowym. Miejsce interesów gospodarczych staje się tożsame z miejscem uzyskiwania największej części dochodów przez daną osobę fizyczną.

</doc>
<doc id="1307724" url="https://pl.wikipedia.org/wiki?curid=1307724" title="Newe Ziw">
Newe Ziw

Newe Ziw (hebr. נווה זיו) – wieś komunalna położona w Samorządzie Regionu Ma’ale Josef, w Dystrykcie Północnym, w Izraelu.
Położenie.
Newe Ziw jest położona na wysokości 212 metrów n.p.m. na zachodnim skraju Górnej Galilei. Leży na zboczach niewielkiego wzgórza Giwat Sza’al, które jest od północy ograniczone wadi strumienia Sza’al, a od południa wadi strumienia Nachal Gaton. Strumienie spływają w kierunku zachodnim do wzgórz Zachodniej Galilei, i dalej na równinę przybrzeżną Izraela. Okoliczne wzgórza są zalesione. W otoczeniu wsi Newe Ziw znajdują się miejscowości Mi’ilja i Szelomi, kibuce Gaton, Kabri, Geszer ha-Ziw i Maccuwa, moszawy Manot, Goren, Me’ona, En Ja’akow, Amka, Ben Ammi, Liman, Becet i Awdon, wsie komunalne Micpe Hilla i Kelil, oraz arabska wieś Szajch Dannun.
Podział administracyjny.
Newe Ziw jest położona w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś została założona w 1998 roku przy wsparciu Agencji Żydowskiej. Została nazwana na cześć żydowskiego filantropa z Wielkiej Brytanii, Lorda Ziva. Istnieją plany dalszej rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej w moszawie Me’ona, lub szkoły średniej przy kibucu Kabri.
Kultura i sport.
We wsi znajduje się ośrodek kultury z biblioteką. Z obiektów sportowych basen pływacki, sala sportowa z siłownią, boisko do koszykówki oraz korty tenisowe.
Infrastruktura.
We wsi jest sklep wielobranżowy, synagoga oraz warsztat mechaniczny.
Gospodarka.
Większość mieszkańców dojeżdża do pracy w pobliskich strefach przemysłowych. Tylko nieliczni utrzymują się z usług i obsługi ruchu turystycznego.
Transport.
Z wsi wyjeżdża się lokalną drogą na południe na drogę ekspresową nr 89, którą jadąc na wschód dojeżdża się do miejscowości Mi’ilja i moszawu Me’ona, lub jadąc na zachód dojeżdża się do skrzyżowania z drogą 8833 (prowadzi na południowy wschód do kibuców Gaton i Jechi’am, oraz moszawu En Ja’akow), lub dalej do skrzyżowania z drogą nr 70 przy kibucu Kabri.

</doc>
<doc id="1307726" url="https://pl.wikipedia.org/wiki?curid=1307726" title="Michał Butkiewicz (harcerz)">
Michał Butkiewicz (harcerz)

Michał Adam Butkiewicz "Karszun" (ur. 8 października 1968) – harcmistrz, przewodniczący Związku Harcerstwa Rzeczypospolitej w latach 2008–2012, z zawodu prawnik, bankowiec, finansista.
W latach 1992–2002 pracował w Banku Pocztowym, w późniejszym czasie jako wiceprezes zarządu. Obecnie członek zarządu Oponeo.pl SA w Bydgoszczy.
Jest mężem Bogusławy Pasieki-Butkiewicz – Naczelniczki Harcerek ZHR w latach 1990–1992. Ojciec czworga dzieci: Mateusza, Mikołaja, Magdaleny oraz Małgorzaty, z których pierwsza trójka to także instruktorzy harcerscy.
Harcerstwo.
W latach 1995–1997 był skarbnikiem Związku Harcerstwa Rzeczypospolitej. Od 2000 roku pełnił funkcję pełnomocnika trzech kolejnych przewodniczących Związku Harcerstwa Rzeczypospolitej ds. Funduszu Płaskiego Węzła, którego był pomysłodawcą i organizatorem. Od 2008 roku przewodniczący Związku Harcerstwa Rzeczypospolitej. Podczas XI Zjazdu Związku Harcerstwa Rzeczypospolitej został wybrany na drugą kadencję pokonując hm. Ireneusza Dzieszko stosunkiem głosów 168 do 65. Obecnie członek Rady Naczelnej ZHR.
W 2015 roku odznaczony Krzyżem Kawalerskim Orderu Odrodzenia Polski. Podczas XVI Zjazdu ZHR w kwietniu 2018 roku otrzymał Medal „Pro Patria” nadany przez Szefa Urzędu do Spraw Kombatantów i Osób Represjonowanych w uznaniu szczególnych zasług w kultywowaniu pamięci o walce o niepodległość Rzeczypospolitej Polskiej. W dniu 21 lutego 2020 roku za aktywną działalność społeczną, która przyczyniła się do budowania i wzmacniania suwerenności oraz niepodległości Rzeczypospolitej został mu przyznany Medal Stulecia Odzyskanej Niepodległości.

</doc>
<doc id="1307727" url="https://pl.wikipedia.org/wiki?curid=1307727" title="Pecos (rzeka)">
Pecos (rzeka)

Pecos – rzeka w USA, w stanach Nowy Meksyk oraz Teksas. Długość 1200 km, powierzchnia dorzecza 168 000 km². Jest wykorzystywana do nawadniania pól uprawnych. 
Źródła rzeki znajdują się w łańcuchu gór Sangre de Cristo (należącym do Gór Skalistych), w hrabstwie Mora, a uchodzi ona do rzeki Rio Grande, niedaleko Parku Stanowego Seminole Canyon w pobliżu osady Langtry w Teksasie.
W czasie gorącego lata miejscami rzeka ta wysycha. Ilość wody uchodzącej do Rio Grande podlega dużym wahaniom. W okresie pomiędzy 1967 a 2006 rokiem średni przepływ wyniósł 3,95 m³/s, jednak 20 września 1974 roku przez całą dobę średni przepływ wyniósł 4330 m³/s (co było rekordem maksymalnym), natomiast 4 sierpnia 1998 tylko 1,19m³/s (co było rekordem minimalnym). 
Na rzece zbudowano kilka tam tworzących zbiorniki retencyjne o funkcjach energetycznych, przeciwpowodziowych oraz zaopatrzenia w wodę. Na północy stanu Nowy Meksyk są jeziora Santa Rosa oraz Sumner Lake (z tamami o tych samych nazwach), na południu tegoż stanu tamy Avalon ("Avalon Dam") i Brantley ("Brantley Dam") oraz w Teksasie Red Bluff Reservoir ("Red Bluff Dam").

</doc>
<doc id="1307728" url="https://pl.wikipedia.org/wiki?curid=1307728" title="Alan Heusaff">
Alan Heusaff

Alan Heusaff, Pierre-Alain Heussaff (ur. 23 lipca 1921 r. w Saint-Yvy, zm. 3 listopada 1999 r. w Spiddal) – bretoński lingwista, publicysta i działacz narodowy, członek Bezen Perrot podczas II wojny światowej.
Życiorys.
Ukończył École Normale w miejscowości Quimper, po czym podjął pracę jako nauczyciel w szkole podstawowej. W 1938 roku wstąpił do nacjonalistycznej Bretońskiej Partii Narodowej (PNB). Wkrótce został też członkiem paramilitarnych bojówek Kadervenn. Uczestniczył w tym samym roku w tajnych ćwiczeniach wojskowych członków Kadervenn w rejonie miejscowości Lanvaux na południu Bretanii. W latach 1941–1942 wraz z Yannem Arem Begem był autorem artykułów propagandowych pod pseudonimem "Mab Ivi" w pismach "l'Heure Bretonne" i "Arvor". Jednocześnie został członkiem bojówek reaktywowanej PNB Bagadoù Stourm. W grudniu 1943 roku wstąpił do kolaboracyjnej formacji zbrojnej Bezen Perrot pod dowództwem Célestina Lainé’a, zwalczającej komunistyczną i gaullistowską partyzantkę. Został dowódcą 2 sekcji. Wobec zbliżających się wojsk alianckich zbiegł latem 1944 roku do Niemiec.
Po zakończeniu wojny wraz z kilkoma towarzyszami broni przedostał się do Irlandii. W 1950 roku rozpoczął studia na uniwersytecie w Dublinie. Pracował w narodowej służbie meteorologicznej. W 1959 roku wraz z Yannem Fouérém rozpoczął wydawać pismo "Breton News" (przemianowane w 1972 roku na "Carn"), skierowane do bretońskich działaczy narodowych na emigracji. W 1961 roku wraz z Y. Fouérém i kilkoma działaczami walijskiej Plaid Cymru współtworzył Ligę Celtycką, mającą promować i koordynować ruchy narodowe ze wszystkich krajów celtyckich. Objął funkcję sekretarza generalnego, a następnie sekretarza do spraw zagranicznych, prowadząc kontakty z diasporą celtycką na całym świecie. W 1980 roku powrócił do Bretanii, po śmierci C. Lainé’a. W latach 90. opowiadał się za federacją narodów celtyckich w ramach Unii Europejskiej.
Alan Heusaff był też lingwistą, jednym z głównych badaczy akademickich języka bretońskiego. Był autorem pierwszego słownika w jęz. bretońskim "Geriaoueg Sant-Ivi". W latach 1962–1973 publikował swoje prace w piśmie "Hor Yezh".

</doc>
<doc id="1307733" url="https://pl.wikipedia.org/wiki?curid=1307733" title="Maria Białobrzeska">
Maria Białobrzeska

Maria Białobrzeska, właśc. Maria Białobrzeska-Habdank (ur. 9 kwietnia 1922 w Warszawie, zm. 8 maja 2014) – polska aktorka teatralna, filmowa i telewizyjna.
Życiorys.
Córka Władysława i Jadwigi z domu Marcinkowska. Studiowała w Państwowym Podziemnym Instytucie Sztuki Teatralnej i w Podziemnym Studio Iwo Galla, gdzie zetknęła się z takimi osobowościami teatralnymi jak: Zofia Małynicz, Jan Kreczmar czy Bohdan Korzeniewski. Jako ochotniczka 3 sierpnia 1944 wstąpiła do IV plutonu 8 kompanii batalionu „Kiliński” AK. Uczestniczka powstania warszawskiego jako łączniczka. W 1945 zdała eksternistyczny egzamin aktorski.
1 kwietnia 1945 zadebiutowała na deskach Starego Teatru w Krakowie rolą Miriam w spektaklu "Mąż doskonały" Jerzego Zawieyskiego w reż. Jerzego Konrada Bujańskiego.
Kolejnymi scenami, z którymi się wiązała były: Teatr Polski w Warszawie (1945–1947), gdzie miała okazje występować obok Ludwika Solskiego i Juliusza Osterwy, Teatr Miejski w Sosnowcu (1947–1948), Teatr Wybrzeże w Gdańsku (1948–1949) i Teatr im. Stefana Jaracza w Łodzi (1949–1951). Od 1951 związana z Teatrem Nowym w Łodzi, w którym stworzyła wiele wielkich kreacji aktorskich.
Występowała również w Teatrze Telewizji, m.in. w spektaklach: "Chłopi" Władysława Stanisława Reymonta w reż. Aleksandra Strokowskiego (1970), "Sonata widm" Augusta Strindberga w reż. Jerzego Grzegorzewskiego (1972) oraz w "Lecie" Tadeusza Rittnera w reż. Laco Adamíka jako Karolina (1975) i "Bestsellerze" Waldemara Łysiaka w reż. Marka Gracza jako Mallory (1984).
Filmografia.
Etiudy szkolne

</doc>
<doc id="1307734" url="https://pl.wikipedia.org/wiki?curid=1307734" title="Benedetto Briosco">
Benedetto Briosco

Benedetto Briosco (ur. ok. 1460 w Pawii, zm. ok. 1517 tamże) – włoski rzeźbiarz i architekt okresu Odrodzenia. Jego działalność przypada na lata 1477–1517.
Życiorys.
Jednym z jego udokumentowanych dzieł jest grób Ambrogio Grifi (1489), w kaplicy znajdującej się w kościele San Pietro in Gessate w Mediolanie. Nagrobek ten charakteryzuje się surowym realizmem. Nawiązuje on do dzieł innego artysty, jakim był Giovanni Antonio Amadeo. Inne dzieła noszące znaki wpływu Amadeo oraz współpracy z Francesco Cazzanigą to "Monumento Brivio" w Sant’Eustorgio (1489) i "Monumento Della Torre" w kościele Santa Maria delle Grazie (1483–1484) w Mediolanie. Do jego dzieł należy też "Statua św. Agnieszki" z 1491 r. w Muzeo del Duomo w Mediolanie.
Począwszy od 1492 r. Briosco pracował przy budowie Certosa di Pavia i wraz z Amadeo uczestniczył w ozdabianiu fasady, a od 1494 r. także mauzoleum Gian Galeazzo Viscontiego (pod przewodnictwem Giovanniego Cristoforo Romano), rzeźbiąc statuy "Matki Bożej z Dzieciątkiem", "Świętych Wawrzyńca i Piotra", "Magdaleny", "Świętego Piotra" i "Chrystusa w chwale". Z ok. 1495 r. pochodzi też "Monumento Longhignana", pierwotnie znajdujący się w San Pietro in Gessate, a dziś w kaplicy pałacu Boromeuszy na wyspie "Isola Bella". W 1499 r. został następcą Amadeo jako kierownik prac nad fasadą Certosy. Efektem był klasycyzujący portal kościoła wraz z czterema kolumnami (1501–1507). Jego dziełem są też duże reliefy wykazujące wpływ Leonarda da Vinci, przedstawiające historie Certosy. Z tego okresu pochodzą także "Arka św. Piotra i Marcelina" w katedrze w Cremonie (1506–1513) i grób Ludovico II w kościele św. Jana w Saluzzo (1508–1512).
Briosco jest uznawany za jednego z najwybitniejszych następców Amadeo, do którego stylu dołączył klasycyzującą tendencję w rzeźbie, być może dzięki kontaktowi z Giovannim Cristoforo Romano.

</doc>
<doc id="1307737" url="https://pl.wikipedia.org/wiki?curid=1307737" title="Maria Brzeska-Deli">
Maria Brzeska-Deli

Maria Brzeska-Deli (ur. 1977) – filolog języka polskiego, harcmistrzyni, Naczelniczka Harcerek Związku Harcerstwa Rzeczypospolitej w latach 2008–2012.

</doc>
<doc id="1307741" url="https://pl.wikipedia.org/wiki?curid=1307741" title="Jarosławski Hufiec Harcerzy">
Jarosławski Hufiec Harcerzy



</doc>
<doc id="1307742" url="https://pl.wikipedia.org/wiki?curid=1307742" title="Eugeniusz Budzyński">
Eugeniusz Budzyński

Eugeniusz Sylwester Budzyński (ur. 14 stycznia 1893 w Kobieli, zm. wiosną 1940 w Katyniu) – polski lekarz balneolog, neurolog, internista i major Wojska Polskiego. Ofiara zbrodni katyńskiej.
Życiorys.
Syn Eugeniusza i Leokadii z Łapinkiewiczów. Miał braci Stanisława i Kazimierza oraz siostrę Marię. Ukończył Męskie Gimnazjum Rządowe w Kielcach. Studiował medycynę na Uniwersytecie Jurijewskim w Tartu, uzyskując dyplom lekarza w 1917 roku. Podczas studiów należał do organizacji „Polonia” i korporacji akademickiej „Lechicja”. W czasie wojny polsko-bolszewickiej był ordynatorem szpitali polowych nr 15, 102 i 903.
Od 1922 do 1928 ordynator w Szpitalu Kolejowym w Wilnie na „Wilczej Łapie”, był też lekarzem Kasy Chorych. W 1924 na Uniwersytecie Warszawskim uzyskał tytuł doktora medycyny.
Od 1928 roku lekarz uzdrowiskowy Państwowym Zakładzie Zdrojowym w Busku-Zdroju. Publikował na temat właściwości leczniczych wód mineralnych w polskich uzdrowiskach. 
W 1929 r., opodal sanatorium Marconi, dr Budzyński wybudował według projektu warszawskiego architekta Brunona Zborowskiego pensjonat „Sanato”. Zatrzymywało się w nim na kurację wiele znanych osób, m.in. Ludwik Solski, który w 1932 roku zadedykował małżeństwu Budzyńskich jeden ze swoich wierszy.
W 1937 roku został mianowany przez Ministra Opieki Społecznej członkiem Państwowej Rady do Spraw Uzdrowisk.
Po wybuchu II wojny światowej zmobilizowany, zgłosił się do jednostki w Tarnowie. Awansowany do stopnia majora, został komendantem szpitala polowego. Pod Lwowem dostał się do niewoli sowieckiej, przewieziony do obozu w Kozielsku. Został zamordowany w Katyniu, jego zwłoki zidentyfikowano przy ekshumacji.
Jego nazwisko jest wyryte na ścianie kaplicy Katyńskiej katedry polowej Wojska Polskiego w Warszawie, pośród innych nazwisk zidentyfikowanych oficerów WP i polskich policjantów zamordowanych przez Sowietów wiosną 1940.
Życie prywatne.
Z żoną Ireną z Foltańskich, nauczycielką historii, miał syna Witolda (zm. 1950).

</doc>
<doc id="1307744" url="https://pl.wikipedia.org/wiki?curid=1307744" title="Biskupi litomierzyccy">
Biskupi litomierzyccy

Biskupi litomierzyccy – biskupi diecezjalni, administratorzy apostolscy oraz biskupi pomocniczy diecezji litomierzyckiej.

</doc>
<doc id="1307746" url="https://pl.wikipedia.org/wiki?curid=1307746" title="Sen Kasandry">
Sen Kasandry

Sen Kasandry (oryg. "Cassandra’s Dream") – amerykańsko-brytyjsko-francuski film z 2007 roku w reżyserii Woody’ego Allena.

</doc>
<doc id="1307753" url="https://pl.wikipedia.org/wiki?curid=1307753" title="Dariusz Smolarek">
Dariusz Smolarek

Dariusz Smolarek (ur. 17 lutego 1960 w Częstochowie) – polski ksiądz pallotyn, muzykolog.
Wykształcenie.
Studia filozoficzno-teologiczne ukończył w Wyższym Seminarium Duchownym Księży Pallotynów w Ołtarzewie i w 1987 r.przyjął święcenia kapłańskie. Studiował muzykologię na Katolickim Uniwersytecie Lubelskim w latach 1988–1993, a egzamin magisterski złożył w 1998 r. na podstawie pracy pt. "Nowe śpiewy liturgiczne w polskich śpiewnikach wydanych po Soborze Watykańskim II. Styl i forma". W 2006 roku obronił pracę doktorską pt. "Muzykalia klasztoru pijarów w Podolińcu jako źródło staropolskiej religijnej kultury muzycznej pogranicza (XVII–XVIII wiek). Studium historyczno-źródłoznawcze", pisaną pod kierunkiem prof. KUL dr. hab. Stanisława Dąbka.
Ks. Smolarek jest absolwentem Państwowej Szkoły Muzycznej II st. im. St. Moniuszki w Łodzi w klasie organów. W latach 2000–2001 odbył Podyplomowe Studium Dydaktyki Muzycznej w Akademii Muzycznej im. Fryderyka Chopina w Warszawie, a w 2004 – 2006 Podyplomowe Studium Dyrygentury i Emisji Chóralnej przy Akademii Muzycznej w Bydgoszczy.
Działalność.
Od roku 2005 ks. Dariusz Smolarek pracuje na stanowisku asystenta, a od 2008 adiunkta w Katedrze Polifonii Religijnej Instytutu Muzykologii Katolickiego Uniwersytetu Lubelskiego Jana Pawła II. Jest również wykładowcą muzyki kościelnej i emisji głosu w Wyższym Seminarium Duchownym Księży Pallotynów w Ołtarzewie. Należy do Stowarzyszenia Polskich Muzyków Kościelnych.
Ks. Smolarek kieruje zespołami wokalnymi – chórem męskim oraz zespołem Schola Gregoriana WSD Księży Pallotynów, chórem mieszanym parafii Królowej Apostołów w Ołtarzewie. Ze Scholą Gregoriańska wystąpił m.in. na VII Międzynarodowym Festiwalu Organowym w Płocku – wykonując Łacińskie Nieszpory ku czci św. Wincentego Pallottiego z improwizacją saksofonisty Krzysztofa Kralki (Katedra Płocka, 20 czerwca 2006).
Dyskografia.
Posłuchaj fragmentów gregoriańskich Nieszporów ku czci św. Wincentego Pallottiego:

</doc>
<doc id="1307754" url="https://pl.wikipedia.org/wiki?curid=1307754" title="Obsesja namiętności">
Obsesja namiętności

Obsesja namiętności – amerykański thriller z 1992 roku.

</doc>
<doc id="1307755" url="https://pl.wikipedia.org/wiki?curid=1307755" title="Górna Parana">
Górna Parana

Górna Parana (hiszp. "Alto Paraná") – jeden z departamentów Paragwaju. Stolicą jest Ciudad del Este (dawniej nazywane Ciudad Presidente Stroessner). Sąsiaduje z 4 departamentami: Itapúa na południu, Caaguazú i Caazapá na zachodzie oraz Canindeyú na północy. Dodatkowo graniczy od północnego wschodu z Brazylią (stan Parana). Na południowym wschodzie graniczy natomiast z Argentyną (prowincja Misiones).
W ciągu ostatnich 50 lat nastąpił duży wzrost liczby ludności. Większa część tego wzrostu skupiła się na stolicy Ciudad del Este. Znaczna część ludzi to pracownicy budujący Most Przyjaźni łączący Paragwaj z Brazylią, ukończony w 1965 roku. W departamencie tym znajduje się elektrownia wodna Itaipu, produkująca 95% energii elektrycznej Paragwaju oraz 30% energii dla Brazylii.
Pierwszym miastem założonym w Górnej Paranie było miasto Presidente Franco. Najważniejsze gospodarstwa rolne skupione są w Minga Guazú. Znajduje się tam także port lotniczy Guaraní International Airport.
Dystrykty.
Górna Parana dzieli się na 19 dystryktów:

</doc>
<doc id="1307764" url="https://pl.wikipedia.org/wiki?curid=1307764" title="Alex w Krainie Czarów">
Alex w Krainie Czarów

Alex w Krainie Czarów (ang. "Alex in Wonderland") – amerykańska tragikomedia z 1970 roku zainspirowana filmem "8½" Federico Felliniego.
Główne role.
i inni

</doc>
<doc id="1307767" url="https://pl.wikipedia.org/wiki?curid=1307767" title="Najib Tun Razak">
Najib Tun Razak

Mohammad Najib bin Tun Haji Abdul Razak (ur. 23 lipca 1953 w Kuala Lipis, stan Pahang) – malezyjski polityk, wicepremier Malezji od 7 stycznia 2004 do 3 kwietnia 2009, minister obrony, minister finansów od 17 września 2008 do 3 kwietnia 2009, minister obrony w latach 2004–2008. Przewodniczący Zjednoczonej Malezyjskiej Organizacji Narodowej (UNMO, "United Malays National Organisation") od 26 marca 2009. Premier Malezji od 3 kwietnia 2009 do 10 maja 2018.
Edukacja i życie prywatne.
Najib Razak jest najstarszym spośród sześciu synów Tun Abdul Razaka, drugiego premiera Malezji. Kształcił się w St. John Institution w Kuala Lumpur, a następnie w Malvern College w hrabstwie Worcestershire w Wielkiej Brytanii oraz na Uniwersytecie w Nottingham, na którym w 1974 ukończył studia ekonomiczne.
Najib Tun Razak ma czterech synów i cztery córki. Jego pierwszą żoną była Tengku Puteri Zainah Tengku Eskandar. Obecnie jest żonaty z Datin Seri Rosmah Mansor.
Kariera polityczna.
W 1976, w wieku zaledwie 23 lat, zasiadł z ramienia UNMO w "Dewan Rakat", niższej izbie malezyjskiego parlamentu. Mandat objął w wyniku śmierci swojego ojca. W parlamencie zasiada do chwili obecnej, reprezentując przez cały czas okręg Pekan.
Początkowo Najib pełnił funkcję szefa młodzieżówki UNMO w okręgu Pekan, jednak z czasem piął się w górę w hierarchii partyjnych stanowisk. W 1981 wszedł w skład Rady Najwyższej UNMO, w 1982 został wiceprzewodniczącym młodzieżówki UNMO, a w 1988 jej przewodniczącym. W 1993 został mianowany jednym z sześciu wiceprzewodniczących partii. Stanowisko to utrzymał w czasie w kongresów partii w 1993, 1996 i w 2000. 29 marca 2009 na kongresie UNMO został wybrany przewodniczącym partii.
Minister.
W trakcie swej kariery politycznej Najib wielokrotnie wchodził w skład gabinetu. Po raz pierwszy, w 1978 w wieku zaledwie 25 lat, objął funkcję wicepremiera ds. energii, telekomunikacji i poczty w rządzie premiera Husseina Onna. W 1980 został mianowany wiceministrem edukacji, a w 1981 wiceministrem finansów. W latach 1982–1986 zajmował stanowisko ministra edukacji w gabinecie premiera Mahathira bin Mohamada, a następnie w latach 1986–1987 ministra kultury, młodzieży i sportu. W tym czasie Malezja zajęła pierwsze miejsce w klasyfikacji medalowej na Igrzyskach Azji Południowo-Wschodniej ("Southeast Asian Games"). Najib opracował również Narodowy Program ds. Sportów oraz wprowadził nagrody finansowe dla medalistów igrzysk olimpijskich.
Od 1990 do 1995 pełnił funkcję ministra obrony. Jako minister, rozpoczął program modernizacji sił zbrojnych, idący w kierunku zmniejszenia ich liczebności i podniesienia skuteczności działania. W wojsku przeprowadzono wymianę sprzętu, zakupiono samoloty MiG-29 i F-18 oraz stworzono nowy system radarowy.
W latach 1995–1999 jako minister edukacji, Najib przeprowadził szereg reform w szkolnictwie. Najważniejszą z nich był "The Education Act 1996", dostosowujący szkolnictwo do wymogów rynku.
Od 1999 do 17 września 2008 Najib ponownie pełnił funkcję ministra obrony. 7 stycznia 2004 został mianowany przez premiera Abdullaha Ahmada Badawiego wicepremierem w jego rządzie. Jako minister obrony, w 2003 stworzył program "Malaysian National Service" (Malezyjska Służba Narodowa), program trzymiesięcznej służby wojskowej dla 17-latków, propagujący ideę braterstwa bez względu na rasę i pochodzenie etniczne. Zakupił dla armii nowe rosyjskie samoloty bojowe Suchoj Su-30MKM, polskiej produkcji czołgi PT-91M, francuskie okręty podwodne dla marynarki i system obrony powietrznej krótkiego zasięgu "Jernas".
17 września 2008 został mianowany ministrem finansów w gabinecie Abdullaha Ahmada Badawiego.
Z powodu spadku popularności premiera Badawiego i słabego wyniku wyborczego, w 2008 w szeregach partii zaczęły pojawiać się głosy, nawołujące go do rezygnacji ze stanowiska lidera UNMO i premiera Malezji. Naturalnym jego następcą wydawał się być Najib Tun Razak. W kwietniu 2008 premier Badawi wskazał Najiba jako swego potencjalnego następcę. 10 lipca 2008 premier Badawi ogłosił prawdopodobne ustąpienie ze stanowiska szefa partii i rządu w czerwcu 2010 i przekazanie władzy Najibowi. We wrześniu 2008 ogłosił jednak, że z władzy zrezygnuje być może już wcześniej niż w 2010. 8 października 2008 Badawi, ostatecznie zadeklarował, że z urzędu premiera zrezygnuje w marcu 2009.
26 marca 2009 podczas Kongresu UNMO Najib Tun Razak został wybrany przewodniczącym partii.
3 kwietnia 2013 złożył wniosek do króla Tuanku Abdul Halima o rozwiązanie parlamentu. Najib miał konstytucyjny obowiązek rozpisania wyborów powszechnych w kwietniu, kiedy wygasa pięcioletni mandat rządzącej koalicji Front Narodowy. Jednak notowania koalicji Frontu Narodowego spadały, więc premier skorzystał z prawa rozwiązania parlamentu, na co zezwala konstytucja.
Premier.
2 kwietnia 2009 premier Abdullah Ahmad Badawi złożył dymisję na ręce króla Mizana Zainala Abidina, wysuwając jednocześnie kandydaturę Najiba Tuna Razaka na swojego następcę. Król zaakceptował jego kandydaturę i 3 kwietnia 2009 Najib Tun Razak został zaprzysiężony na stanowisku premiera Malezji. 10 maja 2018 utracił stanowisko po przegranych wyborach.
Afera korupcyjna.
W 2018 roku doszło do przeszukań w sześciu domach należących do Najiba Razaka i jego żony Rosmy w związku ze skandalem finansowym dotyczącym powołanego w 2009 roku państwowego funduszu rozwoju 1MDB i zarzutami wyprowadzania pieniędzy; w ich efekcie malezyjska policja zabezpieczyła gotówkę w różnych walutach i luksusowe przedmioty o wartości co najmniej 223 mln dolarów amerykańskich. 12 lutego 2019 roku rozpoczął się pierwszy z planowanych trzech procesów z udziałem Razaka dotyczących tej afery. 28 lipca 2020 malezyjski sąd skazał byłego premiera na 12 lat więzienia i grzywnę w wysokości 210 milionów ringgit (blisko 50 milionów dolarów amerykańskich).

</doc>
<doc id="1307768" url="https://pl.wikipedia.org/wiki?curid=1307768" title="Fazisi">
Fazisi

Fazisi – regatowy jacht, slup aluminiowy. Właścicielem i armatorem jednostki jest Polish Yachting Association of North America.
Historia i rejsy.
Zbudowany w 1989 roku według projektu Władimira Murnikowa w Związku Radzieckim do regat wokółziemskich Whitbread Round The World Race 1989/90 (obecnie Volvo Ocean Race). W 1989 r. wpisany do Księgi rekordów Guinnessa za najszybszy rejs dobowy (400 Mm). W 2007 r. uczestniczył w Operacji Żagiel i w finale w Szczecinie, zacumował także w portach Trzebież i Świnoujście.
W roku 2008 Polska Fundacja Morska zorganizowała we współpracy z PYANA, wyprawę "Ameryka, 400 lat później" ze Świnoujścia do Nowego Jorku i Jamestown dla uczczenia 400-lecia przybycia pierwszych Polaków do Ameryki Północnej.

</doc>
<doc id="1307769" url="https://pl.wikipedia.org/wiki?curid=1307769" title="Kiedy dzwoni nieznajomy">
Kiedy dzwoni nieznajomy

Kiedy dzwoni nieznajomy () – amerykański filmowy thriller z 2006 roku, remake filmu pod tytułem "When a Stranger Calls" z roku 1979. Film oparto na popularnej miejskiej legendzie o opiekunce do dzieci terroryzowanej przez psychopatycznego mordercę.
Obsada.
i inni.
Opis fabuły.
Główna bohaterka, szesnastoletnia Jill Johnson, jest typową nastolatką – ma chłopaka, Bobby'ego, z którym wspólnie uczęszcza do liceum, jest także najlepszą w szkole biegaczką. Gdy drastycznie przekracza limit rozmów telefonicznych, zostaje wymierzona jej kara – decyzją rodziców, w dzień wyczekiwanej od dawna imprezy, zostaje ona zawieziona do pięknej górskiej rezydencji, gdzie ma pełnić rolę babysitterki i zajmować się dwójką dzieci państwa Mandrakis pod ich nieobecność.
Wszystko zapowiada się wprost idealnie: drzwi są zamknięte, alarm nastawiony, posiadłość kusi zamożnością, a dzieci śpią w swoich łózkach. Wkrótce jednak zaczyna rozbrzmiewać seria tajemniczych telefonów, których nadawcą jest nieznajomy mężczyzna. W dziwacznych okolicznościach znikają pokojówka Mandrakisów oraz przyjaciółka Jill, Tiffany, która odwiedza ją w domostwie na odludziu. Zaniepokojona sytuacją Jill nawiązuje kontakt z policją, niedługo potem zaś nadawca telefonów jawnie daje jej do zrozumienia, że znajduje się w pobliżu; stara się bowiem dowiedzieć, jak mają się dzieci.
Realizacja.
Film powstał przy budżecie piętnastu milionów dolarów. Zdjęcia doń rozpoczęły się 25 lipca 2005 roku, a lokacje atelierowe obejmowały miejscowości stanu Kalifornia (USA) − Culver City (Culver Studios przy 9336 W. Washington Blvd.), Los Angeles, Signal Hill i Running Springs.
Światowa dystrybucja.
Film, którego budżet nie przekraczał piętnastu milionów dolarów, na całym świecie zainkasował ze sprzedaży biletów 66,9 mln $.
Alternatywne tytuły filmu w innych państwach:

</doc>
<doc id="1307772" url="https://pl.wikipedia.org/wiki?curid=1307772" title="Rezerwat przyrody Bogdanieckie Cisy">
Rezerwat przyrody Bogdanieckie Cisy

Bogdanieckie Cisy – leśny rezerwat przyrody w województwie lubuskim, w powiecie gorzowskim, w gminie Bogdaniec. Położony jest 12 km na północny zachód od centrum Gorzowa Wielkopolskiego, przy drodze Marwice – Lubno.
Celem ochrony jest zachowanie ze względów naukowych i dydaktycznych jednej z najliczniejszych w Polsce populacji cisa, rozwijającej się w środowisku lasu mieszanego, w strefie wschodniej granicy zasięgu geograficznego.
Obszar rezerwatu.
Rezerwat obejmuje powierzchnię 21,24 ha oraz posiada otulinę – 10,51 ha.
Obszar rezerwatu objęty jest ochroną czynną.

</doc>
<doc id="1307776" url="https://pl.wikipedia.org/wiki?curid=1307776" title="Spokojnie, tatuśku">
Spokojnie, tatuśku

Spokojnie, tatuśku – amerykańska tragikomedia z 1989 roku.
Obsada.
i inni
Nagrody i nominacje.
Oscary za rok 1989
Złote Globy 1989

</doc>
<doc id="1307778" url="https://pl.wikipedia.org/wiki?curid=1307778" title="Kevin Martin (curler)">
Kevin Martin (curler)

Kevin Martin, pseudonimy „The Old Bear” i „K-Mart” (ur. 31 lipca 1966 w Killam, Alberta) – kanadyjski curler z Edmonton. Mistrz olimpijski z Vancouver 2010 oraz srebrny medalista z Salt Lake City 2002. W 2008 sięgnął po tytuł mistrza świata.
Martin jest jednym z najbardziej utytułowanych curlerów na świecie, szczególnie dzięki World Curling Tour, gdzie łącznie jego drużyny zarobiły ponad 2 mln dolarów kanadyjskich. W 1985 wygrał mistrzostwa Kanady juniorów. Tytuł mistrzowski upoważniał go do wystąpienia w mistrzostwach świata, wywalczył tam srebrny medal przegrywając w finale ze Szkotami (David Aitken) 6:7. Pięć lat później zakwalifikował się z ramienia Alberty do The Brier 1991, który wygrał. Dało to Martinowi wyjazd na mistrzostwa świata do Winnipeg. Podobnie jak w turnieju juniorów Kanadę pokonała Szkocja (David Smith) 7:2. W 1992 reprezentował Kanadę na zimowych igrzyskach olimpijskich, curling był wówczas dyscypliną pokazową. Ostatecznie zakończył rywalizację na 4. miejscu. Kwalifikował się do The Brier w latach 1992, 1995 i 1996, by zdobyć ponownie tytuł mistrza kraju w 1997. Na mistrzostwach świata ponownie nie zdobył złotego medalu, kończąc na 4. pozycji. W The Brier pojawił się ponownie w 2000, z bilansem 6 wygranych i 5 przegranych uplasował się na 6. miejscu. 
Wystąpił na zimowych igrzyskach olimpijskich w 2002 (curling był już oficjalną konkurencją). Do rundy playoff awansował z 1. miejsca z bilansem 8-1 (jedyna porażka ze Szwecją (Peja Lindholm), tam spotkał się ponownie ze Szwecją, wygrywając 6:4. W finale spotkał się z Norwegami (Pål Trulsen). Mecz był wyrównany, w ostatnim endzie Kanada miała przywilej ostatniego kamienia przy stanie 5:5. Martin w kończącym zagraniu wykonywał "łatwy" draw, kamień wypuścił z za małą siłą i pomimo szczotkowania kamień zatrzymał się kilka centymetrów za daleko od wyznaczonego miejsca. 10. end jednym kamieniem przejęła Norwegia, wygrywając cały mecz 6:5 i sensacyjnie zdobywając mistrzostwo olimpijskie.
26 kwietnia 2006 Martin ogłosił rozpadnięcie się zespołu, z którym zdobywał medal olimpijski. Dona Bartletta na pozycji otwierającego zastąpił Ben Hebert, drugiego Cartera Rycrofta Marc Kennedy oraz trzeciego Dona Walchuka John Morris (dwukrotny mistrz świata juniorów z 1998 i 1999). 
Martin znany jest z proponowania bardzo trudnych zagrań, wręcz do nie wykonania, które przynoszą założony skutek. Wielu curlerów w Kanadzie takie zagrania nazywają "to do a Martin" (pol. "zrobić Martina"). 
Kevin Martin w swojej karierze piętnastokrotnie wygrywał turnieje należące do Wielkiego Szlema. Jest 2. osobą (po Waynie Middaughcie), która zdobyła „career Grand Slam” – wygrana we wszystkich turniejach Wielkiego Szlema, niezależnie od roku. Tytuł zapewnił sobie wygrywając The National 25 marca 2007. 
13 marca 2008 drużyna Martina wygrała The Brier 2008 i została pierwszym zespołem od 2003, który nie poniósł żadnej porażki w tym turnieju, Martin wygrał 13 spotkań. Był to jego 3. tytuł mistrza Kanady. 
Round-Robin mistrzostw świata 2008 drużyna Kanadyjska pod jego przewodnictwem zakończyła na pierwszym miejscu (z bilansem 10-1). Jedynym przegranym meczem było spotkanie z Chinami (Wang Fengchun) 5:6. W playoff 1-2 spotkał się ze Szkocją gdzie przegrał 6:7, mimo to po wygranej w półfinale z Norwegią (Thomas Ulsrud) 5:4 spotkał się ponownie ze Szkocją w finale. Swój pierwszy złoty medal na imprezie międzynarodowej Kevin Martin zdobył pokonując w finale Szkocję (David Murdoch) 6:3.
Martin w krajowych rozgrywkach 2009 okazał się bezkonkurencyjny, bez żadnej porażki wygrał Boston Pizza Cup 2009 i Tim Hortons Brier 2009. Na Mistrzostwach Świata 2009 Kanada po Round Robin zajęła 1. miejsce, przegrała tylko ostatni mecz ze Szkocją (David Murdoch) 6:5, następnie w playoff ponownie przegrała ze Szkotami 7:5. W półfinale zespół Martina zwyciężył Szwajcarię 6:5, w finale znów spotkał się z drużyną Murdocha. W ostatnim endzie przy stanie 6:6 Kanada miała przywilej ostatniego kamienia, po długich dyskusjach Martin przepuścił swoje pierwsze zagranie, następnie Szkot dobił swój kamień na guzik i w ostatnim zagraniu mistrzostw Martinowi nie udało się podwójne wybicie z przebijaniem przez kamień przeciwników. Szkocja przejęła ostatni end jednym punktem - 6:7.
Zespół Martina automatycznie zakwalifikował się do finału Canadian Olympic Curling Trials 2009, który wygrał pokonując w finale Glenna Howarda 7:3. W lutym 2010 reprezentował Kanadę na Zimowych Igrzyskach Olimpijskich 2010. Drużyna pod jego przewodnictwem zdobyła złoty medal pokonując w finale 6:3 Norwegów (Thomas Ulsrud). Kanada jako pierwsza zdobyła złoto z kompletem zwycięstw a Kevin Martin został drugim mężczyzną z dwoma medalami igrzysk olimpijskich w curlingu, pierwszy był kilka godzin wcześniej Markus Eggler.
W 2011 Martin ponownie wygrał Boston Pizza Cup, w rywalizacji krajowej z 3. miejsca doszedł do fazy play-off. Przegrał tam jednak 4:5 mecz przeciwko Howardowi oraz rozegrany po raz pierwszy mały finał przeciwko Bradowi Gushue (5:10). W Tim Hortons Brier 2013 reprezentacja Alberty uplasowała się na 5. miejscu. 
Kevin Martin zakończył karierę sportową 20 kwietnia 2014. Jego ostatnim turniejem był wielkoszlemowy Players' Championship 2014. W finale turnieju pokonał mistrza olimpijskiego Brada Jacobsa, był to 18. wielkoszlemowy tytuł Martina. W sezonie 2014/2015 będzie komentatorem curlingu w telewizji.
Canadian Team Ranking System.
Pozycje drużyn Kevina Martina w rankingu CTRS:

</doc>
<doc id="1307782" url="https://pl.wikipedia.org/wiki?curid=1307782" title="Dobra Nowina według Mateusza i Marka">
Dobra Nowina według Mateusza i Marka

Dobra Nowina według Mateusza i Marka – przekład na język polski Ewangelii Mateusza i Ewangelii Marka z komentarzem, dokonany przez Władysława Witwickiego, w którym m.in. kwestionuje on zdrowie psychiczne Jezusa. Napisany został w 1942 roku, wydany w Warszawie w 1958 nakładem Państwowego Wydawnictwa Naukowego. Przez niektórych religioznawców został on uznany za dzieło o doniosłym znaczeniu dla polskiego religioznawstwa oraz próbę interpretacji genezy chrześcijaństwa cenną ze względu na walory poznawcze, filologiczne i psychologiczne, lecz zebrał także głosy krytyczne.
Ogólna charakterystyka.
Przekład Witwickiego stanowi stosunkowo wierne odtworzenie (z oryg. greka koine) autentycznego języka tekstów ewangelii. Jednym z jego celów było dotarcie do pierwotnej formy Ewangelii Mateusza i Ewangelii Marka, do „języka ludowego, mówionego”, nie zniekształconego przez późniejsze zabiegi literackie. Autorowi przekładu chodziło o oczyszczenie ewangelii z aparatu interpretacyjnego instytucji religijnych (podkreślających ich wymiar boski) i zwrócenie ich kulturze świeckiej. Dokonał tego poprzez podkreślenie ich wymiaru ludzkiego. Podobnie jak w objaśnieniach do poczynionych przez niego przekładów dialogów Platona, również w przypadku "Dobrej Nowiny" Witwicki stosował analizę semiotyczną. Na podstawie cech wypowiedzi wnioskował o przeżywanych uczuciach, cechach charakteru, stosunku do innych uczestników dialogu, stylu myślenia, preferowanych metodach prowadzenia sporów, itp.
O psychice Jezusa (Witwicki przyjmuje koncepcję jego historyczności) pisze:
Tłumaczenie zostało opatrzone obszernym komentarzem Witwickiego, zawierającym analizę psychologiczną tekstu oraz osób w nim występujących. Witwicki postawił sobie za główne zadanie odtworzenie psychologicznych portretów postaci ewangelistów, a zwłaszcza sylwetki głównego bohatera ewangelii – Jezusa. Według Witwickiego Jezusa cechował subiektywizm wyrażający się „w patrzeniu na wartości wyłącznie z własnego punktu widzenia i narzucanie ich innym”, krótkowzroczność wynikająca ze skupienia na sobie, nietolerancyjny stosunek do religijnych i ideowych przeciwników:
Komentując mowę Jezusa przeciwko uczonym w Piśmie i faryzeuszom (Mt 23, 13–36), pisze:
Witwicki przypisuje Jezusowi silny egocentryzm oraz poczucie wyższości wobec ludzi, traktowanie ich przedmiotowo; drażliwość na punkcie własnego statusu i brak empatii wobec potrzeb innych ludzi, oschłość uczuciową oraz trudności w kontakcie ze światem. A także rozdwojenie jaźni, czyniące zeń typ schizotymiczny (według Ernsta Kretschmera) czy wręcz schizofreniczny. Stwierdza jednocześnie spójność rysującego się w tekście literackim obrazu, co pozwala domniemywać o istnieniu jego odpowiednika w osobie historycznego Jezusa z Nazaretu.
Interpretację postaci Jezusa z ewangelii Mateusza i Marka Witwicki kontynuował podczas zajęć ze studentami Uniwersytetu Warszawskiego w ramach ostatniego prowadzonego przez siebie seminarium w latach 1946–1948 (w swoim domu w Konstancinie).

</doc>
<doc id="1307786" url="https://pl.wikipedia.org/wiki?curid=1307786" title="Twarz anioła (film 1953)">
Twarz anioła (film 1953)

Twarz anioła – amerykański film noir, którego premiera odbyła się w 1953 roku. Kryminał wyreżyserowany został przez Ottona Premingera.

</doc>
<doc id="1307790" url="https://pl.wikipedia.org/wiki?curid=1307790" title="Akatsukiss">
Akatsukiss

Akatsukiss – komiks autorstwa Anny Marii Sutkowskiej "Vanitachi" i Agaty Sutkowskiej "Little Lady Punk". Publikowany jest przez autorki w internecie na stronie DeviantArt. Wersja papierowa, różniąca się kilkoma szczegółami, wydana została przez Studio JG. Format A5, oprawa miękka, okładka kolorowa, druk czarno-biały, liczba stron ok. 200. Pozycja ta, to dōjinshi mangi "Naruto".
Fabuła.
Akcja toczy się wokół organizacji Akatsuki, znajdującej się w Osuchowie i okolicach, pragnącej podbić świat. Wyroki śmierci i problemy sercowe są ich codziennością.

</doc>
<doc id="1307792" url="https://pl.wikipedia.org/wiki?curid=1307792" title="OSPA">
OSPA

Ogólnopolskie Spotkania z Piosenką Kabaretową OSPA – festiwal piosenki kabaretowej odbywający się corocznie od 1985 w Ostrołęce, zawsze w listopadzie. Organizatorem imprezy jest Ostrołęckie Centrum Kultury. 
OSPA to konkurs, w którym biorą udział soliści i zespoły kabaretowe, stojący u progu kariery wykonawcy profesjonalni oraz amatorzy z różnych stron kraju. 
Każdy wykonawca zgłasza do konkursu dwa utwory, których łączny czas trwania nie może przekroczyć 10 minut. W konkursie nie mogą brać udziału piosenki wcześniej nagrodzone na OSPIE. 
Z festiwalem wiążą się także imprezy towarzyszące z udziałem artystów zawodowych, gazetka festiwalowa, konkursy dla publiczności, akcje promocyjne sponsorów. W ostatnich latach gościnnie występowały tutaj takie kabarety, jak m.in.: "Dno", "Hrabi", "Kabaret Moralnego Niepokoju", "Koń Polski", "Łowcy.B", "Neo-Nówka", a także konferansjerzy - Artur Andrus, Piotr Bałtroczyk, czy Tomasz Jachimek.

</doc>
<doc id="1307793" url="https://pl.wikipedia.org/wiki?curid=1307793" title="Prefontaine">
Prefontaine

Prefontaine – amerykański film biograficzny z 1997 roku.

</doc>
<doc id="1307798" url="https://pl.wikipedia.org/wiki?curid=1307798" title="Nana Akufo-Addo">
Nana Akufo-Addo

Nana Addo Dankwa Akufo-Addo (ur. 29 marca 1944 w Swalabie) – ghański prawnik, polityk i dyplomata, deputowany do Parlamentu Ghany w latach 1997–2009, minister sprawiedliwości w latach 2001–2003 oraz minister spraw zagranicznych w latach 2003–2007, kandydat w wyborach prezydenckich w 2008, 2012 oraz 2016 i prezydent Ghany od 7 stycznia 2017.
Młodość i edukacja.
Nana Addo Dankwa Akufu-Addo urodził się w 1944 w Swalabie, jednej z jednostek administracyjnych Akry. Wychował się w stolicy oraz pobliskiej miejscowości Nima. Jego ojciec, Edward Akufo-Addo, był jednym z tzw. sześciu ojców narodu ("The Big Six"), którzy w 1947 utworzyli pierwszą krajową partię polityczną United Gold Coast Convention (UGCC). W latach 1970–1972 pełnił natomiast funkcję prezydenta Ghany.
Edukację na poziomie podstawowym zdobył w stołecznych szkołach Government Boys School oraz Rowe Road School. Następnie ukończył renomowaną szkołę średnią Achimota School w Akrze, po czym wyjechał do Wielkiej Brytanii, gdzie kształcił się w Lancing College w Lancing.
W 1962 powrócił do Akry, podejmując pracę nauczyciela w szkole średniej Accra Academy. W 1964 rozpoczął studia licencjackie z ekonomii na University of Ghana, które ukończył po trzech latach. W 1967 wyjechał ponownie do Wielkiej Brytanii, rozpoczynając studia prawnicze.
Kariera prawnicza.
W lipcu 1971 został przyjęty w szeregi angielskiej adwokatury, a w lipcu 1975 do adwokatury ghańskiej. W latach 1971–1975 przebywał w Paryżu, gdzie pracował jako prawnik w amerykańskiej kancelarii prawniczej Coudert Freres. W 1975 powrócił do Ghany, rozpoczynając pracę w kancelarii U.V. Campbell. W 1979 założył własną firmę prawniczą Akufo-Addo, Prempeh &amp; Co.
W czasie pełnienia praktyki adwokackiej w kręgu jego zainteresowań zawodowych leżały sprawy dotyczące ochrony wolności obywatelskich, praw człowieka i demokracji. Udzielał również bezpłatnych porad prawnych dla najbiedniejszych. Od końca lat 80. sprawował różne funkcje w krajowych instytucjach prawniczych. W latach 1989–1991 pełnił funkcję wiceprzewodniczącego filii Stowarzyszenia Adwokatury Ghany w Regionie Wielka Akra, a od 1991 do 1996 był jej przewodniczącym. W latach 1991–1996 wchodził ponadto w skład General Legal Council oraz Rady Generalnej i Komitetu Prawnego Stowarzyszenia Adwokatury Ghany. Był również założycielem i pierwszym przewodniczącym krajowego komitetu ochrony praw człowieka, Ghana Committee on Human and Peoples Rights.
Kariera polityczna.
Z polityką zetknął się po raz pierwszy pod koniec lat 70. XX w. W latach 1977–1978 był sekretarzem generalnym Ruchu Ludowego na rzecz Wolności i Sprawiedliwości (PMFJ, "People’s Movement for Freedom and Justice"), organizacji sprzeciwiającej się wojskowej dyktaturze generała Ignatiusa Kutu Acheamponga. W ramach tej organizacji uczestniczył w 1978 w kampanii sprzeciwu wobec referendum w sprawie powołania tzw. Union Government, które formalnie zalegalizowało obecność wojskowych w rządzie.
W 1991 został przewodniczącym Komitetu Organizacyjnego Danquah-Busia Memorial Club, klubu poświęconego pamięci polityków J.B. Danquaha i Kofiego Abrefy Busii, którego filie zaczęły powstawać w różnych miastach kraju. Po legalizacji działalności partii politycznych i demokratyzacji państwa w 1992 kluby te posłużyły za mateczniki dla tworzonej Nowej Partii Patriotycznej (NPP, "New Patriotic Party"), której współzałożycielem był również Akufo-Addo.
Kierował kampanią wyborczą Alberta Adu Boahena, kandydata NPP w wyborach prezydenckich w listopadzie 1992, w których przegrał on z Jerrym Johnem Rawlingsem. W wyborach parlamentarnych w grudniu 1992 bez powodzenia ubiegał się o mandat deputowanego. W tym samym roku współtworzył nową gazetę "The Statesman", pełniącą rolę trybuny dla partii. W 1995 przewodniczył antyrządowym demonstracjom, w których w całym kraju wzięło udział ponad milion osób.
W wyborach parlamentarnych w grudniu 1996 uzyskał mandat deputowanego do Parlamentu Ghany, który objął w styczniu następnego roku. W wyborach w 2000 oraz w 2004 uzyskiwał reelekcję, zasiadając w parlamencie do stycznia 2009. Reprezentował okręg wyborczy Akim Abuakwa South.
Po zwycięstwie Johna Kufuora w wyborach prezydenckich w grudniu 2000, Akufo-Addo od lutego 2000 do marca 2003 zajmował w jego administracji stanowisko prokuratora generalnego i ministra sprawiedliwości. Pod jego nadzorem przeprowadzona została nowelizacja kodeksu karnego, reformująca przepisy o zniesławieniu.
Od kwietnia 2003 do lipca 2007 sprawował urząd ministra spraw zagranicznych. Jako minister uczestniczył w rozwiązaniu konfliktów zbrojnych w ramach ECOWAS w takich państwach jak: Liberia, Sierra Leone, Wybrzeże Kości Słoniowej i Gwinea Bissau. W 2003 był przewodniczącym Rady Bezpieczeństwa i Mediacji ECOWAS.
Za jego kadencji w 2004 Ghana została wybrana jako jeden z 15 pierwszych członków Rady Pokoju i Bezpieczeństwa Unii Afrykańskiej, uzyskując reelekcję w 2006. W 2007 przewodniczyła całej Unii Afrykańskiej, a doroczny szczyt organizacji odbył się w Akrze. W latach 2006–2007 kraj był niestałym członkiem Rady Bezpieczeństwa ONZ. W tym okresie, Ghana była również członkiem Rady Praw Człowieka ONZ. Akufu-Addo jako minister spraw zagranicznych brał udział w pracach wszystkich tych gremiów.
W lipcu 2007 zrezygnował ze stanowiska ministra, by ubiegać się o nominację prezydencką swojej partii w wyborach w 2008, jako że prezydent Kufuor nie mógł zgodnie z konstytucją ponownie ubiegać się o reelekcję. 23 grudnia 2007, na kongresie Nowej Partii Patriotycznej, został wybrany jej oficjalnym kandydatem w wyborach prezydenckich, otrzymując 48% głosów poparcia.
W pierwszej turze wyborów prezydenckich 7 grudnia 2008 zajął pierwsze miejsce z wynikiem 49,13% głosów poparcia, nieznacznie wyprzedzając Johna Attę-Millsa z Narodowego Kongresu Demokratycznego (47,92% głosów). W drugiej turze wyborów prezydenckich 28 grudnia 2008, przegrał jednakże z Atta-Milsem różnicą nieco ponad 40 tysięcy głosów, uzyskując 49,77% głosów poparcia.
W sierpniu 2010 został ponownie wybrany kandydatem NPP w wyborach prezydenckich w 2012, zdobywając 79% głosów wszystkich delegatów partyjnych. W wyborach zorganizowanych 7 i 8 grudnia 2012 jego głównym rywalem był John Dramani Mahama, który objął urząd prezydenta po zmarłym Johnie Atta-Millsie. W wyborach tych Akufo-Addo zdobył 47,7% głosów, przegrywając z Dramani Mahamą, który uzyskał 50,7% głosów. Nowa Partia Patriotyczna oprotestowała wyniki i odwołała się od nich do Sądu Najwyższego, powołując się na przypadki nieprawidłowości, w tym oddawanie głosów przez niezarejestrowanych wyborców. Sąd Najwyższy odrzucił jednak skargę, również międzynarodowi obserwatorzy uznali wybory za wolne i sprawiedliwe.
W 2014 po raz trzeci został wybrany kandydatem NPP w wyborach prezydenckich w 2016. W czasie kampanii wyborczej obiecywał industrializację kraju m.in. poprzez budowę fabryki w każdym z 216 dystryktów Ghany oraz budowę tamy w każdej wiosce na północy kraju. Ponadto zapowiadał wprowadzenie powszechnej bezpłatnej edukacji na poziomie wyższym. W głosowaniu 8 grudnia 2016 zajął pierwsze miejsce z wynikiem 53,8%, pokonując swego dawnego rywala, urzędującego prezydenta Dramani Mahamę, który zdobył 44,4% głosów i uznał swoją porażkę. 7 stycznia 2017 został zaprzysiężony na stanowisku prezydenta.

</doc>
<doc id="1307799" url="https://pl.wikipedia.org/wiki?curid=1307799" title="La Merced (yerba mate)">
La Merced (yerba mate)

La Merced – Argentyńska marka Yerba Mate. Pochodzi z regionu Corrientes. Uważana za najlepszą z najsmaczniejszych klasycznych Yerba Mate na świecie. Prawdziwy rarytas dla konesera. Zalecane zalewanie wodą o temperaturze 75 °C.

</doc>
<doc id="1307800" url="https://pl.wikipedia.org/wiki?curid=1307800" title="Forteczna bateria artyleryjska">
Forteczna bateria artyleryjska



</doc>
<doc id="1307801" url="https://pl.wikipedia.org/wiki?curid=1307801" title="Forteczna bateria pancerna">
Forteczna bateria pancerna



</doc>
<doc id="1307802" url="https://pl.wikipedia.org/wiki?curid=1307802" title="Fantom (film)">
Fantom (film)

Fantom – amerykańsko-australijski film przygodowy z 1996 roku na podstawie komiksów autorstwa Lee Falka.
Fabuła.
Według starej legendy w dżungli Bengalli jest schowana magiczna czaszka, która w połączeniu z dwiema pozostałymi daje siłę do panowania nas światem. W legendę uwierzył Quill, który wyruszył na poszukiwania czaszki. Był on współczesnym piratem, który pracował na życzenie Xandera Draxa. Zdobycie maski okazuje się nie takie proste, ze względu na Fantoma, który pilnuje czaszki. Jest nim skrywający się pod maską młodzieniec, który jest w stanie zrobić wszystko, aby chronić magiczny skarb, ponadto posiada niezwykłe zdolności. Razem z nadambitną dziennikarką Dianą Palmer będzie chodzić Draxowi po piętach tak długo, aż nie odzyska skradzionej czaszki i nie zniweczy jego dyktatorskich zapędów. 

</doc>
<doc id="1307805" url="https://pl.wikipedia.org/wiki?curid=1307805" title="Unstijn Chijd">
Unstijn Chijd



</doc>
<doc id="1307806" url="https://pl.wikipedia.org/wiki?curid=1307806" title="Rezerwat przyrody Dolina Postomii">
Rezerwat przyrody Dolina Postomii

Dolina Postomii – leśny rezerwat przyrody w województwie lubuskim, w powiecie sulęcińskim, w gminie Słońsk. Leży w granicach Parku Krajobrazowego Ujście Warty.
Ustanowienie ochrony rezerwatowej ma na celu skuteczną ochronę walorów przyrodniczych krawędzi doliny Postomii pomiędzy Lemierzycami a Słońskiem.
Obszar rezerwatu obejmuje południową krawędź i dno doliny rzeki Postomii, stanowiącej jednocześnie krawędź szerokiej pradoliny Warty. Dno doliny zajmują zbiorowiska szuwarowe i łąkowe. Graniczą one przestrzennie z wąskim pasem łęgów olszowo-jesionowych. Na wyższych terasach i na stromych krawędziach doliny zachowały się bardzo dobrze wykształcone fragmenty lasów grądowych oraz dąbrów acydofilnych.
Obszar rezerwatu objęty jest ochroną czynną.
Cele rezerwatu.
Celem ochrony jest zachowanie naturalnych ekosystemów leśnych i nieleśnych. 
Rezerwat jest ostoją szeregu ginących i zagrożonych gatunków roślin i zwierząt, przede wszystkim ptaków i owadów. Stanowi on też jedno z lepiej zachowanych stanowisk grądu w tym regionie. Występujące na tym terenie typy siedlisk wskazane są w załączniku I do Dyrektywy Rady 92/43/EWG z dnia 21 maja 1992 r. w sprawie ochrony siedlisk naturalnych oraz dzikiej fauny i flory, które wymagają ochrony.
Flora i fauna.
Na terenie rezerwatu występuje wiele rzadkich i chronionych roślin jak: bluszcz pospolity, cis pospolity, czerniec gronkowy, dzwonek brzoskwiniolistny, kokorycz wątła, konwalia majowa, paprotka zwyczajna, przylaszczka pospolita, śnieżyczka przebiśnieg oraz żankiel zwyczajny. W terenie zlokalizowano ponad 80 drzew o wymiarach pomnikowych. Stanowią one siedlisko dla wielu rzadkich gatunków grzybów, owadów i innych bezkręgowców i powinny być traktowane jako obiekty specjalnej troski.
Bardzo bogata jest również fauna rezerwatu. W grupie chrząszczy kózkowatych stwierdzono aż 32 gatunki, w tym szereg rzadkich i ginących na terenie Polski Zachodniej i całego kraju. Podobnie zróżnicowana i bogata jest awifauna lęgowa rezerwatu, licząca 50 gatunków ptaków. Szereg z nich to gatunki ginące i zagrożone.
Podstawa prawna.
Rozporządzenie nr 1 Wojewody Lubuskiego z dnia 6 stycznia 2005 r. Na podstawie art. 13 ust. 1 i 3 ustawy z dnia 16 kwietnia 2004 r. o ochronie przyrody ().
Obszar rezerwatu.
W skład rezerwatu przyrody wchodzą działki o numerach ewidencyjnych: 3/15 – 3,3239 ha, 3/18 – 3,8157 ha, 838 – 7,2390 ha, 840 – 2,3307, 842 – 5,5619 ha, 844 – 7,0979 ha, 846 – 10,6921, 848 – 12,8455 ha, 850 – 4,4307 ha, 852 – 1,3477 ha, 854 – 2,3916 ha, 856 – 7,5807 ha położone w obrębie ewidencyjnym miejscowości Lemierzyce, gminie Słońsk, powiecie sulęcińskim.
Grunty rezerwatu w całości stanowią własność Skarbu Państwa w zarządzie Przedsiębiorstwa Lasy Państwowe (Nadleśnictwo Ośno Lubuskie).
Turystyka.
Przez teren rezerwatu prowadzi ścieżka edukacyjno-przyrodnicza.

</doc>
<doc id="1307807" url="https://pl.wikipedia.org/wiki?curid=1307807" title="Szkoła Festiwalu Nauki">
Szkoła Festiwalu Nauki

Szkoła Festiwalu Nauki (SFN) – organizacja popularyzatorska mająca na celu popularyzację nauki (ze szczególnym naciskiem na genetykę i biologię molekularną). Najważniejszym zadaniem SFNu jest poprawa stanu wiedzy i świadomości naukowej w społeczeństwie.
W marcu 2010 została przekształcona w BioCentrum Edukacji Naukowej.
Działalność.
Większość zajęć prowadzonych przez SFN jest wolnodostępna (warsztaty po uprzedniej rejestracji) i skierowana do szerokiego odbiorcy, jednakże działalność Szkoły Festiwalu Nauki obejmuje także specjalistyczne zajęcia, przeznaczone dla nauczycieli biologii i ukierunkowane na podniesienie ich kwalifikacji zawodowych.
SFN prowadzi zajęcia dwojakiego rodzaju:
Warsztaty laboratoryjne dostosowane są do różnych grup wiekowych, poczynając od uczniów podstawówki, przez gimnazja, na liceach kończąc. Ponadto część zajęć przeznaczona jest dla uczestników w każdym wieku. Celem warsztatów jest zapoznanie odbiorców z podstawami badań naukowych i planowania eksperymentów oraz umożliwienie samodzielnego wykonania profesjonalnych analiz laboratoryjnych.
Wykłady prowadzone są przez zaproszonych czołowych polskich naukowców i skupiają się na najpopularniejszych i najbardziej kontrowersyjnych tematach współczesnej biologii, jak ekologia czy organizmy zmodyfikowane genetycznie.
Stałe zajęcia prowadzone są w siedzibie Szkoły Festiwalu Nauki w Kampusie Ochota w Warszawie oraz w filii mieszczącej się w Szkole Głównej Gospodarstwa Wiejskiego. Nieregularnie prowadzone są także wyjazdowe zajęcia warsztatowe na terenie całej Polski oraz za granicą. SFN bierze również udział w cyklicznych imprezach popularyzatorskich jak Warszawski Festiwal Nauki czy Piknik Naukowy Radia BIS.
W ramach podniesienia świadomości biologicznej na najwyższym szczeblu społeczeństwa SFN zorganizował w 1997 roku serię zajęć edukacyjnych dla dziennikarzy oraz dla polityków.
Poza standardowymi zajęciami SFN opracowuje szereg pomocy naukowych oraz protokołów lekcyjnych dla nauczycieli biologii, kładąc szczególny nacisk na doświadczenia możliwe do przeprowadzenia na lekcjach przy niewielkim nakładzie kosztów, z zastosowaniem środków dostępnych w większości gospodarstw domowych.
Historia Szkoły Festiwalu Nauki.
Szkoła Festiwalu Nauki zainicjowana została w 2002 roku przez dwoje absolwentów biologii Uniwersytetu Warszawskiego, którzy chcieli przenieść ideę cyklicznego Warszawskiego Festiwalu Nauki na zajęcia trwające cały rok.
SFN założony został przy współpracy następujących instytucji:
i stanowi obecnie samodzielną instytucję.
Główna siedziba SFNu mieści się w obrębie warszawskiego Kampusu Ochota, z filią w Szkole Głównej Gospodarstwa Wiejskiego. Obecnie głównym źródłem finansowania SFNu jest Fundacja BioEdukacji.

</doc>
<doc id="1307809" url="https://pl.wikipedia.org/wiki?curid=1307809" title="SFN">
SFN



</doc>
<doc id="1307811" url="https://pl.wikipedia.org/wiki?curid=1307811" title="Mężowie i żona">
Mężowie i żona

Mężowie i żona – amerykańska komedia science-fiction z 1996 roku. Film opowiada o Dougu Kinney, zapracowanym mężu, który tworzy swojego klona aby ten zastępował go w pracy.

</doc>
<doc id="1307812" url="https://pl.wikipedia.org/wiki?curid=1307812" title="6 Dywizja Kawalerii Imperium Rosyjskiego">
6 Dywizja Kawalerii Imperium Rosyjskiego

6 Dywizja Kawalerii Imperium Rosyjskiego - dywizja kawalerii Imperium Rosyjskiego, w tym okresu działań zbrojnych I wojny światowej.
Wchodziła w skład 15 Korpusu Armijnego a jej sztab w 1914 mieścił się w Ciechanowie, czasowo też w Warszawie.

</doc>
<doc id="1307814" url="https://pl.wikipedia.org/wiki?curid=1307814" title="Różana (Polesie)">
Różana (Polesie)



</doc>
<doc id="1307817" url="https://pl.wikipedia.org/wiki?curid=1307817" title="Jamie Reeves">
Jamie Reeves

Jamie Reeves (ur. 3 maja 1962) – angielski profesjonalny strongman.
Jeden z najlepszych brytyjskich strongmanów w historii tego sportu. w latach 1988, 1989, 1992 i 1998 r. Mistrz Europy Strongman w latach 1988 i 1989. Mistrz Świata Strongman w roku 1989.
Życiorys.
Jamie Reeves pracował jako górnik, zanim został zawodowym siłaczem. W latach 1990 i 1991 nie uczestniczył w zawodach z powodu kontuzji. Po zakończeniu kariery siłacza został sędzią zawodów siłaczy.
Uczestniczył dziewięciokrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
Wziął udział trzykrotnie w indywidualnych Mistrzostwach Świata Strongman, w latach 1988, 1989 i 1992. W Mistrzostwach Świata Strongman 1989 zdobył dla Wielkiej Brytanii trzeci w historii tytuł Mistrza Świata Strongman.
Klasyfikacja w indywidualnych Mistrzostwach Świata Strongman:
Wymiary:

</doc>
<doc id="1307821" url="https://pl.wikipedia.org/wiki?curid=1307821" title="15 Dywizja Kawalerii Imperium Rosyjskiego">
15 Dywizja Kawalerii Imperium Rosyjskiego

15 Dywizja Kawalerii, ros. "15-я кавалерийская дивизия" (15 DK) – dywizja kawalerii Armii Imperium Rosyjskiego.
Dywizja wchodziła w skład 15 Korpusu Armijnego, a jej sztab w 1914 mieścił się w Płocku.

</doc>
<doc id="1307824" url="https://pl.wikipedia.org/wiki?curid=1307824" title="Kopuła pancerna">
Kopuła pancerna

Kopuła pancerna – konstrukcja pancerna w kształcie dzwonu. Nieruchoma, stała czasza, najczęściej wykonana jako odlew ze staliwa lub ze stalowych płyt połączonych nitami, służąca do celów obserwacyjnych lub jako stanowisko ogniowe. W fortyfikacji stałej jest elementem obiektu fortyfikacyjnego (najczęściej wbudowany w jego strop). W fortyfikacji polowej stanowi samodzielny obiekt fortyfikacyjny, możliwy do przeniesienia lub przewiezienia.
Niekiedy obrotowe wieże pancerne błędnie określa się mianem kopuł pancernych.

</doc>
<doc id="1307828" url="https://pl.wikipedia.org/wiki?curid=1307828" title="Koszary szyjowe">
Koszary szyjowe

Koszary szyjowe – koszary znajdujące się w szyi fortu, z reguły przystosowane do obrony, często opatrzone kaponierą wewnętrzną (szyjową).
Od strony nieprzyjaciela obsypane ziemią, powinny zabezpieczać załogę przed bezpośrednim trafieniem pociskiem artyleryjskim. 

</doc>
<doc id="1307829" url="https://pl.wikipedia.org/wiki?curid=1307829" title="John Atta-Mills">
John Atta-Mills

John Atta-Mills (ur. 21 lipca 1944 w Tarkwa, Region Zachodni, zm. 24 lipca 2012 w Akrze) – ghański polityk, wiceprezydent Ghany w latach 1997–2001. Lider Narodowego Kongresu Demokratycznego (NDC, "National Democratic Congress"). Kandydat w wyborach prezydenckich w 2000, 2004, 2008. Prezydent Ghany od 7 stycznia 2009 do śmierci. Należał do kościoła metodystycznego.
Edukacja i kariera zawodowa.
John Atta-Mills urodził się w 1944 w Tarkwie w Regionie Zachodnim. Dorastał jednak na wybrzeżu Regionu Centralnego. W 1963 ukończył szkołę średnią Achimota Secondary School.
W 1967 ukończył prawo na Uniwersytet Ghany w Legon w pobliżu Akry. W wieku 27 lat uzyskał doktorat w School of Oriental and African Studies na Uniwersytecie Londyńskim. W 1971 był stypendystą Programu Fulbrighta w Stanford Law School w Stanach Zjednoczonych.
Po zakończeniu studiów przez 20 lat wykładał na różnych uczelniach w kraju i za granicą. Był wykładowcą prawa na Uniwersytecie Ghany, na którym w 1992 uzyskał tytuł profesora prawa. Wykładał również w Temple Law School w Filadelfii (1978–1979, 1986–1987) oraz na Uniwersytecie w Lejdzie w Holandii (1985–1986). W latach 1988–1996 zajmował stanowisko komisarza służby podatkowej.
W czasie swojej pracy naukowej wydał dziesiątki publikacji na temat systemu i prawa podatkowego. Udzielał porad prawnych i opracowywał ekspertyzy dla szeregu instytucji państwowych (Instytut Zawodowych Księgowych, Instytut Bankowy, Komisja Podatkowa). W czasie kariery zawodowej był członkiem licznych grup i instytucji finansowych, m.in. Rady Giełdy Ghany oraz Grupy Ad Hoc NZ ds. międzynarodowej współpracy w sprawach podatkowych.
Kariera polityczna.
W 1996 wspólnie z Jerrym Johnem Rawlingsem wziął udział w wyborach generalnych jako kandydat na stanowisko wiceprezydenta. Po zwycięstwie wyborczym Rawlingsa, 7 stycznia 1997 objął urząd wiceprezydenta Ghany, który zajmował do 7 stycznia 2001.
John Atta-Mills wziął udział w wyborach prezydenckich w grudniu 2000 już jako kandydat na prezydenta. Przegrał wówczas z Johnem Kufuorem z Nowej Partii Patriotycznej, uzyskując w drugiej turze wyborów 43,1% głosów poparcia. W grudniu 2004 ponownie wziął udział w walce o urząd prezydenta. Tym razem prezydent Kufuor wygrał już w pierwszej turze wyborów, zdobywając 52,5% głosów poparcia. Atta-Mills zdobył 44,6% głosów.
W 2001 został wybrany przewodniczącym Narodowego Kongresu Demokratycznego. 21 grudnia 2006 Atta-Mills został jednogłośnie wybrany kandydatem swojej partii w wyborach prezydenckich w grudniu 2008, uzyskując 81,4% głosów poparcia. Jego hasłem w czasie kampanii wyborczej był slogan "„A Better Man for a Better Ghana”" („Lepszy człowiek dla lepszej Ghany”).
W pierwszej turze wyborów prezydenckich 7 grudnia 2008 Atta-Mills zajął drugie miejsce z wynikiem 47,9% głosów poparcia, nieznacznie przegrywając z Naną Akufo-Addą z Nowej Partii Patriotycznej (49,1% głosów).
Prezydent Ghany.
W drugiej turze wyborów prezydenckich 28 grudnia 2008, w 229 okręgach spośród wszystkich 230, zwycięstwo odniósł John Atta-Mills, zdobywając 50,13% głosów. Pokonał on Nanę Akufo-Addę różnicą 23 tysięcy głosów. Jednakże z powodu problemów z dostarczeniem kart wyborczych, głosowanie w dystrykcie Tain w regionie Brong-Ahafo zostało przesunięte na 2 stycznia 2009. Komisja Wyborcza z tego powodu odroczyła również ogłoszenie zwycięzcy. Po podliczeniu wszystkich głosów, 3 stycznia 2009 John Atta-Mills został ogłoszony zwycięzcą wyborów prezydenckich z wynikiem 50,23% głosów (różnica 40 tysięcy głosów poparcia). Prezydent elekt obiecał być „prezydentem dla wszystkich”. Podziękował wszystkim swoim rywalom za dobrą walkę wyborczą i wyraził chęć współpracy z nimi w budowaniu lepszego państwa.
7 stycznia 2009 John Atta-Mills został zaprzysiężony na stanowisku prezydenta kraju. Uroczysta ceremonia odbyła się na przystrojonym w barwy narodowe Placu Niepodległości w Akrze. Wzięło w niej udział 5 tysięcy zaproszonych gości oraz tłumy ludności stolicy. Wśród obecnych byli przedstawiciele kilkunastu krajów afrykańskich i byłych potęg kolonialnych, m.in. Laurent Gbagbo, Ellen Johnson-Sirleaf oraz Blaise Compaoré.
John Atta-Mills zmarł nagle 24 lipca 2012 w 37. Szpitalu Wojskowym w stolicy kraju Akrze, dokąd został przewieziony dzień wcześniej po pogorszeniu się jego stanu zdrowia. Według relacji współpracowników, głos prezydenta ulegał osłabieniu w ostatnich kilku miesiącach. Zdrowie Atta-Millsa było przedmiotem spekulacji w ostatnich latach jego prezydentury. Część mediów twierdziła, że mógł on chorować na nowotwór gardła, co jednak nigdy nie zostało oficjalnie i publicznie potwierdzone. Sam prezydent stwierdzał, że nic mu nie dolega. W wyborach prezydenckich w grudniu 2012 planował ubiegać się o reelekcję.
Zgodnie z konstytucją, w dniu jego śmierci nowym prezydentem kraju został zaprzysiężony wiceprezydent John Dramani Mahama, mający pełnić tę funkcję do końca przerwanej kadencji. Ogłosił on tygodniową żałobę narodową. Od 8 do 10 sierpnia 2012 ciało prezydenta spoczywało na katafalku w pałacu prezydenckim, po czym na stołecznym Placu Niepodległości odbyły się oficjalne uroczystości pogrzebowe. W pogrzebie uczestniczyło 18 przywódców afrykańskich oraz sekretarz stanu USA Hillary Clinton.

</doc>
<doc id="1307831" url="https://pl.wikipedia.org/wiki?curid=1307831" title="Luis Filipe (książę Bragança)">
Luis Filipe (książę Bragança)



</doc>
<doc id="1307832" url="https://pl.wikipedia.org/wiki?curid=1307832" title="Paragraf 22 (film)">
Paragraf 22 (film)

Paragraf 22 – amerykański komediodramat wojenny z 1970 na podstawie powieści Josepha Hellera "Paragraf 22".

</doc>
<doc id="1307835" url="https://pl.wikipedia.org/wiki?curid=1307835" title="Podział administracyjny Gruzji">
Podział administracyjny Gruzji

Gruzja administracyjnie jest podzielona na 9 regionów, dwie republiki autonomiczne (Abchazja i Adżaria) posiadające własne rządy oraz miasto wydzielone Tbilisi. Jednostkami drugiego rzędu jest 67 municypiów oraz 5 miast wydzielonych.
Podział regionalny na terenie Gruzji został ustalony w latach 1994–1996. Administracją regionów zarządzają komisarze państwowi powoływani przez prezydenta.
Autonomiczne republiki (Abchaska ASRR i Adżarska ASRR) powstały za czasów ZSRR. Ich reorganizacja oraz nadanie szerszej autonomii zostało uregulowane przez gruzińską konstytucję. Ponadto w czasach radzieckich w skład Gruzińskiej SRR wchodził obwód autonomiczny (Południowoosetyjski).
Wchodząca formalnie w skład Gruzji autonomiczna Abchazja po rozpadzie ZSRR ogłosiła niepodległość i w wyniku działań zbrojnych wyparła wojska gruzińskie ze swego terytorium. Niepodległość Abchazji uznaje na arenie międzynarodowej tylko kilka państw, w tym Rosja.
Autonomiczna Adżaria rządzona jest przez premiera lokalnego rządu. Obecnie władze adżarskie są w pełni lojalne wobec rządu w Tbilisi po tym jak w 2004 roku władze gruzińskie w sposób pokojowy zmusiły do ustąpienia lokalnego przywódcę Asłana Abaszydzego, który jakkolwiek nie proklamował formalnej niepodległości, to jednak od czasów rozpadu ZSRR prowadził niezależną politykę i uniemożliwiał gruzińskim władzom centralnym jakikolwiek wpływ na decyzje adżarskich władz.
Odrębną kwestią jest zagadnienie jednego z regionów, formalnie należącego do Gruzji, do którego władze gruzińskie stosują nazwę „Region Cchinwali”, a który obejmuje obszar Osetii Południowej. Do 1990 roku istniał Południowoosetyjski Obwód Autonomiczny, zlikwidowany przez władze gruzińskie po rozpadzie ZSRR i podzielony następnie pomiędzy cztery jednostki administracyjne (regiony). Decyzja ta spotkała się ze sprzeciwem Osetyjczyków, który przybrał zbrojny charakter, co doprowadziło to do walk z wojskami gruzińskim i w konsekwencji – spowodowała secesję regionu. W wyniku walk separatyści przejęli władzę nad znaczną częścią obszaru dawnego Południowoosetyjskiego OA. Po wojnie w 2008 r. Gruzja straciła kontrolę nad całym obszarem Osetii Południowej, gdyż z pomocą Rosji separatyści opanowali pozostałe tereny dawnego okręgu autonomicznego (do tego czasu część Osetii Południowej zamieszkana przez Gruzinów i lojalna wobec władz w Tbilisi podlegała administracji gruzińskiej). Niepodległość Południowej Osetii została uznawana przez kilka państw, w tym Rosję. Wobec sukcesów separatystów rząd Gruzji proponował utworzenie Południowoosetyjskiego Obwodu Autonomicznego oraz przyznanie szerszej autonomii na zasadzie podobnej tej, jaka istnieje obecnie w Adżarii.

</doc>
<doc id="1307836" url="https://pl.wikipedia.org/wiki?curid=1307836" title="Poprzecznica (fortyfikacja)">
Poprzecznica (fortyfikacja)

Poprzecznica (także: trawers) – wał ziemny wewnątrz dzieła obronnego (np. fortu lub reduty), służący ochronie wnętrza przed płaskim ogniem z boku, zwłaszcza z pozycji górującej nad dziełem. Wersją poprzecznicy były krótkie wały prostopadłe do przedpiersia, rozdzielające sąsiednie stanowiska artyleryjskie i chroniące umieszczone w nich działa przed ogniem z boku. Często wewnątrz poprzecznicy znajdowały się schrony pogotowia.
Poprzecznicą nazywa się też krótki wał osłaniający (z zewnątrz lub wewnątrz) wejście do dzieła obronnego.

</doc>
<doc id="1307839" url="https://pl.wikipedia.org/wiki?curid=1307839" title="Ława działowa">
Ława działowa

Ława działowa – rodzaj stanowiska artyleryjskiego na wale artyleryjskim w nowożytnej fortyfikacji, wykonywanego z różnych materiałów (ziemi, drewna, muru itp.) w postaci platformy dla jednego lub więcej dział. Posiadało pochylnię do wtaczania dział na stanowisko. Jeśli było podniesione do poziomu przedpiersia (za którym chronili się strzelcy), dawało szerokie pole ostrzału, ale obsługa dział była wystawiona na wrogi ogień, dlatego przedpiersie lokalnie podwyższano (np. koszami szańcowymi). Dlatego zazwyczaj ławę umieszczano za przedpiersiem, tworząc strzelnicę działową, w której działo schowane za chroniącym je przedpiersiem, strzelało przez wykonany w nim otwór, co zwiększało ochronę, kosztem ograniczenia pola ostrzału. Ława działowa może być pochylona w kierunku przedpiersia umożliwiając ostrzał bliskiego przedpola (przez tzw. strzelnicę depresyjną).

</doc>
<doc id="1307840" url="https://pl.wikipedia.org/wiki?curid=1307840" title="Dzień mianowania">
Dzień mianowania

Dzień mianowania (tyt. oryg. "Dita e parë e emerimit") – albański film fabularny z roku 1981 w reżyserii Rikarda Ljarji.
Fabuła.
Bardha kieruje jedną z rolniczych spółdzielni produkcyjnych, a Gjika jest inżynierem w kopalni, opracowującym nowoczesne metody wydobycia. Ich praca zwraca uwagę władz centralnych. Wezwana do Tirany Bardha obejmuje stanowisko dyrektorki departamentu, a Gjika stanowisko wiceministra. Nominacje te zostają przyjęte z radością przez rodziny, a także przez podległych im dotąd pracowników.

</doc>
<doc id="1307841" url="https://pl.wikipedia.org/wiki?curid=1307841" title="Ca125">
Ca125



</doc>
<doc id="1307842" url="https://pl.wikipedia.org/wiki?curid=1307842" title="Ławka strzelecka">
Ławka strzelecka

Ławka strzelecka – umocniony (drewnem, murem, faszyną itp.) stopień w okopie bądź wale fortu, umożliwiający strzelanie z broni ręcznej ponad przedpiersiem lub przez strzelnice w przedpiersiu.

</doc>
<doc id="1307845" url="https://pl.wikipedia.org/wiki?curid=1307845" title="Przedpiersie (fortyfikacja)">
Przedpiersie (fortyfikacja)

Przedpiersie – osłona otwartego stanowiska strzelca lub działa. 
W nowoczesnej fortyfikacji polowej jest to niski wał ziemny osłaniający od przodu okop, transzeję lub stanowisko ogniowe. Winien być wystarczająco gruby, by zapewnić osłonę przed ogniem nieprzyjaciela.
W twierdzach i fortach przedpiersia tzw. forteczne (inne nazwy to parapet, nadwałek lub przywałek) miały postać muru lub nasypu umieszczonego na wale fortecznym, na jego zewnętrznej krawędzi, osłaniającego chodnik lub drogę wałową. W przedpiersiu wykonane były strzelnice, a za nim znajdowały się ławy działowe lub ławka strzelecka. 

</doc>
<doc id="1307846" url="https://pl.wikipedia.org/wiki?curid=1307846" title="Parafia św. Katarzyny w Pustelniku">
Parafia św. Katarzyny w Pustelniku

Parafia św. Katarzyny w Pustelniku – parafia rzymskokatolicka w dekanacie stanisławowskim diecezji warszawsko-praskiej.
Parafia została erygowana w 1540 r. Należała do diecezji płockiej, do archidiakonatu pułtuskiego, do dekanatu stanisławowskiego, prawdopodobnie wydzielona z parafii Stanisławów.
Terytorium parafii.
Pustelnik (jako siedziba parafii), Wola Goździowa (obecnie Goździówka) oraz Cisówka, Zawiesiuchy, Choiny, Łęka, Malkowa (obecnie Małków), Kropki (obecnie Krubki-Górki), Walercin, Kąty Goździejewskie I i II, Cięciwa, Poręby, Ciopan, Wólka Wybraniecka, Wólka-Konstancja, Gorzanka oraz obecnie nieistniejąca – Dziadosz.
Kościół.
Jednonawowy kościół w stylu współczesnym zbudowany w latach 1983-2003 według projektu Wiesławy Pląski z Siedlec. Do czasu budowy nowego kościoła we wsi znajdowała się świątynia drewniana o cechach klasycyzmu z 1843 r., następnie rozebrana. Ołtarz z domieszką form barokowych przeniesiony został do nowego obiektu, teraz znajduje się w Kaplicy Miłosierdzia Bożego.
W prezbiterium kościoła, w ołtarzu głównym znajduje się obraz "Matki Bożej z Dzieciątkiem" w typie hodegetria prawdopodobnie powstały w warsztacie małopolskim w XV lub XVI w. Obraz malowany temperą na trzech deskach lipowych, w latach późniejszych kilkakrotnie przemalowany olejno. W latach 1983-85 obraz został poddany konserwacji. 
Plebania pochodzi z 1843 roku. Jest to budynek murowany w stylu dworku szlacheckiego. Położona jest w środku ogrodu na wysokiej skarpie nad rzeką Czarną. W ogrodzie rośnie kilka trzystuletnich dębów. Na cmentarzu parafialnym znajdują się nagrobki hrabiowskie z XIX stulecia.

</doc>
<doc id="1307851" url="https://pl.wikipedia.org/wiki?curid=1307851" title="Gąsin (Pruszków)">
Gąsin (Pruszków)

Gąsin – dzielnica miasta Pruszków, leżąca na północnym zachodzie.
Wieś szlachecka Gąsino położona była w drugiej połowie XVI wieku w powiecie błońskim ziemi warszawskiej województwa mazowieckiego.
W XIX wieku Gąsin był folwarkiem należącym do dóbr Helenów. Obecnie jest to słabo zurbanizowana część Pruszkowa, większość powierzchni zajmują użytki rolne. Główną ulicą jest ul. Kazimierza Promyka, stanowiąca przedłużenie drogi wojewódzkiej nr 760. Północną granicę Gąsina oddzielającą go od Żbikowa stanowi rzeka Utrata. Wschodnia część Gąsina posiada funkcję mieszkaniową, są to głównie domy jednorodzinne. Od ulicy Błońskiej na zachód znajduje się część przemysłowa obejmująca m.in. centra logistyczne, Urząd Celny i siedzibę koncernu Strabag.
Gąsin należał niegdyś do gminy Helenów. Jesienią 1954 włączono go do Pruszkowa.
W Gąsinie znajduje się również planowane do wyłączenia z eksploatacji wysypisko śmieci Góra Żbikowska, a także staw retencyjny oraz Elektrociepłownia Pruszków.
Dzielnica posiada połączenia komunikacyjne z Błoniem i Sochaczewem (PKS) oraz jest objęta systemem komunikacji lokalnej (linia nr. 4).
W południowej części Gąsina znajduje się cmentarz komunalny i krematorium (ul. Południowa).
Jest najbardziej na zachód wysuniętą częścią Pruszkowa, graniczy z miejscowościami Moszna-Wieś i Koszajec.
Fabryka telewizorów Daewoo.
W 1993 powstała w Gąsinie przy ulicy Parzniewskiej 18 fabryka telewizorów należąca do koncernu Daewoo (Daewoo Electronics Manufacturing), która w 2007 zatrudniała 900 osób. Po 1996 roku powstały dodatkowo linie montażowe sprzętu AGD, ogółem fabryka zajmowała 17 ha, a łączna powierzchnia hal produkcyjnych wynosiła 61000 m². Pracowały cztery linie do montażu telewizorów LCD i trzy CRT, dziennie powstawało ok. 2000 telewizorów (ok. 2000000 sztuk rocznie). W 2009 zakład rozpoczął zwolnienia grupowe, fizyczną likwidację fabryki rozpoczęto w 2012. Obecnie na terenie fabryki istnieje park logistyczny.

</doc>
<doc id="1307852" url="https://pl.wikipedia.org/wiki?curid=1307852" title="Pembroke Pines">
Pembroke Pines

Pembroke Pines – miasto w Stanach Zjednoczonych, w stanie Floryda, w południowej części hrabstwa Broward, północne przedmieście Miami. Według spisu z 2020 roku liczy 171,2 tys. mieszkańców i jest jedenastym co do wielkości miastem Florydy.
W tym mieście urodziła się amerykańska aktorka, piosenkarka i modelka Bella Thorne.

</doc>
<doc id="1307854" url="https://pl.wikipedia.org/wiki?curid=1307854" title="Schron pogotowia">
Schron pogotowia

Schron pogotowia – pomieszczenie zabezpieczające załogę stanowiska piechoty lub artyleryjskiego przed ogniem nieprzyjaciela, ale dające łatwy dostęp do stanowiska ogniowego. Umieszczane zazwyczaj w przedpiersiu lub poprzecznicach. Element ten występuje w fortyfikacji nowożytnej (zwłaszcza od XIX w.).

</doc>
<doc id="1307858" url="https://pl.wikipedia.org/wiki?curid=1307858" title="Teatr Polski w Szczecinie">
Teatr Polski w Szczecinie

Teatr Polski – szczeciński teatr dramatyczny założony w 1946 r. Siedziba teatru od 1949 r. mieści się w stylowym, zabytkowym budynku przy ul. Swarożyca 5. Wcześniej budynek był siedzibą dawnej niemieckiej loży masońskiej Pod Trzema Cyrklami i został wybudowany przez wolnomularzy.
O teatrze.
Teatr Polski został upaństwowiony w 1949, w tym samym roku teatrowi nadano statut.
W budynku znajdują się trzy sceny: duża scena, na której wystawiane są przede wszystkim klasyczne sztuki autorstwa wielkich twórców takich jak Johann Wolfgang Goethe, Michaił Bułhakow czy Henryk Ibsen ("Faust", "Mistrz i Małgorzata", "Peer Gynt"). Może ona pomieścić 319 widzów. Jest także mała scena dla 120 widzów, na której z powodzeniem wystawiane są nie tylko farsy ("Mayday"), ale także dramaty ("Play Strinberg"). W teatrze grało wielu aktorów teatralno-filmowych: Andrzej Kopiczyński (1963-1970), Krzysztof Chamiec (1951-52, 1955-57), Roman Kłosowski (1953-55), Mieczysław Czechowicz (1950-51), Aleksander Fogiel (1951-59), Ryszard Pietruski (1950-55), Wojciech Siemion (1950-51), Ludwik Benoit (1955-57), Roland Głowacki (1954-1995), Andrzej May, Henryk Talar(1969-1970), Jerzy Rogalski (1974-75), Edward Żentara (1998-2001) oraz aktorki Stanisława Angel-Engelówna, Maria Zbyszewska, Krystyna Feldman i Lucyna Winnicka.
Teatr Polski posiada także scenę kabaretową (na 80 miejsc). W lutym 1997 roku z inicjatywy aktualnego dyrektora naczelnego i artystycznego Adama Opatowicza powstał Czarny Kot Rudy. Można w nim usłyszeć zabawne monologi, skecze oraz piosenki kabaretowe z humorem francuskim ("Pornograf"), angielskim ("Latający Cyrk Monty Pythona") czy lokalnym szczecińskim ("Dancing Szczecin"). 
Teatr Polski wystawia rocznie średnio 5 spektakli premierowych. W 2007 roku teatr zrealizował w sumie 276 spektakli, które obejrzało 44210 widzów. Największym powodzeniem w roku 2007 cieszył się "Mayday 2", który przyciągnął 8085 widzów. Nie brakowało też publiczności na nagrodzonej Bursztynowym Pierścieniem "Stacyjce Zdrój". 
Na stałe w repertuarze goszczą wieczory autorskie Andrzeja Poniedzielskiego. W teatrze można również usłyszeć koncert Edyty Geppert czy Grzegorza Turnaua oraz skecze kabaretowe Grzegorza Halamy. Domeną Teatru Polskiego są także imprezy gościnne takie jak w 2007 roku „Zakopane w Szczecinie”. Był to cykl spektakli ("Na przełęczy", "Dzień dobry Państwu - Witkacy", "Appendix", "Wariacje enigmatyczne", "Wieczór myśli i zdarzeń inspirowanych Zakopanem i Tatrami", "Dementia Praecox Zakopianiensis") wystawiany przez Teatr Witkacego. 
Z okazji urodzin Czarnego Kota przyjeżdżali do teatru m.in.: Magda Umer, Elżbieta Adamiak, Stanisław Tym, Janusz Radek, Mirosław Czyżykiewicz, Piwnica pod Baranami, Janusz Józefowicz, Zbigniew Zamachowski, Piotr Machalica, Wojciech Malajkat, Kabaret Otto, Golec uOrkiestra oraz Andrzej Poniedzielski. 
Teatr Polski bierze udział w rozmaitych konkursach i festiwalach. W 2003 roku "Latający Cyrk Monty Pythona" otrzymał pierwszą nagrodę na XII Konkursie Teatrów Ogródkowych. Co roku doceniany jest także podczas nominacji do nagrody Bursztynowego Pierścienia. Nominacją może się poszczycić m.in. Michał Janicki, natomiast nagrodą Adam Dzieciniak (2005 r.), Adam Opatowicz (2007 r.) oraz Olga Adamska (2007 r.). W roku ubiegłym nagrodzona została „Stacyjka Zdrój” w reżyserii Adama Opatowicza i Andrzeja Poniedzielskiego. W 2005 roku Srebrną Ostrogę – nagrodę dla młodego, dobrze zapowiadającego się aktora otrzymała aktorka Teatru Polskiego Dorota Chrulska. 
Teatr Polski jest mobilny i nie ogranicza się jedynie do występów w Szczecinie. Ze swoimi spektaklami gości na deskach teatrów m.in. w Warszawie ("Elementarz"), Poznaniu ("Piosennik"), Zielonej Górze ("Boy, honor i ojczyzna", "Latający Cyrk Monty Pythona"), Kielcach ("Piosennik"), Gdyni ("Latający Cyrk Monty Pythona"), Polkowicach ("Okno na parlament", "Mayday2", "Pornograf", "Latający Cyrk Monty Pythona"), czy w Lubinie ("Piosennik", "Kolacja dla głupca"). W 2007 roku uczestniczył w promocji Szczecina na rynku w Poznaniu. W 2008 roku również przyłączył się do promocji i wystąpił z rewią kabaretową we Wrocławiu. Teatr Polski w Szczecinie współpracuje ze Stanisławem Tymem. W 2011 roku wystawił napisaną przez Tyma sztukę „Gazeta zawsze spada papierem do góry”.
W roku 2008 teatr przeszedł remont. Wymieniono między innymi siedzenia oraz odnowiono i pomalowano ściany.

</doc>
<doc id="1307859" url="https://pl.wikipedia.org/wiki?curid=1307859" title="Diomedea epomophora">
Diomedea epomophora



</doc>
<doc id="1307861" url="https://pl.wikipedia.org/wiki?curid=1307861" title="Schron główny">
Schron główny

Schron główny – schron w forcie artyleryjskim, umieszczony pomiędzy koszarami szyjowymi a czołowym odcinkiem wału, przeważnie mieściły się w nim główne magazyny amunicji artyleryjskiej, pomieszczenia załogi i ubikacje. 

</doc>
<doc id="1307862" url="https://pl.wikipedia.org/wiki?curid=1307862" title="Ploceus cucullatus">
Ploceus cucullatus



</doc>
<doc id="1307865" url="https://pl.wikipedia.org/wiki?curid=1307865" title="Vikingeskibsmuseet i Roskilde">
Vikingeskibsmuseet i Roskilde



</doc>
<doc id="1307866" url="https://pl.wikipedia.org/wiki?curid=1307866" title="Rossy de Palma">
Rossy de Palma

Rosa Elena García Echave, znana jako Rossy de Palma (ur. 16 września 1964 w Palma de Mallorca) – hiszpańska aktorka filmowa.
Życiorys.
Została odkryta przez hiszpańskiego reżysera Pedro Almodóvara w kawiarni w Madrycie w 1986.
Najbardziej znana jest właśnie z jego filmów, takich jak np. "Prawo pożądania", "Kika", "Kobiety na skraju załamania nerwowego" oraz "Kwiat mego sekretu".
Zasiadała w jury konkursu głównego na 68. MFF w Cannes (2015) i przewodniczyła obradom jury Złotej Kamery na 75. MFF w Cannes (2022).
Obecnie mieszka we Francji z synem i córką.

</doc>
<doc id="1307873" url="https://pl.wikipedia.org/wiki?curid=1307873" title="Oscar za najlepszą muzykę filmową">
Oscar za najlepszą muzykę filmową

Oscar za najlepszą muzykę filmową przyznawany jest przez Amerykańską Akademię Filmową od 1934 roku za oryginalną ścieżkę dźwiękową do filmu.
Laureaci z wieloma nominacjami.
2 nagrody z rzędu:
Oto lista kompozytorów, którzy otrzymali co najmniej jednego Oscara w kategorii najlepsza muzyka i byli przynajmniej raz nominowani. Na początku liczba statuetek, w nawiasach liczba nominacji:
Laureaci i nominowani.
Lata 1930–1939.
1934:
1935:
1936:
1937:
1938:
1939:
Lata 1940–1949.
1940: Leigh Harline, Paul J. Smith i Ned Washington – Pinokio
nominacje:
1941
• Najlepsza muzyka (dramat): Bernard Herrmann – Diabeł i Daniel Webster
• Najlepsza muzyka w musicalu: Frank Churchill, Oliver Wallace – Dumbo
1942:
• Najlepsza muzyka (dramat/komedia): Max Steiner – "Trzy kamelie"
• Najlepsza muzyka w musicalu: Ray Heindorf i Heinz Roemheld – "Yankee Doodle Dandy"
1943:
• Najlepsza muzyka (dramat/komedia): Alfred Newman – "Pieśń o Bernadette"
• Najlepsza muzyka w musicalu: Ray Heindorf – "To jest armia"
1944:
• Najlepsza muzyka (dramat/komedia): Max Steiner – "Od kiedy cię nie ma"
• Najlepsza muzyka w musicalu: Morris Stoloff i Carmen Dragon – "Modelka"
1945:
• Najlepsza muzyka (dramat/komedia): Miklós Rózsa – "Urzeczona"
• Najlepsza muzyka w musicalu: Georgie Stoll – "Podnieść kotwicę"
1946:
• Najlepsza muzyka (dramat/komedia): Hugo Friedhofer – "Najlepsze lata naszego życia"
• Najlepsza muzyka w musicalu: Morris Stoloff – "The Jolson Story"
1947:
• Najlepsza muzyka (dramat/komedia): Miklós Rózsa – "Podwójne życie"
• Najlepsza muzyka w musicalu: Alfred Newman – "Mama nosiła trykoty"
1948:
• Najlepsza muzyka (dramat/komedia): Brian Easdale – "Czerwone trzewiki"
• Najlepsza muzyka w musicalu: Johnny Green i Roger Edens – "Parada wielkanocna"
1949:
• Najlepsza muzyka (dramat/komedia): Aaron Copland – "Dziedziczka"
• Najlepsza muzyka w musicalu: Roger Edens i Lennie Hayton – "Na przepustce"
Lata 1950–1959.
1950:
• Najlepsza muzyka (dramat/komedia): Franz Waxman – "Bulwar Zachodzącego Słońca"
• Najlepsza muzyka w musicalu (adaptowana): Adolph Deutsch i Roger Edens – "Rekord Annie"
1951
• Najlepsza muzyka (dramat/komedia): Franz Waxman – "Miejsce pod słońcem"
• Najlepsza muzyka w musicalu (adaptowana): Johnny Green i Saul Chaplin – "Amerykanin w Paryżu"
1952:
• Najlepsza muzyka (dramat/komedia): Dimitri Tiomkin – W samo południe
• Najlepsza muzyka w musicalu (adaptowana): Alfred Newman – Z pieśnią w sercu
1953:
• Najlepsza muzyka (dramat/komedia): Bronisław Kaper – Lili
• Najlepsza muzyka w musicalu (adaptowana): Alfred Newman – Call Me Madam
1954:
• Najlepsza muzyka (dramat/komedia): Dimitri Tiomkin – Noc nad Pacyfikiem
• Najlepsza muzyka w musicalu (adaptowana): Adolph Deutsch, Saul Chaplin – Siedem narzeczonych dla siedmiu braci
1955:
• Najlepsza muzyka (dramat/komedia): Alfred Newman – Miłość jest wspaniała
• Najlepsza muzyka w musicalu (adaptowana): Robert Russell Bennett, Jay Blackton, Adolph Deutsch – Oklahoma!
1956:
• Najlepsza muzyka (dramat/komedia): Victor Young – W 80 dni dookoła świata (nagroda przyznana pośmiertnie)
• Najlepsza muzyka w musicalu (adaptowana): Alfred Newman, Ken Darby – Król i ja
1957:
• Najlepsza muzyka (dramat/komedia): Malcolm Arnold – Most na rzece Kwai
1958:
• Najlepsza muzyka (dramat/komedia): Dimitri Tiomkin – Stary człowiek i morze
• Najlepsza muzyka w musicalu (adaptowana): André Previn – Gigi
1959:
• Najlepsza muzyka (dramat/komedia): Miklós Rózsa – Ben-Hur
• Najlepsza muzyka w musicalu (adaptowana): André Previn, Ken Darby – Porgy i Bess
Lata 1960–1969.
1960:
• Najlepsza muzyka (dramat/komedia): Ernest Gold – Exodus
nominacje:
• Najlepsza muzyka w musicalu (adaptowana): Morris Stoloff, Harry Sukman – Pieśń bez końca
nominacje:
1961:
• Najlepsza muzyka (dramat/komedia): Henry Mancini – Śniadanie u Tiffany’ego
nominacje:
• Najlepsza muzyka w musicalu (adaptowana): Saul Chaplin, Johnny Green, Sid Ramin, Irwin Kostal – West Side Story
nominacje:
1962:
• Najlepsza muzyka oryginalna: Maurice Jarre – "Lawrence z Arabii"
nominacje:
• Najlepsza muzyka adaptowana: Ray Heindorf – Muzyk
nominacje:
1963:
• Najlepsza muzyka oryginalna: John Addison – Tom Jones
nominacje:
• Najlepsza muzyka adaptowana: André Previn – Słodka Irma
nominacje:
1964:
• Najlepsza muzyka oryginalna: Richard M. Sherman, Robert B. Sherman – Mary Poppins
nominacje:
• Najlepsza muzyka adaptowana: André Previn – My Fair Lady
nominacje:
1965:
• Najlepsza muzyka (dramat/komedia): Maurice Jarre – Doktor Żywago
• Najlepsza muzyka w musicalu (adaptowana): Irwin Kostal – Dźwięki muzyki
1966:
• Najlepsza muzyka oryginalna: John Barry – "Elza z afrykańskiego buszu"
nominacje:
• Najlepsza muzyka adaptowana: Ken Thorne – Zabawna historia wydarzyła się w drodze na forum
nominacje:
1967:
• Najlepsza muzyka oryginalna: Elmer Bernstein – Na wskroś nowoczesna Millie
nominacje:
• Najlepsza muzyka adaptowana: Alfred Newman, Ken Darby – "Camelot"
nominacje:
1968:
• Najlepsza muzyka oryginalna: John Barry – Lew w zimie
nominacje:
• Najlepsza muzyka w musicalu (oryginalna/adaptowana): Johnny Green (adaptacja) – Oliver!
nominacje:
1969:
• Najlepsza muzyka oryginalna: Burt Bacharach – Butch Cassidy i Sundance Kid
nominacje:
• Najlepsza muzyka w musicalu (oryginalna/adaptowana): Hello, Dolly! – Lennie Hayton i Lionel Newman (adaptacja)
nominacje:
Lata 1970–1979.
1970:
• Najlepsza muzyka oryginalna: Francis Lai – "Love Story"
nominacje:
• Najlepsza muzyka z piosenkami: The Beatles (muzyka i słowa) – Let It Be
nominacje:
1971:
• Najlepsza muzyka oryginalna: Michel Legrand – "Lato roku 1942"
nominacje:
• Najlepsza muzyka adaptowana: John Williams – "Skrzypek na dachu"
nominacje:
1972:
• Najlepsza muzyka oryginalna: Charles Chaplin, Raymond Rasch i Larry Russell – "Światła rampy" (komentarz: film pochodzi z 1952 roku, ale do 1972 roku nie był pokazywany w kinach)
nominacje:
• Najlepsza muzyka adaptowana: Ralph Burns – "Kabaret"
nominacje:
1973:
• Najlepsza muzyka oryginalna: Marvin Hamlisch – "Tacy byliśmy"
nominacje:
• Najlepsza muzyka adaptowana: Marvin Hamlisch – "Żądło"
nominacje:
1974:
• Najlepsza muzyka oryginalna: Nino Rota i Carmine Coppola – "Ojciec chrzestny II"
nominacje:
• Najlepsza muzyka adaptowana: Nelson Riddle – "Wielki Gatsby"
nominacje:
1975:
• Najlepsza muzyka oryginalna: John Williams – "Szczęki"
nominacje:
• Najlepsza muzyka adaptowana: Leonard Rosenman – "Barry Lyndon"
nominacje:
1976:
• Najlepsza muzyka oryginalna: Jerry Goldsmith – "Omen"
nominacje:
• Najlepsza muzyka adaptowana: Leonard Rosenman – "By nie pełzać na kolanach"
nominacje:
1977:
• Najlepsza muzyka oryginalna: John Williams – ""
nominacje:
• Najlepsza muzyka adaptowana: Jonathan Tunick – "Mała nocna muzyka"
nominacje:
1978:
• Najlepsza muzyka oryginalna: Giorgio Moroder – "Midnight Express"
nominacje:
• Najlepsza adaptacja muzyki: Joe Renzetti – "Opowieść o Buddym Hollym"
nominacje:
1979
• Najlepsza muzyka oryginalna: Georges Delerue – "Mały romans"
nominacje:
• Najlepsza muzyka, najtrafniejsza adaptacja i oryginalny dobór muzyki: Ralph Burns – "Cały ten zgiełk"
nominacje:
Lata 1980–1989.
1980: Michael Gore – "Sława"
nominacje:
1981: Vangelis – "Rydwany ognia"
nominacje:
1982:
• Najlepsza muzyka: John Williams – "E.T."
nominacje:
• Najlepsza adaptacja piosenki/piosenka: Henry Mancini i Leslie Bricusse – "Victor/Victoria"
nominacje:
1983:
• Najlepsza muzyka: Bill Conti – "Pierwszy krok w kosmos"
nominacje:
• Najlepsza muzyka z piosenkami/adaptacja: Michel Legrand, Alan Bergman i Marilyn Bergman – "Yentl" (piosenki)
nominacje:
1984:
• Najlepsza muzyka: Maurice Jarre – "Podróż do Indii"
nominacje:
• Najlepsza muzyka z piosenkami: Prince – "Purpurowy deszcz"
nominacje:
Najlepsza oryginalna muzyka
1985: John Barry – "Pożegnanie z Afryką"
nominacje:
1986: Herbie Hancock – "Około północy"
nominacje:
1987: Ryūichi Sakamoto, David Byrne i Su Cong – "Ostatni cesarz"
nominacje:
1988: Dave Grusin – "Fasolowa wojna"
nominacje:
1989: Alan Menken – "Mała syrenka"
nominacje:
Lata 1990–1999.
1990: John Barry – "Tańczący z wilkami"
nominacje:
1991: Alan Menken – "Piękna i Bestia"
nominacje:
1992: Alan Menken – "Aladyn"
nominacje:
1993: John Williams – "Lista Schindlera"
nominacje:
1994: Hans Zimmer – "Król Lew"
nominacje:
1995: podział nagrody:
• Najlepsza muzyka w dramacie: Luis Bacalov – "Listonosz"
nominacje:
• Najlepsza muzyka w komedii/musicalu: Alan Menken i Stephen Schwartz – "Pocahontas"
nominacje:
1996: podział nagrody:
• Najlepsza muzyka w dramacie: Gabriel Yared – "Angielski pacjent"
nominacje:
• Najlepsza muzyka w komedii/musicalu: Rachel Portman – "Emma"
nominacje:
1997: podział nagrody:
• Najlepsza muzyka w dramacie: James Horner – "Titanic"
nominacje:
• Najlepsza muzyka w komedii/musicalu: Anne Dudley – "Goło i wesoło"
nominacje:
1998: podział nagrody:
• Najlepsza muzyka w dramacie: Nicola Piovani – "Życie jest piękne"
nominacje:
•Najlepsza muzyka w komedii/musicalu: Stephen Warbeck – "Zakochany Szekspir"
nominacje:
Najlepsza muzyka oryginalna
1999: John Corigliano – "Purpurowe skrzypce"
nominacje:
Lata 2000–2009.
2000: Tan Dun – Przyczajony tygrys, ukryty smok
nominacje:
2001: Howard Shore – 
nominacje:
2002: Elliot Goldenthal – Frida
nominacje:
2003: Howard Shore – 
nominacje:
2004: Jan A.P. Kaczmarek – Marzyciel
nominacje:
2005: Gustavo Santaolalla – Tajemnica Brokeback Mountain
nominacje:
2006: Gustavo Santaolalla – Babel
nominacje:
2007: Dario Marianelli – Pokuta
nominacje:
2008: A.R. Rahman – Slumdog. Milioner z ulicy
nominacje:
2009: Michael Giacchino – Odlot
nominacje:
Lata 2010–2019.
2010: Trent Reznor i Atticus Ross − "The Social Network"
nominacje:
2011: Ludovic Bource – "Artysta"
nominacje:
2012: Mychael Danna − "Życie Pi"
nominacje:
2013: Steven Price − "Grawitacja"
nominacje:
2014: Alexandre Desplat − "Grand Budapest Hotel"
nominacje:
2015: Ennio Morricone − "Nienawistna ósemka"
nominacje:
2016: Justin Hurwitz − "La La Land"
nominacje:
2017: Alexandre Desplat − "Kształt wody"
nominacje:
2018: Ludwig Göransson − "Czarna Pantera"
nominacje:
2019: Hildur Guðnadóttir − "Joker"
nominacje:
Lata 2020–2029.
2020: Trent Reznor, Atticus Ross i Jon Batiste − "Co w duszy gra"
nominacje:
2021: Hans Zimmer − "Diuna"
nominacje:
2022: Hauschka − "Na Zachodzie bez zmian"
nominacje:

</doc>
<doc id="1307881" url="https://pl.wikipedia.org/wiki?curid=1307881" title="Tadeusz Krotke">
Tadeusz Krotke

Tadeusz Krotke (ur. 3 października 1893, zm. 7 czerwca 1957 w Warszawie), polski aktor, w latach 1938-1939 i 1945-1949 dyrektor Teatru im.Adama Mickiewicza w Częstochowie.
Pochowany na cmentarzu Powązkowskim w Warszawie (kwatera 101-1-29).

</doc>
<doc id="1307882" url="https://pl.wikipedia.org/wiki?curid=1307882" title="Utopia (utwór)">
Utopia (utwór)

Utopia, właśc. Libellus aureus nec minus salutaris quam festivus de optimo Reipublicae statu de que nova insula Utopia (łac. "Książeczka zaiste złota i niemniej pożyteczna jak przyjemna o najlepszym ustroju państwa i nieznanej dotąd wyspie Utopii") – książka z roku 1516 napisana przez Tomasza Morusa przedstawiająca idealne państwo i system społeczny.
Tomasz Morus był przeciwny skupianiu wszelkiej władzy w rękach zamożnych ludzi – według niego stanowiło to najważniejsze źródło zła w społeczeństwie. Jego propozycja polegała na równości i wspólnocie w posiadaniu majątków, a własność prywatna i pieniądz w ogóle nie powinny istnieć. Gospodarka Utopii była oparta na rolnictwie, więc każdy mieszkaniec musiał zajmować się ziemią (z wyjątkiem tych, wybranych do pracy naukowej). Obywatele Utopii spędzali dzień według określonego przez władzę porządku pracy i odpoczynku. W założeniu Morusa władza stoi na czele państwa, ale nie ma mocy nieograniczonej. Władający wybierani są na całe życie, a jeśli któryś z nich przejawia skłonności tyrana – od razu jest usuwany ze stanowiska. Najważniejszą cechą władcy jest jego sympatia wśród obywateli – nie może wzbudzać ich nienawiści. W Utopii wszyscy muszą pracować, ale tylko 6 godzin dziennie, żyć skromnie, mają takie samo jedzenie i ubiór. Cenią moralność przede wszystkim. Za cudzołóstwo karzą śmiercią. Nie znają pieniądza; ludzie są wolni (niewolnikami bywają jedynie jeńcy wojenni); Ustrój jest tu hierarchiczny i demokratyczny – na dole piramidy społecznej jest rodzina, potem 30 rodzin wybiera 1 urzędnika, nad 10 urzędnikami stoi protofilarcha, a na szczycie jest sam książę. Prawa są tu nieliczne i proste. Panuje tolerancja religijna, jest kilka religii, lecz zabroniony jest ateizm. Za fanatyzm religijny grozi wydalenie z wyspy. Kapłanami mogą być też kobiety. Kapłan jest wybierany przez wiernych, nie ma przywilejów i nie obowiązuje go celibat.
Angielskie tłumaczenia "Utopii".
Tłumaczenie Adamsa pojawiło się w czasie 500. rocznicy pierwszej publikacji dzieła Tomasza Morusa. Oryginalne tłumaczenie "Utopii" wykonane przez Adamsa pojawiło się w "Norton Critical Edition" w 1975 roku. W tej edycji, Adams wprowadza nowe tłumaczenia listów podwładnych oraz wierszy. Kolejne korekty prowadzą do poprawienia precyzji tłumaczenia, gdyż Adams, jako wspaniały pisarz i tłumacz, miał skłonności do poświęcenia dokładności na rzecz gracji oraz wdzięku. Trzecia edycja zawiera interpretacyjne komentarze – adnotacje redakcyjne, przypisy czy propozycje dodatkowych źródeł, które są szczególnie atrakcyjną częścią humanistycznych materiałów pomocniczych. 
Polskie tłumaczenie "Utopii".
Przekład Abgarowicza pojawił się bardzo późno, bo 400 lat po edycjach:
Do czasu powstania polskiego tłumaczenia, Polacy korzystali z wydań oryginalnych (po łacinie). Wynikało to bowiem z tego, że zainteresowanie "Utopią" było znikome w Polsce. Edycje z XVI oraz XVII wieku, które znajdowały się w polskich bibliotekach, zachowały się w idealnym stanie. "Utopia" nie była pożądaną lekturą, o czym dowodziły czyste marginesy. Co więcej, społeczeństwo staropolskie nie było w stanie stworzyć utopii, ponieważ było one społeczeństwem szlacheckim, przeciwstawiającym się ideom demokratycznym, które stanowiły podstawę utopizmu w formie przedstawionej w tym dziele.

</doc>
<doc id="1307883" url="https://pl.wikipedia.org/wiki?curid=1307883" title="Love of My Life">
Love of My Life

Love of My Life – piosenka brytyjskiego zespołu Queen. Tę soft rockową balladę napisał wokalista grupy, Freddie Mercury. Utwór powstał na potrzeby albumu "A Night at the Opera" (1975). Wykonywany był na koncertach grupy od trasy "News of the World Tour" w aranżacji na gitarę akustyczną. W 1979 roku został wydany singel z nagraniem tego utworu, który wykonywany był na żywo podczas koncertu w niemieckim Frankfurcie nad Menem. Choć niezauważony w Wielkiej Brytanii, stał się numerem 1 w Argentynie i Brazylii.
„Love of My Life” to subtelna ballada, opowiadająca o miłości Mercury’ego do muzyki klasycznej, choć sam utwór, z gatunkiem tym, nie ma nic wspólnego. Mercury nakłonił nawet Maya do zagrania w nim na harfie, ale sprawiło to gitarzyście sporo problemów, ponieważ instrument ciągle się rozstrajał.

</doc>
<doc id="1307886" url="https://pl.wikipedia.org/wiki?curid=1307886" title="Juan Burgueño">
Juan Burgueño

Juan Burgueño Pereira (ur. 4 lutego 1923, zm. 21 września 1997) – piłkarz urugwajski, napastnik.
Jako piłkarz klubu Danubio FC wziął udział wraz z reprezentacją Urugwaju w mistrzostwach świata w 1950 roku. Urugwaj zdobył tytuł mistrz świata, jednak Burgueño nie zagrał w żadnym meczu. Po mistrzostwach grał w Argentynie, w klubie Atlanta Buenos Aires.

</doc>
<doc id="1307888" url="https://pl.wikipedia.org/wiki?curid=1307888" title="Żelazicyjanek">
Żelazicyjanek



</doc>
<doc id="1307890" url="https://pl.wikipedia.org/wiki?curid=1307890" title="Ołtarz Bladelin">
Ołtarz Bladelin

Tryptyk Bladelina ("Tryptyk Narodzin", "Ołtarz Bladelina", "Ołtarz Middelburski", "Ołtarz z Middelburg") – dzieło Rogiera van der Weydena, przykład niderlandzkiego malarstwa tablicowego doby późnego gotyku. Na obrazach został przedstawiony cykl scen mający związek z Narodzinami Chrystusa.
Charakterystyka.
Peter Bladelin był bogatym mieszczaninem z Brugii (zm. 1472), pełnił funkcję skarbnika dworu Księstwa Burgundii. Ponadto zasiadał w radzie miasta Middelburg, ok. 1444, wraz ze swoją małżonką ufundował ołtarz dla tamtejszego kościoła. Później znajdował się w Nieuwenhuis w Brukseli, a następnie zakupiony do zbiorów Staatliche Museen Preußische Kulturbesitz w Berlinie. Dzieło prezentowane jest w Gemäldegalerie przy berlińskim Kulturforum.
Ołtarz zamknięty prezentuje malowaną techniką "grisaille" scenę Zwiastowania. Po otwarciu skrzydeł wątek rozwija się; na lewym skrzydle został zilustrowany wątek Adwentu – nadejścia Syna Ziemi, obraz środkowy przedstawia scenę Bożego Narodzenia, prawy Trzech Króli.
Opis obrazu.
Scenę Bożego Narodzenia tworzy prymitywna stajenka, w której Maria modli się do Dzieciątka. Asystują jej Józef, zastępy aniołów, oraz Peter Bladelin.
Na lewym skrzydle została zilustrowana scena Adwentu – Objawienia, które symbolizuje postać tronującej Marii z Dzieciątkiem. Jednakże ukazano ich boski wymiar, znajdują się w strefie niebiańskiej. Chrystus objawia się cesarzowi Oktawianowi Augustowi i jego możnych. Cesarz ukazany jest w pozie klęczącej, jako starzec, ubrany jest w pełnym splendoru stroju, jego tożsamość potwierdza dekoracja okien domu, którą tworzą witraże z motywem herbu cesarskiego – czarnego dwugłowego orła cesarskiego na złotym tle. Zestawienie tego wątku ze sceną Pokłonu Trzech Króli interpretuje się jako znak Objawienia Syna Ziemi, ziemi jako całość. Zachód reprezentuje cesarz August, Wschód – Trzej Królowie, których artysta bynajmniej nie ukazał przy betlejemskiej stajence, oddających pokłon i składających skarby Zbawicielowi, lecz w momencie Objawienia Pańskiego, które symbolizuje znak gwiazdy z której jest Dzieciątko Jezus patrzące się w stronę adorujących Go monarchów.
Ten wyszukany program treści został trafnie wpisany w środowisko przestrzenne, które budują pełne malowniczości krajobraz i architektura. Na skrzydłach bocznych dominuje pejzaż pagórkowy, w środkowym ukazano panoramę średniowiecznego miasta zamkniętego obwarowaniami. Widok miasta tworzy ukazana w perspektywie ulica z licznymi kamienicami. Najeżone wieżami miasto i zamek tworzą głębię prawego skrzydła. Również stajenka w oczach artysty jest romańską budowlą, z antycznym filarem akcentującym pierwszy plan całej sceny.
W scenie Zwiastowania ograniczono gamę kolorystyczną do tonacji brunatnych beżowych, oraz intensywnego cynobru tworzącego akcent kolorystyczny zamkniętego ołtarza. Postaci Marii i Gabriela, oraz przedmioty budujące treść sceny – ozdobny wazon z bukietem lilii, księgi i inne przedmioty znajdujące się na półce cechuje jasna tonacja barw, rzeźbiarskie opracowanie formy, oraz podobieństwo szczegółów do dzieł późnogotyckiej grafiki. Ołtarz Bladelina został namalowany pomiędzy 1445 a 1450 rokiem
Ołtarz Bladelin ok. 1445–1450 – Gemäldegalerie, Berlin 

</doc>
<doc id="1307894" url="https://pl.wikipedia.org/wiki?curid=1307894" title="Kala (album)">
Kala (album)

Kala – drugi album brytyjskiej wokalistki M.I.A.
Sprzedaż.
Krążek zadebiutował na 18. pozycji notowania U.S. "Billboard" 200 ze sprzedażą 29 000 kopii w pierwszym tygodniu od daty swojego wydania. Do dnia dzisiejszego w Stanach Zjednoczonych zakupiono ponad 427 tysięcy egzemplarzy płyty. Album "Kala" był notowany w Wielkiej Brytanii, gdzie uplasował się na pozycji #39 w UK Top 40 Albums. Na świecie zakupiono
1,5 miliona kopii płyty.

</doc>
<doc id="1307903" url="https://pl.wikipedia.org/wiki?curid=1307903" title="Museumsinsel w Berlinie">
Museumsinsel w Berlinie



</doc>
<doc id="1307909" url="https://pl.wikipedia.org/wiki?curid=1307909" title="Yann Goulet">
Yann Goulet

Yann Goulet, Yann Renard-Goulet (ur. 20 sierpnia 1914 w Saint-Nazaire, zm. w 1999 w Bray w Irlandii) – bretoński rzeźbiarz, publicysta i działacz narodowy, komendant bojówek Bagadoù Stourm podczas II wojny światowej.
W latach 1933-1939 studiował sztuki piękne i architekturę w École Nationale Supérieure des Beaux Arts. Uczył się też rzeźby. Jego prace rzeźbiarskie były wystawiane na międzynarodowej wystawie w Paryżu w 1938 r. (zdobył złoty medal). W 1939 r. był autorem Monument de la jeunesse de l'empire Français w Lille. Jego twórczość należała do bretońskiego stylu artystycznego Seiz Breur. Jednocześnie zaangażował się w działalność polityczną. Był członkiem socjalistycznej Francuskiej Sekcji Międzynarodówki Robotniczej (SFIO), a następnie wstąpił do nacjonalistycznej Bretońskiej Partii Narodowej (PNB). Był zamieszany w sprawę wysadzenia 18 grudnia 1938 r. w Pontivy pomnika upamiętniającego włączenie Bretanii do Francji przez paramilitarne bojówki PNB Gwenn ha du. Został nawet zatrzymany przez policję, ale ostatecznie oczyszczony z zarzutów. W 1939 r. został zmobilizowany do wojska. W Strasburgu przeszedł szkolenie z zakresu sabotażu. Brał udział w wojnie z Niemcami, podczas której 11 czerwca 1940 r. dostał się do niewoli. Po wypuszczeniu z obozu jenieckiego w 1941 r. wstąpił do bojówek reaktywowanej PNB Bagadoù Stourm, gdzie służył w sekcji szturmowej. Był też autorem artykułów w piśmie "L'Heure Bretonne". Wkrótce stanął na czele Bagadoù Stourm, a także młodzieżowej przybudówki PNB. Rywalizował z paramilitarną grupą Bretońska Armia kierowaną przez Célestina Lainé’a, uznając jedynie Bagadoù Stourm za prawdziwą bretońską konspiracyjną armię nie podporządkowaną Niemcom. Po wyzwoleniu Francji przez wojska alianckie Yann Goulet został skazany na karę śmierci za kolaborację z niemieckimi okupantami. W 1947 r. udało mu się jednak wraz z rodziną przedostać do Irlandii. Został akademickim wykładowcą sztuki w Royal Hibernian Academy. W 1952 r. uzyskał irlandzkie obywatelstwo. W nowej ojczyźnie kontynuował karierę rzeźbiarską, będąc autorem szeregu pomników upamiętniających Irlandzką Armię Republikańską i jej bojowników, m.in. Custom House Memorial w Dublinie, East Mayo Brigade IRA Memorial w Kilkelly, czy Republican Memorial w Crossmaglen. Do najbardziej znanych jego pomników należy Ballyseedy Memorial w hrabstwie Kerry. Jego prace były regularnie wystawiane w Royal Hibernian Academy. W 1982 r. został członkiem stowarzyszenia artystycznego Aosdána. Jednocześnie od końca lat 60. był związany z terrorystycznym Frontem Wyzwolenia Bretanii. W 1968 r. szef francuskiej policji w Brey oskarżył go, że stał za zamachem w Saint-Brieux. W 1969 r. Yann Goulet został sekretarzem generalnym Comité National de la Bretagne Libre.

</doc>
<doc id="1307910" url="https://pl.wikipedia.org/wiki?curid=1307910" title="Jiří Malec">
Jiří Malec

Jiří Malec (ur. 24 listopada 1962 we Vlastiborze) – czeski skoczek narciarski reprezentujący Czechosłowację, brązowy medalista olimpijski.
Kariera.
W Pucharze Świata zadebiutował w sezonie 1984/1985, zajmując 23 marca 1985 11. miejsce podczas konkursu w Štrbskim Plesie. Wystartował na Zimowych Igrzyskach Olimpijskich 1988 w Calgary. Po pierwszej serii skoków na normalnej skoczni z dużą przewagą prowadził Matti Nykänen, drugi był Malec, a na trzecim miejscu znajdował się Miran Tepeš. W drugiej kolejce, po skoku na 87,0 m inny reprezentant Czechosłowacji, Pavel Ploc awansował na drugie miejsce, a Malec skokiem na 85,5 m zapewnił sobie brązowy medal. Tepeš, który zajął czwarte miejsce stracił do Malca zaledwie 0,6 punktów. Na dużej skoczni czechosłowacki skoczek zajął 24. miejsce i stracił do Nykänena, który zdobył drugi złoty medal ponad 40 punktów. W konkursie drużynowym reprezentacja Czechosłowacji z Malcem w składzie zajęła czwarte miejsce, przegrywając walkę o brązowy medal z Norwegami.
18 marca 1988 podczas konkursu w norweskim Meldal jedyny raz w karierze stanął na podium zawodów Pucharu Świata. W tym samym sezonie zajął 27. miejsce na mistrzostwach świata w lotach narciarskich w Oberstdorfie. W 1989 wziął udział w konkursie na normalnej skoczni podczas mistrzostw świata w Lahti, gdzie zajął 19. miejsce. Ostatni oficjalny występ zanotował 14 stycznia 1990 w Libercu, zajmując 71. miejsce. W 1990 zakończył karierę.
Był jednym z pierwszych skoczków, którzy skakali stylem V.
Zwyciężył w Turnieju Schwarzwaldzkim i Turnieju Czeskim w 1987.

</doc>
<doc id="1307912" url="https://pl.wikipedia.org/wiki?curid=1307912" title="Kodeks Nitriensis">
Kodeks Nitriensis



</doc>
<doc id="1307914" url="https://pl.wikipedia.org/wiki?curid=1307914" title="Archiwum Korporacyjne">
Archiwum Korporacyjne

Archiwum Korporacyjne - Archiwum i Muzeum Polskich Korporacji Akademickich powstało w 2001 r. w Poznaniu. Celem instytucji jest utrwalanie w pamięci społeczeństwa dorobku i tradycji polskich korporacji akademickich, ze szczególnym uwzględnieniem ich charakteru ideowo-wychowawczego. Archiwum gromadzi materiały, informacje i pamiątki związane z działającymi w okresie 1816-1989 polskimi korporacjami akademickimi oraz dane biograficzne zmarłych członków korporacji, a także wspiera rozwój współczesnych polskich korporacji akademickich. Od 2007 r. prowadzone jest Muzeum Polskich Korporacji Akademickich.
Historia.
Geneza.
Idea stworzenia instytucji zajmującej się gromadzeniem spuścizny po polskich korporacjach akademickich zaczęła pojawiać się w latach sześćdziesiątych. Ze względu na sytuację społeczno-polityczną działania takie były znacznie utrudnione i miały charakter nieoficjalny. Ich prekursorami byli między innymi: Marek Litwiński (Korporacja Polesia), dr Zygmunt Kuczyński (Korporacja Filomatia Vilnensis), prof. Zbysław Popławski (Korporacja Slavia) oraz mec. Sylwester Kubera (Korporacja Lechia).
Powstanie Archiwum.
Wcześniejsze starania udało się zrealizować dopiero w roku 2001, dzięki działaniom dra Bartłomieja Wróblewskiego i wsparciu Stowarzyszenia Filistrów Poznańskich Korporacji Akademickich oraz Korporacji Lechia. Jego zaczątkiem były przekazane przez dra Józefa Krzyżaniaka (Korporacja Chrobria) 
oraz Zygfryda Wiktora Kordusa (Korporacja Magna-Polonia) dekle, bandy, odznaki oraz inne pamiątki korporacyjne.
W tym samym roku, przy wsparciu przedwojennych korporantów ze Stowarzyszenia Filistrów Poznańskich Korporacji Akademickich (w szczególności Prezesa Stowarzyszenia dr Bolesława Skrzypczaka (Korporacja Baltia)) oraz Stowarzyszenia Filistrów Polskich Korporacji Akademickich w Warszawie (w szczególności prof. Zbysława Popławskiego (Korporacja Slavia) oraz Leona Ter-Oganjana (Korporacja Varsovia), rozpoczęto ogólnopolską akcję zbierania materiałów i pamiątek korporacyjnych.
Działalność.
W ramach podstawowego celu działalności jakim jest utrwalanie w pamięci społeczeństwa dorobku i tradycji polskich korporacji akademickich, Archiwum Korporacyjne gromadzi, porządkuje i udostępnia materiały związane z historią korporacji akademickich oraz wspiera i promuje rozwój współczesnych polskich korporacji akademickich.
Działania Archiwum Korporacyjnego wspierane są przez Fundację "Polskie Korporacje Akademickie", Stowarzyszenie Filistrów Korporacji Akademickich oraz Poznańskie Koło Międzykorporacyjne.
Gromadzenie i porządkowanie spuścizny korporacyjnej.
Dzięki prowadzonym od 2001 r. działaniom w Archiwum Korporacyjnym zgromadzono kilka tysięcy pozycji dokumentujących historię polskiego ruchu korporacyjnego, w tym między innymi kilkadziesiąt oryginalnych czapek korporanckich (tzw. dekli), ponad sto szarf (tzw. band) i odznak (tzw. cyrkli korporacyjnych), kilka tysięcy przedwojennych fotografii, czasopism, wydawnictw oraz dokumentów.
Związane są one z ponad 100 polskimi korporacjami i związkami międzykorporacyjnymi działającymi przed I wojną światową w Dorpacie, Rydze, Wiedniu i Czerniowcach, w okresie II Rzeczypospolitej w Wilnie, Warszawie, Lwowie, Gdańsku, Poznaniu, Lublinie, Krakowie, Kownie i Wiedniu oraz w okresie powojennym w kraju i na emigracji w Warszawie, Poznaniu, Krakowie, Londynie, Chicago oraz Montrealu. Zebrane materiały są opisywane, porządkowane i katalogowane.
Muzeum Polskich Korporacji Akademickich.
Ważnym zadaniem Archiwum Korporacyjnego jest prezentowanie zgromadzonych materiałów, informacji oraz pamiątek dotyczących historii i tradycji polskich korporacji akademickich. W tym celu w 2007 r. stworzone zostało wirtualne Muzeum Polskich Korporacji Akademickich. Prezentuje ono dzieje polskiego ruchu korporacyjnego ilustrując je zgromadzonymi w Archiwum Korporacyjnym zbiorami. Znalazło się w nim około 250 stron opracowań poświęconych historii polskich korporacji akademickich oraz kilkaset fotografii. Prezentowane zbiory są systematycznie rozszerzane.
Reaktywacje korporacji.
Archiwum Korporacyjne wspiera reaktywację oraz tworzenie nowych korporacji akademickich. Dzięki zebranym pamiątkom odtworzono w latach 2002-2009 insygnia reaktywowanych w tym czasie korporacji: Chrobrii, Baltii, Magna-Polonii, Masovii, Z.A.G. Wisła, Hermesii, Surmy, Slavii oraz Romy. Udostępniono także insygnia korporacji Lauda oraz Polesia, których reaktywacja planowana jest w przyszłości.
Inne działania.
W ramach Archiwum Korporacyjnego podejmowane są inne akcje i działania.
Od 2001 r. zbiory udostępniane są czynnie działającym korporacjom akademickim. Ze zgromadzonych w Archiwum materiałów korzystało w ostatnich latach większość czynnie działających obecnie w Polsce korporacji (Gdańsk, Warszawa, Poznań, Toruń, Lublin, Wrocław). Zbiory wykorzystywane są w badaniach naukowych w Polsce i za granicą, a także w pracach publicystycznych.
W roku akademickim 2006–2007 zarejestrowano wywiady z kilkudziesięcioma przedwojennymi członkami polskich korporacji akademickich.
W 2007 r. Archiwum Korporacyjne włączyło się w organizację wystaw poświęconych w całości bądź w części historii i tradycjom polskich korporacji akademickich. Brano udział między innymi w ekspozycji: "Dwudziestolecie. Oblicza nowoczesności" na Zamku Królewskim w Warszawie (11 XI 2008 - 10 II 2009) oraz "Tradycja zobowiązuje - ruch korporacyjny w Poznaniu dawniej i dziś" na Uniwersytecie im. A. Mickiewicza oraz Politechnice Poznańskiej (4 XI - 15 XII 2008 r.).
W 2008 r. z inicjatywy Archiwum Korporacyjnego Stowarzyszenie Filistrów Korporacji Akademickich rozpoczęło prace nad ufundowaniem trzech tablic pamiątkowych poświęconych przedwojennym członkom polskich korporacji akademickich, a w szczególności korporantom-powstańcom wielkopolskim, korporantom-rektorom Uniwersytetu Poznańskiego i korporantom-ofiarom mordu katyńskiego. Okazją do podjęcia tych działań są przypadające okrągłe rocznice Powstania Wielkopolskiego (2008/2009, 90. rocznica), powstania Uniwersytetu i pierwszych korporacji w Poznaniu (2009/2010, także 90. rocznica) oraz rocznica ujawnienia mordu katyńskiego (2013, 70. rocznica). Pierwsza z tablic odsłonięta została w styczniu 2009 r. przy Placu Wolności w Poznaniu.

</doc>
<doc id="1307918" url="https://pl.wikipedia.org/wiki?curid=1307918" title="John Cale">
John Cale

John Davies Cale (ur. 9 marca 1942 w Garnant w Walii) – walijski muzyk, kompozytor, piosenkarz, autor tekstów i piosenek, producent muzyczny.
W muzyce rockowej jest m.in. kojarzony jako jeden z założycieli zespołu The Velvet Underground, jednak udzielał się w różnych gatunkach i tradycjach muzycznych, w tym w muzyce poważnej koncertem na chór chłopięcy i orkiestrę symfoniczną na otwarcie parlamentu walijskiego, kompozycjami do baletu, filmu, koncertowaniem na fortepianie (z Johnem Cage’em), muzyce awangardowej (z La Monte Youngiem i zespołem mikrotonalnym Dream Syndicate), ambient (z Brianem Eno), punk rocka (z Patti Smith), rocku alternatywnym (z Lou Reedem) i nawet muzyce pop (z Nico). Według rysu biograficznego Johna Cale’a jako muzyka w opracowaniu BBC, jego wpływ na muzykę nowoczesną jest „bezsprzeczny”, co z kolei potwierdzają wypowiedzi jego wielu wielkich współpracowników. Jednak, pomimo długoletniego uznania krytycznego, jak i w zawodzie i pracy w roli producenta muzycznego dla tak różnorakich muzyków jak Happy Mondays, The Jesus Lizard, Mediæval Bæbes, Siouxsie and the Banshees czy Jennifer Warnes, medialność w głównych nurtach kultury masowej raczej nie była mu dana.
Wczesne lata i kariera muzyczna.
John Cale urodził się w Garnant koło Ammanford, w przemysłowej okolicy Walii, zwanej Amman Valley. Jego ojciec pracował jako górnik. Jego ojczystym językiem jest walijski. Ponieważ wykazywał predyspozycje do gry na altówce, podjął naukę muzyki w należącym do Uniwersytetu Londyńskiego Goldsmiths College. Mieszkał w pokoju E14 w akademiku Raymont Hall w Brockley. Dzięki pomocy i wpływom kompozytora amerykańskiego Aarona Coplanda udał się po dalszą naukę do USA.
W Nowym Jorku zetknął się z szeregiem awangardowych kompozytorów. Z Johnem Cage’em i innymi muzykami wziął udział w 18-godzinnym maratonie gry na fortepianie, w którym po raz pierwszy wykonano w całości kompozycję Erika Satie pt. „Vexations”. (Po koncercie John Cale uczestniczył w popularnym programie telewizyjnym "I’ve Got a Secret" (Mam tajemnicę). Jego tajemnicą był udział w 18-godzinnym koncercie. Tajemnicą towarzyszącego mu uczestnika programu było to, że jako jedyna osoba z audytorium pozostał do końca tego koncertu.)
Cale był członkiem grającego muzykę mikrotonalną zespołu awangardowego muzyka La Monte Younga Theater of Eternal Music (zespół niekiedy znany był potem także jako the Dream Syndicate, nie mylić z brytyjskim zespołem rockowym z lat 80. o tej samej nazwie). Nasycona burczeniem, warkotem i tym podobnymi dźwiękami muzyka, którą tam grał, wywarła wpływ na jego twórczość w ramach jego następnego zespołu, The Velvet Underground.
Trzy albumy jego wczesnej muzyki eksperymentalnej zostały wydane dopiero w 2001. Przy tych nagraniach pracował wraz z nim gitarzysta The Velvet Underground, Sterling Morrison.
The Velvet Underground.
Na początku 1965 założył razem z Lou Reedem zespół The Velvet Underground. Zaprosili do niego również przyjaciela Reeda z college’u – gitarzystę Sterlinga Morissona, i współlokatora Cale’a – Angusa Maclise’a, co ustanowiło pierwotny skład grupy. We wrześniu 1968, między innymi ze względu na różnice w wizjach artystycznych Cale’a i Reeda, Cale został poproszony o opuszczenie zespołu.
Pierwsze dostępne do nabycia nagranie The Velvet Underground, utwór instrumentalny pt. „Loop”, rozdawane z egzemplarzami czasopisma "Aspen", było eksperymentem, polegającym na akustycznym sprzężeniu zwrotnym, skomponowanym i przeprowadzonym przez Cale’a. Następnie wziął udział w nagraniu pierwszych dwóch albumów The Velvet Underground: "The Velvet Underground and Nico" (nagrany w 1966, wydany w 1967) i "White Light/White Heat" (nagrany w 1967, wydany w 1968). Wystąpił na nich jako altowiolista, gitarzysta basowy i pianista, śpiewając także niektóre partie wokalne. W albumie "White Light/White Heat" Cale zagrał w utworze „Sister Ray” na organach, a partie wokalne wykonał w eksperymentalnym utworze „Lady Godiva's Operation”, w którym zaśpiewał także Lou Reed, i w długim, napisanym przez Reeda monologu „The Gift”. Cale współtworzył szereg utworów do tych albumów, najbardziej jednak charakterystyczne dla jego wkładu w nie jest elektrycznie wzmacniane buczenie, wykonane na altówce.
Cale, Reed i Morrison tworzyli piosenki i brali udział w nagraniu albumu debiutowego Nico (1967) "Chelsea Girl". Jako autor tekstów Cale zadebiutował właśnie na tej płycie, utworami „Winter Song” i „Little Sister”.
Zagrał również na organach w utworze „Ocean”, podczas nagrań wstępnych czwartego albumu The Velvet Underground pt. "Loaded", blisko dwa lata po rozstaniu się z zespołem. Został zwabiony do studia przez menedżera zespołu Steve’a Sesnicka w ramach „niezbyt entuzjastycznej próby zjednoczenia starych druhów” ("„in a half-hearted attempt to reunite old comrades”"), jak to ujął Cale. John Cale opuścił The Velvet Underground dwa lata przed wydaniem tego albumu i jego gra nie pojawiła się w jego ostatecznej wersji (wydanej w 1970), ale wersja wydana w 1997 na dwóch płytach kompaktowych zawiera demo utworu „Ocean”. Ponadto pięć nie wydanych przedtem utworów z jego udziałem, nagranych na przełomie lat 1967/1968, zostało wydane na składankach "VU" (1985) i "Another View" (1986).
John Cale wywarł duży wpływ na styl muzyki granej przez The Velvet Underground w pierwotnej postaci tego zespołu (często między Cale’em a Lou Reedem dochodziło do poważnych spięć, dotyczących kierunku rozwoju ich współpracy). Gdy Cale odszedł, zanikła znacząca eksperymentalność tego zespołu, co można zaobserwować porównując albumy nagrane z jego udziałem do następnych bez jego udziału, w tym raczej łagodny eponimiczny "The Velvet Underground". Cztery solowe płyty Johna Cale’a, nagrane po odejściu z The Velvet Underground, są jednak konwencjonalnie melodyjne. Jego skłonność ku muzyce-konfrontacji, „hałaśliwej”, ujawniła się dopiero cztery lata później.
Kariera solowa.
Lata 70..
Po opuszczeniu The Velvet Underground, Cale pracował jako producent muzyczny przy szeregu nagrań, w tym albumów Nico "The Marble Index", "Desertshore" i (później wydanym przez Island Records) "The End", do których akompaniował głosowi Nico i jej grze na fisharmonii, na różnorakich instrumentach. Jako producent muzyczny opracował debiutancki album grupy The Stooges. Wystąpił także w drugim albumie Nicka Drake’a "Bryter Layter", wykonując partie na altówce i klawesynie. Drake i Cale napisali również wspólnie utwory „Northern Sky” i „Fly” z tej płyty.
W 1970, obok kariery producenta muzycznego, Cale rozpoczął nagrywanie płyt jako artysta solowy. Jego pierwszy album pt. "Vintage Violence" klasyfikuje się zazwyczaj do muzyki folk-pop. Wkrótce potem wydał album "Church of Anthrax", nagrany prawie rok przedtem razem z minimalistą Terrym Rileyem. Dalsza działalność Cale’a na polu muzyki poważnej wiązała się z wydaniem w 1972 albumu "The Academy in Peril". Powrócił do komponowania w tym gatunku dopiero w latach 80. muzyką filmową.
W 1972 podpisał kontrakt z wytwórnią Reprise Records jako wykonawca i producent muzyczny. Wspomniany już album "The Academy in Peril" był pierwszym jego projektem, zrealizowanym dla Reprise Records. Jego czwarty album solowy pt. "Paris 1919" (1973) oznaczał dla niego powrót do piosenkarstwa. "Paris 1919", na który złożyły się elegancko skonstruowane, gustownie zaaranżowane piosenki i kunsztowne, złożone teksty, został uznany przez krytyków za jedno z jego najlepszych osiągnięć. Pracując dla Reprise Records jako producent muzyczny, Cale opracował album autorstwa Jennifer Warnes’s, jej trzeci, pt. "Jennifer", a także albumy takich artystów jak Chunky, Ernie &amp; Novi i The Modern Lovers, których Reprise zdecydowało się nie wydać (zostały one wydane później nakładem wytwórni Beserkley Records).
W 1974 Cale związał się jako producent muzyczny z wytwórnią Island Records, pracując tamże m.in. z UK Squeeze, Patti Smith i Sham 69, opracowując szereg płyt gatunku protopunk, w tym pierwszy album Patti Smith pt. "Horses". W tym samym czasie pracował jako łowca talentów dla Island Records.
Po powrocie do rodzimej Wielkiej Brytanii Cale nagrał serię płyt solowych w odmiennym stylu. Elegancję i melodyjność swoich poprzednich nagrań zastąpił mrocznym, niepokojącym klimatem, epatującym często ledwie skrywaną agresją. Trylogia albumowa: "Fear", "Slow Dazzle" i "Helen of Troy" została nagrana z artystami wytwórni Island Records, w tym z Philem Manzanerą i Brianem Eno, reprezentującymi zespół Roxy Music, i z Chrisem Speddingiem, występującym w zespole koncertowym Cale’a. Wszystkie partie perkusisty w albumie "Helen of Troy" zagrał Phil Collins. Album ten Island Records wydała bez zgody Cale’a, uważał on bowiem te nagrania za demonstracyjne.
Charakterystyczna dla tego okresu w muzyce Cale’a jest jego depresyjna interpretacja słynnego przeboju Elvisa Presleya, „Heartbreak Hotel”, umieszczona w albumie studyjnym pt. "Slow Dazzle" i w albumie koncertowym "June 1, 1974", nagranym razem z Kevinem Ayersem, Nico i Brianem Eno. Równie charakterystyczne jest jego wściekłe wykonanie utworu „Leaving It Up to You”, stanowiącego swoisty, gwałtowny akt oskarżenia środków masowego przekazu. Ukazało się ono oryginalnie w albumie "Helen of Troy" w 1975, zostało jednak zastąpione przez Island Records we wszystkich wznowieniach utworem „Coral Moon”, prawdopodobnie z powodu aluzji do zamordowanej żony Romana Polańskiego, aktorki Sharon Tate. Wydanie na płycie kompaktowej zawiera jednak oba utwory. Utwory „Leaving” i „Fear Is a Man’s Best Friend” w albumie pt. "Fear" początkowo brzmią jak względnie konwencjonalne piosenki, stopniowo nabierając coraz bardziej paranoicznego charakteru, w końcu osiągając stan, w słowach krytyka Dave’a Thompsona, „grzęzawiska niezgody i wrzasku” ("„a morass of discordance and screaming”").
John Cale rozpoczął 1977 wydaniem minialbumu "Animal Justice", wyróżniającego się szczególnie ciężkim eposem „Hedda Gabler”, opartym luźno o dramat Henryka Ibsena pod tym samym tytułem. Jego często krzykliwe, szorstkie, konfrontacyjne występy koncertowe dobrze pasowały do rodzącego się wówczas po obu stronach Atlantyku gatunku muzycznego – punk rocka. Cale zaczął nosić na scenie hokejową maskę bramkarza; co ujrzeć można choćby na okładce składanki "Guts" (1977). Cale użył tego osobliwego, niepokojącego przebrania na kilka lat przed pojawieniem się postaci Jasona Voorheesa. Podczas jednego z koncertów Cale odrąbał martwej kurze głowę tasakiem, co spowodowało natychmiastowe opuszczenie sceny przez jego zespół w proteście. Perkusista Cale’a, wegetarianin, był tak zbulwersowany, że wycofał się z zespołu. Cale naigrawa się z jego decyzji w utworze „Chicken Shit” (dosł. „gówno kurze”, tu idiomatycznie: tchórz) z minialbumu "Animal Justice". Cale przyznał później, że jego paranoiczne, nieobliczalne zachowanie w tym czasie wiązało się z nadużywaniem przez niego kokainy.
W grudniu 1979 Cale wydał album "Sabotage/Live", który uwieńczył jego oddanie etosowi punk rocka. To surowe, gwałtowne nagranie z czerwcowego koncertu w nowojorskim klubie CBGB, zawiera agresywne partie wokalne i instrumentalne. Album ten, mimo że koncertowy, składa się w całości z nowych utworów. Tematyka wielu z nich mierzy się i konfrontuje z kwestiami światowej polityki i paranoi. W zespole, który wystąpił na scenie w Nowym Jorku, zaśpiewał i zagrał na perkusji Deerfrance. Wcześniejszy o rok koncert, nagrany w tym samym klubie i składający się głównie z nowego materiału, wydano dopiero w 1991 pt. "Even Cowgirls Get the Blues". Na tym z kolei koncercie Ivan Kral z The Patti Smith Group zagrał na gitarze basowej, a śpiewała Judy Nylon.
Lata 80..
W 1981 John Cale podpisał umowę z A&amp;M Records i wydał album "Honi Soit". Wspomagał go w tym producent muzyczny Mike Thorne. Andy Warhol zaprojektował czarno-białą ilustrację na jego okładkę, jednak wbrew jego życzeniu Cale ją zabarwił. Album nie zyskał większej popularności i na tym zakończyła się współpraca Johna Cale’a z A&amp;M Records. W tym samym czasie John Cale ożenił się z Rise Irushalmi.
Następnie związał się z Ze Records, wytwórnią, której powstanie sam zainspirował, i która wchłonęła Spy Records, inną wytwórnię, którą Cale założył wcześniej wspólnie z Jane Friedman. Następnego roku wydała ona jego kolejny album, minimalistyczny "Music for a New Society". To posępny, męczący album, łączący wyrafinowaną muzykę z okresu wczesnej pracy solowej Cale’a z niepokojącą muzyką typową dla niego w latach późniejszych. W recenzji określono go: „Spare, understated, and perhaps a masterpiece.” (Oszczędny, skromny, a być może i arcydzieło.).
Następne nagranie Cale’a to album pt. "Caribbean Sunset", także wydany nakładem Ze Records. Jest łatwiejszy w odbiorze niż "Music for a New Society", wciąż wyraża jednak agresję. Nigdy nie został wydany na płycie kompaktowej. Kolejnym albumem było nagranie koncertowe pt. "John Cale Comes Alive", zawierające także dwa nowe utwory studyjne „Ooh La La” i „Never Give Up on You”. W tym czasie urodziła się jego córka, Eden.
W swojej ostatniej próbie osiągnięcia sukcesu komercyjnego Cale nagrał album "Artificial Intelligence" dla wytwórni Beggars Banquet. Album ten, nagrany we współpracy z Larrym „Ratso” Slomanem, utrzymany był w gatunku muzyki pop. Cechowało go zestawienie syntezatorów i automatów perkusyjnych. Album ten nie zdobył większej popularności niż poprzednie albumy Cale’a, mimo pewnego powodzenia singla „Satellite Walk.” W głosowaniu przeprowadzonym na liście dyskusyjnej „Sabotage2” uznano ten album za najgorszy w karierze Cale’a.
Potem, po części z uwagi na córeczkę, John Cale na długi czas przestał nagrywać i występować.
John Cale powrócił do muzyki w 1989, nagrywając recytacje i oprawę orkiestralną poezji Dylana Thomasa. Wiersz „Do Not Go Gentle Into That Good Night” został przedstawiony przez Johna Cale’a w Cardiff w 1999 r., na uroczystości powołania instytucji i otwarcia gmachu Walijskiego Zgromadzenia Narodowego. W 1992 muzyka ta została nagrana w wykonaniu walijskiego chóru chłopięcego i orkiestry symfonicznej z Rosji i wydana w albumie produkcji Briana Eno "Words for the Dying". Album ten zawiera również dwa dalsze utwory: „Songs Without Words”, w wykonaniu na pianinie cyfrowym, i wspólnie napisany przez Cale’a i Eno „The Soul of Carmen Miranda.”
Lata 90. i później.
W 1990 John Cale i Brian Eno nagrali razem album pt. "Wrong Way Up". Praca z Eno stanowiła jeszcze jedno w paśmie trudnych związków dla Cale’a, i Cale wspomina ją z goryczą w swojej autobiografii. Jedna z piosenek, „Lay My Love”, dostała się na ścieżkę dźwiękową serialu telewizyjnego „Przystanek Alaska”, wydanej jako album pt. "More Music From Northern Exposure" w 1994. Cale zaśpiewał interpretację piosenki autorstwa Leonarda Cohena „Hallelujah” jako jeden z uczestników nagrania wykonanego w uznaniu twórczości Cohena, składanki z interpretacjami jego utworów pt. "I'm Your Fan" z 1991. Interpretacja „Hallelujah” w wykonaniu Cale’a została użyta w filmach "Basquiat" w 1991 i "Shrek" w 2001. W tym drugim wykasowano tekst „"maybe there is a God above"” (być może jest Bóg nad nami). I tak, wersja tej piosenki w wykonaniu Rufusa Wainwrighta ukazała się w oficjalnym wydaniu ścieżki dźwiękowej zamiast wersji Johna Cale’a. Interpretacja Cale’a znalazła się na ścieżce dźwiękowej serialu telewizyjnego "Scrubs".
W 1992 Cale zaśpiewał piosenkę „First Evening” uwiecznioną w albumie Hectora Zazou pt. "Sahara Blue". Wszystkie teksty tego albumu to poezje Arthura Rimbauda. W 1994 Cale ponownie wystąpił dla Zazou, tym razem w duecie z Suzanne Vega, utworem utrzymanym w gatunku melorecytacji (ang. "spoken word"), „The Long Voyage”, część albumu interpretacji głównie pieśni ludowych z krajów morskich północy pt. "Chansons des mers froides". Tekst ten oparty jest na utworze „Les Silhouettes” pisarza Oscara Wilde’a, a John Cale skomponował do niego melodię razem z Hectorem Zazou. Później wydano go jako singla (pod nowym tytułem „The Long Voyages”, z szeregiem nowych remiksów autorstwa Zazou i producenta muzycznego Mad Professora).
Album pt. "Songs for Drella" to uznany przez krytyków powrót do współpracy z Lou Reedem, w hołdzie i w pamięci mentorowi The Velvet Underground, niedawno zmarłemu malarzowi pop-artu, Andy’emu Warholowi. Pomimo tego, że współpraca ta była owocna, ich pierwotne waśnie powróciły, napinając atmosferę pomiędzy starymi druhami. W swojej autobiografii Cale wyraził zbulwersowanie tym, że Reed usiłował przewodzić. Pomimo to praca ta zaowocowała czasowym wznowieniem The Velvet Underground w 1993.
W 1998 jego kompozycja „Nico”, muzyka do baletu w pamięci wokalistce Nico, została zainscenizowana i przedstawiona przez balet Scapino Rotterdam, łącznie z fragmentem albumu pt. "The Marble Index", a całość muzyczna ukazała się jako album pt. "Dance Music". Cale komponował także muzykę filmową, zazwyczaj o charakterze lub przynajmniej pod wpływem europejskiej muzyki poważnej. Jego już wspomniana powyżej interpretacja piosenki Leonarda Cohena „Hallelujah” została podłożona pod listę płac filmowego dokumentu o Johnie Frusciante pt. "Stuff".
W 1999 ukazała się autobiografia Johna Cale’a pt. "What’s Welsh for Zen?" (ang. Jak się mówi/czym jest zen po walijsku?). Książką tą Cale raczej ulżył sobie, jest to bowiem nienawistna relacja jego doświadczeń z różnymi współpracownikami.
Sam John Cale został wspomniany przez Johna Camerona Mitchella w musicalu pt. "Hedwig and the Angry Inch", oraz w filmie z 2001 o tym samym tytule. Jako bohater tytułowy, Mitchell przybrał głos w kadencji jasno imitującej Johna Cale’a, szczególnie jego nagranie w gatunku melorecytacji uwiecznione w utworze The Velvet Underground „The Gift” w albumie wydanym w 1968 pt. "White Light/White Heat."
W 2003 dzięki wydaniu minialbumu pt. "Five Tracks" i albumu pt. "HoboSapiens" John Cale ponownie zawitał do grona muzyków aktualnie tworzących nagrania, tym razem w gatunku electronica i rocka alternatywnego. Album otrzymał przychylne recenzje i stanowił owoc współpracy z Nickem Franglenem z Lemon Jelly. Kolejnym nagraniem był wydany w 2005 album pt. "BlackAcetate", którym John Cale przypieczętował swoją reputację jako wszechstronny, niestrudzenie kreatywny muzyk.
W 2005 jako producent muzyczny Cale opracował 8. album piosenkarza z Austin, Alejandro Escovedo, pt. "The Boxing Mirror", wydany w maju następnego roku. W czerwcu 2006 Cale wydał własny singel dla radia i przeznaczony do cyfrowego rozpowszechniania, „Jumbo in tha Modernworld,” bez związku z jakimkolwiek albumem.Wydano go jako wideo.
W marcu 2007 jego składanka koncertowa z 23 piosenkami pt. "Circus Live" została wydana w Europie. Jest to album dwupłytowy, z utrwalonymi koncertami z tournée z 2004 i 2006, gdzie zmieniono aranżacje i sposób wykonywania materiału zebranego na przestrzeni całej dotychczasowej kariery Johna Cale’a. Szczególnie godnym uwagi jest w kategorii koncertowej "Amsterdam Suite", koncert nagrany w Amsterdamie na scenie centrum kultury Paradiso. Swoiste buczenie wygenerowane w studio ("drone", jak w drone music) zostało wplecione w te nagrania. To zestawienie jest także wydane jako DVD, w tym nagrania wstępne z udziałem instrumentacji elektrycznej, jak i zestawienie muzyki w instrumentacji akustycznej, oraz wspomniany singel z 2006, „Jumbo in tha Modernworld”.
W maju 2007 Cale dołożył swoją interpretację piosenki „All My Friends” autorstwa zespołu LCD Soundsystem do gramofonowego, jak i cyfrowego wydania jej singli. Cale nadal pracuje z innymi artystami, m.in. jako altowiolista w zapowiedzianym drugim albumie londyńskiego tercetu muzyki psychodelicznej The Shortwave Set, w opracowaniu producenta muzycznego Danger Mouse, oraz samemu dozorując jako producent muzyczny nagranie amerykańskiego zespołu postrzeganego jako wykonujący gatunek indie rock, Ambulance Ltd.

</doc>
<doc id="1307922" url="https://pl.wikipedia.org/wiki?curid=1307922" title="Pomnik Jana Pawła II w Kaliszu">
Pomnik Jana Pawła II w Kaliszu

Pomnik Jana Pawła II w Kaliszu – pomnik Jana Pawła II w Kaliszu, w Śródmieściu, na placu św. Józefa, wzniesiony w 1999 według projektu Jana Kucza; upamiętnia wizytę Jana Pawła II złożoną w Kaliszu podczas podróży apostolskiej Jana Pawła II do Polski w 1997.
Historia.
Posąg, przedstawiający Jana Pawła II pochylonego nad dziewczynką, wykonany z brązu i mający ok. trzech i pół metra wysokości, powstał w 1999 roku; jego autorem jest prof. Jan Kucz, a odlew wykonała pracownia „Brąz-Art” w Pleszewie. Uroczystość poświęcenia pomnika odbyła się 30 maja 1999 roku z udziałem biskupa kaliskiego Stanisława Napierały.
Pomnik powstał na pamiątkę wizyty Jana Pawła II w Kaliszu w 1997 roku, gdy odwiedził on bazylikę kolegiacką Wniebowzięcia Najświętszej Marii Panny (sanktuarium św. Józefa); został uznany za dzieło o wysokich walorach artystycznych przez znawcę problematyki pomników papieża Jana Pawła II w Polsce, dr. Kazimierza S. Ożoga z Uniwersytetu Opolskiego; niekiedy uznawany jest za jeden z najlepszych pomników Jana Pawła II w Polsce.
Po śmierci papieża 2 kwietnia 2005 roku zapłonęły pod nim tysiące zniczy.
Pomnik Jana Pawła II w Kaliszu został przedstawiony w kilku kadrach w filmie dokumentalnym "Tylko nie mów nikomu" (2019) Tomasza Sekielskiego.

</doc>
<doc id="1307929" url="https://pl.wikipedia.org/wiki?curid=1307929" title="Pomnik Jana Kochanowskiego w Radomiu">
Pomnik Jana Kochanowskiego w Radomiu

Pomnik Jana Kochanowskiego w Radomiu – pomnik znajdujący się w pobliżu ulicy Żeromskiego, na skraju parku im. Tadeusza Kościuszki, naprzeciw pałacu Sandomierskiego. 
Historia.
Z inicjatywą budowy pomnika upamiętniającego, związanego z regionem radomskim, Jana Kochanowskiego wystąpił w 2001 roku Społeczny Komitet Ratowania Zabytków Radomia. W kwietniu 2003 roku rada miejska wyraziła zgodę na budowę monumentu w jego obecnej, wskazanej przez społeczników, lokalizacji. W tym samym roku ogłoszono konkurs, na który wpłynęło osiemnaście prac. Komisja konkursowa wybrała projekt autorstwa Jana Kucza, profesora Akademii Sztuk Pięknych w Warszawie, autora między innymi pomnika Cyryla Ratajskiego w Poznaniu (2002) i pomnika Fryderyka Chopina we Wrocławiu (2004). Koszt budowy, sfinansowanej ze zbiórek społecznych oraz z dotacji Ministerstwa Kultury i Dziedzictwa Narodowego, wyniósł ponad dwieście tysięcy złotych. Rzeźbę odlano w Gliwickich Zakładach Urządzeń Technicznych. Pomnik odsłonięto uroczyście 24 czerwca 2006 roku podczas obchodów Dni Radomia.
Opis.
Pomnik składa się z niskiego, wykonanego z czerwonego granitu postumentu oraz brązowej, ważącej około trzech ton rzeźby o wysokości 2,7 metra. Przedstawia siedzącego na krześle Kochanowskiego w towarzystwie jego córki Urszulki. Ubrany w żupan poeta trzyma w lewej ręce otwartą książkę, a w lewej pióro. Urszulka podaje Kochanowskiemu symboliczny wieniec laurowy. Twarz poety wzorowano na renesansowym epitafium z kościoła Podwyższenia Krzyża Świętego w Zwoleniu pod Radomiem. Na postumencie umieszczono inskrypcje. Z przodu:
JAN KOCHANOWSKI&lt;br&gt;
Na tylnej części postumentu umieszczono informacje dotyczące autora, inicjatorów i sponsorów pomnika. Otoczenie zaprojektował Andrzej Wyszyński w zespole z Mariuszem Antosem.

</doc>
<doc id="1307930" url="https://pl.wikipedia.org/wiki?curid=1307930" title="Protokół brytyjski">
Protokół brytyjski

Protokół brytyjski – protokół nr 30 dołączony do Traktatu z Lizbony, będący klauzulą "opt-out" dotyczącą ograniczenia stosowania całości przepisów Karty praw podstawowych dla obywateli Wielkiej Brytanii i Polski. Powstanie protokołu spowodowane było brytyjskimi zastrzeżeniami związanymi ze specyfiką anglosaskiego systemu prawnego. Do protokołu, oprócz Wielkiej Brytanii ostatecznie przystąpiła także Polska. 
Stał się on również jednym z istotnych elementów debaty związanej z trybem ratyfikacji Traktatu z Lizbony w polskim parlamencie. Zapowiedź pozostania przy Protokole spowodowała poparcie części posłów PiS dla ratyfikacji, powodując jednocześnie sprzeciw LiD-u wobec uchwały poprzedzającej ustawę zezwalającą na ratyfikację.

</doc>
<doc id="1307934" url="https://pl.wikipedia.org/wiki?curid=1307934" title="Wielki wyścig">
Wielki wyścig

Wielki wyścig – amerykańska komedia slapstickowa z 1965 roku. Reżyserem filmu jest Blake Edwards. W rolach głównych wystąpili: Jack Lemmon, Tony Curtis, Natalie Wood, Peter Falk (znany z roli porucznika Columbo) oraz Keenan Wynn. Autorem ścieżki dźwiękowej jest amerykański kompozytor włoskiego pochodzenia Henry Mancini.
Inspiracją do powstania filmu był autentyczny rajd samochodowy zorganizowany w 1908 r. na trasie Nowy Jork–Paryż. Przemierzając pół świata, uczestnicy przeżywają przygody w: miasteczku Boracho na Dzikim Zachodzie, na Alasce, czy też w królestwie Carpania (gdzie dochodzi do legendarnej bitwy na torty).
Fabuła.
Początek XX wieku. Wielki Leslie to młody showman (w bieli), który swoimi wyczynami zadziwia publiczność (uwalnia się z kaftana bezpieczeństwa podwieszonego do balonu, bije rekord szybkości na wodzie). Zazdrosny o sławę jest jego wróg – profesor Fate (w czerni), który wraz ze swym asystentem Maxem (Peter Falk) na wszelkie sposoby próbuje przeszkodzić Lesliemu. Profesor Fate także podejmuje próby bicia rekordów, ale te kończą się klęską. Wielki Leslie wpada na pomysł organizacji wyścigu samochodowego niebywałych rozmiarów, i ten śmiały wyczyn spotyka się z aprobatą społeczną. Start w Nowym Jorku – meta w Paryżu. Wielki Leslie zamierza wygrać prowadząc swój nowy samochód "Leslie Special". Profesor pragnie za wszelką cenę pokrzyżować mu plany, i gdy nie udaje mu się zniszczyć wozu Lesliego postanawia zbudować swój genialny pojazd – Hannibal 8. Ze startu w Nowym Jorku wyruszają śmiałkowie z kilku krajów. Do wyścigu jako uczestnik korespondent przystępuje sufrażystka – Maggie DuBois (Natalie Wood). Max na polecenie profesora uszkadza wszystkie maszyny (niestety, łącznie z własną). W końcu jednak rajd ma charakter „jeden na jeden” – Fate kontra Leslie.
Motywy.
Głównymi motywami, na których opiera się obraz są:
Ścieżka dźwiękowa.
Zanim film został opublikowany, materiał został nagrany w Hollywood przez RCA Victor Records, który został wydany na płycie winylowej. Henry Mancini potrzebował sześć tygodni by skomponować muzykę, gdzie w nagraniach wzięło udział blisko 80. muzyków. Mancini współpracował z autorem tekstów Johnnym Mercerem przy kilku utworach, m.in. „The Sweetheart Tree”, walcu wydanym jako singiel. Kompozycja towarzyszy bohaterom przez cały film, jako główny temat pozbawiony chórków (wyłączając początek filmu). Był także wykonywany na ekranie przez Natalie Wood z głosem dubbingowanym przez Jackie Ward . „The Sweetheart Tree” był nominowany do Oscara za najlepszy utwór, ale nie zdobył statuetki.
Nagrody i nominacje.
Oscary za rok 1965
Złote Globy 1965
Nagrody Saturn 2002

</doc>
<doc id="1307936" url="https://pl.wikipedia.org/wiki?curid=1307936" title="Zaskroniec rybołów">
Zaskroniec rybołów

Zaskroniec rybołów ("Natrix tessellata") – gatunek niejadowitego węża z podrodziny zaskrońcowatych (Natricinae) w rodzinie połozowatych (Colubridae).
Występowanie.
Od środkowej Europy na wschód, aż do zachodnich Chin i północno-zachodnich Indii. W lipcu 2009 roku zaobserwowano jednego osobnika młodocianego na terenie Polski – w okolicy Kaczyc koło Cieszyna, nad rzeką Olzą. Dopiero na początku lat 20. XXI wieku dokonano większej liczby obserwacji, które wskazują, że po polskiej stronie granicy występuje stabilna, rozmnażająca się populacja tego gatunku. Z terenu Polski znane są również skamieniałości zaskrońców rybołowów – pochodzą one z dolnego plejstocenu Jaskini Żabiej i są najdalej na północ wysuniętymi znanymi obecnie śladami występowania tego gatunku.
Tryb życia.
Żyje przy zbiornikach wodnych, większą część życia spędzając w wodzie. Choć na lądzie porusza się bardzo sprawnie, poluje głównie w wodzie. Do niej ucieka również w sytuacji zagrożenia. Świetnie pływa i nurkuje. Rybołowy żywią się głównie rybami, choć w niektórych populacjach dominujący udział w diecie mają płazy bezogonowe.
Wygląd.
Ubarwiony jest w tonacji szarej, oliwkowej lub zielono-brązowej. Od strony grzbietowej znajdują się niewielkie, ciemne plamy. Strona brzuszna jest żółta lub pomarańczowa z czarnymi cętkami. U młodych rybołowów występują czasami żółte plamy w okolicach skroniowych, co upodabnia je do zaskrońca zwyczajnego. Z wiekiem plamy te znikają.
Rozmiar.
Dorasta do 150 cm. Samce są mniejsze od samic.
Ochrona.
Gatunek podlega ścisłej ochronie gatunkowej w Polsce.

</doc>
<doc id="1307939" url="https://pl.wikipedia.org/wiki?curid=1307939" title="Gwardia Nobilów">
Gwardia Nobilów



</doc>
<doc id="1307946" url="https://pl.wikipedia.org/wiki?curid=1307946" title="Rezerwat przyrody Torfowisko Osowiec">
Rezerwat przyrody Torfowisko Osowiec

Torfowisko Osowiec – rezerwat przyrody w województwie lubuskim, w powiecie strzelecko-drezdeneckim, w gminie Dobiegniew. Zajmuje powierzchnię 18,24 ha i objęty jest ochroną czynną.
Rezerwat leży w granicach dwóch obszarów sieci Natura 2000: obszaru specjalnej ochrony ptaków „Lasy Puszczy nad Drawą” PLB320016 oraz specjalnego obszaru ochrony siedlisk „Uroczyska Puszczy Drawskiej” 
PLH320046.
Teren rezerwatu stanowi własność Skarbu Państwa w zarządzie Nadleśnictwa Głusko.
Na zewnątrz obiektu istnieje ścieżka edukacyjna i wieża widokowa umożliwiająca wgląd na torfowisko.
Cel ochrony rezerwatu.
Celem ochrony rezerwatu jest zachowanie pojeziernego torfowiska węglanowego z roślinnością mechowiskową oraz z szuwarem kłoci wiechowatej, wraz z charakterystycznymi, rzadkimi i chronionymi gatunkami roślin naczyniowych i mszaków.
Obszar i charakter rezerwatu.
Rezerwat Torfowisko Osowiec znajduje się na obszarze południowej części Puszczy Drawskiej, na Pojezierzu Dobiegniewskim, ok. 2 km na północny wschód od miejscowości Łęczyn i ok. 6 km na południowy zachód od Starego Osieczna (województwo lubuskie, powiat strzelecko-drezdenkowski, gmina Dobiegniew).
Rezerwat położony jest na terenie leśnym Nadleśnictwa Głusko, Obręb Wołogoszcz, leśnictwo Wołogoszcz i obejmuje oddziały 226 l, o.
Cały kompleks rezerwatu Torfowisko Osowiec wraz z otuliną leży w bezpośredniej zlewni rzeki Mierzęcka Struga, która jest prawobrzeżnym dopływem rzeki Drawy.
Torfowisko Osowiec w części południowo-zachodniej jest odwadniane rowem w kierunku Mierzęckiej Strugi.
W roku 2001 Lubuski Klub Przyrodników w porozumieniu z Nadleśnictwem Głusko zbudował na rowie odwadniającym trzy zastawki piętrzące mające na celu zahamowanie odpływu wody z torfowiska i poprawę warunków hydrologicznych. Zastawki zostały przekazane Nadleśnictwu Głusko.
Torfowisko Osowiec znajduje się w polodowcowej rynnie jeziornej wraz z jeziorami Wuców Duży i Perkoz, rozciągającą się na przestrzeni około 6 km w kierunku południowo-zachodnim od Starego Osieczna do doliny Mierzęckiej Strugi.
W klasyfikacji ekologiczno-krajobrazowej torfowisko zaliczone zostało do typowych torfowisk pojeziernych odznaczających się występowaniem w warstwie dennej grubych pokładów gytii jeziorowej. Torfowiska tego typu umiejscowione są w bogato urzeźbionych dnach dolin, charakterystycznych dla krajobrazu sandrowego. Torfowisko powstało w wyniku przyspieszonego przez sztuczne odwodnienie płytkiego jeziora – Wuców Mały. Obecnie w południowo-wschodniej części obiektu znajduje się niewielka powierzchnia otwartego lustra wody – pozostałości jeziora, która podlega stopniowemu procesowi zarastania. W południowo-zachodniej części torfowisko „Osowiec” odwadniane jest rowem prowadzącym wodę w kierunku Mierzęckiej Strugi.
Fauna i flora rezerwatu.
Torfowisko Osowiec charakteryzuje się zróżnicowanym – strefowym i mozaikowym układem roślinności. Strefowy układ roślinności obejmuje zewnętrzną część torfowiska, w części centralnej zdecydowanie dominuje mozaikowy charakter roślinności.
Wkraczające na torfowisko bardzo dynamicznie zarośla wierzbowe i olsowe tworzą zwarty pas roślinności dookoła całego torfowiska. W obrębie zarośli wierzbowych i następującego za nimi wąskiego pasa szuwaru trzcinowo-turzycowego stwierdzono występowanie kilku rzadkich gatunków roślin naczyniowych tj: "Dryopteris cristata" (występująca tu licznie), "Carex cespitosa", "Carex appropinquata", "Drosera rotundifolia", "Lysimachia thyrsiflora".
W centralnej części torfowiska dominuje mozaikowy układ roślinności charakterystyczny dla torfowisk bogatych w węglan wapnia z dużym udziałem kłoci wiechowatej – "Cladium mariscus". Zajmując dużą powierzchnię torfowiska w centralnej części rozwinął się dobrze wykształcony mszar kłociowy – "Drepanoclado-Cladietum marisci" oraz mszar przygiełkowy "Rhynchosporetum albae" i szuwary turzycowe – "Caricetum limosae", "Caricetum lasiocarpae" oraz "Caricetum diandrae". W centralnej części torfowiska, która jest najbardziej zróżnicowana i bogata pod względem florystycznym stwierdzono występowanie wielu interesujących gatunków roślin naczyniowych tj.: "Eleocharis quinqueflora", "Andromeda polifolia", "Carex limosa", "Utricularia minor", "Utricularia australis", "Nymphaea candida", "Salix rosmarinifolia", "Parnassia palustris", "Calamagrostis stricta", "Callitriche hamulata".
W części południowej torfowiska znajduje się niewielki fragment otwartego lustra wody, pozostałości dawnego jeziora, porośnięty przez płaty rdestnicy pływającej – "Potamogeton natans", rdestu ziemnowodnego ("Polygonum amphibium"). W miejscu tym spotkać można jeżogłówkę najmniejszą – "Sparganium minimum" i niewielkie płaty grążela żółtego "Nuphar lutea", a także rzadkie: "Ceratophyllum submersum", "Potamogeton obtusifolius".
W części północnej rezerwatu, w oddziałe 226 l znajduje się niewielki fragment dawnej torfianki, obecnie porośnięty przez płaty żabiścieku ("Hydrocharis morsus-ranae"), grzybieni północnych ("Nymphaea candida") i pływaczy ("Utricularia australis", "Utricularia minor"). Miejsce to stanowi również ostoję dla płazów.
W centralnej części torfowiska znajdują się liczne małe zastoiska w wodą, w której spotkać można wiele interesujących roślin zarodnikowych – tj. "Sphagnum subsecundum", "Sphagnum cuspidatum", "Chara" sp. oraz roślin naczyniowych – "Utricularia minor", "Callitriche hamulata", "Potamogeton obtusifolius".
W rowie odwadniającym znajdują się płaty rzęśli długoszyjkowej – "Callitriche cophocarpa".
W zachodniej i południowo-zachodniej części torfowiska i na jego obrzeżu znajdują się płaty brzeziny bagiennej, świeżych łąk – zb. "Deschampsia caespitosa", "Holcetum lanati" i "Alopecuretum pratensis". W tej części torfowiska również nie brak rzadkich gatunków tj.: "Ophioglossum vulgatum", "Alchemilla glabra", "Hydrocotyle vulgaris".
Wszystkie związane z torfowiskiem Osowiec fitocenozy tworzą razem układ bardzo dynamiczny o charakterze w znacznej części naturalnym.

</doc>
<doc id="1307954" url="https://pl.wikipedia.org/wiki?curid=1307954" title="José Manuel Rey">
José Manuel Rey

José Manuel Rey (20 maja 1975 w Caracas) - wenezuelski piłkarz grający na pozycji obrońcy. Mierzy 182 cm wzrostu.
Kariera klubowa.
Od 1999 roku jest podstawowym graczem drużyny narodowej. Grał w kilku klubach w swoim kraju, a większość zagranicznych przygód kończyło się szybkim powrotem do rodzimej ligi. Nie udało mu się przebić do podstawowego składu hiszpańskiego Deportivo La Coruña, nie pograł też długo w szkockim Dundee F.C. W latach 2007-2008 grał w cypryjskim AEK Larnaka. Obecnie jest piłkarzem Caracas FC.
Kariera reprezentacyjna.
Rey gra w kadrze od 1997 roku. Strzelił osiem goli goli w 103 meczach (stan na lipiec 2011). Brał udział w eliminacjach do mistrzostw świata 1998, 2002, 2006 i 2010. W tych ostatnich zdobył w meczu z Ekwadorem spektakularną bramkę z rzutu wolnego z około 45 metrów. Grał na Copa América 1999, Copa América 2001, Copa América 2004. Copa América 2007 i Copa América 2011.

</doc>
<doc id="1307955" url="https://pl.wikipedia.org/wiki?curid=1307955" title="Na Wszystkich Frontach Świata">
Na Wszystkich Frontach Świata



</doc>
<doc id="1307957" url="https://pl.wikipedia.org/wiki?curid=1307957" title="Michał Woźniak (męczennik)">
Michał Woźniak (męczennik)

Michał Woźniak (ur. 9 września 1875 w Suchym Lesie, będącym wówczas częścią wsi Sokołów pod Warszawą, zm. 16 maja 1942 w Dachau) – polski duchowny katolicki, błogosławiony Kościoła katolickiego.
Życiorys.
Był synem Jana i Marianny z domu Laskus.Kształcił się w Kolegium Salezjańskim w Lombriasco pod Turynem (1897-1900), a w 1902 roku wstąpił do Wyższego Seminarium Duchownego w Warszawie. Święcenia kapłańskie przyjął 29 września 1906 roku.
Posługę duszpasterską sprawował jako wikariusz kolejno w parafiach: Narodzenia NMP w Mińsku Maz., Podwyższenia Świętego Krzyża w Łodzi, Tomaszowie Maz. i św. Antoniego z Padwy w Warszawie. W październiku 1909 r. został administratorem parafii Wiśniew k. Mińska Maz., gdzie pod jego wpływem w ciągu 14 miesięcy ponad 100 osób porzuciło mariawityzm i powróciło do katolicyzmu. W 1911 r. (11 lutego) przeszedł do parafii Chojnata k. Mszczonowa. W Chojnacie gorliwie duszpasterzował blisko 10 lat. Tam spędził czas I wojny światowej (2 IV – 21 VI 1918 wraz z grupą parafian był więziony w twierdzy modlińskiej za ukrycie dzwonów). Dnia 11 października 1920 r. objął probostwo w Kamionnie k. Łochowa i funkcję dziekana dekanatu jadowskiego. Pod jego kierunkiem zdołano w trudnym czasie odbudować piękny kościół neogotycki, zniszczony w dużej części w 1915 r. przez wojska rosyjskie. W styczniu 1923 r. został proboszczem parafii św. Wawrzyńca w Kutnie i dziekanem kutnowskim. Podejmował tu szereg inicjatyw duszpasterskich i społecznych. Założył ośrodek salezjański na terenie swojej parafii (Woźniaków).Piastował urząd egzaminatora synodalnego i został odznaczony godnością szambelana papieskiego (3 marca 1922).
Po wybuchu II wojny światowej został aresztowany (6 października 1941) i osadzony w obozie przejściowym w Lądzie, a następnie trafił do niemieckiego obozu koncentracyjnego Dachau (30 października). Zmarł 16 maja 1942 r. (według źródeł niemieckich). O jego męczeństwie napisał po wojnie towarzysz z obozu, ks. T. Rulski, na łamach "Wiadomości Archidiecezjalnych Warszawskich".
Jego stosunek do św. Jana Bosko zaowocował miłosierdziem w stosunku do biednych i potrzebujących pomocy, a także przekazaniem prywatnego majątku na rzecz salezjanów. Dzięki tej hojności powstała w zakupionym majątku kaplica i szkoła. Ofiarodawcę uczczono nazywając zakład salezjański jego imieniem, a w 1991 roku zmieniono nazwą wsi Gnojno Parcel na Woźniaków.
Ks. Woźniak pozostawił po sobie wspomnienia z lat 1911-1940 (z przerwą w latach 20.), wydane drukiem przez ks. L. Królika ("Kronika Parafii Chojnata", Warszawa 1995 i "Wspomnienia", Warszawa 1999). Ponadto kilkanaście artykułów autorstwa ks. Woźniaka można znaleźć w różnych przedwojennych czasopismach katolickich.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1307959" url="https://pl.wikipedia.org/wiki?curid=1307959" title="Pomnik Cyryla Ratajskiego w Poznaniu">
Pomnik Cyryla Ratajskiego w Poznaniu

Pomnik Cyryla Ratajskiego w Poznaniu, przedwojennego prezydenta miasta. Odsłonięty w dniu 23 kwietnia 2002 roku na Placu Andersa w centrum miasta, przed budynkiem Poznańskiego Centrum Finansowego o godz. 13.00. Odsłonięcia pomnika dokonali: wnuczka Cyryla Ratajskiego, p. Zofia Ratajska – Thaler, oraz prezydenci Ryszard Grobelny, Andrzej Wituski i Wojciech Szczęsny Kaczmarek. Arcybiskup Stanisław Gądecki pomnik, autorstwa Jana Kucza, poświęcił.
Podczas uroczystości wystawiona była Księga Pamiątkowa, w której znalazły się nazwiska sponsorów pomnika, a uczestnicy uroczystości i zaproszeni goście dokonali w niej pamiątkowych wpisów. Księga została zdeponowana w Muzeum Historii Miasta Poznania.
Przed głównymi uroczystościami, o godz. 10.00, odsłonięta została tablica pamiątkowa przy Placu Cyryla Ratajskiego, na ścianie budynku Izby Skarbowej

</doc>
<doc id="1307962" url="https://pl.wikipedia.org/wiki?curid=1307962" title="Korporacja Akademicka Surma">
Korporacja Akademicka Surma

Korporacja Surma (właściwie: Korporacja Akademicka Surma) – męska organizacja akademicka założona 24 lutego 1920 jako Akademickie Towarzystwo Surma jako związek śpiewaczy o cechach korporacji akademickiej. 14 kwietnia 1921 pod wpływem Korporacji Magna-Polonia i Korporacji Lechia zmieniła formę organizacyjną i ostatecznie przekształciła się w korporację akademicką. Reaktywowana 31 maja 2008.
Tak jak w przypadku innych korporacji, Surma była organizacją ideowo-wychowawczą dbającą o rozwój intelektualny, duchowy, fizyczny i towarzyski swoich członków. Szczególnym rodzajem działalności Surmy było kultywowanie wielkopolskich tradycji śpiewaczych. W latach 1920–1939 ogólna liczba członków wynosiła 188.
Surma była członkiem rzeczywistym Związku Polskich Korporacji Akademickich.
W 1928 Surma zawarła kartel z Korporacją Quritia, a w 1933 z Korporacją Gedania Posnaniensis.
W latach 1939-1989 jej działalność, tak jak wszystkich innych korporacji, była zabroniona i ograniczała się wyłącznie do nieoficjalnych spotkań przedwojennych członków.
W obecnych czasach działalność Surmy, tak jak za czasów międzywojennych, skupia się na wszechstronnym rozwoju swoich członków (spotkania o charakterze naukowym, rekolekcyjnym, sportowym i towarzyskim).
Korporacja Surma, obok korporacji: Magna-Polonia, Lechia, Baltia, Masovia, Roma oraz Stowarzyszenia Filistrów Korporacji Akademickich jest członkiem Poznańskiego Koła Międzykorporacyjnego (PKM).
Zasady.
Członkowie korporacji starają się wcielać w życie następujące idee (zwane czterema filarami):
Organizacja korporacji.
Hierarchia.
Członkowie korporacji dzielą się na:
Struktura.
Ze względu na przynależność do jednej z wymienionych grup, członkowie należą do:
Władze.
Władzę wykonawczą sprawuje Prezydium, składające się z prezesa, wiceprezesa wewnętrznego, wiceprezesa zewnętrznego, sekretarza, skarbnika oraz oldermana (odpowiedzialnego za przygotowanie kandydatów oraz opiekę nad giermkami).
Kontrolę nad działalnością korporacji oraz poszczególnych jej organów sprawuje komisja rewizyjna.
Barwy, insygnia, dewiza.
Barwy korporacji są zielono-złoto-czerwone, co symbolizuje nadzieję (zielona), braterstwo i rycerstwo (złota) oraz gotowość do oddania życia za ojczyznę (czerwona).
Zasady noszenia insygniów regulowane są przez Comment oraz niepisane zwyczaje. Wyróżnia się następujące insygnia:
Dewiza korporacji brzmi "„Deus et Patria!”".
Znani surmici.
Członkowie honorowi
Członkowie zwyczajni

</doc>
<doc id="1307969" url="https://pl.wikipedia.org/wiki?curid=1307969" title="Abraham Buschke">
Abraham Buschke

Abraham Buschke (ur. 27 września 1868 w Nakle nad Notecią, zm. 25 lutego 1943 w Theresienstadt) – niemiecki dermatolog żydowskiego pochodzenia. Jego nazwisko upamiętniają eponimy kilku chorób, m.in. twardziny Buschkego, kłykcin Buschkego-Löwensteina i zespołu Buschkego-Ollendorff. Abraham Buschke zginął zamordowany w obozie koncentracyjnym w Terezínie.
Życiorys.
Abraham Buschke urodził się w miejscowości Nakło nad Notecią (niem. Nakel). Uczył się w tamtejszym "Königliches Gymnasium"; gdy wiosną 1886 ukończył szkołę w wieku 17 lat zmarł jego ojciec, z zawodu sprzedawca. Buschke studiował na Śląskim Uniwersytecie Fryderyka Wilhelma we Wrocławiu, Uniwersytecie Fryderyka Wilhelma w Berlinie i Uniwersytecie w Greifswaldzie. W 1891 roku w Berlinie otrzymał tytuł doktora medycyny i rozpoczął pracę jako asystent chirurga w Greifswaldzie u Heinricha Helfericha. Później podjął pracę w klinikach dermatologicznych we Wrocławiu u Alberta Neissera i w Berlinie u Edmunda Lessera. W 1904 roku został ordynatorem oddziału dermatologii miejskiego szpitala w Berlinie, a w 1906 objął wydział dermatologii Szpitala Rudolfa Virchowa ("Rudolf-Virchow-Krankenhaus"), gdzie dysponowano 400 łóżkami dla pacjentów dermatologicznych. W 1908 roku został profesorem tytularnym, i profesorem nadzwyczajnym w 1920 roku. Głównym obszarem zainteresowań Buschkego były rzeżączka i kiła. Początkowo był sceptyczny wobec salwarsanu, być może dlatego, że Paul Ehrlich, który wprowadził lek w 1910 roku, nie zaproponował go Buschkemu, rozdając go za to innym dermatologom. Razem z Martinem Gumbertem napisał monografię poświęconą kile u dzieci, w oparciu o 160 przypadków pacjentów pediatrycznych leczonych na jego oddziale w okresie 6 miesięcy. Współpracownikami Buschkego byli William Curth i Helen Curth Ollendorff.
W 1933 roku stracił pracę. W 1943 Buschke zginął w obozie koncentracyjnym w Theresienstadt (Terezín). Wojnę przeżyła jego żona Sara z domu Gollinger i trzech synów, z których dwóch również zostało lekarzami.

</doc>
<doc id="1307974" url="https://pl.wikipedia.org/wiki?curid=1307974" title="Szereg rozdzielczy przedziałowy">
Szereg rozdzielczy przedziałowy



</doc>
<doc id="1307975" url="https://pl.wikipedia.org/wiki?curid=1307975" title="Szereg rozdzielczy punktowy">
Szereg rozdzielczy punktowy



</doc>
<doc id="1307976" url="https://pl.wikipedia.org/wiki?curid=1307976" title="Szereg wyliczeniowy">
Szereg wyliczeniowy



</doc>
<doc id="1307981" url="https://pl.wikipedia.org/wiki?curid=1307981" title="Waikato Stadium">
Waikato Stadium

Waikato Stadium – stadion w mieście Hamilton w Nowej Zelandii, zbudowany w 2001 roku. Ma pojemność 27 500 miejsc.

</doc>
<doc id="1307984" url="https://pl.wikipedia.org/wiki?curid=1307984" title="Koszewnica (przystanek kolejowy)">
Koszewnica (przystanek kolejowy)

Koszewnica – przystanek kolejowy w Koszewnicy, w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 200–299 pasażerów na dobę.
Połączenia bezpośrednie.
Na przystanku zatrzymują się wyłącznie pociągi osobowe.

</doc>
<doc id="1307987" url="https://pl.wikipedia.org/wiki?curid=1307987" title="Dittografia">
Dittografia

Dittografia (od gr. "dittós" – „podwójny” i "grafía" – „pisanie”) – mimowolne, omyłkowe powtarzanie, podczas przepisywania tekstu, jednostek literackich. 
Błąd dittografii najczęściej polega na powtórzeniu tej samej litery, dotyczy również sylab, wyrazów, a nawet większych jednostek w zdaniu. Błąd dittografii popełniany jest nieświadomie. 
Błąd dittografii, dotyczący jednej litery, często jest popełniamy przy transkrypcji obcych imion (np. Sttutgartiana zamiast Stuttgartiana). 
Przykład podwojenia litery znajdujemy np. w papirusie formula_1, który w Ap 1,13 daje zamiast (podwojone ).
Błąd dittografii, polegający na powtórzeniu części zdania, najczęściej popełniany jest przy dyktowaniu. Podczas przepisywania powstawał wtedy, gdy wzrok kopisty padł na wcześniejsze podobne słowo i w rezultacie tę samą frazę (a nawet zdanie) przepisywał jeszcze raz. 
Przykład powtórzenia słowa znajdujemy w Kodeksie Watykańskim w tekście Jan 13,14, gdzie "didáskalos" („nauczyciel”) zapisany został dwukrotnie. Przykład powtórzenia dłuższej frazy znajdujemy w Dz 19, 34, gdzie zwrot „Wielka jest Artemida Efeska”, Kodeks Watykański powtórzył dwukrotnie, podczas gdy w innych rękopisach występuje on tylko raz.

</doc>
<doc id="1307991" url="https://pl.wikipedia.org/wiki?curid=1307991" title="Herb Samoa">
Herb Samoa

Herb Samoa został przyjęty w dniu 1 czerwca 1962 roku kiedy kraj uzyskał swoją niepodległość, jako Samoa Zachodnie. Samoa było pierwszym krajem polinezyjskim, który przywrócił niepodległość w XX wieku. Inspirowany jest symbolem Organizacji Narodów Zjednoczonych.
Znaczenie.
Gałązki oliwne symbolizują pokój. Zaczerpnięta z symbolu ONZ siatka kartograficzna odnosi się do czasów kiedy Samoa było terytorium powierniczym. Krzyż odnosi się do dominacyjnego w kraju chrześcijaństwa. Palma na tle fal symbolizuje wyspy Samoa. Krzyż Południa wskazuje na położenie państwa na półkuli południowej.
Historyczne herby.
W 1914 wykonano szkice herbów i flag dla kolonii niemieckich, w tym niemieckiego Samoa. Jednak I wojna światowa wybuchła przed ukończeniem projektów i symboli nigdy nie wprowadzono. Po przegranej wojnie Niemcy straciły wszystkie swoje kolonie.

</doc>
<doc id="1307993" url="https://pl.wikipedia.org/wiki?curid=1307993" title="Port lotniczy Rijeka">
Port lotniczy Rijeka

Port lotniczy Rijeka (IATA: RJK, ICAO: LDRI) – międzynarodowy port lotniczy położony na wyspie Krk, 7 km na południowy wschód od centrum Rijeki, w Chorwacji.

</doc>
<doc id="1307994" url="https://pl.wikipedia.org/wiki?curid=1307994" title="Santpoort">
Santpoort



</doc>
<doc id="1307997" url="https://pl.wikipedia.org/wiki?curid=1307997" title="Thomas Koch (hokeista)">
Thomas Koch (hokeista)

Thomas Koch (ur. 17 sierpnia 1983 w Klagenfurcie) – austriacki hokeista, reprezentant Austrii, olimpijczyk.
Kariera.
Wychowanek i zawodnik klubu EC KAC. Tuż po zakończeniu sezonu 2010/11 (zdobył w nim mistrzostwo Austrii z drużyną Red Bull Salzburg, której był kapitanem), powrócił do swojego klubu macierzystego EC KAC.
Uczestniczył w turniejach mistrzostw świata 2003, 2004, 2006, 2007, 2008, 2009, 2010, 2011, 2012, 2013, 2014 oraz zimowych igrzysk olimpijskich 2014.

</doc>
<doc id="1308001" url="https://pl.wikipedia.org/wiki?curid=1308001" title="Hans Eppinger">
Hans Eppinger

Hans Eppinger Jr. (ur. 5 stycznia 1879 w Pradze, zm. 25 września 1946 w Wiedniu) – austriacki lekarz.
Życiorys.
Hans Eppinger urodził się w Pradze jako syn lekarza patologa Hansa Eppingera starszego (1846-1916). Uczył się w Grazu i Strasburgu. W 1903 ukończył studia medyczne w Grazu, i podjął pracę w klinice. W 1908 przeniósł się do Wiednia i w 1909 został specjalistą chorób wewnętrznych. W 1918 został profesorem medycyny; od 1926 pracował we Fryburgu Bryzgowijskim i od 1930 w Kolonii.
W 1936 pojechał do Moskwy, gdzie konsultował Józefa Stalina. Rok później poproszono go o pomoc w leczeniu królowej Marii Koburg.
Podczas II wojny światowej Eppinger razem z Wilhelmem Beigelbockiem przeprowadzał zbrodnicze eksperymenty na grupie dziewięćdziesięciu cygańskich więźniów KL Dachau, między innymi pojąc ich wyłącznie słoną wodą i obserwując objawy odwodnienia. Po wojnie – na miesiąc przed wyznaczonym terminem rozprawy, podczas której miał być sądzony, popełnił samobójstwo, podobno przez zażycie trucizny.

</doc>
<doc id="1308006" url="https://pl.wikipedia.org/wiki?curid=1308006" title="Royal Bengal Airline">
Royal Bengal Airline

Royal Bengal Airline – bengalska linia lotnicza z siedzibą w Londynie.

</doc>
<doc id="1308016" url="https://pl.wikipedia.org/wiki?curid=1308016" title="FC Tres Algarrobos">
FC Tres Algarrobos

Fútbol Club Tres Algarrobos - argentyński klub piłkarski z siedzibą w mieście Tres Algarrobos, leżącym w prowincji Buenos Aires.
Historia.
Klub założony został 20 maja 1923 roku i gra obecnie w czwartej lidze argentyńskiej Torneo Argentino B.

</doc>
<doc id="1308017" url="https://pl.wikipedia.org/wiki?curid=1308017" title="Scott Booth">
Scott Booth

Scott Booth (ur. 16 grudnia 1971 w Aberdeen) – szkocki piłkarz grający na pozycji napastnika.
Kariera klubowa.
Booth urodził się w Aberdeen. Karierę piłkarską rozpoczął w małym klubie Deeside Boys Club, w którym trenował do 1988 roku. W tamtym roku został piłkarzem Aberdeen F.C., a w 1989 roku został przesunięty do kadry pierwszej drużyny. W swoim pierwszym sezonie zaliczył tylko dwa spotkania w szkockiej lidze i został wicemistrzem Szkocji oraz zdobył Puchar Ligi Szkockiej i Puchar Szkocji. W sezonie 1990/1991 coraz częściej występował w pierwszym składzie i wtedy też drugi raz z rzędu wywalczył wicemistrzostwo kraju. Wicemistrzem szkockiej ligi został także w latach 1992 i 1994, a swój ostatni sukces z Aberdeen osiągnął w sezonie 1995/1996, kiedy drugi raz w karierze zdobył krajowy puchar.
Latem 1997 Booth wyjechał do Niemiec i został piłkarzem Borussii Dortmund. W Bundeslidze zadebiutował 3 sierpnia w zremisowanym 1:1 wyjazdowym spotkaniu z Herthą BSC. W Borussii nie wywalczył jednak miejsca w składzie i był rezerwowym dla Stéphane Chapuisata i Heiko Herrlicha. Zdobył tylko jednego gola - w zremisowanym 1:1 meczu z Borussią Mönchengladbach, a zimą 1998 odszedł z zespołu. Jedynym sukcesem przez pół roku było wywalczenie z Borussią Pucharu Interkontynentalnego.
Kolejnym klubem Scotta w karierze był holenderski FC Utrecht. Tam grał tylko do końca sezonu 1997/1998, a latem został piłkarzem SBV Vitesse, z którym był czwarty w Eredivisie. W 1999 roku odszedł do FC Twente. Był jednym z najlepszych strzelców zespołu i spędził w nim pełne cztery sezony. W 2001 roku zdobył z Twente Puchar Holandii, a w sezonie 2001/2002 wystąpił w rozgrywkach Pucharu UEFA. Latem 2003 roku powrócił do Aberdeen i po rozegraniu jednego sezonu postanowił zakończyć piłkarską karierę.
Kariera reprezentacyjna.
W reprezentacji Szkocji Booth zadebiutował 24 marca 1993 roku w przegranym 0:1 towarzyskim spotkaniu z Niemcami. Pierwszą bramkę w drużynie narodowej zdobył 5 maja tego samego roku w meczu z Estonią (3:0). W 1996 roku na Euro 96 zagrał we dwóch meczach Szkotów: zremisowanym 0:0 z Holandią (0:0) i wygranym 1:0 ze Szwajcarią. Natomiast w 1998 roku został powołany przez Craiga Browna do kadry na Mundial we Francji. Tam także zaliczył tylko jedno spotkanie - przegrane 0:3 z Marokiem. Ostatni mecz w kadrze rozegrał w październiku 2001 roku przeciwko Łotwie (2:1). W kadrze narodowej zagrał 22 razy i strzelił 6 goli.

</doc>
<doc id="1308021" url="https://pl.wikipedia.org/wiki?curid=1308021" title="Tarangambadi">
Tarangambadi

 
Tarangambadi (tamilski: தரங்கம்பாடி - Taraṅkampāṭi - /ˈtʌrʌŋɡʌmˌbaːʈi/, kiedyś Tranquebar) – port historyczny z fortem Dansborg i okolicznymi wioskami rybackimi w dystrykcie Nagapattinam na południowo-wschodnim wybrzeżu Tamilnadu w Indiach.
W przeszłości było to ważne miasto handlowe, kolonia duńska znana jako Tranguebar. Posiadało własne monety i sławną drukarnię misjonarzy, w której drukowano literaturę w języku angielskim i tamilskim. w roku 1712 wydano tu także trzecie wydanie Nowego Testamentu z Biblii Almeidy.
Miasto było głównym ośrodkiem luterańskiego misjonarstwa w Tamil Nadu. W XX wieku przez jakiś czas - siedziba biskupstwa Tamilskiego Ewangelicznego Kościoła Luterańskiego (Tamil Evangelical Lutheran Church = Tamil Suvishesha Lutheran Tirusabai) z kościołem Nowego Jerusalem.
Tranquebar w 1845 r. zostało sprzedane przez Duńczyków Brytyjczykom.
Liczba mieszkańców miasta 21 621 (dane z 1 stycznia 2006). 
Tsunami z 26 grudnia 2004 roku przeszło przez miasto niszcząc okoliczne wioski rybackie i przyczyniając się do śmierci wielu mieszkańców. Odbudowę miasta Tarangambadi i okolicznych wiosek finansują liczne organizacje pomocy z Indii i z zagranicy, a także kościoły współpracujące z miastem.

</doc>
<doc id="1308037" url="https://pl.wikipedia.org/wiki?curid=1308037" title="Bron-Y-Aur Stomp">
Bron-Y-Aur Stomp

Bron-Y-Aur Stomp - utwór angielskiego zespołu Led Zeppelin z trzeciego albumu Led Zeppelin III, wydanego w 1970. Jimmy Page i Robert Plant stworzyli piosenkę w 1970 w Bron-Yr-Aur, małej wiosce w Walii, gdzie zatrzymali się po ukończeniu wyczerpującej trasy koncertowej po Stanach Zjednoczonych.

</doc>
<doc id="1308041" url="https://pl.wikipedia.org/wiki?curid=1308041" title="Segregacja śmieci">
Segregacja śmieci



</doc>
<doc id="1308060" url="https://pl.wikipedia.org/wiki?curid=1308060" title="Kronstadt">
Kronstadt

Kronstadt – niemiecka nazwa miejscowości:

</doc>
<doc id="1308066" url="https://pl.wikipedia.org/wiki?curid=1308066" title="Aquila chrysaetos">
Aquila chrysaetos



</doc>
<doc id="1308072" url="https://pl.wikipedia.org/wiki?curid=1308072" title="Acryllium vulturinum">
Acryllium vulturinum



</doc>
<doc id="1308077" url="https://pl.wikipedia.org/wiki?curid=1308077" title="Cacatua galerita">
Cacatua galerita



</doc>
<doc id="1308079" url="https://pl.wikipedia.org/wiki?curid=1308079" title="Tres Algarrobos">
Tres Algarrobos

Tres Algarrobos - miejscowość argentyńska leżąca w Partido Carlos Tejedor (powiat Carlos Tejedor) w prowincji Buenos Aires.
"Tres Algarrobos" założone zostało 17 sierpnia 1901 roku. Według spisu z 2001 roku zamieszkane było przez 2994 ludzi.

</doc>
<doc id="1308083" url="https://pl.wikipedia.org/wiki?curid=1308083" title="Ciągły wlew baklofenu do przestrzeni podpajęczynówkowej">
Ciągły wlew baklofenu do przestrzeni podpajęczynówkowej

Ciągły wlew baklofenu do przestrzeni podpajęczynówkowej (ang. "intrathecal baclofen therapy", "ITB therapy") – metoda leczenia spastyczności, polegająca na podawaniu leku przy pomocy systemu składającego się z wszczepionej na stałe tytanowej pompy ze zbiornikiem o pojemności od 10 do 40 ml i silikonowego cewnika wprowadzonego do przestrzeni podpajęczynówkowej w kanale kręgowym. Ta droga podania pozwala obniżyć dawkę leku ponad 100-krotnie w stosunku do dawki doustnej przy jednakowym efekcie terapeutycznym.
Przed implantacją zestawu przeprowadza się test polegający na podaniu pojedynczej dawki 25–100 μg baklofenu do przestrzeni podpajęczynówkowej drogą punkcji lędźwiowej w celu oceny spodziewanej skuteczności i ewentualnych działań niepożądanych.
Po implantacji pompy konieczne jest uzupełnianie leku co kilka miesięcy drogą nakłucia zbiornika przez skórę. Nagłe przerwanie podawania leku może doprowadzić do groźnego zespołu odstawienia.
Metoda ta stosowana jest najczęściej w spastyczności związanej z:
Wskazaniem do jej zastosowania jest nieskuteczność nieinwazyjnych metod zmniejszania spastyczności lub występowanie działań niepożądanych przy doustnym podawaniu baklofenu.

</doc>
<doc id="1308086" url="https://pl.wikipedia.org/wiki?curid=1308086" title="Nissan GTR">
Nissan GTR



</doc>
<doc id="1308087" url="https://pl.wikipedia.org/wiki?curid=1308087" title="Wybrzeże Wraków">
Wybrzeże Wraków

Wybrzeże Wraków – odcinek wybrzeża Australii w stanie Wiktoria ok. 120 km od Przylądka Otway w kierunku miejscowości Port Fairy w Cieśninie Bassa. 
Przydomek ten powstał w wyniku ponad 80 większych katastrof morskich. Najsłynniejszym z wraków jest słynny Loch Ard, kliper o stalowym kadłubie, który wpadł na rafę przybrzeżnej wyspy w 1878 roku i zatonął w odległości 120 m od brzegu. Z 54 pasażerów na pokładzie statku ocalało tylko dwoje: Tom Pearce oraz Eva Carmichael.

</doc>
<doc id="1308088" url="https://pl.wikipedia.org/wiki?curid=1308088" title="Haplografia">
Haplografia

Haplografia (od gr. "haplóos" lub "haploûs" „pojedynczy, prosty” i "grafía" „pisanie”) – omyłkowe pominięcie, podczas przepisywania tekstu, jednej z dwóch stojących obok siebie identycznych liter lub sylab.
Jeżeli dwie identyczne litery stały obok siebie, zdarzało się, że kopista nieświadomie opuszczał jedną z nich. Taki błąd określa się mianem błędu haplografii. Termin ten dotyczy również sylab czy większych stojących obok siebie identycznych jednostek przepisanych tylko raz.
W przypadku rękopisów biblijnych, jako przykład błędu haplografii podawany jest często J 1, 3, który w wielu rękopisach ma lekcję: "oudè én" („ani jeden”) i jest to prawdopodobnie oryginalne brzmienie tego tekstu. Niektóre rękopisy zamieniają to na: "oudén" („nic”). 
Przykładem błędu haplografii jest termin idolatria pochodzący od gr. "eidōlolatreíā" (pominięta została sylaba ), który w takiej właśnie skróconej formie przyjął się w wielu współczesnych językach.

</doc>
<doc id="1308093" url="https://pl.wikipedia.org/wiki?curid=1308093" title="Nathan Adrian">
Nathan Adrian

Nathan Adrian (ur. 7 grudnia 1988 w Bremerton) – amerykański pływak specjalizujący się w stylu dowolnym, pięciokrotny mistrz olimpijski, ośmiokrotny mistrz świata na długim basenie, dwukrotny mistrz świata na basenie krótkim.
Kariera.
Do największych sukcesów pływackich Adriana zalicza się zdobycie pięciu złotych medali igrzysk olimpijskich. Pierwszy wygrał w 2008 roku w Pekinie w sztafecie 4 × 100 m stylem dowolnym. Cztery lata później, w Londynie zwyciężył w wyścigu na 100 m stylem dowolnym oraz w sztafecie 4 × 100 m stylem zmiennym. Amerykanin wywalczył również srebrny medal w konkurencji 4 × 100 m stylem dowolnym.
Na mistrzostwach świata Adrian ma w swoim dorobku cztery medale, trzy złote oraz jeden brązowy. W 2009 roku w Rzymie triumfował w sztafecie 4 × 100 m stylem dowolnym i 4 × 100 m stylem zmiennym. Na mistrzostwach świata w 2011 roku w Szanghaju ponownie zdobył złoty medal w wyścigu 4 × 100 m stylem zmiennym oraz brązowy na długości 4 × 100 m stylem dowolnym.
W 2008 roku podczas mistrzostw świata na krótkim basenie w Manchesterze Amerykanin wywalczył dwa złote medale, na dystansach 100 m stylem dowolnym i 4 × 100 m stylem dowolnym oraz srebrny medal na 4 x 100 m stylem zmiennym.
Zdobył pięć medali na igrzyskach panamerykańskich w Limie, dwa złote i trzy srebrne.
Życie prywatne.
15 września 2018 r. poślubił Hallie Ivester, dyrektor ds. merchandisingu. W styczniu 2019 r. poinformował, że zdiagnozowano u niego raka jądra.

</doc>
<doc id="1308096" url="https://pl.wikipedia.org/wiki?curid=1308096" title="Lake Burley Griffin">
Lake Burley Griffin

Lake Burley Griffin (Jezioro Burleya Griffina) – zbiornik zaporowy w Canberze, stolicy Australii, zbudowany w 1963 roku na rzece Molonglo.
Na środku jeziora znajduje się wysoko tryskająca fontanna, będąca częścią pomnika kapitana Jamesa Cooka ("Captain James Cook Memorial").
Zbiornikowi nadano imię Waltera Burleya Griffina (1876–1937), amerykańskiego architekta projektującego australijską stolicę.

</doc>
<doc id="1308099" url="https://pl.wikipedia.org/wiki?curid=1308099" title="Głucha Puszcza">
Głucha Puszcza

Głucha Puszcza – osada leśna w Polsce położona w województwie wielkopolskim, w powiecie słupeckim, w gminie Orchowo, część wsi Orchowo.
W latach 1975–1998 miejscowość administracyjnie należała do województwa konińskiego.

</doc>
<doc id="1308103" url="https://pl.wikipedia.org/wiki?curid=1308103" title="Kinno">
Kinno

Kinno – kolonia w Polsce położona w województwie wielkopolskim, w powiecie słupeckim, w gminie Orchowo.
W latach 1975–1998 miejscowość administracyjnie należała do województwa konińskiego.

</doc>
<doc id="1308109" url="https://pl.wikipedia.org/wiki?curid=1308109" title="Kosakowo (województwo wielkopolskie)">
Kosakowo (województwo wielkopolskie)

Kosakowo – osada w Polsce położona w województwie wielkopolskim, w powiecie słupeckim, w gminie Orchowo.
W latach 1975–1998 miejscowość administracyjnie należała do województwa konińskiego.
Zobacz też: Kosakowo

</doc>
<doc id="1308112" url="https://pl.wikipedia.org/wiki?curid=1308112" title="Podbielsko">
Podbielsko

Podbielsko – wieś w Polsce położona w województwie wielkopolskim, w powiecie słupeckim, w gminie Orchowo.
W latach 1975–1998 miejscowość administracyjnie należała do województwa konińskiego. 

</doc>
<doc id="1308113" url="https://pl.wikipedia.org/wiki?curid=1308113" title="Podlesie (powiat słupecki)">
Podlesie (powiat słupecki)

Podlesie – osada w Polsce położona w województwie wielkopolskim, w powiecie słupeckim, w gminie Orchowo.
W latach 1975–1998 miejscowość administracyjnie należała do województwa konińskiego.
Zobacz też: Podlesie 

</doc>
<doc id="1308116" url="https://pl.wikipedia.org/wiki?curid=1308116" title="Jethou">
Jethou

Jethou - jedna z Wysp Normandzkich wchodząca w skład Baliwatu Guernsey. . 
Wyspa położona jest 800 metrów na południe od wyspy Herm, ma ok. 18 ha powierzchni i jest dzierżawiona przez władze Guernsey prywatnej osobie (obecnie jej 24. dzierżawcą jest Peter Ogden). Wyspa sąsiaduje bezpośrednio z wysepkami Crevichon i Grande Fauconnière, z którymi łączy się w jeden ląd w czasie odpływów. 

</doc>
<doc id="1308121" url="https://pl.wikipedia.org/wiki?curid=1308121" title="Rękawczyn">
Rękawczyn



</doc>
<doc id="1308124" url="https://pl.wikipedia.org/wiki?curid=1308124" title="Natrix tessellata">
Natrix tessellata



</doc>
<doc id="1308126" url="https://pl.wikipedia.org/wiki?curid=1308126" title="Rękawczyn (województwo wielkopolskie)">
Rękawczyn (województwo wielkopolskie)

Rękawczyn – wieś w Polsce położona w województwie wielkopolskim, w powiecie słupeckim, w gminie Orchowo.
W latach 1975–1998 miejscowość administracyjnie należała do województwa konińskiego.
We wsi znajduje się zabytkowa drewniana chata nr 10 z 1798 roku, wpisana do krajowego rejestru zabytków pod nr 380/122 z 10.12.1984 r.
W okresie międzywojennym we wsi mieszkał Jerzy Waldorff; Wanda Warska zadedykowała mu swoją piosenkę "Zaproś nas do Trzemeszna" (1979), w której padają słowa: "zaproś nas do Trzemeszna, zaproś nas do Rękawczyna, przez Trzemżal do Rękawczyna".
15 września 1939 nad jeziorem Kamienieckim Niemcy rozstrzelali Jana Piechowiaka i jego 18-letniego syna Bolesława (pochowanych na cmentarzu w Kamieńcu). Na miejscu zbrodni znajduje się głaz pamiątkowy ze stosownymi tablicami.

</doc>
<doc id="1308127" url="https://pl.wikipedia.org/wiki?curid=1308127" title="Adam Lisewski">
Adam Lisewski

Adam Lisewski (ur. 20 stycznia 1944 w Warszawie, zm. 23 lutego 2023 tamże) – polski florecista i działacz sportowy. Brązowy medalista olimpijski z Meksyku w 1968. 
Życiorys.
Syn Franciszka i Adeli Lesiak. W latach 1958-1972 występował w barwach AZS Warszawa. Dwukrotnie, w 1967 i 1971 wywalczył indywidualny tytuł mistrza Polski, wielokrotnie triumfował także w drużynie. Największe międzynarodowe sukcesy odnosił właśnie w drużynie. Był dwukrotnie srebrnym (1965 i 1971) oraz brązowym (1966, 1967) medalistą mistrzostw świata. W Meksyku jego partnerami w drużynie byli Egon Franke, Ryszard Parulski, Zbigniew Skrudlik i Witold Woyda.
W latach 1980-1988 i 1992-2008 był prezesem Polskiego Związku Szermierczego.
Został odznaczony srebrnym Medalem za Wybitne Osiągnięcia Sportowe, Krzyżami Zasługi srebrnym (1979) i złotym (1988) oraz Krzyżem Kawalerskim Orderu Odrodzenia Polski (1997).
Został pochowany w Alei Zasłużonych na Cmentarzu Wojskowym na Powązkach w Warszawie (kwatera G II, rząd tuje, grób 11).

</doc>
<doc id="1308128" url="https://pl.wikipedia.org/wiki?curid=1308128" title="Suszewo">
Suszewo

2 miejscowości w Polsce:

</doc>
<doc id="1308132" url="https://pl.wikipedia.org/wiki?curid=1308132" title="Ihor Borysyk">
Ihor Borysyk

Ihor Wiktorowycz Borysyk, ukr. Ігор Вікторович Борисик, ros. Игорь Викторович Борысик (ur. 2 czerwca 1984 w Jaźwinkach na Białorusi) – ukraiński pływak, dwukrotny medalista mistrzostw świata na krótkim basenie, mistrz Europy na krótkim basenie na 100 m stylem klasycznym.

</doc>
<doc id="1308133" url="https://pl.wikipedia.org/wiki?curid=1308133" title="Suszewo (województwo wielkopolskie)">
Suszewo (województwo wielkopolskie)

Suszewo – wieś w Polsce położona w województwie wielkopolskim, w powiecie słupeckim, w gminie Orchowo.
W latach 1975–1998 miejscowość administracyjnie należała do województwa konińskiego.
Zobacz też: Suszewo 

</doc>
<doc id="1308141" url="https://pl.wikipedia.org/wiki?curid=1308141" title="Pałac w Brodnicy">
Pałac w Brodnicy

Pałac w Brodnicy – pałac z XIX wieku znajdujący się we wsi Brodnica w województwie wielkopolskim.
Historia.
Pałac w Brodnicy zbudowany w stylu eklektycznym przez Antoninę Chłapowską, wnuczkę generała Dezyderego Chłapowskiego w 1890 roku. Jest to piętrowa budowla wzniesiona na planie prostokąta. W elewacji frontowej i ogrodowej posiada ryzality zwieńczone trójkątnie. Od strony parku na poziomie parteru znajduje się taras otoczony balustradą. Całość otoczona parkiem krajobrazowym. 
Ostatnimi właścicielami przed reformą rolną byli Kazimierz Mańkowski i jego żona Zofia, wnuczka Anny Działyńskiej z Kórnika. Obecnie właścicielem jest ich syn, który wykupił pałac od Skarbu Państwa i urządził w nim hotel.

</doc>
<doc id="1308143" url="https://pl.wikipedia.org/wiki?curid=1308143" title="Andrzej Gronowicz">
Andrzej Gronowicz

Andrzej Gronowicz (ur. 7 marca 1951 w Pile) – polski kajakarz, srebrny medalista olimpijski z Montrealu.
Związany był z OKS/Stomilem Olsztyn. Pływał na kanadyjkach. Był wielokrotnym mistrzem Polski. Brał udział w IO 72 w parze z Janem Żukowskim, największe sukcesy odnosił jednak wspólnie z Jerzym Oparą. Trzykrotnie zdobywali medale mistrzostw świata (srebro i dwa brązowe krążki), a w 1976 zostali wicemistrzami olimpijskimi na dystansie 500 m.
Trzynaście razy był mistrzem Polski:

</doc>
<doc id="1308144" url="https://pl.wikipedia.org/wiki?curid=1308144" title="Fulgencjusz z Ruspe">
Fulgencjusz z Ruspe

Fulgencjusz z Ruspe, łac. "Fulgentius" (ur. ok. 467 w Thélepte w Byzacenie, zm. ok. 532 w Ruspe) – Ojciec Kościoła, biskup, święty katolicki.
Życie i twórczość.
Fulgencjusz był mnichem, a od roku 507 biskupem w diecezji Ruspe w rzymskiej prowincji Afryki (dzis. Tunezja). Starannie wykształcony (znał grekę), brał udział w dyskusjach z wandalskimi arianami. Jego teologia kształtowała się pod wpływem Augustyna z Hippony i zaważyła nad rozumieniem myśli biskupa Hippony w średniowieczu. Pisał dzieła przeciw pelagianom, monofizytom, arianom.
Dzieła.
Wydania krytyczne dokonane przez J. Fraiponta ukazały się w tomach 91 i 91A Corpus Christianorum /1968 r./ oraz w Sources chrétiennes w tomie 487 /2004 r./. W Patrologia Latina jego dzieła znajdują się w tomie 65.
Kult.
Wspomnienie liturgiczne św. Fulgencjusza, w Kościele katolickim, obchodzone jest 1 stycznia lub 3 stycznia (Augustianie).

</doc>
<doc id="1308146" url="https://pl.wikipedia.org/wiki?curid=1308146" title="Wetamoo">
Wetamoo

Wetamoo (ur. 1635, zm. 1676) – jedna z kobiet-wodzów Indian Wampanoag, podlegających sachemowi (wodzowi) z Pocasset. Żyła w czasach wojny Króla Filipa (którego żoną była Wootonekauske, siostra Wetamoo). 
Nie wiadomo o niej zbyt wiele. Jako żona Wamsutty (zwanego przez białych Aleksandrem), brata Króla Filipa, nosiła imię Namumpam. Po śmierci Wamsutty w 1662 roku przybrała imię Wetamoo. 10 lat wcześniej, w 1652 roku, jeszcze jako Namumpam przewodziła trzystu wojownikom, którzy zaatakowali angielskie osady i zniszczyli całkowicie piętnaście z nich. Wkrótce po śmierci pierwszego męża poślubiła Quinnapina. 6 sierpnia 1676 roku utonęła w potoku Tehticut, uciekając przed Anglikami. Ku przestrodze sojusznikom, po śmierci jej głowę wbito na pal. Mimo to stała się legendą.

</doc>
<doc id="1308147" url="https://pl.wikipedia.org/wiki?curid=1308147" title="Mleczan etylu">
Mleczan etylu

Mleczan etylu – organiczny związek chemiczny z grupy estrów, ester etylowy kwasu mlekowego. Ma łagodny, maślano-owocowy zapach.
Podobnie jak kwas mlekowy jest związkiem optycznie czynnym, zawiera jeden asymetryczny atom węgla i występuje w formie dwóch enancjomerów:
Jest obecny naturalnie w małych ilościach w wielu produktach żywnościowych pochodzenia roślinnego i zwierzęcego. Stosowany jest jako dodatek do żywności i środków zapachowych. Wykorzystany jest także jako rozpuszczalnik o efektywności podobnej do rozpuszczalników węglowodorowych. Jest mieszalny zarówno z wodą, jak i rozpuszczalnikami organicznymi. Wzbudza duże zainteresowanie przemysłu, gdyż jest mało szkodliwy dla środowiska (hydrolizuje do związków naturalnych: kwasu mlekowego i etanolu).
Przemysłowo otrzymuje się go w bezpośredniej syntezie z kwasu i alkoholu:
Jest to reakcja równowagowa i dla uzyskania wysokich wydajności produktu konieczne jest usuwanie wody, np. przez destylację.

</doc>
<doc id="1308155" url="https://pl.wikipedia.org/wiki?curid=1308155" title="Venom (film 2005)">
Venom (film 2005)

Venom (w Polsce prezentowany także jako Jad) – amerykański film fabularny (horror) z 2005 roku w reżyserii twórcy "Koszmaru minionego lata", Jima Gillespie'go.
Zarys fabularny.
Luizjana. Późnym wieczorem Ray Sawyer jedzie swoją ciężarówką przez drogę. Dochodzi do wypadku, którego ofiarą pada pewna starsza kobieta. Ray postanawia pomóc staruszce, jednak z walizki przewożonej przez nią wyskakuje wąż, który ukąsza mężczyznę. Sawyer umiera. Wkrótce jednak jego ciało powraca do życia, by dokonać zemsty.

</doc>
<doc id="1308156" url="https://pl.wikipedia.org/wiki?curid=1308156" title="Na granicy między dwiema legendami">
Na granicy między dwiema legendami

Na granicy między dwiema legendami (tyt. oryg. "Në kufi të dy legjendave") – albański film fabularny z roku 1981 w reżyserii Piro Milkaniego.
Opis fabuły.
Akcja filmu rozgrywa się w jednym z rolniczych ośrodków badawczych w rejonie bagien Nusekane, w miejscu, o którym Albańczycy opowiadali wiele legend. Na praktykę przyjeżdżają dwie studentki agronomii: Eda i Bora. Jest w nich pasja do wykonywanej pracy, ale i potrzeba rywalizacji. Między Borą, a miejscowym agronomem Fanem rodzi się uczucie.

</doc>
<doc id="1308159" url="https://pl.wikipedia.org/wiki?curid=1308159" title="Because I Love You">
Because I Love You

Because I Love You – jedenasty singel w karierze muzycznej Petry Marklund (September). Piosenka została wydana jako trzeci i ostatni singel promującym płytę artystki "Dancing Shoes", oraz jako singiel promujący składankę "Gold" w listopadzie 2008. Singiel został również wydany w Holandii, jako piąty singiel promujący debiutancki album September w Holandii "Dancing in Orbit".
Teledysk.
Teledysk do piosenki został nagrany na początku grudnia 2008 roku, jednak ostatecznie nigdy nie został wydany (najprawdopodobniej management piosenkarki nie zaakceptował nagrania).

</doc>
<doc id="1308162" url="https://pl.wikipedia.org/wiki?curid=1308162" title="Mulda (rzeka)">
Mulda (rzeka)

Mulda "(Mulde)" – rzeka w Niemczech, lewostronny, nienadający się do żeglugi dopływ Łaby. 
Powstaje w wyniku połączenia dwóch strumieni Zwickauer Mulde oraz Freiberger Mulde w pobliżu Großbothen, na terenie Saksonii. Od tego miejsca rzeka płynie przez Saksonię w kierunku północnym, mijając miasta: Grimma, Wurzen, Eilenburg i Bad Düben, a dalej przez Saksonię Anhalt (Jeßnitz, a następnie Dessau-Roßlau). W granicach administracyjnych Dessau-Roßlau Mulda wpływa do Łaby.

</doc>
<doc id="1308163" url="https://pl.wikipedia.org/wiki?curid=1308163" title="Ultima 2">
Ultima 2



</doc>
<doc id="1308164" url="https://pl.wikipedia.org/wiki?curid=1308164" title="Kaplica Katyńska w Warszawie">
Kaplica Katyńska w Warszawie

Kaplica Katyńska w Warszawie – jedna z kaplic w katedrze polowej Wojska Polskiego w Warszawie. 
Opis.
Kaplica powstała z inspiracji biskupa polowego WP gen. dyw. Sławoja Leszka Głódzia, by upamiętnić zbrodnię katyńską – męczeńską śmierć obywateli RP, w większości oficerów WP i policjantów, zamordowanych wiosną 1940 roku przez NKWD.
Poświęcenia kaplicy dokonał 15 września 2002 roku bp Sławoj Leszek Głódź. W obecności rodzin ofiar zbrodni katyńskiej dokonał go kardynał Józef Glemp, prymas Polski.
Autorami projektu kaplicy byli architekci Konrad Kucza-Kuczyński i Andrzej Miklaszewski. Elementy kaplicy wykonał artysta rzeźbiarz Marek Moderau i Pracownia Grawerska Mariana Cegielskiego.
Centralnym elementem kaplicy jest ściana z marmuru kararyjskiego, a w niej wizerunek Madonny, w aureoli wykonanej z guzików z płaszczy i mundurów wydobytych z grobów w Katyniu, Miednoje i Charkowie. Wizerunek Matki Bożej Katyńskiej to niewielki obrazek, o wymiarach 8 x 12 cm, wykonany na sosnowej desce z obozowej pryczy, z wyrytym na rewersie napisem: "Kozielsk 28.02.1940 rok". Relikwia została wykonana przez por. Henryka Gorzechowskiego osadzonego w sowieckim obozie, niedługo potem zamordowanego przez NKWD w Lesie Katyńskim. Obrazek ocalił i wywiózł z obozu syn autora, Henryk Gorzechowski junior, podobnie jak ojciec oficer WP i więzień obozu w Kozielsku, który ocalał.
Nad ołtarzem znajduje się srebrny orzeł podrywający się do lotu. Nad nim został umieszczony napis w łacinie: „VINCTIS NON VICTIS” (pol. "Pokonanym niezwyciężonym").
Powyżej umieszczona jest rzeźba orła polskiego, wykonana ze srebra i bursztynu, autorstwa artysty Mariusza Drapikowskiego z Gdańska. Poniżej znajduje się wizerunek krzyża Orderu Wojennego Virtuti Militari. W ołtarzu, w srebrnej łusce znajdują się fragmenty szczątków ofiar Katynia wydobyte w miejscu kaźni.
Na bocznych ścianach kaplicy wyryte są nazwiska około 15 tysięcy nazwisk oficerów WP i polskich policjantów zamordowanych przez NKWD w Katyniu, Miednoje i w Charkowie oraz tablice z 3435 nazwiskami obywateli RP z tzw. Ukraińskiej Listy Katyńskiej, których grobów dotąd nie odnaleziono.
W kaplicy w 2008 roku została złożona czaszka jednego z zamordowanych, Ludwika Szymańskiego, którą dr Helge Tramsen wywiózł z Katynia i zdeponował, jako dowód zbrodni, w Instytucie Medycyny Sądowej w Kopenhadze.
15 sierpnia 2010 roku w kruchcie kaplicy odsłonięto tablicę pamiątkową poświęconą ofiarom katastrofy polskiego Tu-154 w Smoleńsku; w jej skład wchodzi szklana urna zawierająca ziemię z miejsca katastrofy.

</doc>
<doc id="1308165" url="https://pl.wikipedia.org/wiki?curid=1308165" title="Bronisław Marciniak">
Bronisław Marciniak

Bronisław Marciniak (ur. 30 czerwca 1950 w Pleszewie) – polski chemik, specjalizujący się w chemii fizycznej i fotochemii, profesor nauk chemicznych (1998). Rektor Uniwersytetu im. Adama Mickiewicza w Poznaniu (2008–2016).
Życiorys.
Studia ukończył w 1973 roku w Instytucie Chemii UAM, tematem jego pracy magisterskiej, wykonywanej pod kierunkiem Jerzego Konarskiego, było "Przeniesienie energii między chromoforami o nachodzących na siebie pasmach absorpcji". Stopień doktora nauk chemicznych uzyskał w 1979 roku na tej samej uczelni na podstawie pracy "Badania fotochemiczne nitrometanu w roztworach niewodnych", której promotorem był Stefan Paszyc. Stopień doktora habilitowanego nauk chemicznych uzyskał w 1989 roku w oparciu o rozprawę zatytułowaną "Badania mechanizmu sensybilizowanej fotoredukcji 1,3-diketonianów metali w roztworach". W 1998 roku otrzymał tytuł profesora nauk chemicznych. Od 1973 roku zatrudniony na Wydziale Chemii Uniwersytetu im. Adama Mickiewicza, doszedł do stanowiska profesora zwyczajnego w Zakładzie Fizyki Chemicznej.
Zajmował się m.in. badaniami nad fotoindukowanymi reakcjami chemicznymi związków organicznych zawierających atom siarki lub krzemu, przeniesieniami elektronu, atomu wodoru, fotoizomeryzacją. Otrzymał subsydium profesorskie jednego z programów Fundacji na rzecz Nauki Polskiej.
W latach 1996–1999 pełnił funkcję prodziekana Wydziału Chemii ds. nauki i współpracy z zagranicą, od 1999 roku do 2005 roku był prorektorem UAM ds. nauki i współpracy z zagranicą. Przewodniczył też senackiej Komisji Budżetu i Finansów. 1 września 2008 roku objął stanowisko rektora Uniwersytetu im. Adama Mickiewicza w Poznaniu. 27 marca 2012 roku został wybrany na rektora uczelni na kolejną czteroletnią kadencję.
W 2012 roku powierzono mu natomiast funkcję przewodniczącego Konferencji Rektorów Uniwersytetów Polskich na lata 2012–2016. W 2008 został przewodniczącym rady Polsko-Amerykańskiej Komisji Fulbrighta, sam był stypendystą Programu Fulbrighta w latach 1991–1992. W 1999 roku powołany w skład rady redakcyjnej czasopisma „Journal of Photochemistry and Photobiology A: Chemistry”.

</doc>
<doc id="1308167" url="https://pl.wikipedia.org/wiki?curid=1308167" title="STARTTLS">
STARTTLS



</doc>
<doc id="1308170" url="https://pl.wikipedia.org/wiki?curid=1308170" title="Kabaret Jeszcze Starszych Panów">
Kabaret Jeszcze Starszych Panów

Kabaret Jeszcze Starszych Panów – nazwa nadana przez autorów – Jeremiego Przyborę i Jerzego Wasowskiego – ponownie zrealizowanym kilku pierwszym odcinkom Kabaretu Starszych Panów, które nie zostały zarejestrowane w czasie pierwszej emisji (lata 1958-1960). Nowe odcinki, w kolorze i częściowo z nową obsadą (Przybora dodał nowe postacie, niektórzy aktorzy oryginalnej serii nie chcieli powtórzyć swoich ról), zostały nagrane w okresie 1978-1980. Inicjatorem nagrań był ówczesny prezes Radiokomitetu, Maciej Szczepański.
W Kabarecie Jeszcze Starszych Panów wystąpili m.in.: Piotr Fronczewski, Mieczysław Czechowicz, Krzysztof Majchrzak, Bohdan Łazuka, Irena Kwiatkowska, siostry Barbara i Maria Winiarskie, Kalina Jędrusik, Edward Dziewoński, Bronisław Pawlik, Wiesław Michnikowski, Barbara Krafftówna, Roman Frankl, Joanna Szczepkowska, Roma Buharowska, Ewa Błaszczyk oraz Jeremi Przybora i Jerzy Wasowski.

</doc>
<doc id="1308173" url="https://pl.wikipedia.org/wiki?curid=1308173" title="Hervey Bay">
Hervey Bay

Hervey Bay – miejscowość i zatoka Oceanu Spokojnego w stanie Queensland w Australii. Położona jest naprzeciwko Wielkiej Wyspy Piaszczystej ("Fraser Island"), oddalona ok. 243 km na północ od Brisbane, 64 km na południowy wschód od Bundaberg.

</doc>
<doc id="1308176" url="https://pl.wikipedia.org/wiki?curid=1308176" title="Mroki lasu">
Mroki lasu

Mroki lasu (ang. "The Woods") – amerykańsko-brytyjski film fabularny z 2006 roku, opowiadający o szkole dla dziewcząt, w której dochodzi do tajemniczego wypadku.
Fabuła.
Jest rok 1965. Zbuntowana nastolatka Heather Fasulo (Agnes Bruckner) zostaje wysłana do szkoły z internatem Falburn Academy położonej w środku lasu. Dyrektorka szkoły przyjmuje ją pomimo sytuacji finansowej rodziców dziewczyny. Tu Heather zaprzyjaźnia się z Marcy Turner (Lauren Birkell), a obie dziewczyny dręczy koleżanka Samantha Wise (Rachel Nichols). W nocy Heather ma koszmary i słyszy głosy dochodzące z lasu, podejrzewając, że szkoła jest pełna czarownic.

</doc>
<doc id="1308177" url="https://pl.wikipedia.org/wiki?curid=1308177" title="Kristopher Gilchrist">
Kristopher Gilchrist

Kristopher Gilchrist (ur. 3 grudnia 1983), brytyjski pływak, mistrz świata na krótkim basenie w wyścigu na 200 m stylem klasycznym, brązowy medalista mistrzostw Europy.

</doc>
<doc id="1308179" url="https://pl.wikipedia.org/wiki?curid=1308179" title="Carlos Torre">
Carlos Torre



</doc>
<doc id="1308189" url="https://pl.wikipedia.org/wiki?curid=1308189" title="Genesis P-Orridge">
Genesis P-Orridge

Genesis Breyer P-Orridge (ur. 22 lutego 1950 w Manchesterze jako Neil Andrew Megson, zm. 14 marca 2020 w Nowym Jorku) – brytyjski muzyk, kompozytor i performer.
P-Orridge współzałożył grupy muzyczne Throbbing Gristle i Psychic TV. Określał siebie jako osobę pandrogeniczną.

</doc>
<doc id="1308191" url="https://pl.wikipedia.org/wiki?curid=1308191" title="Gilberto Hernández">
Gilberto Hernández



</doc>
<doc id="1308193" url="https://pl.wikipedia.org/wiki?curid=1308193" title="Chmara">
Chmara

Chmara – nazwisko (z ukr. chmura)
Chmara - rzeka, dopływ Soży

</doc>
<doc id="1308194" url="https://pl.wikipedia.org/wiki?curid=1308194" title="Nagesh Kukunoor">
Nagesh Kukunoor

Nagesh Kukunoor (hindi: नागेश कुकुनूर; ur. 30 marca 1967 w Hajdarabadzie) – indyjski reżyser, scenarzysta, producent i aktor. Tworzy filmy nietypowe dla Bollywoodu. Używa w filmach Hinglish. Urodzony i wychowany w Hajdarabadzie (Uttar Pradesh, Indie). Mając 21 lat w 1988 roku wyjechał do USA, do Atlanty. Studiował tam w Georgia Institute of Technology. Po 9 latach studiów i pracy w Ameryce w 1997 roku wrócił do Indii zdecydowany spełnić swoje marzenie- tworzyć filmy. Rok spędził w Mumbaju poznając tam produkcję filmów i dojrzewając do decyzji tworzenia filmów we własnym odrębnym stylu. Nagrodzony za scenariusz "3 Deewarein", nominowany do nagród za reżyserię "Iqbal" i "3 Deewarein" i za grę aktorską w "Hyderabad Blues 2". 

</doc>
<doc id="1308195" url="https://pl.wikipedia.org/wiki?curid=1308195" title="Meksykańscy arcymistrzowie szachowi">
Meksykańscy arcymistrzowie szachowi

Lista meksykańskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Meksyku reprezentowali tylko w pewnym okresie swojego życia.

</doc>
<doc id="1308196" url="https://pl.wikipedia.org/wiki?curid=1308196" title="Krzysztof Dzikowski">
Krzysztof Dzikowski

Krzysztof Wojciech Dzikowski, pseud. Krzysztof Borys (ur. 25 stycznia 1938 w Warszawie) – polski autor tekstów piosenek, literat, scenarzysta filmowy, poeta, satyryk, dramaturg, autor programów kabaretowych i musicali.
Współpracował z kompozytorami, takimi jak Ryszard Poznakowski, Seweryn Krajewski czy Wojciech Młynarski. Utwory muzyczne z jego tekstem śpiewali m.in. Katarzyna Sobczyk, Stan Borys, Irena Jarocka, Niebiesko-Czarni, Maryla Rodowicz, Alibabki, Ewa Bem, Tadeusz Chyła, Anna German, Katarzyna Groniec, Jerzy Grunwald, Krystyna Janda, Anna Maria Jopek, Stenia Kozłowska, Jacek Lech, Czesław Niemen, Jerzy Połomski, Ludwik Sempoliński i Beata Wyrąbkiewicz.
Pomysłodawca i juror cyklicznego konkursu "Studencka Piosenka Miesiąca". W latach 2002–2006 przewodniczący Stowarzyszenia Autorów – Twórców Utworów Medialnych „STOTUM". Członek Stowarzyszenia Autorów ZAIKS, Związku Polskich Autorów i Kompozytorów ZAKR, Forum Związków Zawodowych FZZ, Związku Zawodowego Twórców Kultury oraz Związku Literatów Polskich.
Życiorys.
Rodzina i wykształcenie.
Urodził się i dorastał w Warszawie, ale w czasie wojny tymczasowo mieszkał w Rudnie k. Lublina i w Białogonie k. Kielc. Jest jedynakiem, synem Eugenii z d. Lipko herbu Nałęcz i Jerzego Dzikowskiego. Jego matka była Tatarką przesiedloną z Krymu. Jego ojciec był inżynierem elektrykiem i pełnił stanowisko kierownika Działu Studiów w Biurze Projektów Elektryfikacji Kolei.
Ukończył naukę w żeńskiej Szkole Podstawowej im. Heleny Rzeszotarskiej oraz Liceum im. Króla Władysława IV w Warszawie. Studiował na Wydziale Mechaniczno-Konstrukcyjnym Politechniki Warszawskiej, następnie przeniósł się na Wydział Samochodów i Ciągników tejże uczelni, z której po czterech semestrach został usunięty ze względu na jawne solidaryzowanie się z ofiarami rewolucji węgierskiej m.in. poprzez napisanie wiersza o dramatycznym przebiegu wydarzenia – wiersz „Węgierskim Bohaterom”, który cieszył się popularnością wśród studentów. Potem zmieniał kilkakrotnie kierunki studiów, ostatecznie ukończył filologię polską w dwuletnim Studium Nauczycielskim w Warszawie oraz – w latach 70. – scenopisarstwo na Wydziale Reżyserii PWSFTviT w Łodzi. Uzyskał także dyplom Warszawskiej Szkoły Fotograficznej i ukończył studia podyplomowe w Warszawskiej Wyższej Szkole Humanistycznej.
Kariera zawodowa.
Na początku lat 60. zaczął startować w konkursach literackich, m.in. zdobył pierwszą nagrodę w konkursie Gaudeamus Warszawski w 1962, do którego zgłosił się z cyklem opowiadań pt. „Ulice i…”, a za wiersze „Ślepcy”, „Pożegnanie z miastem” i „Moja wędrówka” zdobył drugą nagrodę w Turnieju Trzech Wierszy. Podczas nauki w Studium Nauczycielskim założył teatr studencki „Stawki 5”, z którym wystawił autorski spektakl "Tragedia Wydrwigroszów", w którym również zagrał. Jednocześnie przez dwa lata pracował jako nauczyciel w Szkole przy ul. Otwockiej 3 w Warszawie. Także podczas studiów został aktorem Teatru Dramatycznego Politechniki Warszawskiej, w którym zagrał niewielką rolę w przedstawieniu "Wesele Pani Du Barry". Związał się także z kabaretem działającym przy klubie studenckim Stodoła, w którym zadebiutował parodią sztuki "Ręce Eurydyki" Steve’a Harrisa, a następnie wystąpił też m.in. jako Achilles w parodii "Achillesa i panien". W latach 1961–1963 współpracował ze Stodołą jako kierownik literacki oraz autor scenariuszy programów (np. "Prowokacja" i "Świniobicie w Dzwonach") i spektakli ("Wszystko może się zdarzyć" i "W tym szaleństwie jest metoda"). Współpracował także w kabarecie Uniwersytetu Warszawskiego „Jamnik”.
W latach 60. zaczął także karierę jako autor tekstów piosenek; w radiu zadebiutował piosenką „Nie rzucajcie kelnerki”, którą zaśpiewał Bogdan Czyżewski. W tym czasie współpracował jako specjalista do nagrań piosenki młodzieżowej w Programie III Polskiego Radia, na którego antenie przygotowywał także audycje "Dziewiątka" i "Podwieczorek przy mikrofonie". Prowadził także własny program "Piosenka faktu" w Programie I PR. W 1963 był inspicjentem podczas 1. Krajowego Festiwalu Piosenki Polskiej w Opolu. Związał się z kabaretem działającym przy klubie studenckim Hybrydy, dla którego w latach 1963–1965 wraz z Wojciechem Młynarskim napisał scenariusze programów: "Radosna gęba stabilizacji" i "Ludzie to kupią". Również w 1963 nawiązał współpracę z bigbitowym zespołem Czerwono-Czarni, w którym tworzył teksty do melodii Zbigniewa Bizonia i Ryszarda Poznakowskiego. W 1965 współtworzony przez niego utwór „Nie wiem, czy to warto” w wykonaniu Katarzyna Sobczyk otrzymał pierwszą nagrodę w kategorii „Piosenka rozrywkowa” na 3. Krajowym Festiwalu Piosenki Polskiej w Opolu. Po sukcesie innej piosenki współtworzonej dla Sobczyk – „Mały Książę” – planował napisać musical pod tym samym tytułem, jednak ostatecznie nie doszło do realizacji projektu. Zamiast tego w październiku 1965 w Praskim Teatrze Ludowym w Warszawie premierę miał musical bigbitowy "Niedopasowani, czyli Goliath – Wielorybh…", do którego współtworzył piosenki wraz z Wojciechem Młynarskim.
Nawiązał współpracę z Jerzym Kosselą z zespołu Czerwone Gitary, dla którego wspólnie z innym członkiem grupy, kompozytorem Sewerynem Krajewskim, stworzył dlań wiele piosenek, m.in. przeboje „Dzień jeden w roku”, „Anna Maria”, „Dozwolone do lat osiemnastu”, „Słowo jedyne – ty” i „Ciągle pada”. Przez pewien czas współtworzył teksty dla Czerwonych Gitar z Kazimierzem Winklerem. Jako działacz Rady Naczelnej Zrzeszenia Studentów Polskich napisał wraz z Krajewskim nieoficjalny hymn Związku Socjalistycznej Młodzieży Polskiej, a także zaczął organizować wymyślony przez siebie cykliczny konkurs "Studencka Piosenka Miesiąca", którego był także jurorem. W lipcu 1969 w Teatrze Polskim w Poznaniu premierę miał musical "Gwałtu, co się dzieje" wg Aleksandra Fredry, do którego wraz z Krajewskim napisał libretto. W 1971 premierę miał film Jana Batorego "Dancing w kwaterze Hitlera", przy którym trzy lata wcześniej pracował jako autor tekstów piosenek ze ścieżki dźwiękowej. W pracy nad tekstem piosenki nigdy nie skupiał się na nim samym, interesował się też tym, jak będzie brzmiała piosenka jako całość – z muzyką, rytmem, wykonaniem i interpretacją.
Na początku stanu wojennego do Zespołu Filmowego „X” trafiły dwa scenariusze filmowe, które napisał w czasie studiów na PWSTiF w Łodzi. W 1981 za film "Krzycz głośniej" otrzymał nagrodę za scenariusz w konkursie Młodzi i Film w Koszalinie. W latach 80. pisał wyłącznie dla siebie. W tym czasie wyjechał na ponad dwa lata za granicę, gdzie dorabiał m.in. jako realizator światła podczas koncertów. Po powrocie do Polski założył wielobranżową firmę, w której zajmował się sprzedażą jachtów, motorówek i silników zaburtowych oraz wydawaniem albumów muzycznych. Zajmował się przekładami piosenek z języka francuskiego, głównie tekstów Georges'a Moustakiego.
W 1998 nakładem wytwórni Marmit wydał trzy albumy kompilacyjne z serii pt. "Dzikowski The Best", na których znalazły się przeboje różnych wykonawców z tekstami autorstwa Dzikowskiego. W maju 1999 z Sewerynem Krajewskim wydał limitowaną wersję singla z piosenką „Bądź wśród nas”; egzemplarz z numerem „1” wręczyli Janowi Pawłowi II podczas wizyty papieża w Polsce. W 2002 wydał książkę "Józup", którą współtworzył z Urszulą Dutkiewicz. W 2013 premierę miała piosenka „Syberiada” ze słowami Dzikowskiego, nagrana przez Annę Wyszkoni i Piotra Cugowskiego na potrzeby promocji filmu Janusza Zaorskiego "Syberiada polska".
W 2014 powstała Fundacja im. Krzysztofa Dzikowskiego, wspierająca i promująca dorobek młodych wykonawców, którzy dopiero zaczynają karierę muzyczną.
18 maja 2016 nakładem Państwowego Instytutu Wydawniczego ukazała się książka autobiograficzna "Tekściarz", opracowana przez Rafała Podrazę, opowiadająca o życiu i twórczości Dzikowskiego. W 2018 wydał antologię swojej twórczości – "Fruwam po ziemi".
Piosenki.
Prawa do piosenki "Ciągle pada" wykupił Polkomtel i wykorzystał w reklamie taryfy telefonii komórkowej jako "Ciągle gadam".
Życie prywatne.
Jego drugą żoną była Krystyna Grochowska, wokalistka zespołu Alibabki, z którą doczekał się narodzin dwóch synów: Błażeja i Bartosza, który zmarł w grudniu 2014. Kolejną żoną Dzikowskiego została Lidia, z wykształcenia filolog romanista. Ma czterech wnuków.
Przeszedł operację wszczepienia stymulatora serca.

</doc>
<doc id="1308198" url="https://pl.wikipedia.org/wiki?curid=1308198" title="Moss Burmester">
Moss Burmester

Moss James Burmester (ur. 19 czerwca 1981 w Hastings), nowozelandzki pływak, mistrz i wicemistrz świata na krótkim basenie w wyścigu na 200 m stylem motylkowym.
Dwukrotny olimpijczyk z Aten (2004) oraz z Pekinu (2008).
Linki zewnętrzne.
 

</doc>
<doc id="1308200" url="https://pl.wikipedia.org/wiki?curid=1308200" title="Polskie Towarzystwo Ochrony Ptaków">
Polskie Towarzystwo Ochrony Ptaków

Polskie Towarzystwo Ochrony Ptaków (dawniej Północnopodlaskie Towarzystwo Ochrony Ptaków, PTOP) – organizacja zajmująca się ochroną ptaków i ich siedlisk. Działa w Polsce północno-wschodniej, zostało powołane do życia w 1985 roku w Białowieży. 
Ratowanie awifauny.
PTOP został założony w 1985 roku w Białowieży pod nazwą Północnopodlaskie Towarzystwo Ochrony Ptaków. W roku 2006 zmieniono nazwę na Polskie Towarzystwo Ochrony Ptaków (nr KRS 0000082995), ponieważ działalność została rozszerzona na województwo wiarmińsko-mazurskie. PTOP ma status organizacji pożytku publicznego od 2006 r.
PTOP, na początku swej działalności zinwentaryzowało gniazda rzadkich ptaków drapieżnych na terenie woj. białostockiego (teraz podlaskie). Obecnie na terenach tych prowadzone są kontrole. Działalność PTOP dotyczy również ochrony środowiska. Do najważniejszych należy zaliczyć działania podjęte w celu ratowania Biebrzy i Narwi. Ujawniono i nagłośniono zagrożenie związane z osuszaniem terenów środkowej Biebrzy. Towarzystwo rozpoczęło tworzenie własnych rezerwatów przyrody. W roku 1990 powstał pierwszy taki rezerwat o powierzchni 8,5 ha.
Główna działalność PTOP związana jest z ochroną terenów podmokłych, będących siedliskiem wielu zagrożonych gatunków ptaków. Towarzystwo kupuje lub dzierżawi cenne przyrodniczo nieużytki, gdzie tworzone są „Ostoje ptaków PTOP”. Obecnie jest to teren ponad 1900 ha, głównie w Puszczy Białowieskiej, Knyszyńskiej, dolinach Biebrzy i Narwi.
Podjęto prace nad odtwarzaniem zdegradowanych przez człowieka terenów stanowiących jeszcze niedawno siedlisko rzadkich gatunków ptaków. Obecnie renaturalizacja prowadzona jest w Bagiennej Dolinie Narwi (przypuszczalnie największy projekt renaturalizacyjny w Europie, obejmujący tylko w jednym miejscu ok. 500 ha terenów), Bagnie Tykocin.
Towarzystwo zajmuje się monitorowaniem stanu i badaniem zmian w awifaunie Polski. Prowadzona jest działalność edukacyjna, mająca na celu szerzenie świadomości społeczeństwa na temat ochrony ptaków.
PTOP posiada kilka stacji terenowych m.in. w Giełczynie nad Biebrzą i w Kalitniku w Puszczy Knyszyńskiej.
Ratowanie cietrzewia i głuszca.
Od 1998 roku PTOP we współpracy z nadleśnictwami realizuje program, którego celem jest zachowanie cietrzewia i głuszca w ich naturalnych ostojach w północno-wschodniej Polsce.

</doc>
<doc id="1308203" url="https://pl.wikipedia.org/wiki?curid=1308203" title="Białyniczy">
Białyniczy



</doc>
<doc id="1308206" url="https://pl.wikipedia.org/wiki?curid=1308206" title="Eterek">
Eterek

Radiowy Teatrzyk „Eterek” – cykliczne satyryczne słuchowisko radiowe autorstwa Jeremiego Przybory, tworzone przez niego w latach 1948-1956.
Współautorem pierwszych trzech odcinków był Antoni Marianowicz, a reżyserem pierwszych dwóch – Kazimierz Wajda. Późniejsze odcinki realizował samodzielnie Jeremi Przybora. Kompozytorem piosenek do teatrzyku był Jerzy Wasowski. Spotkanie autora i kompozytora zaowocowało kilka lat później słynnym Kabaretem Starszych Panów.
Pierwszy „Eterek” został nadany 17 sierpnia 1948 o godzinie 19.45 w Programie II Polskiego Radia i trwał 25 minut, następny w niedzielę 17 października 1948 o godzinie 19.00 już w I Programie PR. Po pierwszych pięciu odcinkach nastąpiła prawie półroczna przerwa: szósty odcinek nadano 7 maja 1949. Ostatni odcinek, "Dramatyczny koncert życzeń", nagrano 24 marca 1956.
W dziesiątą rocznicę „Eterka”, 10 sierpnia 1958, wyemitowano "powtórkę" "Słynnych powiedzonek". 16 czerwca 1978 nadano jeszcze jeden odcinek, pod prawdopodobnym tytułem "W rannych pantoflach".
Teksty trzynastu wieczorów „Eterka” ukazały się w roku 1957 w wydaniu książkowym.
Wiodące postacie teatrzyku.
oraz:
W kolejnych premierach teatru występowało też wielu innych aktorów w epizodycznych postaciach: Andrzej Bogucki, Feliks Chmurkowski, Wacław Jankowski, Stefania Jarkowska, Janina Munclingerowa, Tadeusz Olsza, Danuta Wodyńska i Wiera Gran.
Dalszy ciąg nastąpi.
Półtora roku po nagraniu ostatniego odcinka Jeremi Przybora i Jerzy Wasowski rozpoczęli pracę nad cyklem dwudziestu sześciu audycji zatytułowanych "Dalszy ciąg nastąpi". Są one uważane za kontynuację Radiowego Teatrzyku „Eterek”. Pierwszy odcinek nagrano 25 września 1957, ostatni – 10 listopada 1958.

</doc>
<doc id="1308207" url="https://pl.wikipedia.org/wiki?curid=1308207" title="DES">
DES



</doc>
<doc id="1308212" url="https://pl.wikipedia.org/wiki?curid=1308212" title="Bołbasowo">
Bołbasowo

Bołbasowo (biał. "Балбасава") - osiedle typu miejskiego na Białorusi, w obwodzie witebskim w rejonie orszańskim. Około 5,5 tys. mieszkańców (2010).
Znajduje tu się przystanek kolejowy Zorny, położony na linii Orsza - Mohylew. W pobliżu leży lotnisko Bołbasowo.
Pierwsze wzmianki o osadzie z 1598 roku. Do 1952 miejscowość nosiła nazwę Bołbasowo, w latach 1952-1996 "Miasteczko wojskowe nr 20" (военный городок № 20). W 2000 otrzymała status osiedla typu miejskiego.

</doc>
<doc id="1308213" url="https://pl.wikipedia.org/wiki?curid=1308213" title="Supernova (album Desdemony)">
Supernova (album Desdemony)

Supernova (zapis stylizowany: _s.u.p.e.r.N.O.V.A.) – drugi album studyjny polskiej grupy muzycznej Desdemona. Wydawnictwo ukazało się 27 stycznia 2003 roku nakładem wytwórni muzycznej Metal Mind Productions. Nagrania zostały zarejestrowane w częstochowskim Studio 333. Wszystkie kompozycje nagrał, zmiskował i zmasterował Bartłomiej Kuźniak. W ramach promocji do utworu „XI IX” został zrealizowany teledysk, który wyreżyserował Łukasz Jankowski.
Lista utworów.
Opracowano na podstawie materiału źródłowego.

</doc>
<doc id="1308216" url="https://pl.wikipedia.org/wiki?curid=1308216" title="Tadeusz Rutkowski (sztangista)">
Tadeusz Rutkowski (sztangista)

Tadeusz Rutkowski (ur. 25 kwietnia 1951 w Krakowie) – polski sztangista. Dwukrotny medalista olimpijski.
Życiorys.
Startował w wadze ciężkiej II (do 110 kilogramów) i superciężkiej (powyżej 110 kilogramów). W tej pierwszej był brązowym medalistą w Montrealu, w drugiej cztery lata później w Moskwie. Trzykrotnie (1976, 1980 i 1981) zdobywał brązowe krążki mistrzostw świata. Wielokrotnie zostawał mistrzem Polski.

</doc>
<doc id="1308224" url="https://pl.wikipedia.org/wiki?curid=1308224" title="Rebecca Adlington">
Rebecca Adlington

Rebecca „Becky” Adlington (ur. 17 lutego 1989 w Mansfield) – brytyjska pływaczka specjalizująca się w stylu dowolnym, mistrzyni olimpijska z Pekinu na dystansie 400 m i 800 m stylem dowolnym, mistrzyni świata na krótkim basenie w wyścigu na 800 m stylem dowolnym.
Odznaczona Orderem Imperium Brytyjskiego IV klasy.

</doc>
<doc id="1308225" url="https://pl.wikipedia.org/wiki?curid=1308225" title="Arthur Bottomley">
Arthur Bottomley

Arthur George Bottomley, baron Bottomley (ur. 7 lutego 1907, zm. 3 listopada 1995), brytyjski polityk, członek Partii Pracy, minister w rządach Harolda Wilsona.
Życiorys.
Karierę zaczynał jako organizator Narodowego Związku Pracowników Sektora Publicznego. W latach 1929–1949 zasiadał w radzie okręgu Walthamstow. W latach 1945–1946 był burmistrzem Walthamstow.
W 1945 r. został wybrany do Izby Gmin jako reprezentant okręgu Chatham. Od 1950 r. reprezentował okręg wyborczy Rochester and Chatham. W 1959 r. przegrał wybory parlamentarne, ale powrócił do Izby Gmin w 1962 r., wygrywając wybory uzupełniające w okręgu Middlesbrough East. Od 1974 r. reprezentował okręg wyborczy Middlesbrough.
Bottomley swoje pierwsze stanowisko w administracji rządowej otrzymał w 1946 r., kiedy to został parlamentarnym podsekretarzem stanu w ministerstwie ds. dominiów. W 1947 r. był początkowo parlamentarnym podsekretarzem stanu w ministerstwie ds. Wspólnoty Narodów, a następnie sekretarzem handlu zamorskiego przy Zarządzie Handlu. Na tym stanowisku pozostawał do wyborczej porażki laburzystów w 1951 r. Po powrocie Partii Pracy do władzy w 1964 r. został ministrem ds. Wspólnoty Narodów. Za jego kadencji doszło do jednostronnej deklaracji niepodległości Rodezji. W latach 1966–1967 Bottomley był ministrem ds. rozwoju zamorskiego.
Z miejsca w Izbie Gmin Bottomley zrezygnował w 1983 r. Rok później został kreowany parem dożywotnim jako baron Bottomley i zasiadł w Izbie Lordów. Zmarł w 1995 r.

</doc>
<doc id="1308228" url="https://pl.wikipedia.org/wiki?curid=1308228" title="Wiesław Gawlikowski (sportowiec)">
Wiesław Gawlikowski (sportowiec)

Wiesław Witold Gawlikowski (ur. 2 lipca 1951 w Krakowie) – polski strzelec sportowy, specjalista w strzelaniu do rzutków. Brązowy medalista olimpijski z Montrealu.
Życiorys.
Jako zawodnik występował w Wawelu Kraków, Śląsku Wrocław i Sokole Piła. Cztery razy brał udział w igrzyskach olimpijskich (1968, 1972, 1976 i 1980), debiutując w Meksyku w wieku siedemnastu lat. W 1974 został indywidualnym mistrzem świata, wielokrotnie stawał na podium mistrzostw świata i Europy. Pięciokrotnie zdobywał tytuły mistrza Polski (1971–1974, 1981).
Ukończył XII Liceum Ogólnokształcące w Krakowie, a w 1979 studia nauczycielskie w Akademii Wychowania Fizycznego we Wrocławiu. Po zakończeniu kariery sportowej zajmował się m.in. działalnością trenerską. W latach 80. wyemigrował do Francji, powrócił do Polski po kilkunastu latach, zajmując się działalnością gospodarczą. Zasiadał we władzach Polskiego Komitetu Olimpijskiego.
Odznaczony Krzyżem Kawalerskim Orderu Odrodzenia Polski (2011).

</doc>
<doc id="1308230" url="https://pl.wikipedia.org/wiki?curid=1308230" title="Gian Galeazzo Visconti">
Gian Galeazzo Visconti

Gian Galeazzo Visconti (ur. 16 października 1351 w Pawii, zm. 3 września 1402 w Melegnano) – zwany był "Conte di Virtù" od nazwy Vertus w Szampanii, tytułu wniesionego w posagu przez jego pierwszą żonę, Izabelę de Valois, córkę Jana II Dobrego, króla Francji. Był władcą Mediolanu, Werony, Cremony, Bergamo, Brescii, Belluno, Pieve di Cadore, Feltre, Pavii, Novary, Como, Lodi, Vercelli, Alby, Asti, Pontremoli, Tortony, Alessandrii, Valenzy, Piacenzy, Parmy, Reggio Emilia, Vicenzy, Vigevano, Borgo San Donnino oraz pierwszym księciem Mediolanu.
Życiorys.
Jego rodzicami byli Galeazzo II Visconti i Bianka Sabaudzka. Wcześnie został zmuszony do małżeństwa przez Ojca, który chciał rozciągnąć i wzmocnić wpływ swojej rodziny. Gian Geleazzo poślubił więc Izabelę de Valois. Jego ojciec, coraz bardziej chory, pozostawił właściwie kierownictwo polityki państwowej bratu Bernabò, co przyczyniło się do spełnienia się ambitnych zamiarów syna, który w 1377 r. skłonił ojca do powierzenia mu administracji zachodniej części państwa. Część ta obejmowała Novarę, Alessandrię, Tortonę, Casale i Vercelli. Rok później udało mu się przejąć władzę także nad Asti. W 1373 r. zmarła mu żona, ale pozostał mu po niej tytuł hrabiego Vertus ("conte di Virtù"). W 1378 r. zmarł jego ojciec, natomiast Gian Galeazzo, który ostatnie lata spędził pod kuratelą stryja, próbował zawrzeć kolejne małżeństwo. Jego wzrok kierował się jednak nie na inne rodziny panujące w Europie, aby poprzez więzi małżeńskie zapewnić siłę panowaniu Viscontich, ale na Półwysep Apeniński. W 1379 r. miał przyjąć w porcie w Pizie królową Sycylii Marię Sycylijską, ale król Aragonii Piotr IV, przeciwny temu małżeństwu, dzięki któremu prawa do Sycylii przeszłyby na Viscontich, wysłał flotę, która zmusiła statki mediolańskie do ucieczki.
Rok 1380 zaznaczył się jako początek bardziej zdecydowanej polityki personalnej Gian Galeazzo, który coraz bardziej jawnie przeciwstawiał się stryjowi, mimo iż w tym roku poślubił jego córkę Katarzynę. Uzyskał od Wacława Luksemburskiego tytuł wikariusza cesarskiego, który służył mu do prezentowania się wobec poddanych jako prawowity władca. Bernabò jednak nie myślał rezygnować łatwo ze swojej władzy, ani przekazywać jej bratankowi. 6 maja 1385 r. w pobliżu Porta Ticinese Gian Galeazzo rozkazał go aresztować a sam został obwołany przez lud panem Mediolanu. Aby zachować pozory praworządności, wytoczył stryjowi proces oskarżając go o to, że rządził państwem bez legitymizacji ze strony cesarza. W ten sposób zostało przygotowane i usprawiedliwione zabójstwo Bernabò, który został otruty 18 grudnia 1385 r.
W realizacji ambitnej i ekspansywnej polityki zwrócił się na wschód, próbując rozszerzyć swe panowanie w kierunku Wenecji. W tym celu sprzymierzył się w 1387 r. z Francesco di Carrara, władcą Padwy, który był w konflikcie z Antonio della Scala. W razie zwycięstwa przypadłaby mu Werona, a władcy Padwy Vicenza, ale Visconti opanował tak Weronę, jak Vicenzę. Następnie zmusił Francesco do abdykacji i zajął Padwę, Belluno i Feltre. Wszystkie te zwycięstwa sprawiły, że stał się najpotężniejszym władcą północnej Italii. Stanowiło to zagrożenie nie tylko dla państw włoskich, ale i władców spoza Włoch. Najbardziej zagrożona czuła się Florencja, która podjęła się tworzenia ligi przeciwko Viscontiemu, do której przystąpili również Stefan III książę Bawarii i Jan III d'Armagnac. Wojna rozpoczęła się 3 maja 1389 r. i trwała do 1390 r. 25 lipca 1391 r. w bitwie pod Alessandrią Armagnac został ranny i wkrótce zmarł. W styczniu 1392 r. zawarto pokój, który jednak nie był pomyślny dla władcy Mediolanu, ponieważ musiał on oddać Padwę. Jego aktywność polityczna skierował się ku Piemontowi, Emilii i Genui. Już w 1390 r. związał się z królestwem Francji, oddając wraz z posiadłością Asti swą córkę Walentynę za małżonkę Ludwikowi Orleańskiemu, bratu króla Karola VI. 1 maja 1395 r. cesarz Wacław nadał mu za 100 000 florenów tytuł księcia Mediolanu, w rok później nadał mu hrabstwo Pavia, a w 1397 r. ustanowił go księciem Lombardii.
Wkrótce na nowo rozgorzał wojna z Florencją, która stworzyła sojusz z Karolem VI, Francesco Novello z Padwy, Bolonią i innymi przeciwko Viscontiemu. W lipcu 1397 r. wojska mediolańskie wkroczyły na terytorium Mantui. Na początku zostały pokonane w Governolo, ale później zmusiły wroga do ucieczki. Na chwilę rozejm przerwał wojnę. Florencja jednak była ciągle nieprzejednanym wrogiem Viscontiego, a ten podsycał w wielu miastach Toskanii wrogość wobec niej do tego stopnia, że Siena, Piza, Perugia i Asyż uznały nad sobą jego władzę zwierzchnią. Wobec sytuacji oblężenia Florencja zmontowała nowy sojusz, do którego wszedł nowy cesarz Robert Bawarski. Jednak Gian Galeazzo pokonał wojska niemieckie w bitwie pod Brescią 24 października 1401 r. Po pokonaniu oddziałów ligi florenckiej, 28 czerwca 1402 r. wkroczył do Bolonii. Wydawało się, że dla Florencji nie ma już ratunku, a jej upadek jest nieunikniony, ale 3 września 1402 r. Gian Galeazzo zmarł. Śmierć położyła kres jego ambitnym planom, których zwieńczeniem miała być koronacja na króla Włoch. Wkrótce po jego śmierci z wielkich osiągnięć i zdobyczy ambitnej polityki księcia prawie nic nie zostało. Jego następcą został syn Giovanni Maria.
Charakterystyka rządów.
Gian Galeazzo był doskonałym organizatorem oraz człowiekiem o wyjątkowym talencie politycznym. Jego polityka zagraniczna sprawiła, że księstwo Mediolanu osiągnęło apogeum swojego rozwoju i potęgi. Ustanowieni przez niego prawnicy dokonali przeglądu prawodawstwa mediolańskiego i zebrali je w jeden kodeks. W polityce wewnętrznej książę zachował tradycyjne urzędy i statuty lokalne, ale administrację podporządkował swojej władzy. Kazał też burzyć zamki szlacheckie i zabraniał budowy nowych, przez co bardziej podporządkowywał sobie szlachtę. Ograniczył przywileje i samodzielność Kościoła. Beneficja nie mogły być rozdawane bez jego wiedzy, a nominacje na urzędy kościelne musiały być z nim uzgodnione.
Był też mecenasem kultury. Podjął budowę katedry w Mediolanie, klasztoru kartuzów w Certosa di Pavia, który miał być miejscem pochówku władców, a także odnowił Uniwersytet w Pawii oraz założył akademię malarstwa i bibliotekę.

</doc>
<doc id="1308231" url="https://pl.wikipedia.org/wiki?curid=1308231" title="Stanisław Brejdygant">
Stanisław Brejdygant

Stanisław Ignacy Brejdygant (ur. 2 października 1936 w Warszawie) – polski aktor, reżyser, scenarzysta, pisarz i dramaturg.
Życiorys.
Absolwent polonistyki na Uniwersytecie Warszawskim, wydziału aktorskiego Warszawskiej Szkoły Teatralnej i reżyserii w łódzkiej filmówce. Jako aktor występował na deskach teatrów warszawskich: Narodowego, Powszechnego, Nowego i Dramatycznego a także Teatru Bałtyckiego w Koszalinie, Teatru Polskiego w Poznaniu i Teatru Nowego w Łodzi. Jako reżyser pracował w Teatrze Współczesnym we Wrocławiu i Teatrze Nowym Warszawie. Ma w swoim dorobku role szekspirowskie i w adaptacjach Dostojewskiego, a także w wielu innych. Jako reżyser wystawił m.in. "Wiecznego małżonka" i "Idiotę" Dostojewskiego oraz pięć oper (m.in. "Damę Pikową" Piotra Czajkowskiego). Ma w swoim dorobku kilka filmów, słuchowisk radiowych i widowisk plenerowych. Dużą popularność zdobył jako dubbingujący tytułową postać w brytyjskim serialu "Ja, Klaudiusz". Jest członkiem Stowarzyszenia Pisarzy Polskich, był członkiem Zarządu Głównego ZASP-u, ZAiKS-u, PEN Clubu, ITI oraz Rady Pisarzy Trzech Mórz. Działał dla komunistycznych służb bezpieczeństwa jako tajny współpracownik ps. "Nowakowski".
W 2013 został odznaczony Srebrnym Medalem „Zasłużony Kulturze Gloria Artis”.
Życie prywatne.
Aktor ma dwóch synów: Krzysztofa (ur. 1984) i Igora. Jest żonaty z Ritą.

</doc>
<doc id="1308233" url="https://pl.wikipedia.org/wiki?curid=1308233" title="Widze">
Widze

Widze (biał. "Відзы") − osiedle typu miejskiego na Białorusi, w obwodzie witebskim w rejonie brasławskim, 35 km od Brasławia. Około 1,8 tys. mieszkańców (2010).
Siedziba parafii prawosławnej (pw. św. Mikołaja Cudotwórcy) i rzymskokatolickiej (pw. Narodzenia Najświętszej Maryi Panny).
Historia.
W latach 1921–1945 ówczesne miasteczko leżało w Polsce, w województwie nowogródzkim (od 1926 w województwie wileńskim), w powiecie brasławskim, było siedzibą gminy Widze.
8 lipca 1920 r. pod miejscowością miała miejsce bitwa wojsk polskich z sowieckimi.
Według Powszechnego Spisu Ludności z 1921 roku zamieszkiwało tu 856 osób, 271 było wyznania rzymskokatolickiego, 28 prawosławnego, 200 staroobrzędowego, 316 mojżeszowego a 41 mahometańskiego. Jednocześnie 613 mieszkańców zadeklarowało polską przynależność narodową, 8 białoruską, 182 żydowską a 53 inną. Było tu 145 budynków mieszkalnych. W 1931 w 431 domach zamieszkiwało 2326 osób.
Miejscowość należała do miejscowej parafii rzymskokatolickiej i prawosławnej. Podlegała pod Sąd Grodzki w m. Turmont i Okręgowy w Wilnie; mieścił się tu urząd pocztowy który obsługiwał znaczną część gminy Widze.
W miejscowości urodził się Jan Papłoński filolog języka polskiego oraz dyrektor Instytutu Głuchoniemych i Ociemniałych w Warszawie.
Zabytki.
Oprócz kościoła z 1914 roku, znajduje się tu także molenna staroobrzędowców pw. Zaśnięcia Matki Bożej z 1910, a w południowej części miejscowości mogiła Tomasza Wawrzeckiego – jednego z przywódców insurekcji kościuszkowskiej.
Inne obiekty.
Cerkiew prawosławna pw. św. Mikołaja Cudotwórcy z 2009 r., parafialna.
Parafia rzymskokatolicka.
Parafia w Widzach istnieje od XV w. Pierwszy drewniany kościół ufundowali w 1481 roku bracia Cwietka i Hanusz Dowgirdowiczowie.

</doc>
<doc id="1308236" url="https://pl.wikipedia.org/wiki?curid=1308236" title="Mazur">
Mazur

Kluby sportowe:
Inne:

</doc>
<doc id="1308239" url="https://pl.wikipedia.org/wiki?curid=1308239" title="Okręg wyborczy Chatham">
Okręg wyborczy Chatham

Okręg wyborczy Chatham powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasto Chatham w Kencie. Został zlikwidowany w 1950 r.

</doc>
<doc id="1308240" url="https://pl.wikipedia.org/wiki?curid=1308240" title="Suzaan van Biljon">
Suzaan van Biljon

Suzaan van Biljon (ur. 26 kwietnia 1988) – południowoafrykańska pływaczka, mistrzyni świata na krótkim basenie z Manchesteru w wyścigu na 200 m stylem klasycznym.

</doc>
<doc id="1308243" url="https://pl.wikipedia.org/wiki?curid=1308243" title="Debiut (album Czesława Mozila)">
Debiut (album Czesława Mozila)

Debiut – pierwszy album studyjny zespołu polskiego wokalisty i muzyka Czesława Mozila – Czesław Śpiewa. Wydawnictwo ukazało się 7 kwietnia 2008 roku nakładem wytwórni muzycznej Mystic Production. Album został wyprodukowany przez duet Jonas Jensen i Czesław Mozil. 
Album dotarł do 1. miejsca listy OLiS w Polsce. 16 marca 2011 roku płyta uzyskała w Polsce status dwukrotnej platyny osiągając łącznie nakład ponad 70 tysięcy egzemplarzy.
Teksty do utworów zostały napisane przez internautów na czacie Multipoezja.onet.pl prowadzonym przez Michała Zabłockiego. W nagrywaniu albumu uczestniczyły m.in. Kwintet Dęty: Femme Fatale, Chór Świętej Anny z Kopenhagi, Chór Dobrej Karmy i Chór Impreza U Jakuba oraz artyści akompaniujący Czesławowi na mandolinie, gitarze basowej, fujarkach, perkusji, gitarach, saksofonie, kontrabasie czy waltorni.
Ilustracje do płyty wykonała Jaśmina Parkita.
Pierwszym singlem promującym płytę była kompozycja „Maszynka do świerkania” do której został zrealizowany także teledysk. Zdjęcia do obrazu zostały wykonane w barze "Kulkafeen" w centrum Kopenhagi, którego współwłaścicielem był Mozil, który po powrocie do Polski jednak zdecydował się na jego sprzedanie. Kolejne teledyski zostały zrealizowane do utworów †Mieszko i Dobrawa jako początek Państwa Polskiego” i „Ucieczka z wesołego miasteczka”.
Teledysk do piosenki „Maszynka do świerkania”, otrzymał nagrodę międzynarodowego kanadyjskiego festiwalu wideoklipów Crave Fest 2008 w kategorii wideoklipów nieanglojęzycznych.
Twórcy.
Opracowano na podstawie materiału źródłowego.

</doc>
<doc id="1308244" url="https://pl.wikipedia.org/wiki?curid=1308244" title="Dyskografia Ashlee Simpson">
Dyskografia Ashlee Simpson

Artykuł przedstawia całkowitą dyskografię amerykańskiej wokalistki pop Ashlee Simpson. Artystka w sumie wydała trzy albumy studyjne, osiem singli, dwie strony B oraz osiem teledysków dzięki wytwórni Universal Music.
Inne.
Piosenki, które nie pojawiły się na oficjalnych, studyjnych albumach artystki, ale nagrane przez nią dla innych celów:
Niewydane utwory.
Utwory, które Simpson napisała i/bądź nagrała lecz zostały niewydane.

</doc>
<doc id="1308246" url="https://pl.wikipedia.org/wiki?curid=1308246" title="Okręg wyborczy Rochester and Chatham">
Okręg wyborczy Rochester and Chatham

Okręg wyborczy Rochester and Chatham powstał w 1950 r. i wysyłał do brytyjskiej Izby Gmin jednego deputowanego. Okręg położony był w hrabstwie Kent. Został zlikwidowany w 1983 r.

</doc>
<doc id="1308247" url="https://pl.wikipedia.org/wiki?curid=1308247" title="Ukraińska Lista Katyńska">
Ukraińska Lista Katyńska

Ukraińska Lista Katyńska (niekiedy zwana również listą Cwietuchina) – lista obywateli polskich zamordowanych przez NKWD na Ukrainie na podstawie decyzji Biura Politycznego Wszechzwiązkowej Partii Komunistycznej (bolszewików) i naczelnych władz państwowych ZSRR z 5 marca 1940, ofiar zbrodni katyńskiej.
Historia.
Do odkrycia ofiar tej części zbrodni katyńskiej (tzw. „ukraiński ślad Katynia” – od pierwszej pracy na ten temat w opracowaniu Zuzanny Gajowniczek z 1995) przyczynił się prokurator Andriej Amons. Lista zawierająca dane personalne 3435 obywateli polskich została przekazana 5 maja 1994 zastępcy Prokuratora Generalnego RP, Stefanowi Śnieżko, przez zastępcę szefa Służby Bezpieczeństwa Ukrainy, gen. Andrija Chomicza. Jest to spis 3435 więziennych akt osobowych wysłanych 25 listopada 1940 roku przez naczelnika 1go Wydziału Specjalnego NKWD Ukraińskiej Socjalistycznej Republiki Radzieckiej (USRR), st. lejtnanta bezpieczeństwa państwowego Cwietuchina, do naczelnika 1go Wydziału Specjalnego NKWD Związku Sowieckiego, majora bezpieczeństwa państwowego Leonida Basztakowa. Do listy dołączono 3435 akt w 5 workach.
Według badań Jędrzeja Tucholskiego skazani figurujący na Ukraińskiej Liście Katyńskiej zostali umieszczeni na 12 listach dyspozycyjnych wysyłanych przez 1szy Wydział Specjalny NKWD w Moskwie; na ich podstawie tworzono transporty więźniów kierowanych do miejsc egzekucji. W przypadku Ukrainy listy te nosiły numery 041, 042, 043, 055, 056, 057, 064, 065, 066, 067, 071, 072 (wśród list o numerach od 01 do 072, obejmujących wszystkie ofiary zbrodni katyńskiej). Samo określenie „Ukraińska Lista Katyńska” z polskiego punktu widzenia odnosi się do miejsc przetrzymywania więźniów i ich zamordowania, natomiast dla Ukraińców może być obraźliwe, przez możliwe skojarzenie ze sprawstwem z ich strony.
Według niepełnych danych z 2010 na Ukraińskiej Liście Katyńskiej znajdowało się:
Na Ukraińskiej Liście Katyńskiej figuruje 7 generałów: Romuald Dąbrowski, Kazimierz Dzierżanowski, Władysław Jędrzejewski, Szymon Kurz, Mieczysław Linde, Franciszek Paulik i Rudolf Prich, a także 26 pułkowników i 46 podpułkowników Wojska Polskiego (wśród oficerów byli obrońcy Lwowa 1939, a także ppłk Tadeusz Korniłowicz, zięć Henryka Sienkiewicza. Wśród osób cywilnych znajdujących się na liście było m. in. 74 ziemian, 46 nauczycieli, 70 inżynierów, 15 lekarzy, 174 prawników (w tym 2 sędziów Sądu Najwyższego), 19 starostów (m.in. Wojciech Bucior) i wicestarostów, 10 prezydentów i wiceprezydentów miast (m.in. wiceprezydenci Lwowa: Wiktor Chajes, Roman Dunin, Franciszek Irzyk, Jan Weryński), 11 burmistrzów (m.in. Jan Bryk, Zygmunt Czerwiński, Tadeusz Bystrzycki), 7 senatorów (trzej polscy: Maciej Bundzylak, Apolinary Garlicki, Tadeusz Moszyński oraz czworo ukraińskich: Innocenty Głowacki, Omelan Hordynśkyj, Ołena Łewczaniwśka i Mykoła Masłow), 9 posłów (Dezydery Smoczkiewicz, Edward Ekert, Walerian Niedźwiecki, Zygmunt Piotrowski, Jan Poznański, Karol Grzesik – także prezydent Chorzowa, marszałek Sejmu Śląskiego, Stanisław Widacki – także prezydent Tarnopola, Iłarion Tarnawski, Petro Fedeszyn) i 91 urzędników. Wśród zamordowanych byli m.in. wicewojewoda wołyński Ignacy Strzemiński, pracownicy naukowi Uniwersytetu Jana Kazimierza we Lwowie: Ludwik Dworzak, Alfred Laniewski, Władysław Mikuszewski, Zenon Wachlowski, Aleksandra Valenta, wielu leśników, m.in. Kazimierz Stepan, przemysłowcy Adam i Stefan Baczewski. Wśród innych ofiar byli m.in. dwaj synowie Tadeusza Czarkowskiego-Golejewskiego, Cyryl i Wiktor.
Na Ukraińskiej Liście Katyńskiej figuruje kilkuset obywateli II RP narodowości żydowskiej i ukraińskiej. Wśród ofiar była również niewielka liczba kobiet (wśród nich nauczycielka Zofia Rudomina-Dusiatska, pracownik naukowy Aleksandra Valenta oraz Klara Auerbach-Margules i jej siostra Stella Menkes, właścicielki ziemskie).
Opublikowana w 1994 Ukraińska Lista Katyńska w niektórych przypadkach zawierała inny zapis tożsamości ofiar w odniesieniu do ich faktycznego zapisu nazwiska.
Część ofiar zbrodni katyńskiej figurujących na Ukraińskiej Liście Katyńskiej pochowano w Bykowni. Archeolodzy zdołali określić nazwiska dziewięciu z nich.
Zamordowani z ULK wcześniej byli przetrzymywani głównie w Kijowie, ale też w Chersoniu i Odessie. Polskie prace ekshumacyjne były prowadzone w Bykowni w latach 2001, 2006, 2007 oraz ponownie w 2011 i 2012. Pracami kierował prof. Andrzej Kola. W 2007 natrafiono na nieśmiertelnik należący do st. sierż. Józefa Naglika. W 2007 w zbiorowej mogile zostały pochowane szczątki 1488 obywateli RP. Po kolejnych pracach w 2011 ustanowiono następną mogiłę.

</doc>
<doc id="1308250" url="https://pl.wikipedia.org/wiki?curid=1308250" title="16 WDH">
16 WDH



</doc>
<doc id="1308251" url="https://pl.wikipedia.org/wiki?curid=1308251" title="Cielak">
Cielak



</doc>
<doc id="1308253" url="https://pl.wikipedia.org/wiki?curid=1308253" title="Okręg wyborczy Middlesbrough East">
Okręg wyborczy Middlesbrough East

Okręg wyborczy Middlesbrough East powstał w 1918 r. i wysyłał do brytyjskiej Izby Gmin jednego deputowanego. Okręg obejmował wschodnią część miasta Middlesbrough. Został zlikwidowany w 1974 r.

</doc>
<doc id="1308254" url="https://pl.wikipedia.org/wiki?curid=1308254" title="Grading (numizmatyka)">
Grading (numizmatyka)

Grading – stopniowanie, szacowanie, określanie kategorii stopnia, stanu zachowania numizmatu (monety) lub banknotu. Monetę wkłada się do plastikowego pudełka, zwanego slabem. Przy ocenie monety używana jest tzw. skala Sheldona (zapoczątkowana w USA) posługuje się ocenami od 1 do 70, gdzie 70 oznacza perfekcyjny stan zachowania, podczas gdy 1 przypisana jest dla niemal nierozpoznawalnego ze względu na swój stan zachowania numizmatu.
Na świecie istnieje kilka liczących się firm gradingowych, np. Professional Coin Grading Service (PCGS), Numismatic Guaranty Corporation (NGC), American Numismatic Association Certification Service (ANACS) oraz Independent Coin Graders (ICG). Polskie firmy gradingujące: Krakowski Salon Numizmatyczny Gibon (Gibon – Grading), Gliwickie Centrum Numizmatyczne (GCN ECC), Polskie Centrum Gradingu (PCG), DGG GRADING. Mankamentami polskich firm gradingowych jest nieduże doświadczenie, częste pomyłki przy określeniu oryginalności monet, jawna sprzedaż swoich własnych slabów oraz nagminne zawyżanie stanu. Kolejnym problemem jest fakt, że monety kolekcjonerskie bite stemplem lustrzanym, są oceniane często na najwyższą skale, która nie zawsze wiąże się ze stanem zachowania monet, które posiadają np. patynę. Grading monet za granicą to usługa coraz bardziej popularna, gdyż monety ocenione przez firmy profesjonalnie zajmujące się tą dziedziną osiągają wyższe ceny na aukcjach oraz uzyskują gwarancję autentyczności, a wysyłką i zabezpieczeniem monet do podróży zajmuje się wiele polskich sklepów numizmatycznych, które odgrywają rolę pośrednika.
Monety poddane ekspertyzie pakowane są w tak zwane slaby, na których znajduje się logo firmy, kod kreskowy oraz hologram. Tak chronione numizmaty zapewniają większą autentyczność, zwłaszcza podczas większych aukcji w domach aukcyjnych.

</doc>
<doc id="1308257" url="https://pl.wikipedia.org/wiki?curid=1308257" title="Lucy Griffiths">
Lucy Griffiths

Lucy Griffiths (ur. 10 listopada 1986 w Brighton, Anglia) – angielska aktorka.

</doc>
<doc id="1308259" url="https://pl.wikipedia.org/wiki?curid=1308259" title="Grand Prix Australii 1994">
Grand Prix Australii 1994

Grand Prix Australii 1994 (oryg. Australian Grand Prix) – ostatnia runda Mistrzostw Świata Formuły 1 w sezonie 1994, która odbyła się 13 listopada 1994, po raz 10. na torze Adelaide Street Circuit.
59. Grand Prix Australii, 10. zaliczane do Mistrzostw Świata Formuły 1.

</doc>
<doc id="1308261" url="https://pl.wikipedia.org/wiki?curid=1308261" title="Ragnarok Online DS">
Ragnarok Online DS

 Ragnarok Online DS – jest grą stworzoną przez Gravity Corp. na przenośną konsolę Nintendo DS. Jest to gra bazująca na popularnej grze Ragnarok Online. 
Wydanie gry miało miejsce w 2008 roku w Japonii. Wydanie gry na rynek amerykański miało miejsce 16 lutego 2010 roku.
W grze muzyka i grafika zostały dokładnie odwzorowane z wersji PC, z tym że nie ma możliwości obracania kamery. W grze gracz kieruje poczynaniami Aresa, a w miarę rozwoju fabuły dołączają się do niego również inne postacie. Gracz może się poruszać po 5 miastach ze świata Ragnaroka (Prontera, Geffen, Morroc, Yuno, Lighthalzen)

</doc>
<doc id="1308264" url="https://pl.wikipedia.org/wiki?curid=1308264" title="Mary Mohler">
Mary Mohler

Mary Elizabeth Mohler; z domu De Scenza (ur. 17 września 1984), amerykańska pływaczka, mistrzyni świata na krótkim basenie z Manchesteru w wyścigu na 200 m stylem motylkowym.

</doc>
<doc id="1308265" url="https://pl.wikipedia.org/wiki?curid=1308265" title="Grand Prix Australii 1995">
Grand Prix Australii 1995

Grand Prix Australii 1995 (oryg. EDS Australian Grand Prix) – ostatnia runda Mistrzostw Świata Formuły 1 w sezonie 1995, która odbyła się 10 - 12 listopada 1995, po raz 11. na torze Adelaide Street Circuit.
60. Grand Prix Australii, 11. zaliczane do Mistrzostw Świata Formuły 1.

</doc>
<doc id="1308266" url="https://pl.wikipedia.org/wiki?curid=1308266" title="Okręg wyborczy Middlesbrough">
Okręg wyborczy Middlesbrough

Okręg wyborczy Middlesbrough powstał w 1868 r. i wysyłał do brytyjskiej Izby Gmin jednego deputowanego. Okręg został zlikwidowany w 1918 r., ale przywrócono go ponownie w 1974 r. Obejmuje swoim zasięgiem miasto Middlesbrough w północno-wschodniej Anglii.

</doc>
<doc id="1308274" url="https://pl.wikipedia.org/wiki?curid=1308274" title="Miejscowe Koło Międzykorporacyjne">
Miejscowe Koło Międzykorporacyjne

Miejscowe Koło Międzykorporacyjne to terenowy organ Związku Polskich Korporacji Akademickich (ZPK!A). W jego skład wchodziły wszystkie działające na terenie danego ośrodka akademickiego Polskie Korporacje Akademickie zrzeszone w ZPK!A. Był to istotny element struktury związkowej, właściwie jego komórka pozbawiona odrębnej osobowości prawnej, jak i ideologii korporacyjnej. Na forum miejscowego Koła Międzykorporacyjnego koordynowano wspólne korporacyjne działania, organizowano zawody sportowe i bale korporacyjne, decydowano o przyjęciu nowych korporacji. Struktura wewnętrzna rozbijała się na kilka regionalnych środowisk, w których istniały Koła, składające się z delegatów poszczególnych korporacji. Sieć terenowa Związku obejmowała osiem ośrodków akademickich: 

</doc>
<doc id="1308277" url="https://pl.wikipedia.org/wiki?curid=1308277" title="Grand Prix Australii 1997">
Grand Prix Australii 1997

Grand Prix Australii 1997 (oryg. Qantas Australian Grand Prix) – pierwsza runda Mistrzostw Świata Formuły 1 w sezonie 1997, która odbyła się 9 marca 1997 na torze Albert Park Circuit.
62. Grand Prix Australii, 13. zaliczane do Mistrzostw Świata Formuły 1.

</doc>
<doc id="1308281" url="https://pl.wikipedia.org/wiki?curid=1308281" title="Armia Imperium Rosyjskiego">
Armia Imperium Rosyjskiego

Armia Imperium Rosyjskiego, oficjalnie Cesarska Armia Rosyjska (, "Russkaja imperatorskaja armija", po polsku potocznie "armia carska") – wojska lądowe Cesarstwa Rosyjskiego (państwa rosyjskiego w latach 1721–1917). Obok Cesarskiej Floty Rosyjskiej i Cesarskiej Floty Wojenno-Powietrznej Rosji wojska lądowe stanowiły podstawowy rodzaj sił zbrojnych Rosji.
Za twórcę nowoczesnego wojska rosyjskiego uważany jest car Piotr I Wielki. To on wprowadził do armii zwyczaje podpatrzone w krajach Europy Zachodniej. Reforma opierała się na działających w Rosji już od wielkiej smuty pułkach obcego wzoru, którymi stopniowo zastępowano nieregularne wojska ziemskie i pułki strzeleckie. W 1699 roku wprowadzono częściowy obowiązek werbunkowy, w 1762 zniesiono obowiązkową służbę wojskową dla szlachty rosyjskiej a w 1874 wprowadzono powszechny obowiązek wojskowy.
Szeregi armii, zależnie od okresu, zasilali nie tylko Rosjanie, ale i Niemcy bałtyccy, Niemcy nadwołżańscy, Serbowie, Kozacy, Kałmucy, Tatarzy, Baszkirzy, Polacy, Litwini, Białorusini, Ukraińcy, Żydzi i inni.
Żołnierze Cesarskiej Armii Rosyjskiej brali udział w licznych działaniach, m.in. w wojnach napoleońskich, wojnie krymskiej, wojnie rosyjsko-japońskiej i I wojnie światowej.
Wielkość armii i służba.
Na początku XIX wieku armia imperatora należała do największych w Europie. Pod bronią znajdowało się ok. 450 tys. żołnierzy, z czego 75% stanowiła piechota. W latach 1793-1855 służba wojskowa w Imperium Rosyjskim trwała 25 lat, a w 1855 r. skrócono ją do 15 lat. Dalsze zmiany przyniosła reforma z 1874 r., gdy rozszerzono grupę podlegającą poborowi, ale jednocześnie skrócono czynną służbę do 6 lat w wojskach lądowych i 7 lat we flocie. 
Śmiertelność żołnierzy w armii rosyjskiej była zatrważająca. Szacuje się, że w czasie obowiązywania 25-letniej służby na 17–25 tys. wcielonych do armii do końca tego okresu dożywało ok. 200-300 poborowych. Bynajmniej nie gwarantowało to zwolnienia do domu. Wielu żołnierzy po służbie było przenoszonych do formacji rezerwowych, dzięki temu wojsko rosyjskie zachowywało pod bronią doświadczonych weteranów. Oficjalne czynniki przyznawały, że w czasach panowania Mikołaja I rocznie z powodu ciężkich warunków bytowania umierało 40 tys. żołnierzy rosyjskich. Największa śmiertelność była wśród oddziałów stacjonujących na Kaukazie. W latach 30.–40. XIX wieku praktycznie żaden rosyjski żołnierz nie dożył tzw. nieograniczonego urlopu. Na początku lat 50. XIX wieku armia rosyjska liczyła 938 731 żołnierzy formacji regularnych i 245 850 nieregularnych (głównie kozackich). Obliczenia wskazują, że podczas pierwszych 25 lat panowania Mikołaja I od samych chorób zmarło 1 028 650 żołnierzy. Do czasów reformy wojskowej Dmitrija Milutina w 1874 wojsko rosyjskie nie znało koszar. Niemal półtoramilionowe wojsko rozlokowane było w prymitywnych ziemiankach i lepiankach lub po kwaterach prywatnych. W ramach represji w trakcie i po upadku powstania listopadowego do specjalnych batalionów tzw. kantonistów wcielono dzieci polskie.
W ramach reformy Milutina skrócono czas służby wojskowej z 25 do 16 lat, wprowadzono naukę czytania i pisania, ograniczono stosowanie kar cielesnych wobec żołnierzy, po 1864 roku przezbrojono armię na broń gwintowaną odtylcową i zorganizowano okręgi wojskowe. W 1874 roku wprowadzono powszechny obowiązek służby wojskowej. 
W 1914 armia ta była największą armią czasu pokoju na świecie i liczyła 1 423 000 żołnierzy, przy 180 mln całkowitej liczebności ludności Imperium. Trzy tygodnie po ogłoszeniu mobilizacji, jej liczebność wzrosła do 5 338 000 osób. W latach 1914-1917, w czasie działań prowadzonych w I wojnie światowej armia rosyjska wzięła do niewoli około 2 000 000 żołnierzy. Byli to głównie żołnierze armii austro-węgierskiej. 
Piechota.
Dywizje piechoty.
Armia carska liczyła 52 dywizje piechoty:
Dywizja składała się z 2 brygad po 2 pułki w każdej (wyjątek stanowiła jedna dywizja armijna, w składzie której był jeden dodatkowy pułk – razem 5 pułków).
Brygady strzeleckie.
Armia carska liczyła 15 brygad strzeleckich:
Każda z brygad strzeleckich oraz fińska (finlandzka) składały się z 2 pułków po 2 bataliony, natomiast pozostałe brygady z 4 oddzielnych batalionów, brygada kaukaska miejscowa z drużyn.
Pułki piechoty.
Armia carska liczyła 209 pułków piechoty:
W skład pułku wchodziły 4 bataliony po 4 kompanie w każdym z nich.
Cała piechota liczyła 945 batalionów, w pułku było około 1900 żołnierzy w czasie pokoju oraz około 4000 podczas wojny.
Kawaleria.
Armia carska liczyła 23 dywizje kawalerii:
A także:
W czasie działań wojennych w pułku było około 1000 żołnierzy i 900 koni.
Artyleria.
Artyleria piesza.
W brygadach artylerii pieszej było 6-9 baterii, po 8 armat w każdej.
Artyleria konna.
Bateria miała po 6 armat. W składzie polowej artylerii były także artyleryjskie pułki.
Wojska inżynieryjne.
Rosyjskie wojska inżynieryjne, stacjonujące w europejskiej części Rosji oraz na Kaukazie, były zgrupowane w 7 brygad saperskich i 1 brygadę kolejową.

</doc>
<doc id="1308285" url="https://pl.wikipedia.org/wiki?curid=1308285" title="LASIK">
LASIK

Laser-Assisted in situ Keratomileusis (LASIK) – typ refrakcyjnej operacji laserowej oczu przeprowadzanej przez okulistów dla korekcji krótkowzroczności, dalekowzroczności i astygmatyzmu. W odróżnieniu od metody fotokeratektomii refrakcyjnej, PRK (zwaną też ASA, Advanced Surface Ablation) nie jest wymagane usunięcie nabłonka, dzięki czemu oczy szybciej się goją, a pacjent nie czuje bólu. Można też tą metodą leczyć obydwoje oczu jednocześnie. Występują jednak przypadki, w których wskazane jest przeprowadzenie operacji metodą PRK/ASA. Wielu pacjentów wybiera metodę LASIK alternatywnie do noszenia korekcyjnych okularów albo szkieł kontaktowych.
Historia.
Wynalezienie metody LASIK przypisuje się kolumbijskiemu okuliście hiszpańskiego pochodzenia Jose Barraquerowi. W latach 50. skonstruował on mikrokeratom używany w celu wycięcia wąskich płatków w rogówce i zmiany jej kształtu (jest to tzw. keratomiloza). Dostarczył również wiedzy o tym, jak duża część rogówki musi pozostać niezmieniona, aby skutek leczniczy był długotrwały.
Rozwój technologii spowodował wynalezienie w Rosji metody keratotomii promienistej (ang. radial keratotomy, RK) przez Swiatosława Fiodorowa w latach 70. XX wieku oraz wynalezienia metody PRK (ang. photorefractive keratectomy) w Niemczech przez Theo Seilera w latach 80.
W 1968 w Northrup Corporation Research and Technology Center uniwersytetu Kalifornijskiego Mani Lal Bhaumik i grupa pozostałych naukowców pracujących nad laserami dwutlenkowęglowymi wynaleźli laser ekscymerowy. Dr Bhaumik ogłosił swoje odkrycie w maju 1973 na spotkaniu Denver Optical Society of America w Denver w stanie Kolorado. Później wynalazek opatentował. 
Wprowadzenie lasera umożliwiły osiągnięcia w technice laserowej dokonane przez Rangaswamy Srinivasana. W 1980 Srinivasan pracował w laboratorium badawczym IBM Research i odkrył, że ultrafioletowy laser ekscymerowy może wytrawić żywą tkankę w precyzyjny sposób przy równoczesnym braku uszkodzeń cieplnych okolicy. Nazwał to zjawisko fotodekompozycją ablacyjną (Ablative Photodecomposition, APD). Dr. Stephen Trokel opublikował wyniki badań w American Journal of Ophthalmology w 1983 roku.
Pierwszy patent metody LASIK został przyznany przez US Patent Office Gholamowi A. Peymanowi 20 czerwca 1989 (US Patent #4,840,175, "Method for Modifying Corneal Curvature").
Dzięki postępom w technice laserowej oraz rozwojowi technologicznemu i teoretycznemu operacji refrakcyjnej, LASIK została rozwinięta w 1990 przez Lucio Buratto (Włochy) i Ioannis Pallikaris (Grecja) jako połączenie dwóch wcześniejszych metod, LASEK i fotokeratektomii refrakcyjnej (PRK). Szybko stała się popularna z powodu większej precyzji i zmniejszonego w porównaniu z dwiema wcześniejszymi metodami ryzyka powikłań. Dzisiejsze lasery są jeszcze szybsze i precyzyjniejsze a wprowadzone ulepszenia znacznie poprawiły skuteczność zabiegu. Występujące pomimo to ograniczenia i niepożądane efekty były impulsem do dalszych badań nad takimi metodami, jak: Femtosecond Lenticule EXtraction, FLIVC, Epi-LASIK, sub-Bowman’s Keratomileusis i wiele innych.
Zabieg.
Zabieg przeprowadzają okuliści, trwa kilkadziesiąt sekund, a dyskomfort odczuwany przez pacjenta jest minimalny.
Przed.
Pacjenci noszący miękkie szkła kontaktowe zwykle otrzymają zalecenie zaprzestania ich noszenia od 5 do 7 dni przed planowanym zabiegiem. Pacjenci noszący twarde szkła kontaktowe powinni przestawać nosić je na co najmniej 6 tygodni przed zabiegiem, a 12 tygodni jeśli noszą je dłużej niż trzy lata. Wykonuje się badanie rogówki pacjenta za pomocą pachymetru, aby określić ich grubość i za pomocą topografu, aby zmierzyć kontury powierzchni. Używając lasera o małej energii, przy użyciu topografu stwarza się topograficzny plan rogówki. Ten proces wykrywa również astygmatyzm i inne nieregularności w kształcie rogówki. Korzystając z tych informacji, chirurg oblicza lokalizację i ilość rogówkowej tkanki, która zostanie usunięta podczas operacji. Pacjentowi zostaje zwykle przepisany profilaktycznie antybiotyk, co minimalizuje ryzyko zakażenia po procedurze.
Podczas.
Podczas zabiegu pacjent jest świadomy; podaje się mu krople znieczulające od oczu oraz środek na uspokojenie (np. diazepam). Metoda LASIK składa się z kilku etapów. Pierwszy etap to niepełne nacięcia w rogówce w celu utworzenia płatka rogówki. Płatek jest odchylany i odsłania głębsze warstwy rogówki. Następnie wprowadzany jest laser, który koryguje wadę. Jeśli korygowana jest krótkowzroczność, powierzchnia rogówki jest spłaszczana, a gdy dalekowzroczność, powierzchnia jest uwypuklona. Gdy mamy do czynienia z astygmatyzmem, rogówce zostaje nadany bardziej kulisty kształt. Pole rogówki zostaje dokładnie płukane, a płatek wraca na swoje miejsce. Przez okres kilku dni zakłada się opatrunek (tylko w nocy). 
Po.
Po zabiegu pacjent jest odsyłany do domu, przez pewien czas trzeba aplikować krople do oczu. Pacjent musi udawać się co jakiś czas na badania kontrolne. Należy unikać mocnego światła i nosić okulary przeciwsłoneczne.
Zakres korygowanych wad: 
Przeciwwskazania.
Istnieje wiele przeciwwskazań m.in.:
Dlatego każdy pacjent, który chce się leczyć, musi poddać się badaniom kwalifikacyjnym.
Powikłania.
Możliwe skutki uboczne:
Niedokorekcja dotyczy 4% zabiegów metodą LASIK. Po 10 latach od zabiegu około 66,7% pacjentów ma krótkowzroczność powyżej -1 dioptrii, co kwalifikuje do używania okularów. Jednym z powodów powrotu wady jest zgrubienie nabłonka w miejscu wycięcia istoty właściwej rogówki. Zapalenie rogówki przechodzi 2,66% pacjentów. Zabiegi chirurgii refrakcyjnej sprawiają, że rogówka jest cieńsza, przez co bardziej narażona na infekcje i alergie. W skrajnym przypadku (między 0,04 a 0,6% pacjentów) może dojść do jej mechanicznego odkształcenia - ektazji (patrz stożek rogówki), a nawet konieczności przeszczepienia rogówki. Płatek tworzony w trakcie operacji nie goi się, dlatego aby uniknąć jego przemieszczenia, zaleca się ochronę oka w trakcie aktywności fizycznej. U około 1% pacjentów komórki nabłonka wrastają pod płatek. W trakcie zabiegu uszkodzone zostają nerwy. Unerwienie nie wraca do stanu sprzed operacji. U niektórych pacjentów regeneracja nie przebiega prawidłowo, skutkując permanentnym bólem i koniecznością zażywania silnych środków przeciwbólowych lub usunięciem oka (enukleacja). Chirurgia refrakcyjna zaburza mechanizm odpowiedzialny za komunikację z gruczołami łzowymi oraz częstotliwość mrugania. To z kolei przyczynia się do dysfunkcji gruczołów Meiboma i problemów z warstwą lipidową filmu łzowego. LASIK redukuje ilość komórek kubkowych, odpowiedzialnych za warstwę mucynową filmu łzowego. Dodatkowo zmieniony kształt rogówki wpływa na nierównomierne rozprowadzenie łez. Większość pacjentów (95%) doświadcza objawów zespołu suchego oka bezpośrednio po operacji. W okresie od pół roku do roku po operacji od 20 do 40% pacjentów nadal ma zespół suchego oka. U części z nich utrzymuje się on do końca życia (12,5% do 35%). Zespół suchego oka może być przyczyną depresji i utrudniać pracę przy komputerze, w klimatyzowanym pomieszczeniu, czy na wietrze. Odnotowano przypadki samobójstw z powodu powikłań po chirurgii refrakcyjnej. Krople sterydowe stosowane po zabiegu powodują wzrost ciśnienia w oku u od 7 do 10% osób. Metoda LASIK utrudnia dokładny pomiar ciśnienia w oku i wczesne wykrycie jaskry. Utrudnia także dobór soczewek przy operacji zaćmy, na którą pacjenci po chirurgii refrakcyjnej zapadają częściej i wcześniej. Ciśnienie wywierane na oko w trakcie zabiegu metodą LASIK może doprowadzić do powstania mętów ciała szklistego. Spowodowane operacją zniekształcenia powierzchni rogówki oraz problemy z filmem łzowym mogą powodować podwójne widzenie. U około 40% pacjentów pojawia się efekt halo (polega na pojawianiu się aureoli wokół źródeł światła; może poważnie utrudniać prowadzenie pojazdów po zmroku). Podobne skutki uboczne występują w przypadku innych rodzajów chirurgii refrakcyjnej (PRK, EBK, SMILE, LASEK). Skutki uboczne mogą wystąpić wiele lat po zabiegu.

</doc>
<doc id="1308287" url="https://pl.wikipedia.org/wiki?curid=1308287" title="Grand Prix Australii 1999">
Grand Prix Australii 1999

Grand Prix Australii 1999 – eliminacja Mistrzostw Świata Formuły 1, która odbyła się na torze Melbourne Grand Prix Circuit 7 marca 1999.

</doc>
<doc id="1308288" url="https://pl.wikipedia.org/wiki?curid=1308288" title="Grand Prix Australii 2000">
Grand Prix Australii 2000

Grand Prix Australii 2000 – pierwsza runda Mistrzostw Świata Formuły 1 w sezonie 2000. Wyścig odbył się na torze Albert Park Circuit 12 marca 2000.

</doc>
<doc id="1308289" url="https://pl.wikipedia.org/wiki?curid=1308289" title="Ulica Zamkowa w Kaliszu">
Ulica Zamkowa w Kaliszu

Ulica Zamkowa – ulica w Kaliszu, w Śródmieściu, na kaliskiej starówce. Jest jedną z najstarszych ulic w mieście. Ma około 200 metrów długości. Zalicza się ona do reprezentacyjnych ulic Kalisza.
Dane ulicy.
Ulica Zamkowa zaczyna się na Głównym Rynku, a kończy się na placu Jana Pawła II. Na całej swej długości jest wyłożona kostką brukową. Obowiązuje na niej ruch jednokierunkowy w stronę przeciwną do kolejności numeracji budynków (w stronę Głównego Rynku). Należy ona do śródmiejskiej strefy zamieszkania.
Historia.
Ulica Zamkowa została wytyczona podczas lokacji Kalisza w 1257. Od początku swojego istnienia do początku XIX wieku była główną ulicą wylotową z miasta na Toruń. Stąd też w tamtym okresie nazywała się ulicą Toruńską. W czasie istnienia murów miejskich ulica kończyła się na Bramie Toruńskiej, która stała od połowy XIV wieku do 1806 na miejscu dzisiejszego placu Jana Pawła II. Ówczesną ulicą Toruńską w dawnym okresie przebiegały ważne trakty: Śląsk – Pomorze nazywany Nową Drogą Toruńską i Śląsk – Mazowsze. Pierwszą zabudowę ulicy stanowiły 32 drewniane domy, z których 30 spłonęło w wielkim pożarze miasta w 1792. W drugiej połowie XVIII wieku ulica otrzymała nawierzchnię brukowaną. W połowie lat 20. XIX wieku po wybudowaniu nowego traktu łączącego Kalisz z Warszawą ulica Toruńska została przemianowana na ulicę Warszawską. W połowie XIX wieku wszystkie domy były już murowane. W sierpniu 1914, podczas burzenia Kalisza przez wojska niemieckie, prawie cała zabudowa ulicy została zniszczona. Ocalały jedynie dwie kamienice: pod nr. 13 i na narożniku z ulicą Grodzką, która została rozebrana w 1940. Większość obecnej zabudowy pochodzi z lat 1920-1938. Kolejne zmiany nazwy ulicy miały miejsce w 1934 kiedy otrzymała ona nazwę 6-go Sierpnia od daty wymarszu z Krakowa w 1914 Pierwszej Kompanii Kadrowej oraz w 1948 kiedy przemianowano ją na imię Generała Świerczewskiego. Obecną nazwę – Zamkowa – ulica otrzymała w 1990 dla upamiętnienia faktu, iż przy jej końcu od XIII wieku do 1803 wznosił się Zamek Królewski.
Obiekty.
Obecność kamienic na całej długości ulicy pozwala na działalność usługową na ich parterach. Oto niektóre firmy:

</doc>
<doc id="1308290" url="https://pl.wikipedia.org/wiki?curid=1308290" title="Wydania Nintendo DS">
Wydania Nintendo DS

Konsola Nintendo DS została wydana w:
Ameryka Północna i Japonia.
Nintendo DS zostało wydane w Ameryce Północnej dnia 21 listopada 2004 roku w cenie 149,99 dolarów amerykańskich; w Japonii miało swą premierę 2 grudnia tego samego roku z ceną początkową 15 000 jenów. Złożono tam ponad trzy miliony zamówień, które rozpoczęły się w sklepach internetowych 3 listopada i zakończyły tego samego dnia, ponieważ sprzedawcy wyprzedali cały towar. Początkowo firma Nintendo planowała dostarczyć łącznie milion jednostek na premiery w Ameryce Północnej i Japonii, jednak gdy kierownictwo spostrzegło liczbę zamówień, zakupiło kolejną fabrykę, aby podnieść produkcję. Początkowo korporacja przeznaczyła 300 000 konsoli na debiut w Stanach; dostarczono 550 000, z czego ponad 500 000 z nich sprzedano w ciągu pierwszego tygodnia. W 2005 roku sugerowana cena detaliczna konsoli spadła do 129,99 $.
Oba wydania okazały się sukcesem, wartym uwagi jest fakt, iż Nintendo zdecydowała się wydać DS najpierw w Ameryce Północnej, a nie Japonii, co odnotowano po raz pierwszy w historii wydań sprzętu firmy z Kioto. Wybór ten podyktowany był chęcią wydania konsoli w największy dzień handlowy w Stanach Zjednoczonych (dzień po Święcie Dziękczynienia, znany tam jako „czarny piątek”). Być może właśnie z powodu daty premiery DS spotkał się nieoczekiwanie wielkim popytem w Stanach, co zaowocowało milionem sprzedanych sztuk do 21 grudnia 2004. Do końca grudnia na całym świecie dostarczono 2,8 miliona jednostek, o ok. 800 000 więcej od wstępnych przewidywań Nintendo. Przynajmniej 1,2 miliona z nich sprzedano w Stanach. Niektórzy reporterzy przemysłowi określali zjawisko jako „Tickle Me Elmo roku 2004”. W lipcu 2005 firma Nintendo poinformowała, że sprzedano łącznie 6,65 miliona urządzeń na całym świecie.
Niektóre konsole miewały martwe piksele na dowolnym z dwóch ekranów, co jest normą wśród urządzeń elektronicznych. Zasady zwrotów ze względu na wadliwe wyświetlacze LCD są różne w zależności od producenta i regionu, jednak w Ameryce Północnej Nintendo zadecydowało, że wymieni wadliwe urządzenia tylko wtedy, gdy właściciel stwierdzi, iż przeszkadza mu to w grze. Aktualnie działają dwa programy wymiany w Ameryce Północnej. W pierwszym właściciel urządzenia musi dostarczyć numer ważnej karty kredytowej, po czym Nintendo dostarczy nową konsolę właścicielowi wraz z przesyłką umożliwiającą odesłanie wadliwego produktu. W drugim właściciel DS musi dostarczyć swoją konsolę Nintendo do inspekcji. Po niej technicy Nintendo wyślą zastępczy model lub naprawią wadliwy towar. Pierwsza opcja umożliwia otrzymanie nowej konsoli w ciągu 3–5 dni roboczych.
Gry wydania północnoamerykańskiego.
Wraz z konsolą wydano następujących 11 gier w okresie premiery urządzenia (30 dni poczynając od 21 listopada 2004):
Podczas premiery dołączano do konsoli obok wbudowanego programu PictoChat wersję demonstracyjną gry "Metroid Prime Hunters" firmy Nintendo wydanej w marcu 2006 roku – "Metroid Prime Hunters: First Hunt". Podczas premiery DS "Electric Blue", Nintendo dołączało do jednostki grę "Super Mario 64 DS".
Gry wydania japońskiego.
W dniu pierwszego wydania urządzenia (2 grudnia 2004) swoją premierę miały następujące gry:
Podczas okresu wydania wydano następujące gry:
Europa.
Konsola została wydana w Europie 11 marca 2005 w cenie startowej wynoszącej 149 euro. Wcześniej poprzez Nintendo Stars Catalogue dostępna była mała liczba DSów w pakiecie z promocyjną koszulką „vipowską”, "Metroid Prime Hunters – First Hunt", demem "" i przedpremierową wersją "Super Mario 64 DS"; pakiet został wyceniony na 129,99 funtów w Wielkiej Brytanii i 189,99 euro dla reszty Europy oraz dodatkowo 1000 „gwiazdek”, punktów lojalnościowych Nintendo (w celu pokrycia kosztów przesyłki). Do 23 stycznia na terenie Europy sprzedano milion konsoli ustanawiając tym samym rekord sprzedaży dla urządzeń podręcznych.
Europejska wersja DS, podobnie do amerykańskiej, była dostarczana podczas premiery z demem "Metroid Prime Hunters – First Hunt", czego zaprzestano po tym okresie. Opakowanie wydania europejskiego jest zauważalnie „agresywniejsze” od odpowiedników amerykańskiego i japońskiego.
Europejskie opakowania na gry są ok. 0,6 cm grubsze od opakowań wykorzystywanych w Ameryce Północnej; są również przezroczyste, a nie czarne. Wewnątrz znajduje się miejsce na jeden "game pak" (kartridż) Game Boy Advance oraz kartridż DS z instrukcjami po lewej stronie opakowania.
Australia i Nowa Zelandia.
W Australii i Nowej Zelandii DS został wydany 24 lutego 2005 roku. Cena detaliczna wynosiła odpowiednio 199 dolarów australijskich oraz 249 dolarów nowozelandzkich. Podobnie jak w Ameryce Północnej do zestawu dołączano demo "Metroid Prime Hunters – First Hunt".
Pierwszy tydzień sprzedaży urządzania pobił wszelkie dotychczasowe rekordy premierowej wyprzedaży konsoli: od czwartku 24 lutego do końca pracującej niedzieli 27 lutego sprzedano 19 191 sztuk.
Chiny.
Oficjalną nazwą Nintendo DS w Chinach jest „iQue DS”, które zostało wydane w tym kraju 23 lipca 2005 roku. W kwietniu 2006 roku cena iQue DS wynosiła 980 juanów (ok. 130 dolarów amerykańskich). iQue DS jest zgodny ze wszystkimi wersjami językowymi każdej gry oraz zawiera chiński zestaw znaków, nieobecny w innych wersjach konsoli. Nowy iQue DS zawiera zaktualizowane oprogramowanie blokujące użycie urządzenia PassMe oraz Red DS.

</doc>
<doc id="1308291" url="https://pl.wikipedia.org/wiki?curid=1308291" title="Grand Prix Australii 2001">
Grand Prix Australii 2001

Wyniki Grand Prix Australii na Melbourne Grand Prix Circuit 4 marca 2001.

</doc>
<doc id="1308293" url="https://pl.wikipedia.org/wiki?curid=1308293" title="Armia carska">
Armia carska



</doc>
<doc id="1308295" url="https://pl.wikipedia.org/wiki?curid=1308295" title="Herbert Bowden">
Herbert Bowden

Herbert William Bowden, baron Aylestone (ur. 20 stycznia 1905, zm. 30 kwietnia 1994) – brytyjski polityk, członek Partii Pracy i Partii Socjaldemokratycznej, minister w rządach Harolda Wilsona.
Życiorys.
W latach 1938–1945 zasiadał w radzie Leicester City oraz był porzewodniczącym miejscowej gałęzi Partii Pracy. Podczas II wojny światowej służył w Royal Air Force. W 1945 r. został wybrany do Izby Gmin jako reprezentant okręgu Leicester South. Od 1950 r. reprezentował okręg wyborczy Leicester South West. W 1949 r. został whipem rządowym, a w 1950 r. Lordem Komisarzem Skarbu. Od 1951 r. był najpierw zastępcą whipa, a później głównym whipem Opozycji.
Po powrocie laburzystów do władzy w 1964 r. Bowden został przewodniczącym Izby Gmin oraz Lordem Przewodniczącym Rady. Od 1962 r. był również członkiem Tajnej Rady. W 1966 r. został ministrem ds. Wspólnoty Narodów i sprawował to stanowisko do 1967 r. We wrześniu tego roku został kreowany parem dożywotnim jako baron Aylestone i zasiadł w Izbie Lordów. W latach 1967–1972 był przewodniczącym Independent Television Authority. W 1975 r. został odznaczony Orderem Towarzyszy Honoru. Był również Komandorem Orderu Imperium Brytyjskiego.
W latach 80. Bowden wstąpił do Partii Socjaldemokratycznej. Zmarł w 1994 r.

</doc>
<doc id="1308298" url="https://pl.wikipedia.org/wiki?curid=1308298" title="Grand Prix Australii 2002">
Grand Prix Australii 2002

Wyniki Grand Prix Australii na Albert Park Circuit, które odbyło się 10 marca 2002.

</doc>
<doc id="1308300" url="https://pl.wikipedia.org/wiki?curid=1308300" title="Rada Narodowa (Monako)">
Rada Narodowa (Monako)

Rada Narodowa (fr. Le Conseil national) – jednoizbowy parlament Księstwa Monako. Składa się z 24 członków wybieranych w wyborach powszechnych na pięcioletnią kadencję.
Historia.
Rada Narodowa została utworzona na mocy Konstytucji z 1911 roku po rewolucji monakijskiej: składała się wówczas z 12 członków wybieranych przez obywateli Monako, ale z ograniczonymi uprawnieniami. Nie mogła, na przykład, wybierać swojego przewodniczącego, który był mianowany przez księcia.
Wraz z Konstytucją z 1962 roku Rada Narodowa zyskuje rzeczywisty status wybranego parlamentu wykonującego uprawnienia ustawodawcze i budżetowe.
Kompetencje.
Artykuł 4 Konstytucji z 1962 roku przyznaje wspólną władzę ustawodawczą Księciu i Radzie Narodowej. Artykuł 66 stanowi:
"Prawo zakłada współdecydowanie księcia i Rady Narodowej. Inicjatywa ustawodawcza należy do księcia. Obrady i głosowania nad ustawami należą do Rady Narodowej. Usankcjonowanie aktów prawa należy do księcia, który nadaje im moc wiążącą poprzez ogłoszenie."
W związku z tym projekty ustaw przedstawiane są Radzie Narodowej przez księcia, na wniosek rady rządowej. Członkowie Rady Narodowej nie mają prawa inicjatywy ustawodawczej, ale inicjatywy ustawodawczej, ale Rada Narodowa może przedstawiać propozycje ustaw: następnie rząd podejmuje decyzję o wznowieniu propozycji projektu ustawy lub wstrzymanie procesu legislacyjnego.
Rada Narodowa odpowiada wyłącznie za uchwalenie prawa wyborczego i ustawy budżetowej, które są następnie ogłaszane przez księcia. Zatwierdza również ratyfikację traktatów.
Monako stosuje system podziału władzy: minister państwa i rząd mianowany przez księcia nie są odpowiedzialni przed Radą Narodową.

</doc>
<doc id="1308302" url="https://pl.wikipedia.org/wiki?curid=1308302" title="Sash">
Sash



</doc>
<doc id="1308304" url="https://pl.wikipedia.org/wiki?curid=1308304" title="Quo">
Quo

Quo – siódmy album angielskiego zespołu Status Quo.

</doc>
<doc id="1308305" url="https://pl.wikipedia.org/wiki?curid=1308305" title="Okręg wyborczy Leicester South">
Okręg wyborczy Leicester South

Okręg wyborczy Leicester South powstał w 1918 r. i wysyłał do brytyjskiej Izby Gmin jednego deputowanego. Okręg obejmował południową część miasta Leicester. Został zlikwidowany w 1950 r., ale przywrócono go ponownie w 1974 r.

</doc>
<doc id="1308306" url="https://pl.wikipedia.org/wiki?curid=1308306" title="Piros Dimas">
Piros Dimas

Piros Dimas (grec. Πύρρος Δήμας, ur. 13 października 1971 w Himarze) – grecki sztangista, wielokrotny medalista igrzysk olimpijskich, mistrzostw świata i Europy.
Kariera.
Urodził się w Albanii w rodzinie etnicznych Greków. Do 1990 roku reprezentował Albanię, następnie wyjechał do Grecji i po szybkim uzyskaniu obywatelstwa zaczął startować w barwach tego kraju. Pierwszy sukces w karierze osiągnął w 1992 roku, kiedy podczas mistrzostw Europy w Szekszárdzie zajął trzecie miejsce w wadze lekkociężkiej. W tym samym roku wystąpił na igrzyskach olimpijskich w Barcelonie, zdobywając złoty medal w tej samej kategorii. W zawodach tych pokonał Polaka Krzysztofa Siemiona (obaj udźwignęli 370 kg i ważyli tyle samo, o zwycięstwie zdecydowało to, który z zawodników pierwszy uzyskał końcowy wynik) oraz Rosjanina Ibragima Samadowa (który także osiągnął 370 kg, był jednak cięższy, a po zawodach został zdyskwalifikowany). Następnie zwyciężał na mistrzostwach świata w Guangzhou w 1995 roku i mistrzostwach świata w Lahti trzy lata później. W międzyczasie zdobył też złoty medal na igrzyskach olimpijskich w Atlancie, gdzie wynikiem 392,5 kg ustanowił nowy rekord świata. Pozostałe miejsca na podium zajęli Niemiec Marc Huster oraz Polak Andrzej Cofalik.
W 1999 roku zajął drugie miejsce na mistrzostwach świata w Atenach, rozdzielając na podium Irańczyka Szahina Nasirinię i Marca Hustera. Rok później zdobył swój trzeci z rzędu tytuł mistrza olimpijskiego zwyciężając podczas igrzysk olimpijskich w Sydney. Wynikiem 390 kg ustanowił nowy rekord olimpijski i pokonał Hustera oraz Gruzina Giorgiego Asanidze. Został tym samym pierwszym w historii zawodnikiem, który zdobył trzy złote medale w tej wadze oraz drugim po Turku Naimie Süleymanoğlu, który zdobył trzy tytuły mistrza olimpijskiego w podnoszeniu ciężarów z rzędu. Ostatni medal wywalczył na rozgrywanych w 2004 roku igrzyskach w Atenach, zajmując trzecie miejsce. Wyprzedzili go tam jedynie Asanidze i Andrej Rybakou z Białorusi. Na tych samych igrzyskach Dimas pełnił rolę chorążego reprezentacji Grecji. Zdobył ponadto jeszcze trzy medale na mistrzostwach Europy: złoty na ME w Sofii (1993), srebrny na ME w Warszawie (1995) oraz brązowy podczas ME w Riesa (1998).
Ustanowił jedenaście rekordów świata.

</doc>
<doc id="1308308" url="https://pl.wikipedia.org/wiki?curid=1308308" title="Okręg wyborczy Leicester South West">
Okręg wyborczy Leicester South West

Okręg wyborczy Leicester South West powstał w 1950 r. i wysyłał do brytyjskiej Izby Gmin jednego deputowanego. Okręg obejmował południowo-zachodnią część miasta Leicester. Został zniesiony w 1974 r.

</doc>
<doc id="1308310" url="https://pl.wikipedia.org/wiki?curid=1308310" title="Fabian Carini">
Fabian Carini



</doc>
<doc id="1308316" url="https://pl.wikipedia.org/wiki?curid=1308316" title="Jałowcowy Garb">
Jałowcowy Garb

Jałowcowy Garb (1017 m) – niewybitne, zalesione wzniesienie w Beskidzie Żywieckim, położone pomiędzy Przełęczą Jałowiecką Północną i Południową, na granicy polsko–słowackiej. Część szczytowa stanowi szerokie wypłaszczenie.

</doc>
<doc id="1308318" url="https://pl.wikipedia.org/wiki?curid=1308318" title="Culburra">
Culburra

Culburra – miejscowość wypoczynkowa położona w Australii (Nowa Południowa Walia), na południe od Sydney. Populacja – 2910, administracyjnie należy do LGA City of Shoalhaven. Miejscowość powstała w roku 1887.

</doc>
<doc id="1308319" url="https://pl.wikipedia.org/wiki?curid=1308319" title="Grand Prix Argentyny 1957">
Grand Prix Argentyny 1957

Grand Prix Argentyny 1957 (oryg. Gran Premio de la Republica Argentina) – 1. runda Mistrzostw Świata Formuły 1 w sezonie 1957, która odbyła się 13 stycznia 1957 po raz 5. na torze Autódromo Municipal Ciudad de Buenos Aires.
5. Grand Prix Argentyny, 5. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1308321" url="https://pl.wikipedia.org/wiki?curid=1308321" title="Jan Krysiński (profesor)">
Jan Krysiński (profesor)

Jan Eugeniusz Krysiński (ur. 29 sierpnia 1935 w Warszawie) – polski naukowiec, specjalizujący się w mechanice płynów i badaniach maszyn przepływowych. Były rektor Politechniki Łódzkiej.
Życiorys.
Absolwent III Liceum Ogólnokształcącego im. Tadeusza Kościuszki w Łodzi. W 1957 ukończył studia na Politechnice Łódzkiej, na której podjął następnie pracę naukową. Od tego czasu nieprzerwanie pozostaje zatrudniony na tej uczelni. Doktorat obronił w 1965, a habilitację w 1975. W 1980 otrzymał tytuł profesora nauk technicznych. Od 1991 zajmuje stanowisko profesora zwyczajnego.
W latach 1987–1990 był dziekanem Wydziału Mechanicznego. Czterokrotnie wybierany rektorem politechniki, na okresy: 1990–1993–1996 i 2002–2005–2008.
Specjalizuje się w badaniach turbin, łożysk gazowych, energii odnawialnej, opublikował ponad 80 prac naukowych.
W 2009 w wyborach do Parlamentu Europejskiego bez powodzenia ubiegał się o mandat deputowanego z ramienia Platformy Obywatelskiej w okręgu łódzkim.
Odznaczenia i wyróżnienia.
Odznaczony m.in. Krzyżem Kawalerskim (1980), Komandorskim (1995) i Komandorskim z Gwiazdą (2005) Orderu Odrodzenia Polski, Medalem Komisji Edukacji Narodowej, papieskim krzyżem Pro Ecclesia et Pontifice, francuskimi Krzyżami Kawalerskimi Orderu Palm Akademickich (1995) i Legii Honorowej (2005), a także krzyżem oficerskim Orderu Zasługi (2012).
Uhonorowany tytułami doktora honoris causa University of Strathclyde w Glasgow (1992), Państwowego Uniwersytetu Politechnicznego w Sankt Petersburgu (2004), Université Lyon III (2004), Coventry University (2005), Akademii Techniczno-Humanistycznej w Bielsku-Białej (2005) i Politechniki Łódzkiej (2012). Otrzymał także tytuł honorowego obywatela Łodzi.

</doc>
<doc id="1308326" url="https://pl.wikipedia.org/wiki?curid=1308326" title="Grand Prix Argentyny 1958">
Grand Prix Argentyny 1958

Grand Prix Argentyny 1958 (oryg. Gran Premio de la Republica Argentina) – 1. runda Mistrzostw Świata Formuły 1 w sezonie 1958, która odbyła się 19 stycznia 1958 po raz 6. na torze Autódromo Municipal Ciudad de Buenos Aires.
6. Grand Prix Argentyny, 6. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 6 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników. 

</doc>
<doc id="1308328" url="https://pl.wikipedia.org/wiki?curid=1308328" title="Techwig">
Techwig



</doc>
<doc id="1308330" url="https://pl.wikipedia.org/wiki?curid=1308330" title="Grand Prix Argentyny 1971">
Grand Prix Argentyny 1971

Grand Prix Argentyny 1971 – runda, która odbyła się na torze Buenos Aires 24 stycznia 1971.
Wyniki.
Wyścig.
"Na niebieskim tle bolidy z Formuły 5000"

</doc>
<doc id="1308333" url="https://pl.wikipedia.org/wiki?curid=1308333" title="Grand Prix Argentyny 1972">
Grand Prix Argentyny 1972

Grand Prix Argentyny 1972 (oryg. Gran Premio de la Republica Argentina) – 1. runda Mistrzostw Świata Formuły 1 w sezonie 1972, która odbyła się 23 stycznia 1972, po raz 8. na torze Autódromo Oscar Alfredo Gálvez.
9. Grand Prix Argentyny, 8. zaliczane do Mistrzostw Świata Formuły 1.

</doc>
<doc id="1308335" url="https://pl.wikipedia.org/wiki?curid=1308335" title="Bruno Schlage">
Bruno Schlage

Bruno Schlage (ur. 11 lutego 1903 w Trutenau, zm. 9 lutego 1977 w Minden) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer. 
Urodził się w rodzinie robotniczej. Przed rozpoczęciem II wojny światowej pracował w niemieckich kolejach. W początkach 1940 wstąpił do hitlerowskiej policji, skąd szybko przeniesiono go do SS. Od końca 1940 do stycznia 1945 Schlage pełnił służbę w kompleksie obozowym Auschwitz-Birkenau. Początkowo należał do 3 kompanii wartowniczej, następnie pełnił także służbę jako urzędnik w obozowej administracji, kierownik aresztu w bloku 11 (bloku śmierci) oraz kierownik komanda więźniarskiego w podobozie "Golleschau". Schlage ze szczególnym okrucieństwem traktował jeńców radzieckich. W styczniu 1945 r. brał udział w marszu śmierci z Auschwitz-Birkenau na stację kolejową w Wodzisławiu Śląskim.
Od maja 1945 do 8 sierpnia 1949 przebywał w Polsce w niewoli. W październiku 1961 został aresztowany przez władze zachodnioniemieckie w związku ze zbrodniami popełnionymi w Auschwitz. Schlage skazany został w drugim procesie oświęcimskim na 6 lat pozbawienia wolności. Więzienie opuścił w 1969.

</doc>
<doc id="1308336" url="https://pl.wikipedia.org/wiki?curid=1308336" title="Grand Prix Argentyny 1973">
Grand Prix Argentyny 1973

Grand Prix Argentyny 1973 (oryg. Gran Premio de la Republica Argentina) – pierwsza runda Mistrzostw Świata Formuły 1 w sezonie 1973, która odbyła się 28 stycznia 1973, po raz dziewiąty na torze Autódromo Oscar Alfredo Gálvez.
10. Grand Prix Argentyny, dziewiąte zaliczane do Mistrzostw Świata Formuły 1.

</doc>
<doc id="1308339" url="https://pl.wikipedia.org/wiki?curid=1308339" title="Non finito">
Non finito

Non finito (wł. "niedokończony") - jest to technika rzeźbiarska, polegająca na celowym niedokończeniu dzieła w całości lub poszczególnych partiach, w celu uzyskania określonego przez danego artystę efektu. Tego rodzaju sposób tworzenia rzeźby zapoczątkował Michał Anioł.

</doc>
<doc id="1308340" url="https://pl.wikipedia.org/wiki?curid=1308340" title="Gustavo Munúa">
Gustavo Munúa

Gustavo Munúa (ur. 27 stycznia 1978 roku w Montevideo) – urugwajski piłkarz występujący na pozycji bramkarza. Obecnie trener.
Kariera klubowa.
Gustavo Munúa zawodową karierę rozpoczynał w 1997 roku w Nacionalu Montevideo. Początkowo pełnił tam rolę rezerwowego dla Carlosa Nicoli, jednak z czasem wywalczył sobie miejsce w podstawowej jedenastce. Razem z "Tricolores" cztery razy zdobył mistrzostwo Urugwaju – w 1998, 2000, 2001 i 2002 roku. Ustanowił także rekord najdłuższej passy bez wpuszczenia bramki, która wyniosła 963 minuty. Łącznie dla Club Nacional Gustavo rozegrał 102 ligowe pojedynki. Zdobył w nich trzy gole, między innymi dający zwycięstwo w spotkaniu przeciwko Central Español Montevideo po świetnym strzale z rzutu wolnego.
W 2003 roku Urugwajczyk podpisał kontrakt z występującym w Primera División Deportivo La Coruña. Na Estadio Municipal de Riazor w latach 2003–2006 był zmiennikiem dla Hiszpana José Francisco Moliny, a od 2006 roku dla Izraelczyka Dudu Aouate. Dla Deportivo Munúa przez 6 lat rozegrał łącznie tylko 27 ligowych pojedynków.
W 2009 roku piłkarz odszedł do Málagi. Od początku pobytu w nowym klubie stał się jego podstawowym zawodnikiem. Rywalizację o miano pierwszego bramkarza wygrał z Francesciem Arnau i Roberto Santamaríą. W 2010 roku przeszedł do Levante UD, gdzie rozegrał 86 meczów przez 3 sezony. Od 18-06-2013 jest zawodnikiem ACF Fiorentina do której przeszedł na zasadzie wolnego transferu.
Kariera reprezentacyjna.
W 1997 roku Munúa razem z reprezentacją Urugwaju do lat 20 zdobył srebrny medal młodzieżowych Mistrzostw Świata 1997. W seniorskiej kadrze zadebiutował 24 maja 1998 roku w zremisowanym 2:2 spotkaniu przeciwko Chile, a na kolejny mecz w musiał czekać niemal dwa lata.
W 2002 roku Víctor Púa powołał Munúę na Mistrzostwa Świata w Korei Południowej i Japonii. Na mundialu tym "Charrúas" zajęli trzecie miejsce w swojej grupie i odpadli z turnieju. Sam Munúa na azjatyckich boiskach był rezerwowym dla Fabiána Cariniego i nie wystąpił w żadnym z meczów. Łącznie dla drużyny narodowej rozegrał 21 pojedynków.

</doc>
<doc id="1308341" url="https://pl.wikipedia.org/wiki?curid=1308341" title="Grand Prix Argentyny 1974">
Grand Prix Argentyny 1974

Grand Prix Argentyny 1974 (oryg. Gran Premio de la Republica Argentina) – pierwsza runda Mistrzostw Świata Formuły 1 w sezonie 1974, która odbyła się 13 stycznia 1974, po raz 10. na torze Autódromo Oscar Alfredo Gálvez.
11. Grand Prix Argentyny, 10. zaliczane do Mistrzostw Świata Formuły 1.

</doc>
<doc id="1308343" url="https://pl.wikipedia.org/wiki?curid=1308343" title="Gustavo Munua">
Gustavo Munua



</doc>
<doc id="1308344" url="https://pl.wikipedia.org/wiki?curid=1308344" title="Grand Prix Argentyny 1975">
Grand Prix Argentyny 1975

Grand Prix Argentyny 1975 (oryg. Gran Premio de la Republica Argentina) – pierwsza runda Mistrzostw Świata Formuły 1 w sezonie 1975, która odbyła się 12 stycznia 1975, po raz 11. na torze Autódromo Oscar Alfredo Gálvez.
12. Grand Prix Argentyny, 11. zaliczane do Mistrzostw Świata Formuły 1.

</doc>
<doc id="1308346" url="https://pl.wikipedia.org/wiki?curid=1308346" title="Grand Prix Argentyny 1977">
Grand Prix Argentyny 1977

Grand Prix Argentyny 1977 (oryg. Gran Premio de la Republica Argentina) – pierwsza runda Mistrzostw Świata Formuły 1 w sezonie 1977, która odbyła się 9 stycznia 1977, po raz 12. na torze Autódromo Oscar Alfredo Gálvez.
13. Grand Prix Argentyny, 12. zaliczane do Mistrzostw Świata Formuły 1.

</doc>
<doc id="1308351" url="https://pl.wikipedia.org/wiki?curid=1308351" title="Reprezentacja Korei Południowej w hokeju na lodzie mężczyzn">
Reprezentacja Korei Południowej w hokeju na lodzie mężczyzn

Reprezentacja Korei Południowej w hokeju na lodzie mężczyzn – występuje w I dywizji. Po raz pierwszy na Mistrzostwach Świata wystartowali w 1979 roku.

</doc>
<doc id="1308353" url="https://pl.wikipedia.org/wiki?curid=1308353" title="Grand Prix Argentyny 1978">
Grand Prix Argentyny 1978

Grand Prix Argentyny 1978 (oryg. Gran Premio de la Republica Argentina) – pierwsza runda Mistrzostw Świata Formuły 1 w sezonie 1978, która odbyła się 15 stycznia 1978, po raz 13. na torze Autódromo Oscar Alfredo Gálvez.
14. Grand Prix Argentyny, 13. zaliczane do Mistrzostw Świata Formuły 1.

</doc>
<doc id="1308360" url="https://pl.wikipedia.org/wiki?curid=1308360" title="Willy Frank">
Willy Frank

Willy Frank (ur. 9 lutego 1903 w Ratyzbonie, zm. 9 czerwca 1989 w Monachium) – zbrodniarz hitlerowski, lekarz dentysta SS w obozach koncentracyjnych Auschwitz-Birkenau i Dachau oraz SS-Hauptsturmführer. 
W 1934 uzyskał dyplom dentysty i pracował w zawodzie w miejscowości Bad Cannstatt. Członek NSDAP od 1 maja 1933 (nr legitymacji partyjnej 2942877), SS od 5 sierpnia 1936 (nr identyfikacyjny 289643) oraz Waffen-SS (od 1 października 1940). Podczas inwazji na ZSRR Frank walczył w szeregach pułku "SS-Germania", wchodzącego organizacyjnie w skład 5 Dywizji Pancernej „Wiking”. Od 28 lutego 1943 do sierpnia 1944 pełnił służbę jako dentysta w Auschwitz-Birkenau, skąd przeniesiono go w takim samym charakterze do Dachau, gdzie pozostał do listopada 1944. Następnie powrócił na front i walczył w ramach 3. Dywizji Pancernej "SS-Totenkopf". 
W latach 1945-1947 przebywał w amerykańskiej niewoli. Następnie pracował jako dentysta w Bad Cannstadt. Willy Frank skazany został w drugim procesie oświęcimskim na 7 lat pozbawienia wolności za udział w selekcjach na rampie w Brzezince. Więzienie opuścił w 1970.

</doc>
<doc id="1308363" url="https://pl.wikipedia.org/wiki?curid=1308363" title="George Henry Peters">
George Henry Peters

George Henry Peters (ur. 1863, zm. 18 października 1947 w Waszyngtonie) – amerykański astronom.
Pracował w United States Naval Observatory, gdzie zajmował się astrofotografią. Wykonywał zdjęcia korony słonecznej. Odkrył trzy planetoidy.

</doc>
<doc id="1308364" url="https://pl.wikipedia.org/wiki?curid=1308364" title="Pazurogon rudopręgi">
Pazurogon rudopręgi



</doc>
<doc id="1308365" url="https://pl.wikipedia.org/wiki?curid=1308365" title="Tauron Polska Energia">
Tauron Polska Energia

Tauron Polska Energia SA – polskie przedsiębiorstwo grupujące spółki z branży energetycznej, drugie pod względem wielkości w Polsce po Polskiej Grupie Energetycznej.
Spółka akcyjna jest notowana na Giełdzie Papierów Wartościowych w Warszawie od 2010 roku, wchodząc, między innymi, w skład indeksu WIG20.
Struktura organizacyjna.
Tauron Polska Energia SA jest spółką dominującą w grupie kapitałowej Tauron.
Grupa Tauron jest jednym z największych podmiotów gospodarczych w Polsce i należy do największych holdingów energetycznych w Europie Środkowo-Wschodniej. Działa we wszystkich obszarach rynku energetycznego – od wydobycia węgla, poprzez wytwarzanie, dystrybucję i sprzedaż energii elektrycznej i ciepła oraz obsługę klienta. Na mniejszą skalę holding prowadzi także sprzedaż hurtową paliw oraz produktów pochodnych (handel węglem i biomasą). W 2014 r. Tauron wszedł również na rynek obrotu paliwem gazowym.
Do głównych podmiotów zależnych podlegających konsolidacji należą:
Grupa Tauron dysponuje kapitałem w wysokości ponad 8,7 mld zł. Holding zatrudnia ponad 25 tys. osób. W 2014 r. jego przychody ze sprzedaży wyniosły 18,4 mld złotych a EBITDA 3,6 mld zł.
Debiut Tauronu na giełdzie 30 czerwca 2010 roku. Był to 11. debiut giełdowy w 2010 roku. Spółka zadebiutowała po kursie 5,13 zł. W ofercie publicznej znalazło się w 821 033 422 akcji spółki (około 52% kapitału zakładowego). Akcje stały się własnością ponad 200 tys. inwestorów indywidualnych.

</doc>
<doc id="1308369" url="https://pl.wikipedia.org/wiki?curid=1308369" title="Bullet in Your Head">
Bullet in Your Head

Bullet in Your Head - debiutancki album polskiej grupy Made of Hate, wydany 22 lutego 2008 r. przez AFM Records. Został nagrany w ciągu 7 dni w Zed Studio w Olkuszu.
Lista utworów.
Źródło.

</doc>
<doc id="1308373" url="https://pl.wikipedia.org/wiki?curid=1308373" title="Johann Ernst Schmieden">
Johann Ernst Schmieden

Johann Ernst Schmieden (ur. 22 września 1626 w Gdańsku, zm. 15 lutego 1707, tamże) – burmistrz gdański, protobibliotekarz (opiekun biblioteki miejskiej), zasłużony dla nauki i kultury.
Był synem burmistrza Nathanaela Schmiedena i jego żony Katarzyny, z d. Brandner.
Będąc opiekunem biblioteki Rady Miasta zgromadził znaczne fundusze na zakup książek oraz egzemplarz obowiązkowy z drukarni miejskiej. Ufundował około dwóch tysięcy woluminów dla biblioteki.
Autor kilkudziesięciu druków okolicznościowych.

</doc>
<doc id="1308377" url="https://pl.wikipedia.org/wiki?curid=1308377" title="Matteo Rosso Orsini">
Matteo Rosso Orsini

Matteo Rosso Orsini (ur. 1178, zm. 1246) – rzymski polityk i arystokrata, ojciec papieża Mikołaja III (1277-1280). Był przeciwnikiem cesarza Fryderyka II. W 1241 papież Grzegorz IX mianował go senatorem Rzymu. W traksie sediswakancji po jego śmierci sprawował niemal dyktatorską władzę w Wiecznym Mieście. Brutalnie ingerował w przebieg papieskiej elekcji 1241, zamykając kardynałów w budynku Septizonium i ograniczając im stopniowo dostawy pożywienia. Wybrany wówczas papież Celestyn IV obłożył go za to ekskomuniką. W 1243 zadał klęskę wojskom cesarza Fryderyka II. Rozszerzył także domeny rodu Orsini w okolicach Rzymu, głównie kosztem ich rywali z rodu Colonna.
Senator Orsini był przyjacielem św. Franciszka z Asyżu i należał do świeckiej gałęzi jego zakonu (tzw. tercjarze).

</doc>
<doc id="1308378" url="https://pl.wikipedia.org/wiki?curid=1308378" title="Karabin Accuracy International Arctic Warfare">
Karabin Accuracy International Arctic Warfare

Accuracy International Arctic Warfare – seria brytyjskich karabinów wyborowych produkowanych przez firmę Accuracy International.
Broń po raz pierwszy została zaprezentowana w 1982 roku i jest używana przez policje oraz armie wielu państw świata. W armii brytyjskiej podstawowa wersja karabinu nosi oznaczenie L96A1. Broń została od podstaw zaprojektowana przez założyciela firmy Accuracy International – Malcolma Coopera. Przy jej produkcji zwrócono uwagę przede wszystkim na celność. Wyniki testów wykazują, że pozwala ona na 100% trafienie przez snajpera celu wielkości głowy z odległości 600 metrów, a w korpus z dystansu 900 metrów. Broń jest również niezawodna i bardzo wytrzymała na warunki bojowe. Powstało wiele wersji tego karabinu, między innymi policyjna (AWP), wersja na nabój Magnum (AWM), oraz wielkokalibrowy (AW50), na nabój .50 BMG.
Wersje.
Pierwowzór rodziny AW. Została wprowadzona do armii Wielkiej Brytanii w połowie lat 80. XX wieku. Pierwsze egzemplarze jednostki brytyjskich sił specjalnych otrzymały w 1985, a rok później wprowadzono karabin na wyposażenie całej armii pod oznaczeniem L96A1. Zastąpił on używane do tej pory karabiny wyborowe L42A1. Produkcję zakończono w roku 1990.
Przebudowany PM, pierwotnie przeznaczony dla armii szwedzkiej. Karabin AW przyjęto na wyposażenie armii szwedzkiej na początku lat 90. pod oznaczeniem PSG 90. Może pracować w ekstremalnie niskich temperaturach (stąd nazwa Arctic Warfare). Wykorzystuje amunicję 7,62 × 51 NATO oraz 5,56 × 45 NATO. W armii brytyjskiej funkcjonuje pod oznaczeniem L118A1. Ponadto znajduje się na wyposażeniu takich państw jak: Holandia, Belgia, Irlandia czy Francja.
AW50 jest karabinem wyborowym przebudowanym do pocisku .50 BMG.

</doc>
<doc id="1308379" url="https://pl.wikipedia.org/wiki?curid=1308379" title="L96A1">
L96A1



</doc>
<doc id="1308380" url="https://pl.wikipedia.org/wiki?curid=1308380" title="Rejon jelecki">
Rejon jelecki

Rejon jelecki () – jednostka administracyjna w Rosji, na zachodzie centralnej części obwodu lipieckiego.
Centrum administracyjnym rejonu jest miasto Jelec, które jednak w jego skład nie wchodzi stanowiąc samodzielną jednostkę administracyjną (okręg miejski) obwodu lipieckiego.
Geografia.
Powierzchnia rejonu wynosi 1171,50 km².
Graniczy z rejonami obwodu lipieckiego: krasnińskim, stanowlańskim, izmałkowskim, dołgorukowskim i zadońskim.
Główne rzeki rejonu: Bystraja Sosna, Worgoł, Woroniec, Jelczik, Palna, Panikowiec.
Historia.
Rejon utworzono w 1928 roku.
Demografia.
W 2006 roku rejon liczył 28 800 mieszkańców, zamieszkałych w 97 miejscowościach. Dodatkowo 113 400 mieszkańców liczy miasto rejonowe – Jelec.
Podział administracyjny.
W skład rejonu wchodzi 15 wiejskich jednostek administracyjnych:

</doc>
<doc id="1308383" url="https://pl.wikipedia.org/wiki?curid=1308383" title="L96">
L96



</doc>
<doc id="1308385" url="https://pl.wikipedia.org/wiki?curid=1308385" title="Sikora (ujednoznacznienie)">
Sikora (ujednoznacznienie)



</doc>
<doc id="1308395" url="https://pl.wikipedia.org/wiki?curid=1308395" title="Nabarlek">
Nabarlek



</doc>
<doc id="1308397" url="https://pl.wikipedia.org/wiki?curid=1308397" title="George Brown (polityk)">
George Brown (polityk)

George Alfred George-Brown, baron George-Brown (ur. 2 września 1914 w Lambeth, zm. 2 czerwca 1985 w Truro) – brytyjski polityk, członek Partii Pracy i Partii Socjaldemokratycznej, minister w rządach Clementa Attleego i Harolda Wilsona.
Życiorys.
Urodził się jako George Alfred Brown. Był synem kierowcy ciężarówki i weterana I wojny światowej. Brown kształcił się w Gray Street Elementary School w Blackfriars oraz w West Square Central School. Po ukończeniu 15 lat Brown opuścił szkołę i rozpoczął pracę w jednej z firm w City of London. Od 1932 r. pracował w John Lewis Partnership. Równocześnie kontynuował naukę w szkołach wieczorowych. 22 kwietnia 1937 r. poślubił Sophie Levene. Wcześniej rozpoczął pracę w Związku Zawodowym Pracowników Transportu. W 1940 r. rozpoczął pracę w korpusie Służby Cywilnej w ministerstwie rolnictwa. W 1945 r. dostał się do Izby Gmin, wygrywając wybory w okręgu Belper. Od razu został parlamentarnym prywatnym sekretarzem George’a Isaacsa, ministra pracy.
W kwietniu 1947 r. Brown został parlamentarnym prywatnym sekretarzem kanclerza skarbu Hugh Daltona. Następnie został parlamentarnym sekretarzem w ministerstwie rolnictwa. W 1951 r. został ministrem robót, jednak bez prawa zasiadania w gabinecie. W tym samym roku musiał opuścić stanowisko, gdyż Partia Pracy przegrała wybory parlamentarne. W 1955 r. został członkiem laburzystowskiego gabinetu cieni. W 1956 r. przegrał wybory na Skarbnika Partii Pracy. W 1960 r. został wiceprzewodniczącym partii, pokonując w wyborach Fredericka Lee i Jamesa Callaghana. Po nagłej śmierci lidera laburzystów Hugh Gaitskella w 1963 r. Brown przejął tymczasowo stanowiska lidera Partii Pracy i lidera Opozycji. Wystartował również w wyborach na lidera partii, ale przegrał w nich z Haroldem Wilsonem. Pozostał jednak na stanowisku wiceprzewodniczącego partii.
Po wygranej Partii Pracy w wyborach 1964 r. Brown objął nowo utworzone stanowisko ministra spraw ekonomicznych. Otrzymał również tytuł pierwszego sekretarza stanu. Na tych stanowiskach Brown odpowiadał za przygotowanie „narodowego planu” ekonomicznego. Plan został przedstawiony 16 września 1965 r. i określał wszystkie aspekty rozwoju ekonomicznego kraju w okresie najbliższych pięciu lat. Po wyborach 1966 r. Brown opowiadał się za jak najszybszą dewaluacją funta. Sprzeciwiali się temu premier Wilson i kanclerz skarbu Callaghan. Kiedy gabinet stosunkiem głosów 17 do 6 opowiedział się przeciw dewaluacji, Brown złożył rezygnację. Otrzymał wówczas stanowisko ministra spraw zagranicznych. W maju 1967 r. złożył drugie podanie o przyjęcie Wielkiej Brytanii do EWG, ale podobnie jak pierwsze zostało ono zawetowane przez Francję.
Brown zrezygnował dość niespodziewanie w marcu 1968 r. Jako przyczynę podawano problemy ministra z alkoholem. Dzień wcześniej miał przyjść pijany na spotkanie z premierem. W 1970 r. Brown przegrał wybory parlamentarne w swoim okręgu. Wkrótce potem został kreowany parem dożywotnim jako baron George-Brown i zasiadł w Izbie Lordów. Z tej okazji zmienił nazwisko na George-Brown. W 1971 r. opublikował swoją autobiografię pt. "In My Way". W 1981 r. przeszedł do Partii Socjaldemokratycznej.
W 1982 r. były minister wyprowadził się od swojej żony i zamieszkał ze swoją sekretarką, Maggie Haimes. Pod koniec życia cierpiał na marskość wątroby. W 1985 r. doznał udaru mózgu i zmarł niedługo później. Został poddany kremacji w Golders Green Crematorium w Londynie.

</doc>
<doc id="1308399" url="https://pl.wikipedia.org/wiki?curid=1308399" title="Ali Bunsch">
Ali Bunsch

Ali Bunsch, właśc. Alojzy Józef Bunsch (ur. 17 lutego 1925 w Bielsku, zm. 16 lutego 1985 w Gdańsku) – polski scenograf, reżyser i dyrektor teatrów. Jego twórczość scenograficzna związana była głównie z teatrem lalek wywierając znaczący wpływ na powojenny kształt polskiej scenografii lalkowej. Współpracował również z teatrami dramatycznymi, głównie z Teatrem Wybrzeże w Gdańsku i Teatrem Dramatycznym w Warszawie. Syn malarza Adama Bunscha, starszy brat grafika Franciszka Bunscha.
Życiorys.
Uczęszczał do szkoły średniej w Bielsku, następnie podczas okupacji niemieckiej kontynuował przerwaną przez wybuch II wojny światowej edukację w Kunstgewerbeschule w Krakowie (Szkole Rzemiosła Artystycznego, jedynej wówczas szkole zawodowej o profilu humanistycznym realizującej nieoficjalnie, w ograniczonym zakresie program ASP i zlikwidowanej na początku roku 1943). Współpracował z podziemnym Teatrem Niezależnym Tadeusza Kantora, brał udział w przedstawieniach "Balladyny" (1943) i "Powrotu Odysa" (1944).
Po wojnie, w latach 1945–1949 studiował w Akademii Sztuk Pięknych w Krakowie malarstwo pod kierunkiem Eugeniusza Eibischa i scenografię u Karola Frycza; dyplom ukończenia studiów scenograficznych otrzymał w roku 1952. Uczył się również w pracowni Andrzeja Pronaszki w Studiu przy Teatrze Starym w Krakowie.
Pierwsze scenografie zaprojektował wraz z A. Cybulskim do przedstawień warsztatowych Studia przy Starym Teatrze: "Beksy" w reż. M. Billiżanki (1945), na scenie Teatru Wesoła Gromadka oraz do "Niespodzianki" (1945), na scenie Starego Teatru. W czasie studiów zaczął też współpracę z Teatrem Lalek Groteska, gdzie projektował dekoracje m.in. do: "Szewczyka Dratewki" (1945, z M. Borowiejską), "Kolorowych piosenek" (1946, z A. Cybulskim), "Cudownej lampy Aladyna" (1948). W latach 1948–1951 razem z reżyserem H. Rylem pracował w Teatrze Lalek Arlekin w Łodzi, od roku 1949 był tam kierownikiem plastycznym; projektował dekoracje i lalki, m.in. do "Wesołej maskarady, Samby i lwa".
W 1952 r. został kierownikiem artystycznym Teatru Lalek (od roku 1957 pod nazwą Teatr Miniatura) w Gdańsku. Od roku 1956 do 1961 był dyrektorem tej sceny, później współpracował z nią jako scenograf do 1968 r. We współpracy z reżyserką N. Gołębską stworzył ważne artystycznie widowiska lalkowe, takie jak: "Dumna legenda" (1954), "Żart olszowiecki" (1956), "Pastorałka" (1957), "Piękna Parysada" (1958), "Biwak z przyśpiewkami" (1958), "Flisak i Przydróżka" (1960, przedstawienie nagrodzone na II Ogólnopolskim Festiwalu T. Lalkowych w Warszawie i Międzynarodowym Festiwalu T. Lalek w Bukareszcie), "Bo w Mazurze taka dusza" (1962, Laska Mistrzowska na III Festiwalu T. Lalkowych Polski Północnej w Toruniu), "Piast i Popiel" (1963, Laska Mistrzowska na IV Festiwalu T. Lalkowych Polski Północnej w Toruniu). Międzynarodowe powodzenie zdobyło przedstawienie "Bo w Mazurze taka dusza", pokazywane m.in. na Festiwalach T. Lalek w Brunszwiku (1970), w Bejrucie (1970) oraz w Finlandii i Niemczech. Wystawiona w 1957 r. "Pastorałka" rozpoczęła stosowanie motywu szopki krakowskiej, pojawiającego się w wielu jego późniejszych scenografiach. Podczas jego dyrekcji Teatr Miniatura wypracował wyraziste oblicze artystyczne łącząc folklor i tradycję narodową z językiem nowoczesnej plastyki.
W latach 1954-1958 był jednocześnie kierownikiem plastycznym Teatru Lalki i Aktora Baj w Warszawie opracowując scenografię m.in. do "Aszar-Kari" ("Cudowny skarb") oraz "Trzech braci Czing". W roku 1968 zaprojektował dekoracje do odnoszącego sukcesy "Pana Twardowskiego" w reżyserii M. Snarskiej w Teatrze Lalek Guliwer w Warszawie, z którym związał się na stałe projektując scenografie do ponad dwudziestu spektakli, m.in. "Tajemnicza szuflada" (1969), "Trzej muszkieterowie" (1971), "Słowo o wyprawie Igora" (1973, nagroda na Ogólnopolskim Przeglądzie Sztuk Ros. i Radz. w T. Lalek w Łodzi w 1977), "Rozbójnicy z Kardamonu" (1975), "Porwanie w Tiutiurlistanie" (1977), "Złote jabłko i dziewięć pawi" (1981), "Baśń o pięknej Parysadzie" (1984). Przez wiele lat pracował także w Teatrze Lalki Tęcza w Słupsku, a od sezonu 1972/73 do końca życia był jego stałym scenografem, kontynuując estetykę wykreowaną w gdańskiej Miniaturze. We współpracy z Z. Miklińską, dyrektorką teatru i reżyserką, stworzył takie przedstawienia, jak: "Od Polski śpiewanie" (1970, Grand Prix na VII Międzynarodowym Festiwalu T. Lalek w Zagrzebiu), "Kaszubi pod Wiedniem" (1972), "Panienka z okienka" (1977, wyróżnienie za scenografię na VIII Ogólnopolskim Festiwalu T. Lalek w Opolu), "Bajka o żołnierzu i śmierci" (1977), "Po kolędzie" (1981), "Zima, zima" (1984).
Współpracował także z wieloma teatrami lalek w całej Polsce, m.in. w Lublinie, Wrocławiu, Wałbrzychu, Szczecinie, Olsztynie, Białymstoku,Toruniu i Łodzi.
Równocześnie projektował scenografie i kostiumy dla teatrów dramatycznych. Najdłużej związany był z Teatrem Wybrzeże w Gdańsku, gdzie w latach 1958–1977 był stałym scenografem, a w sezonie 1962/63 pełnił funkcję dyrektora artystycznego. Najważniejsze jego prace przypadły na okres dyrekcji Zygmunta Hübnera. Dla Teatru Wybrzeże przygotował scenografie do takich przedstawień, jak m.in.: "Ptak" (1956), "Zbrodnia i kara" (1958), "Kajus Cezar Kaligula" (1959), "Opera za trzy grosze i Wesele" (1960), jednoaktówki Mrożka: "Karol", "Strip-tease", "Na pełnym morzu" (1961), "Sen srebrny Salomei" (1962), "Cud mniemany, czyli Krakowiacy i Górale" (1964), "Zawisza Czarny i Tango" (1965), "Noc listopadowa" (1967), "Ryszard III" (wspólnie z J. Pożakowską), "Dwa teatry" (1968), "Zemsta" (1970), "Janosik, czyli na szkle malowane" (1971), "Thermidor, Gra miłości i przypadku, oraz Nasze miasto" (1972), "Lato" (1973), "Śluby panieńskie" (1974), "Kondukt" (1975).
Uznanie krytyki przyniosły mu także kostiumy projektowane dla Teatru Dramatycznego w Warszawie głównie do przedstawień w reżyserii Ludwika René, gdzie współpracował ze scenografem Janem Kosińskim. Powstały wówczas jego kostiumy do m.in. "Romulusa Wielkiego" (1966), "Anabaptystów" (1967), "Kronik królewskich" (1968) oraz "Życia snem" (1969), jak również scenografia i kostiumy do "Marchołta grubego, a sprośnego" (1970).
Projektował dekoracje i kostiumy w wielu innych teatrach dramatycznych, w tym przede wszystkim dla: Teatru Śląskiego w Katowicach, Teatru im. W. Horzycy w Toruniu, Teatru na Targówku w Warszawie, Teatru Zagłębia w Sosnowcu i Teatru Współczesnego we Wrocławiu.
W latach 1975-1980 był związany z Teatrem Muzycznym w Gdyni za dyrekcji Danuty Baduszkowej realizując tam scenografie do m.in.: "Szwejka" (1977), "Chłopca z gwiazd" (1979) i "Nowego Don Kichota, czyli stu szaleństw" (1979).
Zajmował się również malarstwem, grafiką i ilustracją książkową.
W zarysach dziejów XX-wiecznego teatru lalek w Polsce jest podkreślana oryginalna forma projektowanych przez niego lalek o prostym geometrycznym kształcie, ubranych w barwne kostiumy, a także dynamiczny inscenizacyjnie styl scenografii twórczo nawiązujący do narodowej tradycji. Opracował scenografie do ponad trzystu spektakli, z czego ponad połowę w teatrach lalek, ok. stu w dramatycznych i ponad dwadzieścia w teatrach muzycznych i estradowych.
Zmarł nagle wskutek wylewu w przeddzień ukończenia 60 lat, podczas przygotowań do premiery spektaklu "Lodoiska" (1985) w Teatrze Wybrzeże w Gdańsku. Został pochowany na Cmentarzu Salwatorskim w Krakowie.
Oprócz innych nagród otrzymał dwukrotnie Nagrodę Prezesa Rady Ministrów za twórczość artystyczną dla dzieci i młodzieży (1953 i 1977), został także odznaczony Złotym Krzyżem Zasługi (15 lipca 1954) oraz Krzyżem Kawalerskim Orderu Odrodzenia Polski (1959).

</doc>
<doc id="1308400" url="https://pl.wikipedia.org/wiki?curid=1308400" title="Decyzja o warunkach zabudowy i zagospodarowania terenu">
Decyzja o warunkach zabudowy i zagospodarowania terenu

Decyzja o warunkach zabudowy i zagospodarowania terenu (WZiZT) – decyzja ustalająca warunki zmiany sposobu zagospodarowania terenu poprzez budowę obiektu budowlanego lub wykonanie innych robót budowlanych. Decyzja została wprowadzona na podstawie ustawy z 27 marca 2003 o planowaniu i zagospodarowaniu przestrzennym, zastępując ówczesną decyzję o warunkach zabudowy i zagospodarowania terenu. Inaczej niż swoja poprzedniczka, decyzja w obecnej formie jest wydawana tylko dla terenów, na których nie obowiązuje miejscowy plan zagospodarowania przestrzennego.
Rodzaje decyzji.
Ustawa (art. 4 ust. 2) wyróżnia dwa rodzaje decyzji o warunkach zabudowy i zagospodarowania terenu:
Decyzja o warunkach zabudowy.
Decyzja jest instrumentem planowania przestrzennego. Jej celem jest ustalenie czy dane zamierzenie inwestycyjne nie naruszy ładu przestrzennego. Decyzja może zatem regulować wysokość budynku, jego kształt, kolor elewacji, posadowienie na działce i inne elementy istotne z punktu widzenia urbanistyki i estetyki.
Inaczej niż przy pozwoleniu na budowę, do ustalenia warunków zabudowy nie jest niezbędne posiadanie przez wnioskującego praw do nieruchomości. Decyzja sama w sobie nie rodzi prawa do terenu, ani nie narusza prawa własności. O ustalenie warunków zabudowy dla dowolnego terenu może zatem wystąpić każdy.
Organem samorządowym wydającym decyzję o warunkach zabudowy jest wójt (burmistrz, prezydent miasta). W praktyce decyzję wydaje w jego imieniu odpowiednia komórka w urzędzie gminy. Najczęściej jest to (zależnie od organizacji gminy) wydział urbanistyki, geodezji albo planowania przestrzennego. W Warszawie, w zależności od przedmiotu decyzji, jest to wydział architektury i budownictwa dla dzielnicy (małe inwestycje) lub wydział w Biurze Architektury i Planowania Przestrzennego (duże inwestycje). Organem wyższego stopnia właściwym do rozpatrywania tego typu spraw w drugiej instancji administracyjnej jest natomiast właściwe samorządowe kolegium odwoławcze.
Warunki niezbędne do wydania decyzji.
Konieczne jest łączne spełnienie poniższych warunków:
W przypadku planowanej zabudowy zagrodowej, zasada dobrego sąsiedztwa z pkt. 1 nie musi być zachowana, jeżeli powierzchnia gospodarstwa przekracza średnią powierzchnię gospodarstwa rolnego w gminie.
Wymagania ustalane w decyzji.
Poza kontynuacją funkcji, w decyzji ustalane są wymagania dotyczące nowej zabudowy:
Kontrowersje.
Pierwotnie w zamierzeniu ustawodawcy decyzja o warunkach zabudowy miała być instrumentem pomocniczym, stosowanym jako "wyjątek" na obszarach, gdzie nie ma planu. Przyjętym standardem w krajach o wysokiej kulturze planistycznej jest bowiem, że jeżeli nie obowiązuje plan, to nic na danym obszarze nie może zostać zbudowane. Jednak w związku z niewielkim pokryciem terytorium kraju planami zagospodarowania polski ustawodawca wyszedł z założenia, że takie rozwiązanie doprowadziłoby do paraliżu inwestycyjnego i wprowadził decyzję o warunkach zabudowy w takiej formie, w jakiej istnieje obecnie. Tym samym stała się ona głównym instrumentem planowania przestrzennego w Polsce.
Ten stan rzeczy jest powszechnie krytykowany, jako patogenny, prowadzący do pogłębiania chaosu przestrzennego oraz wydłużający proces budowlany. Uznaniowość decyzji stała się też rozpowszechnionym sposobem wymuszania łapówek.
Równocześnie brak jest wyraźnej podstawy prawnej dla odmowy wydania decyzji, nawet jeśli nie jest ona zgodna (narusza ustalenia) ze studium uwarunkowań i kierunków zagospodarowania przestrzennego – nie jest ono aktem prawa miejscowego i nie może być podstawą wydania decyzji administracyjnej. Często spotykaną patologią jest w związku z tym blokowanie opracowania planu zagospodarowania przez inwestorów po to, by uzyskać zgodę na zabudowę sprzeczną ze studium, w drodze decyzji WZ, co nie byłoby możliwe, gdyby obowiązywał plan miejscowy. Zdarzają się również przypadki wydawania decyzji o warunkach zabudowy na terenach, na których następnie lokowane są inwestycje publiczne np. drogi.
Dopuszczalność wydania decyzji sprzecznej ze studium bywa kwestionowana w literaturze i orzecznictwie, jako sprzeczna z zasadą wzajemnej spójności aktów planowania przestrzennego.

</doc>
<doc id="1308407" url="https://pl.wikipedia.org/wiki?curid=1308407" title="Franciszek Gędłek">
Franciszek Gędłek

Franciszek Gędłek (ur. 25 września 1901 w Rudawie koło Krakowa, zm. 20 września 1978 w Myślenicach) – polski regionalista, prawnik, współzałożyciel i kierownik Muzeum Regionalnego w Myślenicach.
Życiorys.
Pochodził z zamożnej rodziny rolniczej, był synem Jana i Marcjanny. Ukończył studia na Wydziale Prawa Uniwersytetu Jagiellońskiego, po czym przez sześć lat pracował w Radomiu. W 1936 przeniósł się do Myślenic, do wybuchu wojny oraz przez kilka lat powojennych pracując tamże w zawodzie sędziego; w latach 1953-1971 był w Myślenicach adwokatem.
Przez wiele lat pobytu i pracy zawodowej w Myślenicach realizował swoje zainteresowania etnograficzne. Był aktywnym działaczem komisji ochrony zabytków oddziału Polskiego Towarzystwa Turystyczno-Krajoznawczego. Gromadził obiekty dawnej kultury ludowej we wsiach ziemi myślenickiej, w swoje prace wciągając wiejskich nauczycieli. W 1947 po raz pierwszy zorganizował wystawę swoich zbiorów w Myślenicach, by sześć lat później doprowadzić do uruchomienia ekspozycji stałej — Muzeum Regionalnego PTTK. Przez kilkanaście lat, do 1972, społecznie pełnił funkcję kierownika Muzeum, wspierany przez pracowników Muzeum Etnograficznego w Krakowie. Z czasem udało mu się uzyskać etat dla pracownika merytorycznego (etnografa), a w latach 70. zainicjował zakup budynku — zabytkowego Domu Greckiego koło rynku — na nową siedzibę Muzeum; budynek ten wyremontowano, w 1975 przeniesiono doń Muzeum, w 1976 zaś placówkę upaństwowiono.
Franciszek Gędłek doprowadził do zainteresowania ziemią myślenicką i jej tradycją etnografów krakowskich, czego efektem stała się m.in. "Monografia powiatu myślenickiego" (1970) pod redakcją Romana Reinfussa. Szczególnym zainteresowaniem Gędłek darzył rodzinną wieś Rudawę i jej kulturę ludową. Dzięki jego staraniom badania terenowe w Rudawie podjęli naukowcy z Instytutu Sztuki PAN, którzy m.in. w domu rodzinnym Gędłka utworzyli izbę pamiątek. Gędłek przygotował obszerny materiał pamiętnikarski na konkurs ogłoszony przez Katedrę Etnografii Słowian Uniwersytetu Jagiellońskiego w związku z przygotowywaną monografią Rudawy, ale samej publikacji już nie dożył; praca "Wieś Rudawa i okolice" pod redakcją Anny Zambrzyckiej-Kunachowicz ukazała się jako osobny tom periodyku "Prace Etnograficzne" (1980, nr 12).
Zmarł 20 września 1978 w Myślenicach, pochowany został na cmentarzu parafialnym w Rudawie. Był odznaczony m.in. Krzyżem Kawalerskim Orderu Odrodzenia Polski i Złotym Krzyżem Zasługi.

</doc>
<doc id="1308417" url="https://pl.wikipedia.org/wiki?curid=1308417" title="Zalewski">
Zalewski

Osoby noszące nazwisko Zalewski:

</doc>
<doc id="1308421" url="https://pl.wikipedia.org/wiki?curid=1308421" title="Lud (czasopismo)">
Lud (czasopismo)

Lud – polskie czasopismo naukowe z zakresu etnologii i antropologii kulturowej założone w 1895 roku we Lwowie. Wspólny organ Polskiego Towarzystwa Ludoznawczego i Komitetu Nauk Etnologicznych PAN (od 1992 roku).
Początki (1895-1939).
Było to trzecie powołane w Polsce czasopismo o tematyce etnograficznej i etnologicznej po „Zbiorze Wiadomości do Antropologii Krajowej” oraz „Wiśle”, ale jedyne, które jest wydawane nieprzerwanie do dzisiaj. Uchwałę o wydawaniu czasopisma (miesięcznika) podjęło Towarzystwo Ludoznawcze na trzecim posiedzeniu w dniu 16 marca 1895 roku. Z czasopismem podjęli współpracę znani etnografowie, m.in. ukraiński folklorysta Iwan Franki, Jan Karłowicz, Bronisław Gustawicz, Seweryn Udziela. Pierwszy zeszyt czasopisma ukazał się drukiem w kwietniu 1895 roku. Układ treści pierwszego numeru: rozprawy, zbiory materiałów etnograficznych, rozbiory i sprawozdania, bibliografia, przegląd czasopism, wiadomości z dziedziny ludoznawstwa.
Od 1896 roku wychodziło jako kwartalnik. W 1904 roku redaktorami czasopisma zostali Karol Potkański i Seweryn Udziela, redakcję przeniesiono do Krakowa. W 1906 redaktorem naczelnym został Józef Kallenbach, ponownie przeniesiono redakcję czasopisma do Lwowa. W roku 1907 funkcję redaktora naczelnego pełnił Wilhelm Bruchnalski, a w latach 1908–1909 redaktorem naczelnym był Szymon Matusiak. W 1910 redaktorem został Adam Fischer, który pełnił tę funkcję do 1939 roku. Dzięki jego działaniom od roku 1912 czasopismo ukazywało się jako rocznik.
Po I wojnie światowej charakter „Ludu” zmienił się na bardziej naukowy, pojawiły się teksty antropologów takich jak Jan Czekanowski i etnografów, jak Bronisław Malinowski. 36. tom czasopisma nie ukazał się, cały nakład został zniszczony w wyniku działań wojennych podczas II wojny światowej.
Po 1945 roku.
Pierwszy powojenny numer czasopisma za rok 1946 ukazał się w 1947 roku w Krakowie, zawierał m.in. artykułu Stanisława Poniatowskiego i Juliana Krzyżanowskiego. Od 1947 roku czasopismo było wydawane w Lublinie, a jego redaktorem naczelnym był Józef Gajek. Pod jego redakcją czasopismo skupiło się na problematyce szeroko pojętej kultury materialnej, dziedzinę folkloru oddając w 1957 roku nowo powstałej „Literaturze Ludowej”. W 1968 roku redakcja została przeniesiona do Poznania, a redaktorem naczelnym został Józef Burszta. Od tego czasu redakcja mieści się w kolejnych siedzibach Instytutu Etnologii i Antropologii Kulturowej UAM.
Po 2016 roku.
W 2016 roku ukazał się setny numer czasopisma, ostatni w wersji papierowej. Jego ukazanie się było możliwe dzięki społecznej akcji zbierania funduszy. Na liście darczyńców znalazło się 9 instytucji i 49 osób. Decyzją Zarządu Głównego Polskiego Towarzystwa Ludoznawczego od 2017 roku czasopismo ukazuje się wyłącznie w wersji elektronicznej na Akademickiej Platformie Czasopism UMK. Czasopismo jest indeksowane w bazach czasopism naukowych: SCOPUS, IBSS (International Bibliography of the Social Sciences), Anthropological Index Online, CEJSH (Central European Journal of Social Sciences and Humanities), ERIH PLUS (European Reference Index for the Humanities and Social Sciences), Bibliografia Etnografii Polskiej.
Układ treści tomu:
Wszystkie artykuły podlegają recenzji.
Redakcja (2021-2024).
W 2020 roku został ogłoszony konkurs na redaktora lub redaktorkę czasopisma. Obecnie redakcja składa się z następujących osób:

</doc>
<doc id="1308424" url="https://pl.wikipedia.org/wiki?curid=1308424" title="Nelson Vivas">
Nelson Vivas

Nelson David Vivas (ur. 18 października 1969 w Granadero Baigorria) – argentyński piłkarz występujący na pozycji obrońcy. W czasie kariery piłkarskiej mierzył 170 cm wzrostu.
Kariera klubowa.
Vivas swoją zawodową karierę piłkarską rozpoczął w 1990 r. w klubie Quilmes Atlético Club. W 1994 przeszedł do Boca Juniors. W ekipie "Xeneizes" rozegrał 86 meczów i strzelił 3 bramki. Następnym klubem w karierze Argentyńczyka było AC Lugano. W tej drużynie grał przez jeden sezon i był podstawowym zawodnikiem. Potem Nelson przeszedł do angielskiego Arsenal F.C. W 2001 r. "Kanionierzy" wypożyczyli Vivasa na pół sezonu do Celty Vigo. Po wypożyczeniu Nelson grał jeszcze jeden sezon w Arsenalu, ale nie był podstawowym zawodnikiem, więc przeszedł do Interu Mediolan. Przez dwa sezony spędzone w tym klubie rozegrał tylko 19 meczów. Potem przeniósł się do River Plate. Ostatnim klubem w karierze Argentyńczyka była drużyna, której był wychowankiem – Quilmes Atlético Club.
Kariera reprezentacyjna.
Vivas zadebiutował w drużynie narodowej w 1994 r. W 1998 r. Passarella powołał go na mundial. Na tym turnieju Argentyńczycy doszli do ćwierćfinału, a sam Nelson rozegrał 4 mecze i nie strzelił gola. Łącznie w reprezentacji Vivas rozegrał 39 meczów i strzelił 1 bramkę.

</doc>
<doc id="1308426" url="https://pl.wikipedia.org/wiki?curid=1308426" title="Chelifer cancroides">
Chelifer cancroides



</doc>
<doc id="1308428" url="https://pl.wikipedia.org/wiki?curid=1308428" title="Zaleszczotek pospolity">
Zaleszczotek pospolity



</doc>
<doc id="1308430" url="https://pl.wikipedia.org/wiki?curid=1308430" title="Suweren duński">
Suweren duński

Suweren duński (duń. "Sovereign") - duńska złota moneta wzorowana na angielskiej złotej monecie unite.
Suwereny duńskie wybito w 1608 roku. Ważyły około 10 gramów i zawierały 9,2 gramów czystego złota.

</doc>
<doc id="1308432" url="https://pl.wikipedia.org/wiki?curid=1308432" title="Tadeusz Kuta">
Tadeusz Kuta

Tadeusz Kuta (ur. 8 lutego 1935 w Bydgoszczy, zm. 28 lutego 1983 w Gdańsku) – dziennikarz, pisarz, publicysta specjalizujący się w tematyce zbrodni hitlerowskich i współczesnych stosunków polsko-niemieckich.
Życiorys.
Ukończył Szkołę Główną Planowania i Statystyki w Warszawie (1956). Członek Związku Młodzieży Polskiej (1953-1956); członek Komisji Badania Zbrodni Hitlerowskich w Bydgoszczy. Od 1968 roku związany z Gdańskiem. Zastępca redaktora naczelnego "Głosu Wybrzeża" (1968-1974); redaktor naczelny "Tygodnika Morskiego" (1974); współtwórca i redaktor naczelny tygodnika "Czas" (1975-1976); redaktor naczelny "Głosu Wybrzeża" (23 marca 1976 – 13 grudnia 1981); doradca i bliski współpracownik Tadeusza Fiszbacha.

</doc>
<doc id="1308437" url="https://pl.wikipedia.org/wiki?curid=1308437" title="Chess World">
Chess World

Chess World – australijskie czasopismo szachowe o charakterze miesięcznika ukazujące się w latach 1865–1869. Było kontynuacją pisma „The Australian Chess Review”.

</doc>
<doc id="1308439" url="https://pl.wikipedia.org/wiki?curid=1308439" title="Word Gets Around">
Word Gets Around

Word Gets Around – debiutancki album walijskiej rockowej grupy Stereophonics wydany w sierpniu 1997.

</doc>
<doc id="1308440" url="https://pl.wikipedia.org/wiki?curid=1308440" title="Performance and Cocktails">
Performance and Cocktails

Performance and Cocktails – drugi album walijskiej grupy rockowej Stereophonics. Został wydany w marcu 1999 przez wytwórnię V2 Records.

</doc>
<doc id="1308441" url="https://pl.wikipedia.org/wiki?curid=1308441" title="Just Enough Education to Perform">
Just Enough Education to Perform

Just Enough Education to Perform – trzeci album walijskiej grupy rockowej Stereophonics. Został wydany w kwietniu 2001 przez wytwórnię V2.

</doc>
<doc id="1308442" url="https://pl.wikipedia.org/wiki?curid=1308442" title="You Gotta Go There to Come Back">
You Gotta Go There to Come Back

You Gotta Go There to Come Back – czwarty album walijskiej rockowej grupy Stereophonics. Został wydany w czerwcu 2003 przez wytwórnię V2.
Lista utworów.
Utwór "Moviestar" pojawia się jedynie na późniejszych wydaniach albumu, razem z DVD zawierającym wideoklipy do singli. W Japonii utworem bonusowym był "Lying to Myself Again".

</doc>
<doc id="1308443" url="https://pl.wikipedia.org/wiki?curid=1308443" title="Language. Sex. Violence. Other?">
Language. Sex. Violence. Other?

Language. Sex. Violence. Other? – piąty album walijskiej grupy rockowej Stereophonics. Został wydany w marcu 2005 przez wytwórnię V2.

</doc>
<doc id="1308444" url="https://pl.wikipedia.org/wiki?curid=1308444" title="Pull the Pin">
Pull the Pin

Pull the Pin – szósty album walijskiej grupy rockowej Stereophonics wydany w październiku 2007.

</doc>
<doc id="1308445" url="https://pl.wikipedia.org/wiki?curid=1308445" title="Live from Dakota">
Live from Dakota

Live From Dakota – pierwszy album koncertowy walijskiej rockowej grupy Stereophonics wydany w marcu 2005.

</doc>
<doc id="1308448" url="https://pl.wikipedia.org/wiki?curid=1308448" title="Pomniki przyrody w powiecie świebodzińskim">
Pomniki przyrody w powiecie świebodzińskim

W skład powiatu wchodzą:
Na terenie powiatu znajduje się:

</doc>
<doc id="1308451" url="https://pl.wikipedia.org/wiki?curid=1308451" title="Trzeci obieg">
Trzeci obieg

Trzeci obieg – ruch wydawniczy oraz alternatywny obieg kaset magnetofonowych (głównie z muzyką rockową), tekstów i grafiki, rozpowszechnianych poprzez fanziny, funkcjonujący poza cenzurą w latach 1980-1989.
Zarówno twórcami jak i odbiorcami byli ludzie ze środowisk kultury alternatywnej, przeciwni zaangażowaniu w politykę, często wywodzący się z subkultury młodzieżowej punk. Początkowy cały ruch punk w Polsce rozwijał się wyłącznie w trzecim obiegu, stąd często jest z nim utożsamiany.
Trzeci obieg nie wykształcił struktur organizacyjnych zajmujących się kolportowaniem, drukowaniem, zbiórką środków. Rozpowszechnianie druków odbywało się głównie na koncertach, zlotach i spotkaniach towarzyskich wśród młodzieży z subkultur. Wspólną ideą całego ruchu był bunt nie tylko wobec oficjalnej propagandy państwa, jak to miało miejsce w przypadku drugiego obiegu, ale także wobec całego głównego nurtu kultury reprezentującej tradycyjne wartości.
W trzecim obiegu negowano nie tylko ideologię narzucaną przez komunistyczny system, ale podważano fundamenty całego społeczeństwa.
Ponieważ oficjalna kultura została zanegowana, jej miejsce każdy mógł wypełnić własną twórczością. Role autorów tekstów i muzyki, wydawców czy liderów grup nie były przypisane poszczególnym osobom; były niestałe i wymienne, propagowano aktywny i twórczy współudział każdego bez żadnych formalności.

</doc>
<doc id="1308452" url="https://pl.wikipedia.org/wiki?curid=1308452" title="Humanistyka UMCS">
Humanistyka UMCS



</doc>
<doc id="1308454" url="https://pl.wikipedia.org/wiki?curid=1308454" title="Schach">
Schach

Schach – miesięcznik szachowy wydawany od 1947 r. w Berlinie Wschodnim. Był organem federacji szachowej NRD. Do 1950 roku nosił tytuł "Schach Express".

</doc>
<doc id="1308457" url="https://pl.wikipedia.org/wiki?curid=1308457" title="Karczma &quot;Rzym&quot;">
Karczma &quot;Rzym&quot;



</doc>
<doc id="1308458" url="https://pl.wikipedia.org/wiki?curid=1308458" title="Festiwal Polskiej Piosenki w Opolu">
Festiwal Polskiej Piosenki w Opolu



</doc>
<doc id="1308460" url="https://pl.wikipedia.org/wiki?curid=1308460" title="Fajksowa Czuba">
Fajksowa Czuba

Fajksowa Czuba, dawniej także Faiksowa, Fajksowa, Faixowa (, , , 1488 m n.p.m.) – szczyt we wschodniej części grani głównej Tatr Bielskich na Słowacji. Jest pierwszym od wschodu wzniesieniem w Tatrach, którego wierzchołek sięga powyżej górną granicę lasu.
Od strony zachodniej Fajksowa Czuba jest oddzielona od Koziego Grzbietu i masywu Bujaczego Wierchu ("Bujačí vrch", 1947 m) płytką Fajksową Przełęczą (1480 m). Od wschodu od niższego Kobylego Wierchu ("Kobylí vrch", 1109 m) oddziela go lesista Kobyla Przełęcz (ok. 1090 m).
Od wierzchołka na północny wschód oddziela się od głównej grani zalesiona odnoga, kończąca się na północ od zabudowań Tatrzańskiej Kotliny w pobliżu Drogi Wolności. Pomiędzy odnogą tą a granią główną znajduje się niewielka dolina Drabina. Na północ od grani w rejonie Fajksowej Czuby odchodzi kilka mniejszych grzbietów, opadających do Suchej Doliny Bielskiej. Południowe stoki szczytu opadają do Doliny Huczawy. Wszystkie stoki Fajksowej Czuby mają deniwelację nieco ponad 600 m. Wszystkie są porośnięte lasem, ale znajdują się w nim liczne grupy skał. Największe to Skały Kaltsteina w Dolinie Huczawy.
Nazwa Fajksowej Czuby i sąsiedniej Fajksowej Przełęczy pochodzi od nazwiska Faix, występującego wśród Niemców spiskich.
Południowo-wschodnimi stokami szczytu prowadziła do 1978 roku czerwono znakowana Magistrala Tatrzańska, obecnie zamknięta na całym odcinku prowadzącym przez Tatry Bielskie, na terenie których utworzono rezerwat ścisły.
Przy Drodze Wolności, w najniższej części porośniętej lasem północno-wschodniej (dokładniej NEE) grzędy Fajksowej Czuby jest nieczynny kamieniołom. Na jego gładkich, płytowych ścianach poprowadzono wiele trudnych dróg wspinaczkowych o długości do 30 m. Jest to jedyne w całej wschodniej części Tatr Bielskich miejsce dopuszczone do uprawiania wspinaczki. Znajduje się na północno-zachodnim końcu zabudowań Tatrzańskiej Kotliny.

</doc>
<doc id="1308462" url="https://pl.wikipedia.org/wiki?curid=1308462" title="Grand Prix Argentyny 1979">
Grand Prix Argentyny 1979

Grand Prix Argentyny 1979 (oryg. Gran Premio de la Republica Argentina) – pierwsza runda Mistrzostw Świata Formuły 1 w sezonie 1979, która odbyła się 21 stycznia 1979, po raz 14. na torze Autódromo Oscar Alfredo Gálvez.
15. Grand Prix Argentyny, 14. zaliczane do Mistrzostw Świata Formuły 1.
Wyniki.
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1308463" url="https://pl.wikipedia.org/wiki?curid=1308463" title="Andrzej Tomza">
Andrzej Tomza

Andrzej Tomza (ur. 6 sierpnia 1931 w Lublinie, zm. 17 lipca 2006 w Chełmie) – polski sportowiec, olimpijczyk, reprezentant Polski w strzelectwie sportowym. Zawodnik m.in. Wawelu Kraków i Lublinianki.
Życiorys.
Uczeń Gimnazjum i Liceum im. Stefana Czarnieckiego w latach 1944–1950. W 1950 roku zdał maturę i zatrudnił się w Państwowej Odlewni Żeliwa nr 2 w Chełmie. W 1951 został przyjęty na wydział Mechaniki Konstrukcyjnej Politechniki Warszawskiej, gdzie aby realizować swoją pasję stworzył w ramach AZS międzyuczelnianą sekcję strzelecką, a w styczniu 1952 zorganizował zawody strzeleckie.
W 1955 skończył studia i zajął się indywidualnym strzelaniem. W 1958 wziął udział w Mistrzostwach Świata w Moskwie a następnie wystąpił na Mistrzostwach Europy w Mediolanie. Był zawodnikiem kolejno Służby Polsce, AZS Warszawa, Wawelu Kraków i Lublinianki.
W 1960 wziął udział w Letnich Igrzyskach Olimpijskich w Rzymie, gdzie w dyscyplinie pistoletu dowolnego na 50 m zajął 28. miejsce
W 1958 roku opatentował wynalazek, którym było urządzenie do obracania tarcz sylwetkowych przy strzelaniu pistoletowym. Dziś jest to znane urządzenie, wykorzystywane do treningów i zawodów strzeleckich przez sportowców, wojsko, policję i służby specjalne na całym świcie .
W 1964 zagwarantował sobie występy na Letnich Igrzyskach Olimpijskich w Tokio, jednak ze względu na wypadek motocyklowy, w którym złamał nogę, nie wziął w nich udziału. Po tym wydarzeniu postanowił zakończyć swoją karierę w strzelectwie sportowym, ale następnie zajął się strzelectwem myśliwskim.
W 1968 roku został „Polakiem Roku”.
W 1987 roku zainicjował i rozpoczął częściowo z własnych środków budowę strzelnicy myśliwskiej w Chełmie Lubelskim. Do dziś odbywają się na niej zawody w strzelectwie myśliwskim.
W latach 80. otworzył jeden z pierwszych w Polsce zakładów rusznikarskich. Wytwarzał w nim broń myśliwską oraz bezinteresownie naprawiał broń sportową dla lubelskich szkolnych sekcji strzeleckich. Jako wieloletni myśliwy wielokrotnie brał udział w zawodach myśliwskich na terenie całego kraju gdzie niejednokrotnie zajmował pierwsze lokaty. Posiadał tytuł Mistrza Strzelectwa Myśliwskiego.
17 lipca 2006 zginął śmiercią tragiczną zamordowany w przydomowym ogrodzie.

</doc>
<doc id="1308465" url="https://pl.wikipedia.org/wiki?curid=1308465" title="Grand Prix Argentyny 1980">
Grand Prix Argentyny 1980

Grand Prix Argentyny 1980 (oryg. Gran Premio de la Republica Argentina) – pierwsza runda Mistrzostw Świata Formuły 1 w sezonie 1980, która odbyła się 13 stycznia 1980, po raz 15. na torze Autódromo Oscar Alfredo Gálvez.
16. Grand Prix Argentyny, 15. zaliczane do Mistrzostw Świata Formuły 1.

</doc>
<doc id="1308466" url="https://pl.wikipedia.org/wiki?curid=1308466" title="Grand Prix Argentyny 1981">
Grand Prix Argentyny 1981

Grand Prix Argentyny 1981 (oryg. Gran Premio de la Republica Argentina) – trzecia runda Mistrzostw Świata Formuły 1 w sezonie 1981, która odbyła się 12 kwietnia 1981, po raz 16. na torze Autódromo Oscar Alfredo Gálvez.
17. Grand Prix Argentyny, 16. zaliczane do Mistrzostw Świata Formuły 1.

</doc>
<doc id="1308467" url="https://pl.wikipedia.org/wiki?curid=1308467" title="Nie kłam kochanie (ścieżka dźwiękowa)">
Nie kłam kochanie (ścieżka dźwiękowa)

Nie kłam kochanie OST – ścieżka dźwiękowa do filmu "Nie kłam, kochanie" wydana 28 marca 2008 roku. Album promowany był singlem „Nie kłam, że kochasz mnie” wykonanym przez Ewelinę Flintę i Łukasza Zagrobelnego. 
Soundtrack składa się z dwóch płyt. Na pierwszej płycie znajdują się piosenki wykorzystane w filmie. Drugi krążek to muzyka instrumentalna stworzoną przez zespół Macieja Zielińskiego.
Nagrania uzyskały status złotej płyty.

</doc>
<doc id="1308468" url="https://pl.wikipedia.org/wiki?curid=1308468" title="Grand Prix Argentyny 1995">
Grand Prix Argentyny 1995

Grand Prix Argentyny 1995 (oryg. Gran Premio Marlboro de la Republica Argentina) – druga runda Mistrzostw Świata Formuły 1 w sezonie 1995, która odbyła się 9 kwietnia 1995, po raz 17. na torze Autódromo Oscar Alfredo Gálvez.
18. Grand Prix Argentyny, 17. zaliczane do Mistrzostw Świata Formuły 1.

</doc>
<doc id="1308469" url="https://pl.wikipedia.org/wiki?curid=1308469" title="Widescreen">
Widescreen



</doc>
<doc id="1308470" url="https://pl.wikipedia.org/wiki?curid=1308470" title="Grand Prix Argentyny 1996">
Grand Prix Argentyny 1996

Grand Prix Argentyny 1996 – runda Mistrzostw Świata Formuły 1, która odbyła się na torze Autódromo Oscar Alfredo Gálvez 7 kwietnia 1996.

</doc>
<doc id="1308471" url="https://pl.wikipedia.org/wiki?curid=1308471" title="Grand Prix Argentyny 1997">
Grand Prix Argentyny 1997

Grand Prix Argentyny 1997 (oryg. Gran Premio Marlboro de la Republica Argentina) – trzecia runda Mistrzostw Świata Formuły 1 w sezonie 1997, która odbyła się 13 kwietnia 1997, po raz 19. na torze Autódromo Oscar Alfredo Gálvez.
20. Grand Prix Argentyny, 19. zaliczane do Mistrzostw Świata Formuły 1.

</doc>
<doc id="1308474" url="https://pl.wikipedia.org/wiki?curid=1308474" title="Paul Lambert">
Paul Lambert

Paul Lambert (ur. 7 sierpnia 1969 w Glasgow) – szkocki trener i piłkarz, który występował na pozycji pomocnika.
Kariera klubowa.
Lambert urodził się w Glasgow. Jednak karierę rozpoczął w mieście Paisley w tamtejszym klubie St. Mirren FC. W sezonie 1985/1986 zadebiutował w Scottish Premier League, a już w następnym był podstawowym zawodnikiem tego klubu. W 1987 roku dotarł z nim do finału Pucharu Szkocji, a jego zespół pokonał w nim 1:0 po dogrywce Dundee United. W sezonie 1987/1988 wystąpił w Pucharze Zdobywców Pucharów i dotarł z St. Mirren do 1/8 finału, skąd odpadł po dwumeczu z belgijskim KV Mechelen (0:0, 0:2). W St. Mirren grał do 1993 roku i rozegrał 227 spotkań zdobywając w nich 14 goli. Jego kolejnym klubem w karierze został Motherwell F.C. W sezonie 1994/1995 wystąpił z nim w Pucharze UEFA, podobnie jak rok później, ale nie odniósł większych sukcesów. Przez trzy lata w barwach Motherwell wystąpił 103 razy i sześciokrotnie pokonywał bramkarzy rywali.
Latem 1996 roku Lambert przeszedł do niemieckiej Borussii Dortmund. 17 sierpnia zadebiutował w Bundeslidze w przegranym 2:4 wyjazdowym spotkaniu z Bayerem 04 Leverkusen i w debiucie zdobył gola. W zespole Borussii był podstawowym zawodnikiem i wystąpił z nią w Lidze Mistrzów. Dotarł do finału i był jednym z najlepszych zawodników tego spotkania, rozegranego 28 maja 1997 w Monachium. Borussia pokonała w nim 3:1 włoski Juventus F.C., a on sam zaliczył asystę przy pierwszym golu Karla-Heinza Riedle. Stał się pierwszym brytyjskim piłkarzem, który zdobył Puchar Mistrzów z nie-brytyjskim klubem. W Borussii grał do listopada 1997 i wówczas odszedł z zespołu. W lidze niemieckiej wystąpił 44 razy i zdobył 1 bramkę.
Nowym klubem Lamberta został Celtic F.C., do którego pomocnik trafił za 2 miliony funtów. W barwach "The Boys" zadebiutował 8 listopada w przegranych 0:1 derbach z odwiecznym rywalem, Rangers F.C. W Celtiku, podobnie jak w Dortmundzie, był graczem wyjściowej jedenastki i na koniec sezonu wywalczył swój pierwszy w karierze tytuł mistrza Szkocji. Następnie w latach 1999-2000 zostawał wicemistrzem, a w 2001 roku sięgnął po dublet. W 2002 roku znów został mistrzem kraju, a w 2003 roku dotarł do finału Pucharu UEFA, jednak Celtic przegrał w finale 2:3 z FC Porto. W 2004 roku zdobył swój drugi dublet, a w 2005 kolejny krajowy puchar. W Celtiku grał do końca sezonu 2004/2005 i rozegrał dla tego klubu 193 mecze, w których zdobył 14 goli. Latem 2005 przeszedł do Livingston F.C., gdzie został grającym menedżerem, ale niedługo potem zakończył karierę zawodniczą.
Kariera reprezentacyjna.
W reprezentacji Szkocji Lambert zadebiutował 21 maja 1995 roku w zremisowanym 0:0 spotkaniu Kirin Cup z Japonią. W 1998 roku został powołany przez Craiga Browna do kadry na Mundial we Francji. Tam zagrał we wszystkich trzech spotkaniach grupowych: przegranym 1:2 z Brazylią, zremisowanym 1:1 z Norwegią i przegranym 0:3 z Marokiem. Ostatni mecz w kadrze rozegrał we wrześniu 2003 roku przeciwko Niemcom (1:2). W drużynie narodowej zagrał 40 razy i strzelił jednego gola.
Kariera trenerska.
W latach 2005-2006 Lambert był grającym menedżerem Livingston F.C. Wcześniej zdał licencję trenerską UEFA w Niemczech. 30 czerwca 2006 został menedżerem angielskiego Wycombe Wanderers, grającego w Football League Two. W 2007 roku doprowadził go do półfinału Pucharu Ligi Angielskiej. Po drodze zespół pokonał m.in. grające w Premiership, Fulham F.C. i Charlton Athletic. W 1/2 finału natrafił na Chelsea F.C. i na własnym stadionie zremisował 1:1 by ulec na Stamford Bridge 0:4. Był to pierwszy przypadek od 30 lat w Anglii, gdy zespół z poziomu czwartej ligi awansował do półfinału rozgrywek o Puchar Ligi. W 2008 roku został menedżerem Colchester United, a w 2009 roku Norwich City. Gdy przejmował tę ostatnią drużynę, występowała ona w trzeciej lidze. W ciągu dwóch sezonów awansował z nią najpierw do Championship, a następnie do Premier League. W niej zajął 12. miejsce w sezonie 2011/12.
2 czerwca 2012 został trenerem Aston Villi. 11 lutego 2015 po słabych wynikach drużyny został zwolniony z Aston Villi. Od stycznia do maja 2018 był menadżerem Stoke City, z którym spadł z Premier League. W październiku 2018 objął posadę trenera w Ipswich Town.

</doc>
<doc id="1308476" url="https://pl.wikipedia.org/wiki?curid=1308476" title="Dziesięć Niedźwiedzi">
Dziesięć Niedźwiedzi

Dziesięć Niedźwiedzi (ur. 1792, zm. 1873; ang. "Ten Bears", "Parra-wa-semen") – wódz Komanczów Yamparika z południa Wielkich Równin.
Jego matka pochodziła z plemienia Ute, ojciec był Komanczem. Część swojej młodości spędził wśród Indian Ute. W 1863 stał na czele delegacji Komanczów, Kiowa, Kiowa-Apaczów, Czejenów i Arapahów w Waszyngtonie. Zgodził się wtedy na zaniechanie najazdów oraz budowę dróg i fortów w swoim kraju. Podpisał traktaty znad Małej Arkansas (ang. "Little Arkansas") w 1865 i znad Potoku Tajemniczego Szałasu (ang. "Medicine Lodge Creek") w 1867. Nakłaniał współplemieńców do uprawy ziemi w rezerwatach i przyjęcia stylu życia białego człowieka, co spowodowało odwrócenie się od niego jego ludu. Zmarł w Fort Still, żegnany tylko przez swojego syna Małą Wronę.

</doc>
<doc id="1308477" url="https://pl.wikipedia.org/wiki?curid=1308477" title="Edward Sutor">
Edward Sutor

Edward Sutor (ur. 17 kwietnia 1917, zm. 1 stycznia 1984) – artysta rzeźbiarz; mieszkał i tworzył w Nowym Targu.
Biografia.
Pochodził z rodziny wielodzietnej. Po ukończeniu szkoły podstawowej wyczynowo uprawiał sport. W roku 1940 został wywieziony na przymusowe roboty do Niemiec, potem do obozu koncentracyjnego. Wrócił okaleczony psychicznie, straciwszy całkowicie pamięć. Był w stanie wypowiadać jedynie pojedyncze słowa. Opiekowała się nim siostra. Zaczął rzeźbić w 1958 roku. Prace w drewnie i kamieniu, wykonywane prymitywnymi narzędziami, wyobrażają więźniów i oprawców. Wyrzeźbione postaci mają wyraźnie zaznaczone cechy seksualne, są zdeformowane i okaleczone. W chwilach lepszego samopoczucia rzeźbił tancerki i akrobatki, siebie oraz siostrę.
Prace Edwarda Sutora znajdują się w zbiorach Muzeum Tatrzańskiego w Zakopanem, Muzeum Podhalańskim w Nowym Targu, Państwowym Muzeum Etnograficznym w Warszawie, a także kolekcjach prywatnych.
Aleksander Jackowski pisał o nim: „"Życie Edwarda Sutora ma dwa odrębne oblicza. Młodość, pierwsze zainteresowania szkolne egzotyką, mitologią, kulturą Azteków i – dramatyczna przerwa, wojna, straszliwe bicie; zostaje odarty ze wszystkiego: świadomości, pamięci, człowieczeństwa. Ludzki nieszczęsny strzęp. Powoli rekonstruuje siebie przez rzeźby, w nich wracają reminiscencje chłopięcych zainteresowań, powstaje świat nieprzenikniony: głów, totemów (?), tancerek, konwulsyjnych postaci. Przerażajace wspomnienia obozu, rekonstruowane, jak? Czy tylko z punktu widzenia ofiary? Czy i oprawcy? Teatr?? Palenie, wieszanie, ekshumacja. Nie chciał o tym mówić. Nie chciał pozbywać się rzeźb. W nich było to, co zachował w życiu z siebie, z pamięci. Pod wpływem leków zrobił się łagodny, spokojny. Lawa pozostała w środku.."”
Wystawy.
Rzeźby artysty pokazano po raz pierwszy w nowotarskim Powiatowym Domu Kultury w marcu 1970, następnie jego prace nabyło Muzeum Tatrzańskie, zakupując jego prace i organizując dalsze wystawy w Zakopanem, Krakowie, Warszawie. Rzeźby Sutora reprezentowały Podhale na wystawie folklorystycznej w Gera, Starej Lubowli, a także w Baltimore. Wiele obiektów zostało zakupionych przez muzea. Największa kolekcja 289 rzeźb Edwarda Sutora znajduje się w Muzeum Podhalańskim w Nowym Targu. Zostały one zakupione od siostry artysty przez Urząd Miasta i przekazane w depozyt muzeum. W 2008 roku powstała wirtualna galeria prac artysty. Jego rzeźby zaprezentowała poznańska galeria "Tak". Wystawa została zatytułowana "Res sacra miser". Towarzyszył jej bogato ilustrowany katalog.
29 stycznia 2010 r. w Ratuszu Miejskim w Nowym Targu otwarto wystawę rzeźb Edwarda Sutora. Wystawa była prezentowana na piętrze, gdzie mieści się Muzeum Podhalańskie im. Czesława Pajerskiego. Podczas wystawy odbyła się z udziałem rodziny Sutora promocja katlogu "Edward Sutor, Rzeźby", który stanowi dotychczas najpełniejszy zbiór fotografii rzeźb nowotarskiego Nikifora. Katalog został wydany przez burmistrza miasta Marka Fryźlewicza. Równocześnie 59 rzeźb artysty wystawiło Muzeum Sztuki Ludowej w Otrębusach.
Dotychczasowe wystawy i prezentacje rzeźb Edwarda Sutora:
W 1987 r. Krzysztof Jaśkiewicz nakręcił film dokumentalny „Świat według Sutora”
Etiudę filmową z udziałem Edwarda Sutora nakręcił też Tomasz Magierski
Podano za katalogiem Edward Sutor, Rzeźby, Nowy Targ 2009 r.

</doc>
<doc id="1308479" url="https://pl.wikipedia.org/wiki?curid=1308479" title="Okręg wyborczy Belper">
Okręg wyborczy Belper

Okręg wyborczy Belper powstał w 1918 r. i wysyłał do brytyjskiej Izby Gmin jednego deputowanego. Okręg obejmował miasto Belper w hrabstwie Derbyshire. Został zlikwidowany w 1983 r.

</doc>
<doc id="1308485" url="https://pl.wikipedia.org/wiki?curid=1308485" title="Górnik Wesoła">
Górnik Wesoła

Górnik Wesoła - polski klub piłkarski z Mysłowic, który po reaktywacji gra obecnie w A klasie.
Historia.
Klub założony w 1947 roku przy kopalni "Wesoła" z inicjatywy grupy działaczy z Jerzym Sitkiem na czele. Rozpoczynając od C klasy, zespół mozolnie piął się w górę, by w końcu dotrzeć do ligi międzywojewódzkiej, odnosząc wiele zwycięstw z potencjalnie silniejszymi przeciwnikami. W dziejach klubu działały również sekcje: tenisowa, bokserska (od 1959), motorowa (1961), zapaśnicza (1962) a także siatkówki kobiet, piłki ręcznej mężczyzn, i hokeja na lodzie.
W 1971 roku na mocy odgórnych decyzji klub został wchłonięty przez nowo powstały GKS Tychy. Jednak po kilku latach Górnik Wesoła został reaktywowany.
W sezonie 2004/2005 klub awansował do czwartej ligi.
W sezonie 2005/2006 oraz 2006/2007 Górnik zajął 3. miejsce w tabeli w IV lidze I gr. śląskiej.
Natomiast w sezonie 2007/2008 klub z Wesołej uplasował się na 7. miejscu.
Także w sezonie 2007/2008 klub z Wesołej zdobył Puchar Podokręgu Katowice pokonując na wyjeździe Grunwald Ruda Śląska 3-1, eliminując po drodze min. grający o klasę wyżej Rozwój Katowice. Dało to Górnikowi Wesoła przepustkę do gry o puchar na szczeblu Śląskiego Związku Piłki Nożnej. W 1/8 finału Górnicy pokonali KS Częstochowa 4-2 by odpaść dopiero w ćwierćfinale po meczu z Koszarawą Żywiec (2:3), który na trybuny na Wesołej przyciągnął 1.000 osób.
Rekord frekwencji to mecz w 2006 roku pomiędzy Górnikiem Wesoła a GKS Katowice, który na stadion przyciągnął ponad 2.000 widzów, w tym ok. 1000 kibiców GKS Katowice. Średnia frekwencja, biorąc pod uwagę występy w czwartej lidze to 300 osób na mecz.
Po 7 latach gry w czwartej lidze klub z Mysłowic awansował do III Ligi Opolsko-Śląskiej z dorobkiem 70 punktów i 4 punktami przewagi nad drużyną Szombierek Bytom.
Przy klubie działają też sekcje juniorów oraz sekcja skata.
Transfery.
Odeszli przed rundą wiosenną sezonu 11/12:
przyszli:

</doc>
<doc id="1308489" url="https://pl.wikipedia.org/wiki?curid=1308489" title="Biskupi Litomyšla">
Biskupi Litomyšla

Biskupi litomyscy – lista biskupów pełniących swoją posługę w diecezji litomyskiej.
Biskupstwo Litomyśla zostało ustanowione w 1344. Zanikło podczas wojen husyckich. Jego ostatni biskupi sprawowali władzę jedynie formalnie. W XVII w. na jego miejsce powstało biskupstwo Hradec Králové. Tytuł biskupa Litomyśla nadaje się biskupom tytularnym.

</doc>
<doc id="1308492" url="https://pl.wikipedia.org/wiki?curid=1308492" title="Parafia Najświętszego Serca Pana Jezusa w Małej Nieszawce">
Parafia Najświętszego Serca Pana Jezusa w Małej Nieszawce

Parafia Najświętszego Serca Pana Jezusa w Małej Nieszawce – parafia rzymskokatolicka w diecezji toruńskiej, w dekanacie Toruń IV, z siedzibą w Małej Nieszawce.
Historia kościoła.
Drewniany kościół Najświętszego Serca Pana Jezusa w Małej Nieszawce powstał w 1890 roku, jako kaplica osadników holenderskich przybyłych z Holandii i Fryzji. Do końca II wojny światowej należał do zboru Mennonitów, a następnie został przejęty przez Kościół rzymskokatolicki. Z początku kościół należał do parafii św. Apostołów Piotra i Pawła w Toruniu-Podgórzu. Pierwszym proboszczem katolickim, który sprawował opiekę nad kościołem, był ks. Mieczysław Sidziński, mianowany na to stanowisko 1 lipca 1948 roku. Kuria Metropolitalna w Gnieźnie zabiegała o stworzenie samodzielnej parafii w Małej Nieszawce, jednakże wszystkie postulaty w tej sprawie były rozpatrywane negatywnie przez ówczesne władze województwa. Udało się to dopiero w roku 1978 za sprawą dekretu kard. Stefana Wyszyńskiego. Wkrótce po dekrecie zaczęto budowę plebanii oraz kaplicy Najświętszej Marii Panny Wspomożycielki Wiernych, którą ukończono w 1993 roku. Kaplica otrzymała status kościoła pomocniczego.

</doc>
<doc id="1308494" url="https://pl.wikipedia.org/wiki?curid=1308494" title="Lagostrophus">
Lagostrophus



</doc>
<doc id="1308495" url="https://pl.wikipedia.org/wiki?curid=1308495" title="Lazăr Comănescu">
Lazăr Comănescu

Lazăr Comănescu (ur. 4 czerwca 1949 w Horezu) – rumuński dyplomata i ekonomista, w 2008 i od 2015 do 2017 minister spraw zagranicznych.
Życiorys.
W 1972 ukończył handel zagraniczny w Wyższej Szkole Ekonomicznej w Bukareszcie, studiował także na paryskiej Sorbonie. W 1982 uzyskał doktorat w zakresie międzynarodowych stosunków gospodarczych. W latach 1972–1982 pracował w rumuńskim Ministerstwie Spraw Zagranicznych, następnie objął stanowisko wykładowcy w stołecznej Akademii Studiów Ekonomicznych. Do dyplomacji powrócił w 1990, pracował początkowo jako radca, od 1994 był dyrektorem departamentu ds. Unii Europejskiej, w 1995 dyrektorem generalnym resortu, następnie od tegoż roku do 1998 sekretarzem stanu w MSZ. W latach 1998–2001 był szefem stałego przedstawicielstwa Rumunii przy NATO i Unii Europejskiej, a od 2001 do 2008 ambasadorem Rumunii przy UE.
W kwietniu 2008 objął urząd ministra spraw zagranicznych w rządzie Călin Popescu-Tăriceanu. Sprawował go do grudnia tego samego roku. W 2009 został ambasadorem Rumunii w Niemczech. W listopadzie 2015 powrócił w skład rządu – w technicznym gabinecie, na czele którego stanął Dacian Cioloș, objął ponownie stanowisko ministra spraw zagranicznych. Zakończył urzędowanie w styczniu 2017.
Odznaczony rumuńskimi Orderem Wiernej Służby I i II klasy.
Lazăr Comănescu jest żonaty, ma córkę.

</doc>
<doc id="1308498" url="https://pl.wikipedia.org/wiki?curid=1308498" title="Borobucha">
Borobucha



</doc>
<doc id="1308500" url="https://pl.wikipedia.org/wiki?curid=1308500" title="Agatonisi">
Agatonisi

Agatonisi (gr. Αγαθονήσι, "Agathonī́si") − niewielka grecka wyspa należąca do archipelagu Dodekanez.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kalimnos, w gminie Agatonisi.
Wyspa leży 67 km od wyspy Patmos. Najwyższy punkt na wyspie wznosi się na 209 m n.p.m. Powierzchnia Agatonisi wynosi 13,5 km². Populacja wyspy zmieniała się na przestrzeni historii, od 133 mieszkańców w 1981 roku do 158 mieszkańców w 2001 roku. Największą miejscowością wyspy jest Megalo Chorio, które zamieszkuje 144 mieszkańców. 

</doc>
<doc id="1308502" url="https://pl.wikipedia.org/wiki?curid=1308502" title="Góry Kremnickie">
Góry Kremnickie

Góry Kremnickie (514.84, słow. "Kremnické vrchy", węg. "Körmöci-hegység", niem. "Kremnitzer Berge") – grupa górska pochodzenia wulkanicznego w Centralnych Karpatach Zachodnich, w środkowej Słowacji. Zaliczana jest do tzw. Łańcucha Wielkofatrzańskiego. Nazwa pochodzi od położonego w centrum grupy miasta Kremnica. Najwyższy szczyt: Flochová (1317 m n.p.m.).
Położenie.
Góry Kremnickie graniczą z następującymi jednostkami geomorfologicznymi:
Geologia.
Głównym rysem budowy geologicznej Gór Kremnickich jest obfite występowanie dawnych pól lawowych w centralnej części tej grupy górskiej. Pierwotna stratowulkaniczna budowa Gór Kremnickich była prawdopodobnie już w neogenie silnie zaburzona ruchami tektonicznymi oraz intensywnymi procesami erozyjno-denudacyjnymi tak, że ich obecna rzeźba różni się znacznie od pierwotnej. Selektywna erozja uwypukliła partie zbudowane z bardziej odpornych skał – głównie w liniach dawnych potoków lawowych, sygnalizowanych obecnie andezytowymi utworami skalnymi. Obszary zbudowane z mniej odpornych tufów czy luźnych materiałów piroklastycznych utworzyły obniżenia. Wynikiem długotrwałych procesów niszczenia jest silne rozczłonkowanie Gór Kremnickich na rosochy grzbietów i mniejsze skupiska wzniesień, rozdzielone głębokimi dolinami. Dalszy wpływ na dzisiejszą rzeźbę miało peryglacjalne modelowanie powierzchni w plejstocenie, którego śladem są m.in. charakterystyczne rumowiska skalne (gołoborza, słow. "skalné moria").
Ukształtowanie.
Góry Kremnickie dzielą się na pięć mniejszych jednostek geomorfologicznych:
Klimat.
Cechy klimatu głównego zrębu Gór Kremnickich pozwalają zaliczyć go do grupy klimatów górskich. Najwyższe partie gór, w tym głównie grzbiet Flochowej, należą do piętra klimatycznego bardzo chłodnego. Średnie temperatury stycznia mieszczą się tu w granicach od −7 do −6 °C, lipca – w granicach od 11,5 do 13,5 °C. Okres ze średnimi temperaturami dziennymi poniżej 0 °C trwa 180-200 dni w roku, a okres bez przymrozków jedynie ok. 80 dni w roku. Średnia roczna suma opadów waha się, w zależności od wysokości i ekspozycji, w granicach od 1000 do 1400 mm. Najwięcej opadów przypada na miesiące letnie. Pokrywa śniegowa utrzymuje się do 160 dni w roku.
Obrzeża Gór Kremnickich, nie przekraczające poziomicy 980 m n.p.m., należą do pięter klimatycznych chłodnego i umiarkowanie chłodnego: średnie temperatury stycznia od −6,5 do −4 °C i lipca od 13,5 do 18 °C, okres bez przymrozków 120-160 dni, suma opadów 800-1000 mm, pokrywa śniegowa utrzymuje się 110-140 dni. Południowy skraj Gór Kremnickich, opadający ku kotlinom: Żarskiej i Zwoleńskiej, należy już do piętra umiarkowanie ciepłego, o średnich temperaturach stycznia od −5 do −3,5 °C, lipca od 17 do 18,5 °C. Okres ze średnimi temperaturami dziennymi poniżej 0 °C trwa tu 80-100 dni w roku. Średnia roczna suma opadów wynosi 650-850 mm, a długość zalegania pokrywy śnieżnej 100-120 dni.
Flora i fauna.
Flora nawiązuje swym składem do innych grup Łańcucha Wielkofatrzańskiego, jednakże znacznie więcej znajdziemy tu zespołów roślinnych i gatunków ciepłolubnych.
Ze zwierząt występują tu wszystkie duże środkowoeuropejskie ssaki drapieżne: niedźwiedź brunatny, wilk szary i ryś. Z mniejszych drapieżników żyją tu borsuk, kuna leśna i kuna domowa. Rząd owadożernych reprezentują jeż europejski i ryjówkowate, w tym typowa dla terenów górskich ryjówka górska. Kopytne reprezentuje jeleń europejski. Z gryzoni liczna jest wiewiórka, nornica ruda, mysz leśna, stosunkowo często spotyka się też popielicę. Z ptaków drapieżnych spotkamy tu myszołowa zwyczajnego, jastrzębia, kobuza. Sowy reprezentuje kilka gatunków, w tym największa z nich – puchacz i najmniejsza – sóweczka. Kuraki reprezentują głuszec i jarząbek. Wzdłuż potoków występuje pliszka górska i pluszcz. Wśród drobnych ptaków śpiewających najliczniejsze są zięby, szereg gatunków pokrzewek, kowaliki. Z gadów warto wspomnieć węża Eskulapa, z płazów – salamandrę plamistą.

</doc>
<doc id="1308504" url="https://pl.wikipedia.org/wiki?curid=1308504" title="Drzewiak doria">
Drzewiak doria



</doc>
<doc id="1308508" url="https://pl.wikipedia.org/wiki?curid=1308508" title="Barawucha">
Barawucha

Barawucha (biał. Баравуха) – osiedle typu miejskiego na Białorusi, w obwodzie witebskim w rejonie połockim, niedaleko Nowopołocka, około 5,5 tys. mieszkańców (2010).
Znajduje tu się stacja kolejowa Barawucha, położona na linii Witebsk - Dyneburg. W 1916 na stacji pracował Janka Kupała, o czym obecnie przypomina tablica pamiątkowa na budynku stacyjnym.
W miejscowości stacjonowały wojska powietrznodesantowe ZSRR, otaczają je 3 jeziora, z czego w jednym obowiązuje zakaz kąpieli. Garnizon znany także pod nazwą Borowucha-1.

</doc>
<doc id="1308510" url="https://pl.wikipedia.org/wiki?curid=1308510" title="The Mansions">
The Mansions

The Mansions - kompleks sześciu trzypiętrowych, szeregowych budynków, znajdujący się na rogu ulic Margaret Street, oraz George Street w mieście Brisbane w Australii. Zostały one wybudowane w epoce wiktoriańskiej w 1889 roku.
Służyły jako budynki mieszkalne. Posiadają fasady z czerwonej cegły i łuki wykonane z bladego piaskowca. W chwili obecnej mieszczą się tam ekskluzywne sklepy i restauracje.
Mieszkała tu m.in. Lillian Cooper, pierwsza kobieta będąca doktorem w stanie Queensland i jednocześnie pierwsza kobieta, wykonująca zawód chirurga w Australii.

</doc>
<doc id="1308513" url="https://pl.wikipedia.org/wiki?curid=1308513" title="Drzewiak siwy">
Drzewiak siwy



</doc>
<doc id="1308515" url="https://pl.wikipedia.org/wiki?curid=1308515" title="Powieść polifoniczna">
Powieść polifoniczna



</doc>
<doc id="1308521" url="https://pl.wikipedia.org/wiki?curid=1308521" title="Lewica-Tęcza">
Lewica-Tęcza

Lewica-Tęcza (wł. "La Sinistra – L'Arcobaleno", SA) – włoska koalicja lewicowych partii politycznych, określana jako skrajna lewica. Liderem koalicji był Fausto Bertinotti.
Blok został powołany w grudniu 2007 przez cztery ugrupowania należące formalnie do "L'Unione" i współtworzące rząd Romano Prodiego. W jego skład weszły:
W przedterminowych wyborach parlamentarnych w 2008 koalicja wystawiła własną odrębną listę, ogłaszając lidera RC i przewodniczącego Izby Deputowanych Fausta Bertinottiego kandydatem na nowego premiera.
Lista Lewicy-Tęczy uzyskała 3% głosów, nie otrzymując żadnych mandatów w Izbie Deputowanych ani w Senacie.

</doc>
<doc id="1308522" url="https://pl.wikipedia.org/wiki?curid=1308522" title="Horodyszcze (rejon baranowicki)">
Horodyszcze (rejon baranowicki)

Horodyszcze (biał. Гарадзішча) – osiedle typu miejskiego na Białorusi, w obwodzie brzeskim w rejonie baranowickim, 25 km od Baranowicz, około 2,2 tys. mieszkańców (2010).
Miasto magnackie położone było w końcu XVIII wieku w powiecie nowogródzkim województwa nowogródzkiego.
Znajdują tu się dwie parafie – prawosławna (pw. Podwyższenia Krzyża Pańskiego) i rzymskokatolicka (pw. Matki Bożej Różańcowej).
Historia.
Osada pierwszy raz wspominana w 1414 roku, od 1494 siedziba parafii. Miasteczko w obszarze I Rzeczypospolitej utracone zostało po II rozbiorze Polski w 1793 na korzyść Imperium Rosyjskiego. W latach 1920-1939 w granicach II Rzeczypospolitej; siedzibą wiejskiej gminy Horodyszcze. W 1939 zaanektowane przez ZSRR i włączone w skład BSRR. W 1940 otrzymuje status osiedla typu miejskiego, w latach 1941-1944 pod okupacją niemiecką. Po wojnie w granicach ZSRR i od 1991 w niepodległej Białorusi.
W Horodyszczu znajduje się zabytkowa drewniana XVIII-wieczna cerkiew Podwyższenia Krzyża Pańskiego oraz wzniesiony w tym samym stuleciu kościół Najświętszej Maryi Panny Królowej Różańca Świętego.

</doc>
<doc id="1308524" url="https://pl.wikipedia.org/wiki?curid=1308524" title="Metoda stałego pola magnetycznego i zmiennego prądu podłużnego">
Metoda stałego pola magnetycznego i zmiennego prądu podłużnego

Metoda stałego pola magnetycznego i zmiennego prądu podłużnego – metoda stosowana do badania efektu Halla. Stosowana w badaniach materiałów, które wytwarzają niewielkie napięcie Halla rzędu 10 μV. 
Przez próbkę, umieszczoną w stałym polu magnetycznym, przepuszczany jest zmienny prąd. Prąd ten, płynący wzdłuż próbki, wywołuje powstanie zmiennego napięcia Halla między brzegami próbki w kierunku poprzecznym. Napięcie wzmacnia się wzmacniaczem selektywnym, generowane w ten sposób napięcie (napięcie Halla) ma taką samą częstotliwość jak prąd podłużny. Sygnał wyjściowy filtruje się i wzmacnia wzmacniaczem selektywnym, pozostawiając jedynie częstotliwość równą częstotliwości sygnału wejściowego. Z tak otrzymanego sygnału wydziela się jedynie sygnał będący w fazie z sygnałem wejściowym stosując detektor fazoczuły, który porównuje fazę napięcia Halla z fazą prądu podłużnego.

</doc>
<doc id="1308525" url="https://pl.wikipedia.org/wiki?curid=1308525" title="Domaczów">
Domaczów



</doc>
<doc id="1308526" url="https://pl.wikipedia.org/wiki?curid=1308526" title="Candida albicans">
Candida albicans

Candida albicans (C.P. Robin) Berkhout) – gatunek grzybów zaliczany do klasy "Saccharomycetes". Ma polską nazwę bielnik biały, ale w praktyce używana jest niemal wyłącznie nazwa naukowa. Jest to grzyb bezotoczkowy, wywołujący zakażenia oportunistyczne u chorych z obniżoną odpornością. Stanowi on florę fizjologiczną przewodu pokarmowego u 40–80% populacji.
Systematyka i nazewnictwo.
Pozycja w klasyfikacji według Index Fungorum: "Candida, Incertae sedis, Saccharomycetales, Saccharomycetidae, Saccharomycetes, Saccharomycotina, Ascomycota, Fungi".
Po raz pierwszy, w 1853 roku, takson ten zdiagnozował Charles Philippe Robin, nadając mu nazwę "Oidium albicans". Obecną, uznaną przez Index Fungorum, nazwę nadała mu w 1923 roku Christine Marie Berkhout, przenosząc go do rodzaju "Candida".
Gatunek ten ma ponad 200 synonimów. Niektóre z nich: 
Genetyka.
Obecność 34 antygenów (zbudowanego głównie z mannanu) pozwala na różnicowanie w obrębie gatunku. Ze względu na różnicę jednego antygenu wyodrębniono "C. albicans" typ A (który posiada składnik antygenowy o numerze 6) od typu B, który tego składnika nie posiada.
Według analizy rRNA małej podjednostki rybosomu (16S), "C. albicans" razem z innymi przedstawicielami rodzaju "Candida" ("C. tropicalis", "C. parapsilosis" i "C. viswanathii") tworzy silnie wyodrębnioną od innych patogennych grzybów grupę.
"C. albicans" jest gatunkiem diploidalnym, posiada 8 par chromosomów. Genom "C. albicans" został w całości zsekwencjonowany w 2004 roku, liczy nieco ponad 14 milionów par zasad (wielkość haploidalnego genomu).
Charakterystyczną cechą tego gatunku są często występujące rearanżacje chromosomowe (translokacje, delecje fragmentów chromosomów oraz aneuploidie) mogące prowadzić do zmian fenotypowych, co jest częścią strategii adaptacyjnej. Zmiany w kariotypie występują często wśród izolatów klinicznych.
"C. albicans" korzysta z niestandardowego kodu genetycznego. Triplet CUG oznacza serynę, a nie leucynę, jak w standardowym kodzie genetycznym. Podobna sytuacja ma miejsce w przypadku innych grzybów z rodzaju "Candida" (np. "C. parapsilosis, C. dubliniensis, C. tropicalis", ale nie u "C. glabrata". Rodzaj "Candida" nie jest monofiletyczną jednostką systematyczną. Gatunek "C. glabrata" (znany również pod nazwą "Torulopsis glabrata") jest bliżej spokrewniony z drożdżami piekarniczymi ("Saccharomyces cerevisiae)" niż z "C. albicans"), a także m.in. u "Debaryomyces hansenii", "Pichia stipitis" i "Pichia farinsa." Gatunki te należą do jednostki systematycznej określanej mianem kladu CTG.
Zakażenia.
Podobnie jak w przypadku pozostałych grzybic, także tutaj infekcji sprzyja przewlekła antybiotykoterapia, osłabienie odporności, sztuczne zastawki, cewniki, zabiegi inwazyjne etc. Zazwyczaj kandydozę dzieli się na powierzchowną oraz znacznie poważniejszą uogólnioną. Obecność grzybów w moczu określa się mianem kandydurii.
Diagnostyka.
W przypadku kandydozy powierzchownej biomateriał zanurzany jest w roztworze wodorotlenku potasu, który niszczy keratynę, nie wpływając na komórki grzyba. W preparacie mikroskopowym "C. albicans" widoczne są blastospory (pączkujące komórki), pseudostrzępki, czasami strzępki prawdziwe.
Grzyb wzrasta na pożywce Sabourauda w ciągu 2-4 dni, tworząc białe do kremowych kolonie, o masłowatej konsystencji. Brzeg kolonii jest gładki, czasami frędzlowaty ze względu na wytwarzaną grzybnię.
Wstępna identyfikacja opiera się na stwierdzeniu w hodowli na podłożu zubożonym (podłoże ryżowe) pod szkiełkiem nakrywkowym charakterystycznych zarodników przetrwalnikowych – chlamidospor.
Drugą metodą jest wykonanie testu filamentacji (ang. germ tube test), który polega na inkubacji komórek "C. albicans" w surowicy przez 2-3 godziny w temperaturze 37 °C. Po tym czasie komórki „kiełkują” tworząc rostki, które w przeciwieństwie do tworzonych pączków lub pseudogrzybni nie są oddzielone ścianą komórkową.
Powyższe testy nie pozwalają na różnicowanie "C. albicans" od "C. dubliniensis" dlatego potrzebne są dalsze testy najczęściej auksanograficzne.
Testy serologiczne wykorzystywane są do wstępnej diagnostyki zakażeń narządowych i uogólnionych oraz do monitorowania skuteczności leczenia. Nie pozwalają jednak na jednoznaczne określenie gatunku.
Diagnostyka oparta o metodę qPCR (reakcja łańcuchowa polimerazy w czasie rzeczywistym)
Metoda pozwala zidentyfikować poszczególne gatunki grzybów z rodzaju Candida ("albicans, tropicalis, glabrata, krusei, para-ortho- metapsilosis) "oraz określić ich liczebność, a w przypadku zakażeń mieszanych podaje odsetkowy udział poszczególnych gatunków grzybów w pobranej od pacjenta próbce.
Grzyb asymiluje glukozę, maltozę, sacharozę i galaktozę, ale nie laktozę. Dwa pierwsze węglowodany drobnoustrój fermentuje z wytworzeniem gazu, czwarty (galaktozę) tylko do kwasu. Fermentacja galaktozy jest zależna od szczepu. Grzyb nie wytwarza ureazy.
Tworzenie biofilmu.
"C. albicans" jest uważany za największego producenta biofilmu wśród gatunków "Candida." Dojrzałe biofilmy "C. albicans" wykazują heterogeniczną strukturę, złożoną z blastoforów i strzępek otoczonych ECM złożoną z materiału polisacharydowego. ECM zapewnia rusztowanie strukturalne dla przyczepności między komórkami i różnymi powierzchniami oraz barierę między komórkami w warstwie a otaczającym środowiskiem. 
Wczesna faza powstawania biofilmu rozpoczyna się od przylegania komórek drożdży do danej powierzchni, a następnie tworzenia odrębnej kolonii. Następnie, w fazie pośredniej, komórki organizują się i zaczynają wytwarzać pozakomórkowe substancje polimerowe (EPS). Składniki te umożliwiają dojrzewanie trójwymiarowej struktury. Po utworzeniu dojrzałego biofilmu komórki biofilmu rozprzestrzeniają się, odłączając i migrując do innych miejsc. Proces dojrzewania trwa zwykle około 38–72 godzin "in vitro", zaś "in vivo" około 24 godzin.
U "C. albicans" proces tworzenia biofilmu ściśle związany jest z produkcją adhezyn. Zasadniczo adhezyny są białkami ściany komórkowej glikozylofosfatydyloinozytolu (GPI-CWPs), obejmującymi kotwicę GPI, domenę serynowo/treoninową i domenę wiążącą węglowodany lub peptydy. U "C. albicans", kilka adhezyn należy do rodziny Als (sekwencja podobna do aglutyniny). Spośród 8 członków rodziny Als, Als3 odgrywa najważniejszą rolę w tworzeniu biofilmu, ponieważ jego usunięcie prowadzi do poważnych defektów w porównaniu ze szczepem rodzicielskim. Inną ważną rodziną adhezyn w "C. albicans" jest rodzina białka ściany strzępki (Hwp), w tym Hwp1. Hwp1 jest mannoproteiną ściany komórkowej zarodników i komórek strzępkowych, odgrywającą ważną rolę w tworzeniu biofilmu. Oprócz Hwp1 do rozwoju biofilmu potrzebne są również cztery inne białka z rodziny Hwp: Hwp2, Rbt1, Eap1 i Ywp1.
Biofilmy "C. albicans" są bardziej zlewne niż inne biofilmy z gatunku "Candida", wykazując różne formy morfologiczne: owalne pąki, ciągłe strzępki i pseudostrzępki w zainfekowanych tkankach. Biofilmy "C. albicans" są większe na powierzchniach zbudowanych z lateksu i elastomeru silikonowego, a mniejsze na poliuretanie i na silikonie, w porównaniu do polichlorku winylu. Ma to istotne znaczenie w produkcji sprzętu medycznego. Odkryto, że polieterouretan z 6% tlenkiem polietylenu znacznie zmniejsza całkowitą biomasę biofilmu, a także aktywność metaboliczną komórek w biofilmie. 
Biofilmy "Candida albicans" wykazują synergię z czterema gatunkami bakterii: "Streptococcus mutans, Streptococcus sanguinis, Actinomyces viscosus" i "Actinomyces odontolyticus". Zwiększonemu rozwojowi strzępek towarzyszy nadekspresja genów "HWP1, ALS3" i "EPA1. Staphylococcus aureus" z "C. albicans" tworzą dwuwarstwową strukturę. Wizualizacja tych podwójnych warstw pokazała pierwszą warstwę biofilmu "C. albicans" przyczepioną do powierzchni pokrytej jedną warstwą "S. aureus," która jest zawarta w macierzy pozakomórkowej utworzonej przez komórki "Candida". Udowodniono, że ten ECM chroni "S. aureus" przed zabiciem przez wankomycynę. Podobnie jest w zależności "C. albicans" z "Staphylococcus epidermidis". Występuje antagonizm między "Pseudomonas aeruginosa" a "C.albicans." Komórki "P. aeruginosa" przyczepiają się do włókien "C. albicans", tworząc biofilm nad strzępkami zamiast na powierzchni. Tworzenie biofilmu ostatecznie prowadzi do śmierci komórek nitkowatych "C. albicans", choć komórki drożdży pozostają żywotne.
Leczenie.
W przypadku zakażenia stosowane są następujące leki przeciwgrzybicze:

</doc>
<doc id="1308527" url="https://pl.wikipedia.org/wiki?curid=1308527" title="Vitis coignetiae">
Vitis coignetiae



</doc>
<doc id="1308528" url="https://pl.wikipedia.org/wiki?curid=1308528" title="Candida stellatoidea">
Candida stellatoidea



</doc>
<doc id="1308529" url="https://pl.wikipedia.org/wiki?curid=1308529" title="Rejon zadoński">
Rejon zadoński

Rejon zadoński () – jednostka administracyjna w Rosji, w części środkowej obwodu lipieckiego.
Centrum administracyjnym rejonu jest miasto Zadonsk.
Geografia.
Powierzchnia rejonu wynosi 1505,37 km².
Graniczy z rejonami chlewieńskim, jeleckim, lebiediańskim, lipieckim, tierbuńskim w obwodzie lipieckim.
Główne rzeki rejonu: Don, Snowa, Repiec, Chmielinka.
Demografia.
W 2006 roku rejon liczył 35 400 mieszkańców, w tym około 10 000 mieszkało w warunkach miejskich. Ogółem w rejonie jest 122 miejscowości.
Podział administracyjny.
Rejon dzieli się na 18 jednostek administracyjnych, w tym: 1 okręg miejski i 17 jednostek wiejskich.
Jednostki wiejskie:

</doc>
<doc id="1308530" url="https://pl.wikipedia.org/wiki?curid=1308530" title="Oidium albicans">
Oidium albicans



</doc>
<doc id="1308531" url="https://pl.wikipedia.org/wiki?curid=1308531" title="Peter Baczako">
Peter Baczako



</doc>
<doc id="1308532" url="https://pl.wikipedia.org/wiki?curid=1308532" title="Péter Baczakó">
Péter Baczakó

Péter Baczakó (ur. 27 września 1951 w Ercsi, zm. 1 kwietnia 2008 w Budapeszcie) – węgierski sztangista, dwukrotny medalista olimpijski i czterokrotny medalista mistrzostw świata.
Kariera.
Startował w wadze lekkociężkiej (do 82,5 kilogramów) oraz półciężkiej (do 90 kilogramów). Pierwszy sukces w karierze osiągnął w 1976 roku, kiedy podczas igrzysk olimpijskich w Montrealu zdobył brązowy medal w wadze lekkociężkiej. W zawodach tych wyprzedzili go jedynie Waleryj Szaryj z ZSRR i Bułgar Trendafił Stojczew. Węgier wywalczył tym samym brązowy medal mistrzostw świata. Następnie zajmował drugie miejsce na mistrzostwach świata w Stuttgarcie 1977 roku i rozgrywanych rok później mistrzostwach świata w Gettysburgu. Od 1979 roku startował w wadze półciężkiej, w której zdobył złoty medal na igrzyskach olimpijskich w Moskwie. Z wynikiem 377,5 kg wyprzedził tam Bułgara Rumena Aleksandrowa i Franka Mantka z NRD. Ponadto zdobywał srebrne medale na mistrzostwach Europy w Berlinie Wschodnim w 1976 roku, mistrzostwach Europy w Stuttgarcie w 1977 roku (waga lekkociężka) i mistrzostwach Europy w Warnie w 1979 roku (waga półciężka).
Karierę spędził w budapeszteńskim BKV-Elore, po jej zakończeniu pracował w tym klubie jako trener. Zmarł na raka, pod koniec życia poruszał się na wózku inwalidzkim.

</doc>
<doc id="1308533" url="https://pl.wikipedia.org/wiki?curid=1308533" title="Drzewiak Matschiego">
Drzewiak Matschiego



</doc>
<doc id="1308534" url="https://pl.wikipedia.org/wiki?curid=1308534" title="Macropus giganteus">
Macropus giganteus



</doc>
<doc id="1308537" url="https://pl.wikipedia.org/wiki?curid=1308537" title="Rasony">
Rasony



</doc>
<doc id="1308539" url="https://pl.wikipedia.org/wiki?curid=1308539" title="Macropus rufogriseus">
Macropus rufogriseus



</doc>
<doc id="1308540" url="https://pl.wikipedia.org/wiki?curid=1308540" title="Lychnis coronaria">
Lychnis coronaria



</doc>
<doc id="1308543" url="https://pl.wikipedia.org/wiki?curid=1308543" title="Solidago gigantea">
Solidago gigantea



</doc>
<doc id="1308544" url="https://pl.wikipedia.org/wiki?curid=1308544" title="Petrogale penicillata">
Petrogale penicillata



</doc>
<doc id="1308547" url="https://pl.wikipedia.org/wiki?curid=1308547" title="Gordonia (organizacja)">
Gordonia (organizacja)

Gordonia (hebr. גורדוניה) – syjonistyczna organizacja młodzieżowa partii Hitachdut założonej w 1929 roku w Palestynie przez pisarza i robotnika Aarona Dawida Gordona. Hitachdut i Gordonia miały swych zwolenników wśród inteligencji żydowskiej.

</doc>
<doc id="1308549" url="https://pl.wikipedia.org/wiki?curid=1308549" title="Matchbox Twenty">
Matchbox Twenty

Matchbox Twenty – amerykańska grupa rockowa założona na Florydzie w Orlando.

</doc>
<doc id="1308550" url="https://pl.wikipedia.org/wiki?curid=1308550" title="Świsłocz (miejscowość)">
Świsłocz (miejscowość)



</doc>
<doc id="1308552" url="https://pl.wikipedia.org/wiki?curid=1308552" title="Ampelopsis brevipedunculata">
Ampelopsis brevipedunculata



</doc>
<doc id="1308553" url="https://pl.wikipedia.org/wiki?curid=1308553" title="Aldo Duscher">
Aldo Duscher

Aldo Duscher, właśc. Alvaro Pedro Duscher (ur. 22 marca 1979 w Esquel) – argentyński piłkarz grający na pozycji defensywnego pomocnika. Posiada także obywatelstwo austriackie.
Kariera klubowa.
Duscher urodził się w Patagonii w rodzinie o korzeniach austriackich. Karierę piłkarską rozpoczął w mieście Rosario, w tamtejszym klubie Newell’s Old Boys, a w argentyńskiej Primera División zadebiutował w 1996 roku. W pierwszych dwóch sezonach grał sporadycznie, ale już w sezonie 1997/1998 był podstawowym zawodnikiem Newell’s Old Boys, dla którego przez 2,5 roku rozegrał 31 spotkań i zdobył 1 gola.
Latem 1998 Duscher wyjechał do Europy, a jego pierwszym klubem na Starym Kontynencie został portugalski Sporting CP. W lidze portugalskiej zadebiutował 23 sierpnia w zremisowanym 1:1 wyjazdowym spotkaniu z Vitórią Setúbal. W Sportingu grał przez dwa lata w pierwszym składzie. W sezonie 1998/1999 lizboński klub był dopiero czwarty w lidze, ale rok później wywalczył mistrzostwo Portugalii i dotarł do finału Pucharu Portugalii.
W 2000 roku Aldo podpisał kontrakt z hiszpańskim Deportivo La Coruña – kosztował 13 milionów euro. W Primera División swój pierwszy mecz rozegrał dopiero 7 stycznia 2001 (połowę sezonu pauzował z powodu kontuzji), a „Depor” przegrało w nim 1:3 z Realem Valladolid. W tym samym roku został wicemistrzem Hiszpanii, a w 2002 roku powtórzył to osiągnięcie i zdobył też Puchar Hiszpanii. 10 kwietnia 2002 w spotkaniu Ligi Mistrzów z Manchesterem United dopuścił się faulu na Davidzie Beckhamie i złamał Anglikowi kość śródstopia. Na koniec sezonu Duscher był z Deportivo trzeci w lidze, podobnie jak w sezonie 2003/2004. Zespół z A Coruñi osiągnął też sukces w Lidze Mistrzów docierając do półfinału (ćwierćfinale wyeliminował A.C. Milan), ale w nim okazał się gorszy od późniejszego triumfatora, FC Porto. W kolejnych trzech sezonach nie osiągnął jednak z Deportivo sukcesów.
Latem 2007 Duscherowi skończył się kontrakt z Deportivo. Był bliski przejścia do Arsenalu i Manchesteru United, a z czasem zainteresowały się nim grecki AEK Ateny i Villarreal CF. Ostatecznie w lipcu 2007 Argentyńczyk został piłkarzem Racingu Santander, w którym zadebiutował 26 sierpnia w zremisowanym 0:0 meczu z FC Barcelona. Z Racingiem awansował do Pucharu UEFA.
W sierpniu 2008 roku Duscher podpisał 3-letni kontrakt z Sevillą. 31 sierpnia wystąpił w jej barwach po raz pierwszy – w meczu tym Sevilla zremisowała 1:1 z Racingiem.
W 2010 roku Duscher przeszedł do Espanyolu, a w 2011 roku został wypożyczony do Barcelony.
Kariera reprezentacyjna.
W reprezentacji Argentyny Duscher zadebiutował 9 lutego 2005 roku za selekcjonerskiej kadencji José Pekermana w zremisowanym 2:2 towarzyskim spotkaniu z Niemcami, rozegranym w Düsseldorfie.

</doc>
<doc id="1308554" url="https://pl.wikipedia.org/wiki?curid=1308554" title="Prawdyne">
Prawdyne

Prawdyne (ukr. "Правдине") – wieś na południu Ukrainy, w obwodzie chersońskim, w rejonie biłozerskim. 1629 mieszkańców. Szkoła (klasy I-X).
Historia.
Wieś założona jako Carewodar w 1846 roku przez polską drobną szlachtę pochodzącą z guberni wileńskiej, podolskiej i grodzieńskiej. W 1859 roku wieś liczyła 82 zagrody i była zamieszkiwana przez 267 mężczyzn i 245 kobiety.
Kultura.
We wsi mieszkają i tworzą w języku ukraińskim ludowi poeci, także polskiego pochodzenia, między innymi Mikołaj Sosunowicz. Parafia Przenajświętszego Serca Jezusa w Chersoniu obejmuje wieś opieką duszpasterską. W 2008 roku szkoła brała udział w konkursie folklorystycznym, wystawiając program nawiązujący do polskiej kultury ludowej.

</doc>
<doc id="1308556" url="https://pl.wikipedia.org/wiki?curid=1308556" title="Andimilos">
Andimilos

Andimolos (gr. "Αντίμηλος") – grecka wyspa należąca do archipelagu Cyklad. Wyspa jest położona na 20 km na północny zachód od Milos. Obecnie wyspa jest niezamieszkana choć w przeszłości była zaludniona przez osadników, którzy trudnili się wydobyciem trachitu.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Milos, w gminie Milos.

</doc>
<doc id="1308558" url="https://pl.wikipedia.org/wiki?curid=1308558" title="Cmentarz Rainisa w Rydze">
Cmentarz Rainisa w Rydze

Cmentarz Rainisa w Rydze (łot. Raiņa kapi) – jeden ze starszych ryskich cmentarzy założony w dwudziestoleciu międzywojennym nazwany imieniem Jānisa Pliekšānsa (ps. Rainis), położony między ulicami Aizsaules i Varoņu.
Historia.
Został utworzony w maju 1929. Bramę zaprojektował Aleksandrs Birzenieks. Najbardziej znaczącą postacią pochowaną w nekropolii jest łotewski pisarz Jānis Pliekšāns ps. Rainis, którego nagrobek zaprojektował w 1935 Kārlis Zemdegs. Pomnik wykonano z ważącego 700 ton granitu – swego czasu był największą rzeźbą pomnikową w Europie. Obok Rainisa pochowana jest również jego zmarła w 1943 żona, poetka i socjaldemokratyczna posłanka na Sejm Łotwy - Aspazija.

</doc>
<doc id="1308559" url="https://pl.wikipedia.org/wiki?curid=1308559" title="Progi gitarowe">
Progi gitarowe



</doc>
<doc id="1308562" url="https://pl.wikipedia.org/wiki?curid=1308562" title="Stockhausen">
Stockhausen

Niemcy:
Osoby:
Zobacz też:

</doc>
<doc id="1308565" url="https://pl.wikipedia.org/wiki?curid=1308565" title="The Fox">
The Fox

The Fox – 15. studyjny album Eltona Johna, wydany 20 maja 1981 (Wlk. Brytania, 22 maja – USA). Odtwarzanie utworu "Elton's Song" w stacjach radiowych niektórych krajów było zabronione ze względu na homoseksualny kontekst.
Lista utworów.
Na niektórych wydaniach "Carla/Etude" i "Fanfare" występują jako jeden utwór. Inne wersje łączą ze sobą "Carla/Etude", "Fanfare" i "Chloe" w jedną całość, tworząc tym samym utwór nr 9.
Francuska wersja albumu zawierała piosenkę "J'Veux de la Tendresse" zamiast "Nobody Wins". "Tendresse" było oryginalną francuską wersją piosenki, do której Osborne napisał słowa po angielsku, "przerabiając" tym samym piosenkę na "Nobody Wins".

</doc>
<doc id="1308569" url="https://pl.wikipedia.org/wiki?curid=1308569" title="Duets (album Eltona Johna)">
Duets (album Eltona Johna)

Duets – 24. studyjny album brytyjskiego piosenkarza i kompozytora Eltona Johna wydany w listopadzie 1993. Początkowo miał to być tylko świąteczny album, jednak wkrótce po wyjściu na rynek stał się samodzielnym pełnowartościowym albumem. Wszystkie piosenki (z wyłączeniem ostatniej) to duety nagrane z innymi artystami.

</doc>
<doc id="1308571" url="https://pl.wikipedia.org/wiki?curid=1308571" title="Trijntje Oosterhuis">
Trijntje Oosterhuis

Trijntje Oosterhuis, znana także jako Traincha, właśc. Judith Katrijntje Oosterhuis (ur. 5 lutego 1973 w Amsterdamie) – holenderska wokalistka popowa i smoothjazzowa.
Życiorys.
W 1987 razem ze swoim bratem Tjeerdem założyła zespół Total Touch. Cztery lata później wyruszyła w trasę koncertową z Candy Dulfer. W 1995 wraz z grupą Total Touch podpisała kontrakt płytowy z wytwórnią Ariola, która w następnym roku wydała ich debiutancki album studyjny, zatytułowany po prostu "Total Touch". Płyta dotarła do drugiego miejsca krajowej listy najczęściej kupowanych płyt, na której utrzymała się 125 tygodni. Duet promował album singlami: „Touch Me There”, „One Moment Your Mind” i „Somebody Else’s Lover”, który zajął trzecie miejsce na krajowej liście przebojów. W 1997 za utwór „Somebody Else’s Lover” otrzymała Bursztynowego Słowika, główną nagrodę podczas 33. Międzynarodowego Festiwalu Piosenki w Sopocie. W 1998 wydała z zespołem album pt. "This Way", który zadebiutował na szczycie listy najczęściej kupowanych płyt w kraju i pozostał tam przez pięć tygodni.
W 2001 podjęła z bratem decyzję o zawieszeniu działalności Total Touch, chcąc skupić się na karierach solowych. Jeszcze przed rozwiązaniem współpracy wydała solowy album koncertowy pt. "For Once In My Life – Songs Of Stevie Wonder – Live" (1999), na którym znalazły się przeboje Steviego Wondera w jej wykonaniu. W marcu 2003 wydała debiutancki album studyjny, sygnowany jej pseudonimem – Trijntje Oosterhuis. Płyta dotarła do trzeciego miejsca krajowej listy sprzedaży. Rok później wydała album koncertowy pt. "Strange Fruit", na którym umieściła zapis jednego z koncertów zagranych razem z minisymfonią z Amsterdamu oraz duetem The Houdini’s. Wydawnictwo, na którym znalazły się covery piosenek m.in. Billie Holiday i George’a Gershwina, dotarło do drugiego miejsca krajowej listy najczęściej kupowanych płyt.
W sierpniu 2005 wydała drugi album studyjny pt. "See You As I Do". W następnym roku premierę miała płyta pt. "The Look Of Love – Burt Bacharach Songbook", którą nagrała z Burtem Bacharachem przy udziale Metropole Orchestra. Wydawnictwo zadebiutowało na pierwszym miejscu listy sprzedaży w Holandii i utrzymało się na niej przez dziewięć tygodni. W 2007 wydała album pt. "Who’ll Speak For Love Burt Bacharach Songbook II". W 2008 premierę miała jej trzecia płyta koncertowa pt. "Ken je mij", będąca zapisem jednego z akustycznych koncertów zagranych z Leonardo Amuedo, a także wystąpiła w Arnhem podczas koncertu "Symphonica in Rosso". Z myślą o tym wydarzeniu nagrała utwór „Face in the Crowd” w duecie z Lionelem Richiem, którego koncertowe wydanie znalazło się na albumie Richiego pt. "Just Go" (2009).
W 2009 wydała koncertowe wydawnictwo pt. "Best of Burt Bacharach Live" oraz album studyjny pt. "Never Can Say Goodbye", który nagrała we współpracy z Amuedo i na którym umieściła covery swoich ulubionych piosenek z repertuaru Michaela Jacksona. Nagrała także swoją wersję przeboju Jackie DeShannon „What the World Needs Now”, która znalazła się na ścieżce dźwiękowej brazylijskiej opery mydlanej "Viver a Vida" emitowanej w telewizji Rede Globo. W 2010 wydała album pt. "This Is the Reason", który dotarł do drugiego miejsca krajowej listy najczęściej kupowanych płyt. W następnym roku wydała swój siódmy album w karierze, "Sundays in New York", który nagrała z The Clayton-Hamilton Jazz Orchestra.
W 2012 wydała kompilację przebojów pt."We’ve Only Just Begun". Na początku tego samego roku nawiązała również współpracę z Anouk, która napisała wszystkie piosenki na jej kolejny album studyjny pt. "Wrecks We Adore". Z wydawnictwem zadebiutowała na szczycie krajowej listy sprzedaży. W sierpniu została trenerką w trzeciej edycji programu "The Voice of Holland", a jej podopieczna, Leona Philippo, wygrała w odcinku finałowym.
W maju 2015, reprezentując Holandię z utworem „Walk Along”, zajęła 14. miejsce w pierwszym połfinale 60. Konkursu Piosenki Eurowizji w Wiedniu. Po konkursie otrzymała nieoficjalną nagrodę dla najgorzej ubranego uczestnika konkursu.
Życie prywatne.
Ma dwóch synów: Jonasa (ur. we wrześniu 2004) i Marijna Benjamina van den Eedena (ur. 31 lipca 2006).

</doc>
<doc id="1308574" url="https://pl.wikipedia.org/wiki?curid=1308574" title="Muzeum Berta Flinta">
Muzeum Berta Flinta

Muzeum Berta Flinta (fr. "Musée Bert-Flint") – muzeum w Marrakeszu w Maroku, posiada swoją filię także w Agadirze. Wszystkie przedmioty wystawione w muzeum zostały zgromadzone przez Berta Flinta – holenderskiego historyka sztuki – podczas jego podróży po Maroku. W muzeum można oglądać drogocenne i szlachetne klejnoty, ornamenty, ozdoby, dywany, meble, kostiumy, szaty, wyroby rzemieślnicze rdzennej ludności północnej Afryki i Sahary. Wszystkie przedmioty były zbierane przez blisko 40 lat.

</doc>
<doc id="1308575" url="https://pl.wikipedia.org/wiki?curid=1308575" title="Bergamo Lions">
Bergamo Lions

Bergamo Lions – włoski klub futbolu amerykańskiego z Bergamo. Założony w 1983 roku, gra w Prima Divisione FIDAF.
Historia.
Lwy trzykrotnie wygrały Eurobowl, 12 razy zdobywali mistrzostwo kraju. W 1995 roku Lions byli jedną z drużyn półzawodowej Football League of Europe. Lions są najbardziej utytułowanym klubem futbolu amerykańskiego we Włoszech.

</doc>
<doc id="1308576" url="https://pl.wikipedia.org/wiki?curid=1308576" title="Max Rothmann">
Max Rothmann

Max Rothmann (ur. 26 kwietnia 1868 w Berlinie, zm. 12 sierpnia 1915 w Berlinie) – niemiecki lekarz żydowskiego pochodzenia, fizjolog, neurolog i neuroanatom, praktykujący w Berlinie. Jeden z założycieli Towarzystwa Niemieckich Neurologów ("Gesellschaft Deutscher Nervenärzte"), autor około 200 prac naukowych. Inicjator założenia Antropologicznej Stacji Badawczej Pruskiej Akademii Nauk na Teneryfie, gdzie przeprowadzono pierwsze eksperymenty nad zdolnością uczenia się szympansów. Jako jeden z pierwszych opisał rzadkie schorzenie, znane dziś pod nazwą zespołu Rothmanna-Makaia.
Życiorys.
Urodził się w 1868 roku w Berlinie w rodzinie niemieckich Żydów, jako syn lekarza, tajnego radcy Oscara Rothmanna (1835–1915) i Elizabeth z domu Simion (1840–1907). Miał dwie siostry, Else (1866-?) zamężną z lekarzem neurologiem Martinem Blochem (1867–1908), i Marthę, która wyszła za radcę budowlanego Carla Michaelisa. Trzecia siostra Gertrud zmarła w wieku dwóch miesięcy.
Oscar Rothmann był kilkukrotnie odznaczany za zasługi wojenne: Orderem Korony 4. klasy w 1864 roku, Orderem Czerwonego Orła 4. klasy z mieczami w 1866 roku i Krzyżem Żelaznym II klasy w 1870/71 roku. Był autorem wspomnień, których manuskrypt przechowywany jest w Muzeum Żydowskim w Berlinie.
Max Rothmann studiował medycynę na Uniwersytecie Fryderyka Wilhelma w Berlinie i Uniwersytecie we Fryburgu Bryzgowijskim. Podczas studiów odbył służbę wojskową w 2 pułku gwardyjskim ("2 Garde-Regiment") w Berlinie, od 1 października 1886 do 1 marca 1887. Egzamin kończący studia i rigorosum zdał w lutym 1889 roku. W 1891 roku przez krótki czas pracował u Carla Weigerta we Frankfurcie nad Menem, następnie od 1891 do 1893 był asystentem Alberta Fränkla w oddziale chorób wewnętrznych berlińskiego Krankenhaus am Urban. Od 1894 pracował jako asystent w Laboratorium Fizjologicznym Szkoły Weterynarii w Berlinie u Hermanna Munka. W 1899 roku habilitował się z neurologii i 9 maja 1899 został Privatdozentem medycyny wewnętrznej i neurologii. W następnych latach pracował w Laboratorium Fizjologicznym Kliniki Psychiatrii i Neurologii Charité u Theodora Ziehena, a potem u Karla Bonnhoefera. W 1910 roku został profesorem nadzwyczajnym neurologii.
Był porucznikiem lekarzem ("Oberarzt") w rezerwie pruskiej armii i został dwukrotnie odznaczony. Podczas I wojny światowej wspólnie z Oppenheimem i Borchardtem organizował lazaret dla żołnierzy z urazami układu nerwowego.
Działał w społeczności żydowskiej judaizmu reformowanego, jako przedstawiciel berlińskiej synagogi był świadkiem historycznego wystąpienia cesarza Wilhelma II 4 sierpnia 1914 roku w Reichstagu. W 1914 roku znalazł się wśród sygnatariuszy propagandowej listy poparcia dla uczestnictwa Niemiec w I wojnie światowej.
Był jednym z założycieli Towarzystwa Niemieckich Neurologów ("Gesellschaft Deutscher Nervenärzte"); należał do Berlińskiego Towarzystwa Neurologii i Psychiatrii ("Berliner Gesellschaft für Psychiatrie und Neurologie"). 11 stycznia 1915 roku na spotkaniu BGfPN został wybrany na bibliotekarza organizacji.
Po powołaniu Kurta Mendla do wojska, w grudniu 1914 objął redakcję Neurologisches Centralblatt.
Większość badań prowadził poza uniwersytetem, dzięki pomocy Munka, Ziehena czy Bonnhoefera, którzy użyczali mu laboratorium na potrzeby doświadczeń ze zwierzętami.
Rothmann był inicjatorem założenia Antropologicznej Stacji Badawczej Pruskiej Akademii Nauk na Teneryfie ("Anthropoidenstation auf Teneriffa") w 1912 roku. Pierwszy wniosek Rothmanna o utworzenie stacji w 1910 roku został odrzucony, dwa lata później udało mu się uzyskać poparcie dla inicjatywy, i finansowanie nie tylko z Pruskiej Akademii Nauk, ale też źródeł prywatnych: Fundacji Plauta, Selenki i dopiero co powstałej Fundacji Alberta Samsona, którą kierował anatom Wilhelm Waldeyer. Stacja miała dostarczać zwierząt do badań i stanowić miejsce eksperymentów nad zachowaniem małp w warunkach zbliżonych do naturalnych. Pierwotnie stacja miała mieścić się na kontynencie afrykańskim, ale z powodu trudności zdecydowano się na Wyspy Kanaryjskie, stosunkowo nieodległe od będącego wówczas niemiecką kolonią Kamerunu, skąd pozyskiwano szympansy.
W 1912 roku wysłani przez Akademię na Teneryfę Rothmann i Margarete Selenka uznali tamtejszy klimat za odpowiedni i poczynili ostatnie przygotowania do uruchomienia stacji. Rothmann rozważał początkowo kandydatury Wolfganga Köhlera, Maxa Wertheimera i Davida Katza na stanowisko dyrektora placówki. Wcześniej jeszcze skłonny był je zaoferować Oskarowi Pfungstowi, w listopadzie 1912 roku Pfungst odrzucił jednak ofertę. Ponieważ pierwsze małpy zostały już dostarczone na Teneryfę decyzję należało podjąć szybko; Rothmann zgodził się wówczas z Waldeyerem, który zaproponował kandydaturę Eugena Teubera.
Teuber był jeszcze studentem, gdy Rothmann zaproponował mu udział w przedsięwzięciu. Przypuszczalnie Rotmann znał Teubera już wcześniej; wiadomo, że rodziny Rothmannów i Teuberów przyjaźniły się. 17 grudnia 1912 roku, mimo obiekcji Pfungsta, Teuber podpisał roczny kontrakt z Pruską Akademią Nauk. 8 stycznia 1913 roku Teuber i jego żona oraz asystentka Rose byli na Teneryfie, w sierpniu 1913 roku Rothmann wizytował zorganizowaną stację. W tym samym roku prowadził korespondencję z Robertem Yerkesem, odnośnie do ewentualnej współpracy i założenia stacji antropologicznej w Stanach Zjednoczonych. Yerkes otrzymał zaproszenie na Teneryfę i zamierzał spędzić tam kilka miesięcy w 1915 roku, ale wybuch wojny przekreślił te plany. Drugim dyrektorem placówki był Wolfgang Köhler.
Rodzina.
Mieszkał pod adresem Motzstraße 89 w Berlinie. Żonaty z Anną Neumann (1876–1936), mieli piątkę dzieci. Najstarsza córka Hedwig (1894–1898) zmarła w wieku trzech lat. Syn Otto (1896–1914) zgłosił się do armii na ochotnika i zginął w październiku 1914 na froncie, drugi syn, Hans (1899–1970) trafił na front w 1914 roku. W sprawie jego przyjęcia do szkoły kadetów Rothmann pisał m.in. do ministerstwa na ręce von Moltkego i innych wojskowych, jednak prośby te zostały odrzucone, przypuszczalnie ze względu na żydowskie pochodzenie rodziny Rothmannów. Korespondencja Maxa Rothmanna z ministerstwem znajdująca się w nowojorskim Instytucie Leo Baecka jest często cytowana w literaturze dotyczącej antysemityzmu dotykającego żydowskich żołnierzy w pruskiej armii.
Hans Rothmann podjął później studia medyczne w Berlinie. W latach 20. w klinice Charité zajmował się niektórymi zagadnieniami neuroanatomicznymi badanymi wcześniej przez ojca; w latach 30. emigrował do Stanów Zjednoczonych.
Córka Eva (1897–1960) studiowała psychologię w Instytucie Psychologicznym Uniwersytetu Johanna Wolfganga Goethego we Frankfurcie nad Menem, w 1933 roku emigrowała do Szwecji, a w 1935 roku do Stanów Zjednoczonych razem z przyszłym mężem, neurologiem i psychiatrą Kurtem Goldsteinem (1878-1965), w ucieczce przed antysemickimi prześladowaniami. Przez lata cierpiała na depresję, w 1960 roku popełniła samobójstwo.
Druga córka Grete (1900-?) po mężu nosiła nazwisko Arons, emigrowała do Stanów razem z bratem Hansem i mężem.
Śmierć.
Po śmierci syna początkowo pracował naukowo jeszcze intensywniej niż wcześniej, ale wkrótce potem jego stan psychiczny pogorszył się. Według Marianne Teuber depresja występowała też u innych członków rodziny Rothmannów. Rothmann popełnił samobójstwo w nocy 12 sierpnia 1915 roku w Berlinie. Wspomnienia pośmiertne napisali Kurt Mendel, Louis Jacobsohn-Lask, Toby Cohn, Hermann Oppenheim i Smith Ely Jelliffe. Na posiedzeniu Berliner Gresellschaft für Psychiatrie und Nervenkrankheiten 8 listopada 1915 roku o śmierci Rothmanna powiadomił zebranych w swoim wystąpieniu Hugo Liepmann.
Od czasu naszego rozstania w lipcu, spotkała nas nowa, niezwykle bolesna strata: gdy z zadumą żegnaliśmy [Martina] Bernhardta, mieliśmy tę pociechę, że osiągnął on cel swojego życia. Tej pociechy nie mamy wobec losu Rothmanna. Właśnie ze śmiercią człowieka, który poświęcił swoją osobę idei tworzenia, tryskającego życiem w tak wielkiej mierze, szczególnie ciężko i dotkliwie jest się pogodzić [...] Na jego charakter składały się dobroczynna otwartość, bezinteresowna uczciwość, wielka impulsywność oraz silne i głębokie pragnienie wiedzy, które umożliwiło mu, mimo niesprzyjających okoliczności, tak bogatą i piękną pracę naukową [...]
Opublikowane nekrologi nie podawały rzeczywistej przyczyny śmierci. O samobójstwie Rothmanna po latach w swojej autobiografii napisał asystent Oppenheima, Arthur Stern.
Max Rothmann pochowany został na cmentarzu żydowskim przy Schönhauser Allee w dzielnicy Prenzlauer Berg.
Dorobek naukowy.
Pierwsze prace Rothmanna dotyczyły medycyny wewnętrznej. W swojej dysertacji doktorskiej z 1893 roku przedstawił przypadek leukoplakii śluzówki policzków i języka ze współistniejącym nowotworem kości czaszki. W tym samym roku opisał przypadek autopsyjny pacjenta z zespołem jelita drażliwego (znanego wówczas jako "enteritis membranacea"), wykazując metodą Weigerta duże ilości śluzu w nabłonku jelita grubego. W 1894 roku niezależnie od węgierskiego chirurga Endre Makaia opisał zespół znany dziś jako zespół Rothmanna-Makaia. U 52-letniego pacjenta z przewlekłą chorobą reumatyczną opisał zmiany skórne o charakterze grudek, na nogach, plecach, brzuchu i piersi, po czym zbadał je histologicznie.
Z czasem głównym obszarem zainteresowań Rothmanna stała się neurologia doświadczalna. Jacobsohn-Lask wyróżnił trzy okresy jego działalności naukowej: pierwszy, w którym poświęcał się głównie badaniom rdzenia kręgowego, drugi, w którym badał przede wszystkim mózgowie, i trzeci, w którym jego zainteresowania koncentrowały się na móżdżku. Łącznie, bibliografia prac Rothmanna liczy około 200 pozycji.
W jednej z pierwszych swoich prac doświadczalnych powtórzył eksperyment Stenona, polegający na zaklemowaniu aorty brzusznej. Wykazał w nim, że pęczek Flechsiga bierze swój początek już w odcinku krzyżowym rdzenia. W kolejnych doświadczeniach dowiódł, że oprócz drogi piramidowej istnieją co najmniej dwie dodatkowe drogi ruchowe; po przecięciu piramid u psów i u małp (doświadczenie Starlingera) nie dochodziło do porażenia, dowodząc pośrednio roli szlaków pozapiramidowych, zwłaszcza drogi czerwienno-rdzeniowej (pęczka Monakowa). Niezależnie od siebie, Sharpey-Schafer i Rothmann wykazali, że nawet droga czerwienno-rdzeniowa może zostać zniszczona u małp, co według Schafera dowodziło ważnej roli starszej ewolucyjnie drogi brzuszno-bocznej, której zniszczenie skutkowało całkowitym i trwałym porażeniem. Rothmann przedstawił też opis doświadczenia, w którym po serii precyzyjnych uszkodzeń szlaków łączących wyższe ośrodki z rdzeniem kręgowym, izolowane ruchy po pewnym czasie ulegały przywróceniu, nawet szybciej niż w doświadczeniach, w których uszkadzano drogę brzuszno-boczną, pozostawiając nienaruszony pęczek Monakowa.
W pracy z 1903 roku dowodził, że pęczek Gowersa pochodzi z neuronów leżących u podstawy rogów tylnych rdzenia, głównie po tej samej stronie.
Probst i Rothmann opisali szlaki rdzeniowo-wzgórzowe w sznurach przednich, odpowiednio, w 1900 i 1903 roku.
W 1902 roku, na 25 lat przed Allenem, Rothmann prawidłowo zlokalizował zstępujące drogi z ośrodka oddechowego w sznurach przednich rdzenia i brzusznej części sznurów tylnych.
Rothmann wykazał różnice w budowie motorycznej części układu nerwowego między ludźmi a innymi ssakami, i upatrywał je w spionizowanej postawie człowieka. W 1909 roku, Victor Horsley wskazał na zasługi Rothmanna dla zrozumienia starszych filogenetycznie dróg nerwowych, kory motorycznej i układu piramidowego, a pracę "Über die physiologische Wertung der corticospinalen (Pyramiden–)Bahn: Zugleich ein Beitrag zur Frage der elektrischen Reizbarkeit und Funktion der Extremitätenregion der Großhirnrinde" nazwał „bardzo cennym i pełnym podsumowaniem dotychczasowych badań nad pobudzeniem i ablacją dróg piramidowych”.
Słynne było jego doświadczenie z 1909 roku, w którym powtarzając eksperyment Goltza dokonał obustronnej hemisferektomii u psa i utrzymywał u zwierzęcia czynności życiowe przez następne trzy lata. Wstępne wyniki doświadczeń Rothmann prezentował na kilku wykładach i w krótkich doniesieniach. Śmierć przeszkodziła mu w opublikowaniu całości rezultatów, w 1923 roku zrobił to jego syn Hans Rothmann.
Przyczynił się do poszerzenia wiedzy na temat porażenia połowiczego i afazji: jego pracę w której wiązał różny stopień lateralizacji ręczności z różnymi stopniami półkulowej reprezentacji zdolności językowych, cytował Long, który wprowadził do medycyny pojęcie afazji skrzyżowanej. Napisał pracę poświęconą anatomii porównawczej krążenia mózgowego u małp i ludzi.
Wspólnie z Katzensteinem wskazał płacik środkowy móżdżku jako główny ośrodek zawiadujący krtanią. Móżdżkowi poświęcony był jego wykład na XVII Międzynarodowym Kongresie Medycznym w londyńskiej Albert Hall w 1913 roku. Jak pisał świadek tego wydarzenia „wykład Rothmanna był bogato ilustrowany oryginalnymi schematami, jego uwagi akcentowane były co chwilę pomrukami uznania zgromadzonych, i na zakończenie zgodną salwą oklasków”.
Rothmann w 1907 roku poparł pretensje Kalischera do pierwszeństwa w odkryciu metody dyskryminacji bodźców zmysłowych w doświadczeniach na zwierzętach. Rothmann ulepszył technikę eksperymentów Kalischera, w których uczono psy reakcji na dźwięk o odpowiedniej wysokości, a po wykształceniu odruchu warunkowego niszczono im obustronnie ucho wewnętrzne, znosząc odruch. Rothmann wywnioskował, że ośrodek słuchowy u psa leży zgodnie z przypuszczeniem Munka w obszarze skroniowym kory, a szlak przewodzenia bodźca wiedzie przez tylną część blaszki czworaczej i ciała kolankowate przyśrodkowe.
W czasie I wojny światowej poświęcił się badaniom urazów ośrodkowego układu nerwowego dokonanych przez broń palną.
Wspólnie z Hansem Steinertem i Maxem Lewandowskym pracował nad 1. wydaniem redagowanego przez Hansa Curschmanna i Franza Kramera podręcznika neurologii, do którego napisał rozdział o chorobach rdzenia kręgowego. W 1912 roku napisał również rozdział o chorobach mózgu, móżdżku, opon i rdzenia do podręcznika interny Mohra i Staehelina.
W 1913 roku Rothmann i Teuber jako pierwsi zasugerowali, że możliwe jest nauczenie szympansów języka migowego. Pomysł przywoływali William Furness III w 1916, Robert Yerkes w 1925 i Winthrop Kellogg w 1968, ale dopiero Beatrice i Allan Gardnerowie dokonali tego w 1969 roku.

</doc>
<doc id="1308577" url="https://pl.wikipedia.org/wiki?curid=1308577" title="21 at 33">
21 at 33

21 at 33 – to 14. studyjny album piosenkarza i kompozytora Eltona Johna, wydany 13 maja 1980. Album powstał w Nicei, we Francji, w Superbear Studios, w sierpniu 1979. Tytuł pochodzi stąd, że był to 21 album Eltona (wliczając składanki i albumy z koncertów), wydany w momencie gdy artysta miał 33 lata.

</doc>
<doc id="1308580" url="https://pl.wikipedia.org/wiki?curid=1308580" title="S/y Fazisi">
S/y Fazisi



</doc>
<doc id="1308583" url="https://pl.wikipedia.org/wiki?curid=1308583" title="Őszibarack">
Őszibarack

Őszibarack – polski zespół muzyczny założony w 2004 we Wrocławiu, którego stylistyka to połączenie alternatywnej elektroniki oraz popu i tanecznych brzmień. Nagrywają dla wytwórni 2-47 Records.
Była wokalistka zespołu, DJ Patrisia, jest także wokalistką zespołu Husky. Nazwa zespołu to po węgiersku „brzoskwinia”.

</doc>
<doc id="1308584" url="https://pl.wikipedia.org/wiki?curid=1308584" title="Victim of Love">
Victim of Love

Victim of Love – trzynasty studyjny album brytyjskiego piosenkarza i kompozytora Eltona Johna, wydany 19 października 1979. Album nagrywany był w studio nagraniowym Musicland w Monachium i Rusk Sound Studios w Hollywood.

</doc>
<doc id="1308586" url="https://pl.wikipedia.org/wiki?curid=1308586" title="Dionis Bubani">
Dionis Bubani

Dionis Bubani - (ur. 18 września 1926 w Bukareszcie - zm. 10 lutego 2006 w Tiranie) - albański pisarz, dziennikarz i tłumacz.
Życiorys.
Był synem Gjergji Bubaniego, tłumacza, wydawcy i dziennikarza, który w młodości wyemigrował z albańskiej Boboshticy do Rumunii. Dionis po ukończeniu szkoły w Bukareszcie, w latach 1932-1933 wydawał w Konstancy gazetę "Kosova". Do Albanii przyjechał wraz z rodziną w roku 1939. Po przejęciu władzy przez komunistów w 1944 aresztowano jego ojca, a Dionis chcąc utrzymać rodzinę podjął pracę w zakładzie produkującym rowery, a następnie sprzedawał papierosy na ulicach Tirany by wreszcie uzyskać posadę urzędnika niskiej rangi w ministerstwie spraw zagranicznych.
Od 1946 r. powrócił do pisania artykułów. Współpracował z czasopismami: "Letrari i ri" (Nowa literatura) i "Rinia" (Młodzież), a wreszcie związał się na dłużej z humorystycznym pismem "Hosteni". W piśmie kierował działem kulturalnym, ale także pisał felietony pod pseudonimem "Ionis".
Ukończył studia filologiczne na Uniwersytecie Tirańskim. Pisał artykuły, eseje, książki dla dzieci, teksty komediowe i teksty piosenek. Do jego tekstów sięgali wielokrotnie albańscy artyści estradowi. Był cenionym tłumaczem dzieł literatury albańskiej na język rumuński (poezja Lasgusha Poradeciego), ale także tłumaczem z języka rumuńskiego na albański (m.in. dzieła Aurelii Marinescu i antologia poezji rumuńskiej).

</doc>
<doc id="1308592" url="https://pl.wikipedia.org/wiki?curid=1308592" title="Mikołaj Woubishet">
Mikołaj Woubishet

Mikołaj Woubishet (ur. 6 grudnia 1983 w Krakowie) – polski aktor filmowy i telewizyjny.
Życiorys.
W latach 1991–1998 grał w teatrze dziecięcym Tintilo, w 1997–2004 grał epizodyczną rolę Adama w Klanie, w 1998 zagrał Omola w "Poczcie" Rabindranatha Tagore w reżyserii Macieja Prusa w Teatrze Telewizji. Absolwent (rocznik 2009) Wydziału Aktorskiego we Wrocławiu Państwowej Wyższej Szkoły Teatralnej im. Ludwika Solskiego w Krakowie.
W 2008 zdobył I nagrodę w Konkursie Aktorskiej Interpretacji Piosenki na XXIX Przeglądzie Piosenki Aktorskiej we Wrocławiu. W latach 2008-2009 grał rolę dra Asłana Dagarewa w serialu Pierwsza miłość. Od sezonu 2009/2010 jest aktorem Teatru Muzycznego Capitol we Wrocławiu.

</doc>
<doc id="1308594" url="https://pl.wikipedia.org/wiki?curid=1308594" title="Trolejbusy w Bydgoszczy">
Trolejbusy w Bydgoszczy

Trolejbusy w Bydgoszczy – niezrealizowany pomysł wprowadzenia komunikacji trolejbusowej w Bydgoszczy.
W czasie II wojny światowej, gdy Bydgoszcz znajdowała się pod kontrolą Niemców okupant podjął decyzję o budowie linii trolejbusowej z Lotniska przez ulice: Szubińską, Poznańską, Wały Jagiellońskie, Bernardyńską, 3 Maja, Krasińskiego oraz Gdańską do pętli Os. Gdańskie (Os. Leśne). Inwestycję rozpoczęto w 1943 roku od postawienia słupów trakcyjnych i rozwieszenia na sporym odcinku sieci trakcyjnej. W roku 1944 sprowadzono z Mannheimu 4 trolejbusy, a otwarcie linii trolejbusowej zaplanowano na 27 stycznia 1945.
Plan uruchomienia komunikacji trolejbusowej został porzucony po wkroczeniu do miasta Armii Czerwonej. Podczas wjazdu wojsk zostało zerwane ponad 80% sieci trakcyjnej, w związku z czym zaniechano odbudowy linii, a tabor został na początku stycznia przeniesiony do Gdańska.
Pozostałości po sieci trakcyjnej posłużyły do budowy linii tramwajowej, oprócz resztek przewodów wykorzystano także charakterystyczne proste, okrągłe słupy trakcyjne zwieńczone stożkowym daszkiem oraz haki do mocowania przewodów znajdujące się na budynkach. Obecnie po niedoszłej linii trolejbusowej zachowało się jedynie kilka słupów oraz parę haków mocujących na starych kamienicach.
Znajdujący się przy ul. Wały Jagiellońskie jeden z zachowanych w pierwotnej lokalizacji słupów trakcyjnych w związku z budową buspasa w r. 2018 został przeniesiony jako pamiątka przeszłości do Exploseum. Zachowane zostaną także słupy wykorzystane w l. 50. na pętli tramwajowej Babia Wieś. W 2019 zostały przeznaczone do wymiany, jednak po interwencji miejskiego konserwatora zabytków pozostawiono je jako pamiątki przeszłości. Producentem tych słupów była firma Dywidag, która wykonywała również słupy dla D.A.G. Bromberg, m.in. te stanowiące części instalacji pary wodnej. 

</doc>
<doc id="1308595" url="https://pl.wikipedia.org/wiki?curid=1308595" title="PictoChat">
PictoChat

PictoChat – narzędzie komunikacyjne będące częścią oprogramowania wbudowanego w przenośne konsole Nintendo DS oraz Nintendo DS Lite na całym świecie. Korzystając z bezpośredniego połączenia bezprzewodowego maksymalnie szesnastu urządzeń użytkownicy mogą komunikować się ze sobą za pomocą tzw. "paint chatu", czyli oprócz standardowego wprowadzania tekstu za pomocą klawiatury (tu: ekranowej), pisma odręcznego i rysowania. Dnia 22 listopada 2007 PictoChat został zapowiedziany jako etap gry w "Super Smash Bros. Brawl" na konsolę Wii.
Program ten zdobył nagrodę Doskonałość w Rozrywce (ang. "Excellence Prize for Entertainment") na Japan Media Arts Festival 2004 (Japońskim festiwalu sztuki medialnej).
Funkcje.
Ekran dotykowy wykorzystywany jest do wprowadzania znaków z klawiatury ekranowej lub rysowania i przesyłania obrazków. Klawiatura zawiera wystarczającą liczbę znaków alfabetu łacińskiego oraz kany, by użytkownik mógł wprowadzać tekst we wszystkich językach obsługiwanych przez system: angielskim, niemieckim, francuskim, hiszpańskim, włoskim oraz japońskim; nie zawiera ona niestety polskich znaków diakrytycznych (poza „ó”).
Dostępne są cztery pokoje (ang. "chatroom"), z których każdy może mieścić szesnaście osób, łącznie w danym obszarze może ze sobą rozmawiać do sześćdziesięciu czterech osób.
Obsługa.
PictoChat ma bardzo prosty interfejs. Jedną z głównych technik jest pisanie lub rysowanie rysikiem. Można również wprowadzać wiadomość dotykając klawiatury ekranowej bądź korzystając z "krzyżaka", aby wybrać znak i wprowadzając go za pomocą przycisku A. Dodatkowo można przeciągać znaki z klawiatury w dowolne miejsce okna czatu. Wciśnięcie przycisku SELECT lub pobrania (na ekranie pod przyciskiem "Send" – Wyślij) powoduje przeniesienie obrazu z górnego na dolny. Aby wybrać inny obraz (lub przeglądać historię) można skorzystać ze strzałek na ekranie dotykowym lub użyć przycisków R, aby przewijać w górę i L, aby przewijać w dół. Wciśnięcie przycisku najbliżej prawego dolnego rogu powoduje wyczyszczenie bieżącego okienka czatu.
Kliknięcie na swoją lub czyjąś nazwę użytkownika powoduje wyświetlenie jej koloru i profilu (które mogą być zmienione w ustawieniach DS).
Animacja PictoChat.
Niektórzy właściciele DS korzystają z PictoChata, aby tworzyć krótkie animacje poprzez rysowanie pojedynczych klatek na ekranie dotykowym konsoli i przesyłanie ich klatka po klatce do pokoju widocznego na górnym ekranie. Animator może następnie wcisnąć i przytrzymać odpowiednio lewy lub prawy przycisk boczny, aby przewijać obrazki z prędkością 7,5 klatek na sekundę, tworząc iluzję animacji. Większość animacji PictoChat to "patyczaki", ale czasami animatorzy rysują bardziej szczegółowe obrazki. Powstało kilka galerii online poświęconych dzieleniu się animacjami na PictoChacie.
Podobne oprogramowanie.
Gra "Ping Pals", bazowana na PictoChat zawiera zaawansowany zasób opcji i możliwości. Jednakże obaj użytkownicy muszą mieć kopię gry, co sprawia, że pozycja jest mniej użyteczna i popularna niż PictoChat.
Kilka serwisów skupionych wokół konsoli zawiera repliki PictoChatu wykonane w technologii Flash używane do komunikacji przez członków serwisu.
"42-All Time Classics" ("Clubhouse Games" w regionach innych niż PAL) zawiera PictoChat online ze znajomymi z dodanymi kolorami i dodatkowymi możliwościami.
Kanji Sonomama Rakubiki Jiten.
Słownik kanji-angielsko-japoński na DS, , zawiera rozszerzenie PictoChatu umożliwiające użytkownikom wprowadzanie znaków kanji obok standardowego zestawu znaków. Ta wersja PictoChatu wokalizuje znaki łacińskie oraz kanę podczas ich wprowadzania.
Super Smash Bros. Brawl.
PictoChat pojawia się jako etap w grze na platformę Wii pod tytułem Super Smash Bros. Brawl. Rysunki na planszy tworzone są losowo, a wojownicy mogą wchodzić z nimi w interakcję. Większość rysunków to trwałe platformy, jednakże niektóre mają specjalne działanie. Przykładowo rysunek dmuchającego człowieka tworzy wiatr, rysunki ognia poparzą każdego wojownika ich dotykającego, a wózki z kopalni poruszają się na małą odległość wzdłuż planszy. Muzyką dostępną w tym etapie oprócz znanej z PictoChatu są utwory znane z Mii Channel, Wii Shop Channel, Wii Sports oraz .

</doc>
<doc id="1308597" url="https://pl.wikipedia.org/wiki?curid=1308597" title="Państwowa Wyższa Szkoła Teatralna im. Ludwika Solskiego">
Państwowa Wyższa Szkoła Teatralna im. Ludwika Solskiego



</doc>
<doc id="1308598" url="https://pl.wikipedia.org/wiki?curid=1308598" title="Munchkin (rasa kota)">
Munchkin (rasa kota)

Munchkin – rasa kota posiadająca wyjątkowo krótkie kończyny. Efekt ten jest wywołany mutacją powodującą achondroplazję lub hipochondroplazję. Rasa powstała w 1983 roku w Luizjanie. 
Koty rasy Munchkin mogą posiadać sierść różnej długości i występować w różnych odmianach barwnych. Charakterystyczne dla nich są krótkie kończyny (przednie często krótsze od tylnych), czasem połączone z deformacjami kręgosłupa (lordoza) i spłaszczeniem klatki piersiowej. Rasa jest uznawana tylko przez niektóre organizacje felinologiczne ze względu na znaczną szkodliwość (dominującej) mutacji dla zdrowia kotów (towarzyszące krótkim kończynom inne wady wrodzone oraz ok. 25% śmiertelność płodów). The International Cat Association oficjalnie uznała rasę w 1994 roku.

</doc>
<doc id="1308600" url="https://pl.wikipedia.org/wiki?curid=1308600" title="Oszibarack">
Oszibarack



</doc>
<doc id="1308601" url="https://pl.wikipedia.org/wiki?curid=1308601" title="Tony Hajjar">
Tony Hajjar

Tony Hajjar (ur. 17 sierpnia 1974 w Bejrucie) – libański perkusista, członek zespołów At the Drive-In, Sparta i Gone Is Gone.
Życiorys.
Podczas przerw w koncertowaniu z At the Drive-In, Tony uczył chemii. Po opuszczeniu zespołu założył wraz z przyjaciółmi zespół Sparta, z którym gra do dzisiaj. Grywał również w innych grupach, na przykład na płycie "Disintegration" zespołu Jimmy Eat World.
Podobnie jak Paul Hinojos, inny były członek At the Drive-In, Tony powtarzał, że największy wpływ na styl jego gry miał album Master of Puppets zespołu Metallica.
Używa bębnów Tama, talerzy Zildjian i pałeczek Vater.
W roku 2006 Tony Hajjar stworzył 16-minutowy film krótkometrażowy, zatytułowany "Eme Nakia", który pojawił się na specjalnym wydaniu albumu zespołu Sparta – Threes. Film opowiada historię Tony’ego, która zaczyna się podczas libańskiej wojny domowej (1975-1990). W wieku 5 lat rodzina Tony'ego uciekła z Libanu do USA. Osiedliła się na zachodzie Teksasu – w przygranicznym mieście El Paso. Kiedy Hajjar miał 14 lat, jego matka zmarła na raka, a ojciec wkrótce opuścił rodzinę. Jego 18-letni brat zajął się wychowywaniem Tony’ego i jego siostry. W filmie zobaczyć można jego historię – od trudnych początków po chwilę obecną. Słowo "Eme" oznacza w języku arabskim Matkę, a "Nakia" to imię matki Tony’ego.
Tony jest dynamicznym perkusistą – podczas jednego z niedawnych koncertów grał tak mocno, że w połowie pierwszego utworu rozbił werbel.

</doc>
<doc id="1308602" url="https://pl.wikipedia.org/wiki?curid=1308602" title="Kevin Shirley">
Kevin Shirley

Kevin Shirley (pseudonim "The Caveman") – producent muzyczny wielu zespołów rockowych, w tym Iron Maiden, Rush, Led Zeppelin i Dream Theater.
Na początku Kevin pracował jako producent i inżynier dźwięku wielu znanych artystów z RPA, takich jak Robin Auld, Juluka, Jonathan Butler, Leslie Rae Dowling, Steve Louw oraz Sweatband. Występował również i nagrywał z własnym zespołem Council, w którym śpiewał legendarny południowoafrykański wokalista - Brian Davidson.
W roku 1987 przeniósł się do Australii, gdzie pracował z takimi artystami jak The Hoodoo Gurus, The Angels, Cold Chisel, Girl Monstar, Tina Arena, The Screaming Jets, czy Baby Animals. Po tym, jak sukces odniosła wyprodukowana przez niego debiutancka płyta zespołu Silverchair pt. "Frogstomp", przeniósł się do USA, gdzie obecnie zajmuje się produkcją płyt Joe Bonamassy. W swojej karierze produkował albumy dla największych artystów amerykańskiej sceny rocka - Aerosmith, Journey, czy The Black Crowes, jak również dla międzynarodowych gwiazd hard rocka - Iron Maiden, HIM i Slayer.
Był jednym z twórców albumu "Led Zeppelin DVD".

</doc>
<doc id="1308604" url="https://pl.wikipedia.org/wiki?curid=1308604" title="Sparta (zespół muzyczny)">
Sparta (zespół muzyczny)

Sparta – amerykański alternatywny zespół muzyczny z El Paso w Teksasie, założony w roku 2001. Jim Ward (wokal/gitara) i Tony Hajjar (perkusja) to byli członkowie zespołu At the Drive-In, natomiast Keeley Davis (gitara) to były frontman zespołu Engine Down. Największą sławę Sparcie przyniósł singel "Taking Back Control".
Byli członkowie: 

</doc>
<doc id="1308608" url="https://pl.wikipedia.org/wiki?curid=1308608" title="106 Dywizja Piechoty">
106 Dywizja Piechoty

Dywizje piechoty noszące numer 106:
Polska dywizja piechoty:
Amerykańska dywizja piechoty:
Niemiecka
Radziecka

</doc>
<doc id="1308609" url="https://pl.wikipedia.org/wiki?curid=1308609" title="76 mm armata przeciwlotnicza wz. 1938">
76 mm armata przeciwlotnicza wz. 1938

76 mm armata przeciwlotnicza wz. 1938 – radzieckie działo przeciwlotnicze produkowane w latach 1938–1940. Zaprojektowana na bazie 76 mm armaty przeciwlotniczej wz. 1931 – głównym ulepszeniem było zastosowanie czterokołowej lawety ZU-8, pozwalającej na skrócenie czasu przejścia w położenie bojowe. Do strzelania stosuje się naboje scalone z pociskiem odłamkowym o masie 9,54 kg, przeciwpancerno-smugowym o masie 9,2 kg, przeciwpancerno-smugowo-podkalibrowym o masie 4,99 kg. W momencie ataku Niemiec na ZSRR, 22 czerwca 1941 roku, Armia Czerwona była w posiadaniu 750 armat tego typu. Zastąpiona w produkcji przez stanowiącą jej rozwinięcie 85 mm armatę przeciwlotniczą wz. 1939 (52-K).

</doc>
<doc id="1308612" url="https://pl.wikipedia.org/wiki?curid=1308612" title="Diecezja Nagoi">
Diecezja Nagoi

Diecezja Nagoi – diecezja rzymskokatolicka w mieście Nagoja w Japonii, należy do metropolii Osaki.

</doc>
<doc id="1308613" url="https://pl.wikipedia.org/wiki?curid=1308613" title="Adam z Marsh">
Adam z Marsh

Adam z Marsh, Adam de Marisco (zm. 18 listopada 1259 w Lincoln) – teolog franciszkański.
Studiował w Oksfordzie. W 1233 wstąpił do zakonu franciszkanów. Był przyjacielem Roberta Grosseteste'a. W 1245 towarzyszył mu na synodzie w Lyonie. Gdy zaproponowano mu wtedy katedrę po Aleksandrze z Hales, nie przyjął jej. Został natomiast w latach 1247-1249 lub 1248-1250 pierwszym franiszkańskim wykładowcą w Oksfordzie.
Zbiór listów Adama z Marsh wydał J. S. Brewer w serii "Monumenta Franciscana I" (Londinum 1858). Stanowi on istotne źródło historyczne dla czasów Adama z Marsh, zwłaszcza dla wiedzy o środowisku uczonych. Znane są również jego komentarze do "Pieśni nad pieśniami" i "Listu do Hebrajczyków".

</doc>
<doc id="1308614" url="https://pl.wikipedia.org/wiki?curid=1308614" title="Adam de Marisco">
Adam de Marisco



</doc>
<doc id="1308615" url="https://pl.wikipedia.org/wiki?curid=1308615" title="Adam Marsh">
Adam Marsh



</doc>
<doc id="1308618" url="https://pl.wikipedia.org/wiki?curid=1308618" title="Lectorum Rosicrucianum">
Lectorum Rosicrucianum



</doc>
<doc id="1308620" url="https://pl.wikipedia.org/wiki?curid=1308620" title="Ibowie">
Ibowie



</doc>
<doc id="1308626" url="https://pl.wikipedia.org/wiki?curid=1308626" title="I Don’t Believe You (She Acts Like We Never Have Met)">
I Don’t Believe You (She Acts Like We Never Have Met)

I Don't Believe You (She Acts Like We Never Have Met) – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r.
Historia i charakter utworu.
„I Don’t Believe You” to kolejna kompozycja Dylana z serii związanej z rozejściem się z jego nowojorską miłością – Suze Rotolo. Utwór ten jest rodzajem zemsty wobec kobiety, która od artysty odeszła.
Pierwsze wykonania tego utworu były spokojne i dość humorystyczne (w czaplinowskim stylu), szczególnie słychać to podczas koncertu w nowojorskiej Philharmonic Hall 31 października 1964 r.
Utwór podlegał najróżniejszym aranżacjom i sposobom wykonania, od wersji solowych do wersji z towarzyszeniem różnych zespołów, od wykonań pogodnych, poprzez gniewne, do spokojnych, a nawet w pewien sposób nieśmiałych wersji z koncertów "Rolling Thunder Revue" z 1975 r.
Na albumie "Another Side of Bob Dylan" (1964) piosenka ta nosi tytuł „I Don’t Believe You”. Jednak od momentu wydania koncertowej wersji tego utworu z podtytułem (She Acts Like We Never Have Met) na albumie "Biograph" (1985), ten pełny tytuł pojawił się we wszystkich ważnych tomach tekstów Dylana i na płytach.
Wersje koncertowe.
Dylan wykonywał ten utwór podczas tournée w 1966 r., np.:
Ta piosenka była także wykonywana podczas pierwszego tournée od czasu wypadku w maju 1966 r. Trasa rozpoczęła się 3 stycznia 1974. Towarzyszył mu zespół The Band. Dylan wykonywał ten utwór w czasie tournée "Rolling Thunder Revue", które rozpoczęło się 30 października 1975. Podczas światowego tournée w 1978 r. Dylan wykonywał tę kompozycję we wszystkich trzech jego częściach:
W 1989 r., po 11 latach przerwy, powrócił ponownie do wykonywania tej piosenki w czasie letniego europejskiego tournée i kontynuował podczas tournée amerykańskiego, które rozpoczęło się 1 lipca 1989. W latach 90. XX wieku rozpoczynał wykonywać tę kompozycję w styczniu 1990 r. podczas tournée "Fastbreak".

</doc>
<doc id="1308629" url="https://pl.wikipedia.org/wiki?curid=1308629" title="I Don't Believe You">
I Don't Believe You



</doc>
<doc id="1308633" url="https://pl.wikipedia.org/wiki?curid=1308633" title="Hugo Liepmann">
Hugo Liepmann

Hugo Karl Liepmann (ur. 9 kwietnia 1863 w Berlinie, zm. 6 maja 1925 tamże) – niemiecki lekarz neurolog i psychiatra. Pamiętany jest za prace nad apraksjami.
Życiorys.
Studiował filozofię i nauki przyrodnicze na Uniwersytecie Fryderyka Wilhelma w Berlinie, Uniwersytecie w Lipsku i Uniwersytecie Alberta i Ludwika we Fryburgu. W gimnazjum interesował się głównie starożytnymi językami i filozofią; do ulubionych filozofów zaliczał Kanta i Schopenhauera. Z czasem zainteresował się także medycyną. W 1895 roku w Berlinie otrzymał tytuł doktora medycyny. W latach 1895–1899 był asystentem Carla Wernickego w Klinice Psychiatrycznej i Chorób Nerwowych we Wrocławiu, a później został profesorem neurologii na Uniwersytecie Fryderyka Wilhelma w Berlinie. Od 1915 roku dyrektor szpitala psychiatrycznego w Herzberge (dziś Berlin Lichtenberg). Pod koniec życia cierpiał na chorobę Parkinsona, popełnił samobójstwo po kolejnym zaostrzeniu choroby.
Służył w armii w regimencie dragonów w latach 1885–1886. Znany był z zamiłowania do jazdy konnej i gimnastyki, cenił grę w szachy. Nie wyznawał żadnej religii, jednak nie zadeklarował odrzucenia judaizmu gdy proponowano mu katedrę w Berlinie.
Żonaty z Agathą Bleichröder.
Dorobek naukowy.
W swoim czasie był jednym z czołowych neurologów zajmujących się badaniami nad mózgiem i funkcją układu nerwowego. Jego cytowane do dziś prace naukowe koncentrowały się na badaniach nad apraksjami.
Linki zewnętrzne.
 

</doc>
<doc id="1308642" url="https://pl.wikipedia.org/wiki?curid=1308642" title="Dżukunowie">
Dżukunowie

Dżukunowie (Jukunowie) – lud z Nigerii i Kamerunu, posługujący się językiem dżukun-takum z grupy benue-kongo rodziny nigero-kongijskiej.

</doc>
<doc id="1308643" url="https://pl.wikipedia.org/wiki?curid=1308643" title="Meago Saga">
Meago Saga

Meago Saga – komiks autorstwa Magdaleny Kani. Wydawany w Polsce przez Studio JG, seria uważana jest za pierwszą polską mangę. Ukazały się dwa tomy, a także "Meago Saga Sketchbook"' i "Meago Saga. Essentials" zawierający kilkadziesiąt stron z niepublikowanymi szkicami, jakie powstały podczas prac nad pierwszym i drugim tomem serii.
W roku 2010 seria doczekała się także kontynuacji zatytułowanej "The Reids" opowiadającej o młodości bohaterów. 
Fabuła.
Archeolog "Bob Reid", wraz z córką "Miną" i demonem zamkniętym w ludzkim ciele, "Serene Meago", poszukują "Haru Elamo", czyli instrukcji uwalniania demonów. Ten sam artefakt pragnie zdobyć brat Meago, "Gent Gloomy", w czym pomaga mu podziemna księżniczka imieniem "Lithia". Ten, komu uda się odnaleźć boski skrypt, będzie w stanie zniszczyć całą ludzkość.

</doc>
<doc id="1308645" url="https://pl.wikipedia.org/wiki?curid=1308645" title="Józef Straszewski">
Józef Straszewski

Józef Straszewski (ur. 18 stycznia 1885 we Włocławku, zm. 12 sierpnia 1942 w Hartheim) – polski duchowny katolicki, błogosławiony Kościoła katolickiego.
Był pierwszym proboszczem parafii św. Stanisława we Włocławku (od 15 marca 1922) i budowniczym kościoła.
Po wybuchu II wojny światowej ksiądz Józef Straszewski został aresztowany przez gestapo (7 listopada 1939) i przewieziony do niemieckiego obozu koncentracyjnego w Dachau.
Zgodnie z relacjami współwięźniów życie zakończył bez reszty oddany Bogu.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1308647" url="https://pl.wikipedia.org/wiki?curid=1308647" title="Wielbłądka żółtonoga">
Wielbłądka żółtonoga

Wielbłądka żółtonoga ("Dichrostigma flavipes") – gatunek owada z rzędu wielbłądek (Raphidioptera).

</doc>
<doc id="1308651" url="https://pl.wikipedia.org/wiki?curid=1308651" title="Paweł Kowalski (pianista)">
Paweł Kowalski (pianista)

Paweł Kowalski (ur. 6 lipca 1965 w Łodzi) – polski pianista.
Działalność artystyczna.
Jest pierwszym po Krystianie Zimermanie wykonawcą "Koncertu fortepianowego" Witolda Lutosławskiego, który wykonał 13 kwietnia 1989 w Warszawie, pod dyrekcją kompozytora.
Koncertuje w Europie, USA, Kanadzie i Ameryce Południowej, m.in. następujących salach koncertowych: Salle Pleyel w Paryżu, Schauspielhaus w Berlinie, Konserwatorium w Brukseli, RadioKulturhaus w Wiedniu, Tonhalle w Zurychu, Estonia Concert Hall w Tallinnie oraz na festiwalach: BBC w Londynie, Europalia, Klavierfestival Ruhr, Carinthischer Sommer, Concentus Moravie, Musikfestwochen Meiringen, Musikwoche Braunwald, Bachtage Potsdam, na festiwalach chopinowskich w Dusznikach, Antoninie, Mariańskich Łaźniach i Gaming, na "Warszawskiej Jesieni", Festiwalu w Łańcucie, Festiwalu "Kwartet Śląski i Jego Goście", Festiwalu Mozartowskim w Warszawie i innych. 
Koncertował z Sinfonią Varsovia pod dyrekcją Yehudi Menuhina, z okazji jubileuszu 10-lecia orkiestry (1994). Występuje z orkiestrami radiowymi w Berlinie, Oslo, Zagrzebiu, jak również z wieloma orkiestrami filharmonicznymi w Europie. Dokonał nagrań dla kilkunastu radiofonii, nagrał płyty kompaktowe z utworami Beethovena, Brahmsa, Chopina, Zarębskiego. 
W 2004 roku był solistą w Koncercie fortepianowym Wojciecha Kilara z Narodową Orkiestrą Symfoniczną Polskiego Radia w ramach projektu "Pociąg do Muzyki Kilara". 
Z okazji rozszerzenia Unii Europejskiej, Paweł Kowalski uznany został przez francuski tygodnik "Courrier International" za jedną z czterech najciekawszych osobowości z Polski.
W 2005 r. był członkiem jury Międzynarodowego Konkursu Pianistycznego im. Hummla w Bratysławie. 
W latach 2005-2008 koncertował m.in. z Orquesta Sinfonica de Chile w Santiago, Narodową Orkiestrą Symfoniczną Polskiego Radia, Polską Orkiestrą Radiową, występował m.in. w Filharmonii Narodowej w Warszawie, Wielkiej Sali Tonhalle w Zurichu, Salon Dorado w Buenos Aires.
W 2017 został odznaczony Srebrnym Medalem „Zasłużony Kulturze Gloria Artis”.

</doc>
<doc id="1308652" url="https://pl.wikipedia.org/wiki?curid=1308652" title="MTV Hits">
MTV Hits

MTV Hits – brytyjski kanał muzyczny nadawany m.in. w polskich sieciach kablowych i satelitarnych, grający aktualne przeboje. Wystartował 1 maja 2001 r., zastępując MTV Extra. Należy do grupy Paramount Networks EMEAA.
MTV Hits emituje nowości muzyczne oraz przeboje ostatnich lat z gatunków pop, dance, rock i R&amp;B. W MTV Hits telewidz znajdzie wszystkie przeboje, które aktualnie są na topie.

</doc>
<doc id="1308653" url="https://pl.wikipedia.org/wiki?curid=1308653" title="Akademia Muzyczna im. Fryderyka Chopina w Warszawie">
Akademia Muzyczna im. Fryderyka Chopina w Warszawie



</doc>
<doc id="1308654" url="https://pl.wikipedia.org/wiki?curid=1308654" title="Paweł Kowalski">
Paweł Kowalski



</doc>
<doc id="1308655" url="https://pl.wikipedia.org/wiki?curid=1308655" title="Ala (bogini)">
Ala (bogini)

Ala – u Ibów wielka bogini-matka utożsamiana z Ziemią, jedno z trzech wielkich bóstw obok Amadiohy i Czukwu. Władczyni świata zmarłych i płodności, strażniczka moralności i sprawiedliwości. Ibowie Ezza zwią ją Ane, a Ibowie północni Ani. Jest uważana za żonę Czukwu lub Amadiohy.

</doc>
<doc id="1308661" url="https://pl.wikipedia.org/wiki?curid=1308661" title="MTV Two">
MTV Two

MTV Two - nieistniejący kanał MTV. Wcześniej znany jako MTV2 Europe i M2. Był to 24-godzinny brytyjski kanał nadający muzykę alternatywną. Dostępny był w języku angielskim w polskich sieciach kablowych i na platformach satelitarnych. Należał do grupy MTV Networks Europe.
1 marca 2010 roku kanał został zastąpiony nową stacją MTV Rocks.

</doc>
<doc id="1308669" url="https://pl.wikipedia.org/wiki?curid=1308669" title="Wielbłądkowate">
Wielbłądkowate

Wielbłądkowate (Raphidiidae) – rodzina drapieżnych owadów z rzędu wielbłądek (Raphidioptera) o holarktycznym zasięgu występowania. Obejmuje ponad 180 gatunków. W Europie występuje około 70, z czego w Polsce stwierdzono 9 gatunków. Gatunki wielbłądek są bardzo trudne do rozróżnienia. Przykładowymi przedstawicielami rodziny są – występujące również w Polsce – wielbłądka żółtonoga ("Raphidia flavipes") i wielbłądka pospolita ("Phaeostigma notata").
Morfologia.
Owady średniej wielkości (do 10 mm długości). Prowadzą drapieżny tryb życia. Występują w prześwietlonych lasach iglastych i mieszanych, zaroślach i w zabudowaniach, często na pniach martwych drzew. Larwy większości gatunków żyją w przypowierzchniowych warstwach gleby.
Są jednolicie, ciemno ubarwione. Mają zwężoną u nasady, dużą i ruchliwą głowę z nitkowatymi, wieloczłonowanymi, krótszymi niż u Inocelliidae czułkami o długości najwyżej do połowy ciała. Szwy głowowe są silnie zredukowane. Kolejne cechy odróżniające je od pozostałych wielbłądek to obecność 3 przyoczek oraz użyłkowanie skrzydła – pterostygma jest ograniczona dwoma żyłkami (u Inocelliidae jedną), a jej płaszczyzna jest przecięta jedną lub kilkoma żyłkami (u Inocelliidae brak żyłek w płaszczyźnie pterostygmy).
Aparat gębowy typu gryzącego, przedtułów cienki, długi i uniesiony do góry, przypominający swoim wyglądem szyję wielbłąda. Dwie pary błoniastych, ciemnych i przezroczystych skrzydeł o podobnych rozmiarach. Przednie odnóża osadzone są na końcu przedtułowia.
Rozwój.
Cykl rozwojowy wielbłądkowatych przebiega zwykle dwa lata. Kopulacja, w zależności od gatunku, trwa od kilku minut do 1,5 godziny. Rozwój w stadium jaja trwa u wszystkich gatunków od kilku dni do 3 tygodni. Czas rozwoju larw jest bardzo zróżnicowany. Najkrótszy okres to co najmniej jeden rok. Typowy okres dla większości gatunków to 2–3 lata, a w skrajnych przypadkach, przy niekorzystnych warunkach środowiskowych – 6 lat.
Poczwarka jest typu wolnego. Przepoczwarczenie większości wielbłądek odbywa się wiosną i trwa od kilku dni do 3 tygodni. Te, które przepoczwarczają się latem lub jesienią potrzebują na to do 10 miesięcy. Tylko nieliczne przechodzą kilkutygodniowe, letnie stadium poczwarki.
Preferencje pokarmowe.
Imagines są entomofagami preferującymi mszyce i inne piersiodziobe. Obserwowano wielbłądki zjadające pyłek, znajdowany też w ich wnętrznościach, jednak znaczenie tego pokarmu w diecie Raphidiidae nie jest znane.

</doc>
<doc id="1308670" url="https://pl.wikipedia.org/wiki?curid=1308670" title="Raphidiidae">
Raphidiidae



</doc>
<doc id="1308671" url="https://pl.wikipedia.org/wiki?curid=1308671" title="And One">
And One

And One – niemiecki zespół, łączący w swej muzyce tradycje synthopopu, elektroniki i EBM. Grupa od samego początku działalności nie ukrywa swych nie tylko muzycznych fascynacji brytyjskim zespołem Depeche Mode.
Zespół w 1989 roku założyli Steve Naghavi (urodzony w Iranie) i Chris Ruiz, którzy poznali się w berlińskim klubie. Obaj byli fanami muzyki synthpopowej i wczesnych grup EBM-owych, podobnie jak ich idole, Depeche Mode, chcieli zbudować skład opierający się na keyboardach i wokalu. Z duetu szybko przerodzili się w trio, do zespołu dołączył Alex Two, w tym składzie nagrali swoją debiutancką płytę „Anguish”.
Był rok 1991. And One szybko zdobyli uznanie na rodzimej scenie, mimo że o karierę było trudno. Lata 1990 to wysyp zespołów wzorujących się na zespołach i wykonawcach syntpopowych itp. Jednak im się udało, ich płytowy debiut został dostrzeżony, a ci, którzy zapoznali się z albumem zgodnie zdecydowali o przyznaniu zespołowi And One tytułu „Najlepszej Grupy 1991 roku”. Kolejne płyty zespołu to coraz większe uznanie w oczach krytyków muzycznych, dziennikarzy i samych słuchaczy. To także zmiany muzycznego i wizualnego stylu zespołu.
30 października 2009 została wydana płyta Dvd z zapisem koncertów z Berlina, Hamburga, a także z festiwalu M'era Luna

</doc>
<doc id="1308672" url="https://pl.wikipedia.org/wiki?curid=1308672" title="MTV Base">
MTV Base

MTV Base – brytyjski kanał muzyczny nadający muzykę hip-hop i RnB. Rozpoczął nadawanie 1 lipca 1999 roku. Należy do grupy MTV Networks Europe.
W Polsce został zastąpiony przez MTV Dance 7 marca 2008 roku z powodu słabej oglądalności. Kanał można odbierać w Wielkiej Brytanii.
Kanał został zastąpiony przez MTV 90s 31 marca 2022 roku.

</doc>
<doc id="1308673" url="https://pl.wikipedia.org/wiki?curid=1308673" title="Józef Gryglewicz">
Józef Gryglewicz

Józef Gryglewicz (ur. 10 maja 1908 w Zarszynie, zm. 26 czerwca 1978) – major nawigator Polskich Sił Powietrznych w Wielkiej Brytanii.
Życiorys.
Józef Gryglewicz urodził się 10 maja 1908 roku w Zarszynie, w ówczesnym Królestwie Galicji i Lodomerii, w rodzinie Jana, kolejarza, i Katarzyny z domu Scheller. Ukończył Szkołę Powszechną imienia Romualda Traugutta w Jaśle, a w 1928 roku Państwowe Gimnazjum imienia Króla Stanisława Leszczyńskiego w tym samym mieście. W latach 1928–1931 był słuchaczem Szkoły Podchorążych Piechoty w Ostrowi Mazowieckiej. 15 sierpnia 1931 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1931 roku i 289. lokatą w korpusie oficerów piechoty, a Minister Spraw Wojskowych marszałek Polski Józef Piłsudski przydzielił do 55 pułku piechoty w Lesznie i wyznaczył z dniem 1 września 1931 roku na stanowisko dowódcy plutonu. W 1933 roku został słuchaczem kursu obserwatorów w Szkole Podchorążych Lotnictwa w Dęblinie. 22 lutego 1934 roku awansował na porucznika ze starszeństwem z dniem 1 stycznia 1934 roku i 341. lokatą w korpusie oficerów piechoty. W tym samym roku, po ukończeniu kursu, został przeniesiony do 3 pułku lotniczego w Poznaniu i przydzielony do 34 eskadry liniowej. W marcu 1939 pełnił służbę w batalionie szkolnym lotnictwa w Świeciu na stanowisku instruktora kursu rusznikarzy nadterminowych.
W 1939 roku wziął udział w kampanii wrześniowej. Po jej zakończeniu przedostał się przez Węgry, do Francji. Po klęsce Francji z grupą lotników polskich znalazł się w Wielkiej Brytanii. Przydzielony został do 300 dywizjonu bombowego Ziemi Mazowieckiej stacjonującego w Stacji RAF Bramcote, w ramach którego ukończył pierwszą turę lotów operacyjnych. Został przydzielony do jednostki szkolnej. Na własną prośbę przeniesiono go do polskiej eskadry specjalnego przeznaczenia – eskadry „C” brytyjskiego 138 dywizjonu RAF. Wykonywał loty do Polski z lotniska Tempsford w Anglii. 4 listopada 1943 roku eskadra, w której służył została usamodzielniona i przemianowana na 1586 eskadrę specjalnego przeznaczenia. Po reorganizacji przeniesiono ją do Włoch na lotnisko w Brindisi. Tam został oficerem łącznikowym eskadry z Oddziałem VI Sztabu Naczelnego Wodza. Z bazy w Brindisi wykonywał loty do Polski ze zrzutami dla Armii Krajowej, w tym również dla powstańców Warszawy. Będąc dyspozytorem lotów nad Polskę, jako pilot nawigator wyznaczał trasy lotów, z których jedna przebiegała nad jego rodzinnym miastem Jasłem. 9 kwietnia 1944 roku wziął udział w zrzucie nad lasem pomiędzy Warzycami i Sieklówką dla jasielskich oddziałów Armii Krajowej. Zrzut ten, pomimo wielkiego ryzyka ze względu na bliskość oddziałów niemieckich, powiódł się. Przejmował go między innymi podporucznik Adam Piegłowski, kolega Józefa Gryglewicza. Został awansowany do stopnia majora.
Po wojnie pozostał w Anglii. Zmarł 26 czerwca 1978; po śmierci i skremowaniu jego prochy zostały sprowadzone do Polski i złożone w grobie rodzinnym na Cmentarzu Junikowo w Poznaniu (pole 5, kwatera 4, miejsce 3).

</doc>
<doc id="1308677" url="https://pl.wikipedia.org/wiki?curid=1308677" title="The Ascension">
The Ascension

The Ascension - trzeci album studyjny zespołu Otep wydany 20 marca 2007 roku.

</doc>
<doc id="1308683" url="https://pl.wikipedia.org/wiki?curid=1308683" title="Crasnoe">
Crasnoe

Crasnoe (ros. Красное, "Krasnoje", ukr. Красне, "Krasne") - miejscowość w Mołdawii, w Naddniestrzu (rejon Slobozia), nad Dniestrem. Liczy 2900 mieszkańców. Ośrodek przemysłowy. Miasto według Mołdawskiej administracji, a według administracji Naddniestrza osiedle typu miejskiego.

</doc>
<doc id="1308684" url="https://pl.wikipedia.org/wiki?curid=1308684" title="Tadeusz Joteyko">
Tadeusz Joteyko

Tadeusz Joteyko (ur. 1 kwietnia 1872 w Poczujkach k. Kijowa, zm. 20 sierpnia 1932 w Cieszynie) – polski kompozytor, dyrygent chórów, pedagog. 
Życiorys.
Urodził się w Poczujkach - majątku należącym do rodziców Tadeusza Lucjana i Karoliny z Odrowążów Kurzańskiej. Miał troje rodzeństwa, w tym Józefę Joteyko, wybitną uczoną, neurolog, psycholog, pedagog i lekarz. W 1873 razem z rodziną przeniósł się do Warszawy. Od 12. roku życia uczył się gry na skrzypcach. W latach 1889–1891 studiował w konserwatorium w Brukseli, a w 1891–1895 w Instytucie Muzycznym w Warszawie, gdzie był uczniem Zygmunta Noskowskiego (kompozycja) i Aleksandra Cinka (wiolonczela); już podczas studiów działał jako dyrygent chórów. W 1897 został dyrygentem towarzystwa śpiewaczego Lutnia w Radomiu. W latach 1900–1902 był wiolonczelistą w Teatrze Wielkim w Warszawie, od 1902 dyrygentem towarzystwa muzycznego w Łodzi, a następnie w Kaliszu. W 1914 osiadł na stałe w Warszawie, gdzie został profesorem konserwatorium. Występował w Warszawie na licznych koncertach jako dyrygent zespołów chóralnych, a podczas I wojny światowej również jako dyrygent orkiestry symfonicznej filharmonii. Popularyzował muzykę: organizował koncerty szkolne, wygłaszał prelekcje o muzyce, pisał książki i artykuły. Był współzałożycielem, a następnie prezesem Stowarzyszenia Przyjaciół Sztuki, w którym przeprowadził szereg koncertów poświęconych współczesnej muzyce polskiej. W ostatnim roku życia pełnił funkcję wiceprezesa i skarbnika Stowarzyszenia Kompozytorów Polskich.
Spoczął na cmentarzu Powązkowskim w Warszawie (kwatera 114-1-20).
Wybrane dzieła.
Był encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego wydanej w latach 1926–1928 gdzie zredagował hasła związane z współczesną muzyką polską. Napisał również:
Opery: "Grajek" (wykonana w Warszawie 1919), "Zygmunt August" (1925), "Królowa Jadwiga" (1928), "Kilińsk"i (pozostawiona w rękopisie); muzyki orkiestrowej: "Szkice morskie" (1924), autor śpiewników i podręczników muzyki m.in. "Zasady muzyki" (1914).

</doc>
<doc id="1308694" url="https://pl.wikipedia.org/wiki?curid=1308694" title="House of Deréon">
House of Deréon

House of Deréon – dom mody założony przez wokalistkę i aktorkę Beyoncé Knowles oraz jej matkę i stylistkę Tinę Knowles. Styl oraz koncepcja ubrań inspirowana jest trzema pokoleniami kobiet w ich rodzinie, zaś część nazwy – "Deréon" stanowi hołd wobec babci Knowles, Agnèz Deréon. Siostrzaną linią marki jest kolekcja dziecięca Deréon, której współzałożycielką była Solange Knowles.
Beyoncé wraz z siostrą Solange stworzyły linię dziecięcą Deréon w 2006 roku. Hasłem reklamowym marki jest "Gdzie chodnik łączy się z wybiegiem", zaś kolekcje te składają się z ubrań codziennych. Wokalistki są modelkami w sesjach obu marek i występują w ich reklamach. W 2007 roku w materiałach promocyjnych pojawił się również zespół koncertowy Beyoncé, Suga Mama.
Powstanie House of Deréon zostało ogłoszone we wrześniu 2004 roku, a hasłem przewodnim marki jest "Couture.Kick.Soul", reprezentujące trzy pokolenia kobiet. Agnèz Deréon to ubrania z "duszą", Tina Knowles reprezentuje szyk i klasę, natomiast Beyoncé modowe nowości. Gdy wokalistka była członkinią Destiny’s Child Tina projektowała i szyła stroje dla zespołu, zwłaszcza na początku ich kariery, kiedy nie miały dostępu do modnych ubrań.
Marka została po raz pierwszy przedstawiona w "The Oprah Winfrey Show", a później była promowana m.in. w programie "The Tyra Banks Show". Ubrania mieszają styl hip hopowy, w tym wykorzystanie jeansu, z motywami kobiecymi, takimi jak hafty oraz marszczenia. W wywiadzie z magazynem "Ebony" Beyoncé powiedziała: "Uwielbiam stroje z lat 70., z szafy mojej mamy. Uwielbiam ubrania z lat 40., w stylu mojej babci, są tak eleganckie. Chcieliśmy zapożyczyć elementy z czasów mojej babci – koronki, świeże kolory, wzory – i połączyć je z kreacjami z czasów mojej mamy oraz moich." Przykład tych inspiracji jest widoczny wśród projektów, np. ołówkowych spódnic, popularnych w latach 40.
Podążając w tym kierunku Beyoncé i Tina zaprojektowały kolekcję sukienek w stylu vintage, które dostępne były w Bloomingdale's. Linia inspirowana była latami 50. i strojami, które wokalista miała na sobie jako Etta James w filmie "Cadillac Records".
Kontrowersje.
W maju 2008 roku dom mody wyprodukował serię reklam kolekcji dla dzieci, The Deréon Girls Collection. Wystąpiły w nich siedmioletnie dziewczynki, które nosiły buty na wysokich obcasach i miały pełny makijaż. Sesja wywołała kontrowersje; konserwatystka Michelle Malkin była jedną z największych przeciwniczek, mówiąc: "Beyoncé sygnuje linię ubrań, która sprawia, że sesja Miley Cyrus z odkrytymi plecami wygląda jak zdjęcia Shirley Temple." Sonda internetowa na stronie dziennika "Washington Post" wykazała, że 62% czytelników uznało, że sesja była odpowiednia dla małych modelek.
Agnèz Beyincé.
Agnèz Beyincé, ur. jako Agnès DeRouen 1 lipca 1924 roku – wywodziła się z Delcambre, w stanie Luizjana z rodziny luizjańskich Kreolów. Jej pasja modą stała się inspiracją do założenia House of Deréon przez Tinę i Beyoncé.
Agnèz była krawcową, jednak jej projekty wyróżniały się szerokim wzornictwem, marszczeniami i różnego rodzaju aplikacjami. Poza tym w pracy często wykorzystywała koronki, korale i ozdobne guziki.
Wyszła za mąż za Lumisa Alberta Beyincé, po czym przeprowadziła się do Galveston w stanie Teksas (część krewnych Beyincé wciąż tam mieszka). Oboje byli Kreolami (mieli pochodzenie indiańskie, afroamerykańskie i francuskie}.
Obecnie Beyincé mieszka w Nowym Orleanie.

</doc>
<doc id="1308695" url="https://pl.wikipedia.org/wiki?curid=1308695" title="Mohra">
Mohra

Mohra (w tłumaczeniu: „Pionek”) to bollywoodzki thriller wyreżyserowany w 1994 roku przez Rajiv Rai. W rolach głównych Sunil Shetty, Akshay Kumar, Raveena Tandon, Paresh Rawal i Naseeruddin Shah.
Film był jednym z największych hitów w Indiach w 1994 roku. Pierwotnie główną rolę kobiecą miała zagrać Divya Bharati. Po jej śmierci zastąpiła ją Raveena Tandon.
Fabuła.
Roma, dziennikarka z Mumbaju (Raveena Tandon), szukając materiałów do artykułu w więzieniu, którym kieruje jej ojciec (Kulbhushan Kharbanda), naraża się na niebezpieczeństwo ze strony spragnionych zemsty przestępców. Od gwałtu ratuje ją w ostatniej chwili więzień skazany na dożywocie – Vishal Agnihotri (Sunil Shetty). Wstrząśnięta i pełna wdzięczności za ocalenie chce poznać historię człowieka, który zabiwszy cztery osoby, potrafi tak bezinteresownie okazać komuś pomoc. Gdy okazuje się, że Vishal zabił z bólu gwałcicieli swojej szwagierki, odpowiedzialnych też za śmierć jego żony, Roma zaczyna walczyć o jego uwolnienie. O wypuszczenie Vishala zabiega też gorąco właściciel gazety, w której Roma pracuje, niewidomy Jindal (Naseeruddin Shah). Gdy Vishal opuszcza więzienie wracając do świata, gdzie nikt na niego nie czeka, Jindal ma dla niego zadanie – walka z gangsterami odpowiedzialnymi za przemyt narkotyków. Ci, którzy handlują śmiercią, sami zaczynają kolejno umierać. Oficer policji Amar Saxena (Akshay Kumar) próbuje wytropić tego, kto uniemożliwia mu aresztowanie przestępców.
Muzyka i piosenki.
W muzyce filmu wiele elementów z muzyki do hollywoodzkiego filmu „Terminator”.

</doc>
<doc id="1308709" url="https://pl.wikipedia.org/wiki?curid=1308709" title="Restaurant Empire">
Restaurant Empire

Restaurant Empire – gra komputerowa z rodzaju gier ekonomicznych, polegająca na prowadzeniu restauracji. Możemy grać w trybie wolnym lub realizować scenariusze. Gra posiada bardzo rozbudowany interfejs – możemy dowolnie urządzić wnętrze restauracji, zatrudniać pracowników według ich umiejętności, a nawet ustalać jakość poszczególnych składników w każdej potrawie, gra pozwala na utworzenie własnego menu. Do dyspozycji mamy trzy miasta: Paryż, Rzym i Los Angeles i co się z tym wiąże – 3 różne kuchnie: francuską, włoską i amerykańską (każda z nich ma przyporządkowany inny typ restauracji). Podobnie jak w rzeczywistości na nasz sukces ma wpływ kilka głównych czynników. Najważniejszym z nich są potrawy, które serwujemy, ich różnorodność, smak i przyrządzenie.

</doc>
<doc id="1308712" url="https://pl.wikipedia.org/wiki?curid=1308712" title="Futro (film)">
Futro (film)

Futro – polska tragikomedia z 2007 roku o Pierwszej Komunii, która skończy się katastrofą.

</doc>
<doc id="1308718" url="https://pl.wikipedia.org/wiki?curid=1308718" title="Jacek Prusak">
Jacek Prusak

Jacek Prusak (ur. 22 marca 1971 w Rzeszowie) – polski ksiądz katolicki, jezuita, teolog, psychoterapeuta, psycholog, publicysta, doktor nauk humanistycznych w zakresie psychologii. Rzecznik Akademii Ignatianum w Krakowie, adiunkt i kierownik Katedry Psychopatologii i Psychoprofilaktyki w Instytucie Psychologii tej uczelni. Członek Komisji Bioetycznej UJ (kadencja 2020-2023).
Życiorys.
Wstąpił do zakonu w 1992, pierwszą profesję złożył w 1994, przyjął święcenia kapłańskie 29 czerwca 2000, uroczyste śluby zakonne po tzw. trzeciej probacji złożył 14 listopada 2014. Absolwent teologii na Papieskim Wydziale Teologicznym „Bobolanum” w Warszawie oraz tzw. "social work" (pracy socjalnej) ze specjalnością kliniczną w Boston College (USA).
W 2012 obronił w Instytucie Psychologii Wydziału Filozoficznego Uniwersytetu Jagiellońskiego pracę doktorską pt. "Doświadczenie mistyczne z „cechami psychotycznymi”. Granice psychopatologii opisowej DSM-IV w diagnozie duchowych sytuacji kryzysowych" napisaną pod kierunkiem Haliny Grzymały-Moszczyńskiej.
W latach 2014–2018 prorektor ds. organizacji i rozwoju Akademii Ignatianum w Krakowie.
Od 2007 do 2018 członek redakcji „Tygodnika Powszechnego”. Współpracownik kwartalnika „Życie Duchowe” (były zastępca redaktora naczelnego) oraz miesięcznika katolickiego „List”. W 2010 wydał książkę "Poznaj siebie, spotkasz Boga" (wyd. Stowarzyszenie „List”, Kraków 2010 ). Jest współautorem książek "Jan Woleński. Wierzę w to, co potrafię zrozumieć" (wyd. Copernicus Center Press, Kraków 2014) oraz "Kościół na kozetce. Rozmowy o niełatwej relacji psychologii i wiary" (wyd. WAM, Kraków 2020, współautor Sławomir Rusin).

</doc>
<doc id="1308720" url="https://pl.wikipedia.org/wiki?curid=1308720" title="Długi weekend (film)">
Długi weekend (film)

Długi weekend – polski film obyczajowy z cyklu "Święta polskie" dotyczący weekendu majowego.
Fabuła.
"Randka w ciemno". Uczestnik programu, Bogdan Lewicki wybiera kandydatkę numer 3 – Martę. Oboje wygrywają długi weekend majowy w pięciogwiazdkowym hotelu nad jeziorem w Wodzimyślu.

</doc>
<doc id="1308722" url="https://pl.wikipedia.org/wiki?curid=1308722" title="Iqbal">
Iqbal

Iqbal (hindi: इक़्बाल, urdu: اقبال) – bollywoodzki dramat sportowy wyreżyserowany (według autorskiego scenariusza) w 2005 roku przez Nagesha Kukunoora, twórcę "Dor" i "3 Deewarein". Film opowiada historię Iqbala, głuchoniemego muzułmańskiego chłopca z zapadłej wioski. Pasją jego jest krykiet. Pewnego dnia marzenia mu nie wystarczają. Zaczyna dążyć do zagrania w reprezentacji Indii. Tematem filmu jest nie tylko wytrwałość w dążeniu do celu, ale też relacje ludzi – dramatyczna relacja syna z ojcem i pełna wiary w niego relacja Iqbala z matką i siostrą. Film podejmuje też problem odradzania się duchowego człowieka upadłego, straconego, szukającego zapomnienia o swoich klęskach w alkoholu.
W rolach głównych Shreyas Talpade i Naseeruddin Shah.
Fabuła.
Gdzieś w Andhra Pradesh, w małej muzułmańskiej wiosce Kolipad, mieszkańcy tańczą pod zawieszonym na drzewie telewizorem. Radośnie świętują zwycięstwo Indii w krykiecie. Wśród nich jest brzemienna Saida. Już w łonie matki budzi się w Iqbalu miłość do krykieta.
Głuchoniemy Iqbal (Shreyas Talpade) ma 18 lat. Ciężko pracującego na roli ojca drażni marzycielska natura syna. Chciałby mieć w synu oparcie i pomoc. Tymczasem chłopiec całymi dniami marzy tylko o graniu w krykieta, o dostaniu się do reprezentacji Indii. Ojciec oczekuje, że jego syn zejdzie z obłoków i godząc się ze swoim losem zacznie z nim pracować na roli. Matka broni syna. Wierzy, że Iqbal spełni kiedyś swoje marzenia. Jego młodsza, służąca mu często za tłumacza, siostra Khadiya przekonuje trenera Guruji, aby zaczął szkolić Iqbala. Jego talent budzi zawiść w jednym z zawodników. Wyszydzony przez niego Igbal traci panowanie nad sobą. Za zranienie kolegi zostaje wyrzucony z treningów. Zrozpaczony Iqbal żegna się ze swoimi marzeniami. W gniewie i bezsilności pali wszystkie nagromadzone przez lata marzeń zdjęcia wielkich zawodników. Nagle na jednym ze zdjęć rozpoznaje twarz wioskowego nieudacznika, wiecznie pijanego Mohita (Naseeruddin Shah). Iqbal próbuje przekonać zniszczonego alkoholem, półprzytomnego pijaka, aby zaczął go trenować!
Muzyka i piosenki.
Piosenki do muzyki duetu Salim-Suleman i Sukhwindera Singha śpiewane przez KK pozostają w tle filmu np.

</doc>
<doc id="1308723" url="https://pl.wikipedia.org/wiki?curid=1308723" title="W kogo ja się wrodziłem">
W kogo ja się wrodziłem

W kogo ja się wrodziłem – polski film z cyklu "Święta polskie" dotyczący Dnia Ojca. Okres zdjęciowy trwał od 28 sierpnia do 5 września 2001 i był kręcony w Warszawie i niedaleko Gdańska.
Fabuła.
Tomasz Lechotycki był wychowywany przez wiele lat przez swą matkę i ojczyma. Tomasz rzucił studia, by poświęcić się muzyce rockowej. Potrafi się znakomicie dogadać ze swoim dziadkiem, Edwardem, natomiast ze swoim ojcem, Ryszardem ma złe relacje. Ryszard jest chory na raka, a podczas swojej choroby stał się innym człowiekiem – zaczął być uparty i zgorzkniały. Okazuje się, że on także zawiódł swego ojca, gdyż Edward chciał, by syn był lekarzem. Przez pewien czas Ryszard studiował, lecz rzucił je, by poświęcić się poezji. Pewnego dnia Tomasz wraz z dziadkiem jadą do szpitala i na ich prośbę lekarka godzi się, aby Ryszard opuścił szpital, gdyż nadal jest poważnie chory. Oni jednak sugerują, że Ryszard powinien więcej czasu przebywać z najbliższymi. Postanawiają zorganizować mu niespodziankę.

</doc>
<doc id="1308729" url="https://pl.wikipedia.org/wiki?curid=1308729" title="Wszyscy święci (film)">
Wszyscy święci (film)

Wszyscy święci – polski film z cyklu "Święta polskie" dotyczący Święta Wszystkich Świętych.
Był kręcony w Warszawie, Górze Kalwarii i Dęblinie.
Obsada aktorska.
i inni.

</doc>
<doc id="1308730" url="https://pl.wikipedia.org/wiki?curid=1308730" title="Samorząd Regionu Matte Aszer">
Samorząd Regionu Matte Aszer

Samorząd Regionu Matte Aszer (hebr. מועצה אזורית מטה אשר, "Mo’etza Azurit Matte Aszer"; ang. Matte Asher Regional Council) – samorząd regionu położony w Dystrykcie Północnym, w Izraelu.
Położenie.
Samorząd regionu jest położony w intensywnie użytkowanej rolniczo północnej części równiny przybrzeżnej Izraela, Zachodniej Galilei i północno-zachodnim skrawku Górnej Galilei przy granicy z Libanem.
Podział administracyjny.
Samorząd Regionu Matte Aszer jest położony w Poddystrykcie Akka, w Dystrykcie Północnym Izraela.
Demografia.
Samorząd regionu skupia 32 osady rolnicze, których mieszkańcami są w 80,5% Żydzi, 17,4% Arabowie muzułmanie, 0,2% Arabowie chrześcijanie i 1,9% inni. Według danych Centralnego Biura Statystyki w 2011 roku w samorządzie mieszkało 24200 osób. Jest to populacja typowo wiejska. Według danych z 2010, przyrost naturalny w porównaniu do poprzedniego roku wyniósł 4,2%. W roku tym urodziło się 397 dzieci, a zmarło 109 osób. Całkowity przyrost naturalny wyniósł 288 osoby.
Historia.
Pierwotnie w okolicy tej znajdowały się biblijne ziemie należące do izraelskiego pokolenia Asera. Po długich wiekach historii, w wyniku I wojny światowej w 1918 roku cała Palestyna znalazła się pod panowaniem Brytyjczyków, którzy utworzyli Mandat Palestyny. Na początku XX wieku tutejsze grunty zaczęły odkupywać od arabskich właścicieli żydowskie organizacje syjonistyczne. Gdy w 1936 roku wybuchło arabskie powstanie w Palestynie, brytyjskie władze wysłały do Mandatu Palestyny specjalnie powołaną Królewską Komisję Palestyny. Opublikowany w 1937 roku raport, jako jedyne rozwiązanie konfliktu arabsko-żydowskiego wskazano odseparowanie obu zwaśnionych ze sobą społeczności w dwóch państwach: mniejszym żydowskim i większym arabskim. Małe państwo żydowskie miało opierać się posiadanych przez Żydów gruntach, do których mieli oni prawa własności. Państwo to pozostałoby powiązane z władzami mandatowymi. Natomiast duże państwo arabskie zostałoby powiązane z Emiratem Transjordanii. W odpowiedzi na ten raport, społeczność żydowska podjęła starania o wzmocnienie swojej obecności w Zachodniej Galilei. Z tego powodu w 1937 roku powstała osada Jekim (późniejszy kibuc Ewron), której istnienie było początkowo nieformalne – nie uznawane przez władze mandatowe. W dniu 21 marca 1938 roku przy granicy Francuskiego Mandatu Syrii i Libanu powstał kibuc Chanita. Była to osada obronna, z dwoma wieżami obserwacyjnymi i obronną palisadą. Celem jej powstania było strzeżenie granicy i uniemożliwienie arabskim siłom przenikanie granicy Mandatu Palestyny. Budowa kibucu bardzo rozdrażniła Arabów, którzy już pierwszej nocy przeprowadzili atak, zabijając dwóch mieszkańców osady. W ciągu trzech pierwszych miesięcy w kolejnych atakach zginęło w sumie 10 mieszkańców. W ten sposób kibuc Chanita bardzo szybko stał się symbolem narodowym dla żydowskiej społeczności Palestyny. Jego trwanie i obrona stały się zachętą dla następnych osadników w rozwoju osadnictwa żydowskiego w Palestynie. W dniu 13 kwietnia 1938 roku powstał moszaw Szawe Cijjon, a 25 sierpnia 1938 roku kibuc En ha-Mifrac. Kibuc ten został kilkakrotnie zaatakowany przez arabskie milicje. W październiku 1938 roku przy granicy Libanu powstał kibuc Elon. Nowy kibuc został niemal natychmiast kilkakrotnie ostrzelany przez Arabów. W dniu 29 listopada 1938 roku założono kibuc Kefar Masaryk, którego nazwa oddawała cześć Tomáš Masarykowi, pierwszemu prezydentowi Czechosłowacji. W dniu 28 maju 1939 roku w rejonie miasta Akka założono kibuc Afek. W 1946 roku decyzją władz brytyjskich musiał on zmienić swoją lokalizację.
Podczas II wojny światowej Brytyjczycy w rejonie arabskiej wioski Al-Bassa wybudowali lotnisko wojskowe z dwoma pasami startowymi. Służyło ono w czerwcu i lipcu 1941 roku podczas operacji „"Exporter"” w Mandacie Syrii i Libanu przeciwko siłom Francji Vichy. W 1943 roku lotnisko rozbudowano o nowe hangary lotnicze, bunkry amunicyjne i stanowiska karabinów. Przy nadmorskich klifach Rosz ha-Nikra wybudowano wówczas most i tunel kolejowy. Przebiegająca tędy linia kolejowa miała umożliwić transport wojsk z Hajfy do Bejrutu w Libanie. Sytuacja wojenna powodowała, że brytyjskie władze mandatowe sprzyjały społeczności żydowskiej, szkoląc i uzbrajając kompanie szturmowe Palmach. Korzystając z tych korzystnych warunków, w dniu 9 lutego 1940 roku w pobliżu przygranicznego kibucu Chanita założono nowy kibuc Macuwa. Od 1945 roku osada Ewron otrzymała prawa do użytkowania gruntów, dzięki czemu nastąpiło formalne założenie tego kibucu. Służył on jako baza kompanii szturmowych Palmach oraz kryjówka nielegalnych imigrantów Aliji Bet. W styczniu 1946 roku doszło do konfrontacji członków kibucu z sąsiednimi Arabami, którzy protestowali przeciwko zaoraniu ziemi zakupionej przez Żydowski Fundusz Narodowy. W kolejnych latach coraz bardziej nasilał się konflikt izraelsko-arabski, który wpływał na decyzje brytyjskich władz o ograniczeniu ilości żydowskich imigrantów napływających do Palestyny. Niezadowolenie z brytyjskich decyzji doprowadziło do serii zbrojnych wystąpień przeciwko Brytyjczykom. W nocy z 16 na 17 czerwca 1946 roku żydowski oddział szturmowy Palmach podjął próbę wysadzenia mostu kolejowego i drogowego przy wiosce Az-Zib. Żydowscy żołnierze zostali jednak dostrzeżeni i ostrzelani przez Brytyjczyków zanim zdołali podłożyć ładunki wybuchowe. Operacja nie powiodła się, a Żydzi utracili 14 zabitych i 5 rannych. Rannych ewakuowano do kibucu Maccuwa, a następnie w obawie przed brytyjskim pościgiem przeniesiono do jaskini w pobliżu kibucu Chanita. W odwecie za atak, brytyjskie władze mandatowe rozpoczęły kampanię represji wobec żydowskich organizacji paramilitarnych. W dniu 29 czerwca 1946 roku brytyjscy żołnierze wkroczyli do kibucu Maccuwa, przeprowadzając aresztowania podejrzanych osób – zostali internowani. Pomimo tych wszystkich trudności, w dniu 8 sierpnia 1946 roku założono kibuc Regba (później przekształcony w moszaw). W dniu 27 listopada 1946 roku nastąpiło założenie kibucu Jechi’am, który miał za zadanie przygotować teren do dalszej kolonizacji Górnej Galilei.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Gdy kilka dni później wybuchła wojna domowa w Palestynie siły Arabskiej Armii Wyzwoleńczej rozpoczęły atakowanie żydowskich linii komunikacyjnych w całej Galilei. Mieszkańcy tutejszych osad żydowskich zostali odcięci od pozostałej części społeczności żydowskiej w Palestynie. Kibuce Chanita, Elon, Maccuwa i Jechi’am przez kilka miesięcy były oblężone. Natomiast osady Ewron, En ha-Mifrac, Afek, Szawe Cijjon i Kefar Masaryk znalazły się na linii frontu, broniąc drogi dojazdowej do miasta Akka. W osadach tych stacjonowały oddziały szturmowe Palmach, prowadzące działania operacyjne w okolicy. W dniu 14 stycznia 1948 roku odparły one atak na kibuc Afek przeprowadzony przez milicję Druzów. W dniu 20 stycznia 1948 roku siły ponad 400 Arabów zaatakowały oblężony kibuc Jechi’am. W ciężkiej walce zginęło 8 obrońców. 27 marca 1948 roku żydowska organizacja paramilitarna Hagana zorganizowała konwój z zaopatrzeniem do kibucu Jechi’am. Konwój wpadł jednak w zasadzkę i został rozbity (zginęło 47 żydowskich bojowników). W dniu 14 maja 1948 roku Hagana wysadziła tunel kolejowy przy nadmorskich klifach Rosz ha-Nikra. Uczyniono to, aby uniemożliwić wojskom libańskim wkroczenie do Palestyny i zaangażowanie się w wojnę domową. Po proklamacji niepodległości Izraela w 1948 roku wybuchła I wojna izraelsko-arabska. W maju 1948 roku Izraelczycy przeprowadzili operację „"Ben-Ami"”, podczas której wysiedlono część nadmorskich arabskich wiosek, zabezpieczając tamtejsze linie komunikacyjne. W lipcu 1948 roku przeprowadzono operację „"Dekel"”, a w październiku 1948 roku operację „"Hiram"”, w wyniku których usunięto arabskie siły z Galilei. Izraelska armia wysiedliła i zniszczyła liczne wsie arabskie w Galilei. Umożliwiło to założenie po wojnie nowych żydowskich osad i przeprowadzenie reorganizacji dotychczasowych społeczności samorządowych w regionie. Jeszcze podczas wojny, w maju 1948 roku został założony kibuc Szamerat, w sierpniu 1948 roku kibuc Sa’ar, w październiku 1948 roku kibuc Gaton, w grudniu 1948 roku moszaw Bustan ha-Galil, a w styczniu 1949 roku moszaw Becet. W kibucu Kefar Rosz ha-Nikra prowadzono negocjacje i w dniu 23 marca 1949 roku podpisano porozumienie o zawieszeniu broni izraelsko-libańskim. Po wojnie, w 1949 roku założono kibuce Jasur, Geszer ha-Ziw (utworzono go na podstawie opuszczonej bazy wojskowej wykorzystywanej podczas II wojny światowej przez żołnierzy nowozelandzkich), Bet ha-Emek, Kabri, Kefar Rosz ha-Nikra i Lochamej HaGeta’ot, oraz moszawy Ben Ammi, Amka i Liman. W 1950 roku żydowscy imigranci z Jemenu założyli moszaw Achihud, natomiast imigranci z Iranu i Iraku założyli moszaw Netiw ha-Szajjara. W sierpniu 1958 roku, przy granicy z Libanem powstała żydowska osada Adamit, która początkowo była paramilitarną wsią rolniczą wchodzącą w część programu Nachal. Ten program wojskowy umożliwiał żydowskim osadnikom połączenie służby wojskowej w Siłach Obronnych Izraela z pracą rolniczą. Trudności ekonomiczne spowodowały jednak, że w 1967 roku osada została porzucona. W 1971 roku nastąpiła odbudowa tego kibucu. W dniu 6 grudnia 1974 roku kibuc Kefar Rosz ha-Nikra został zaatakowany przez palestyńskich terrorystów, którzy przeniknęli granicę z Libanu. Zranili oni dwóch mieszkańców kibucu i zostali wyrzuceni przez przybyłych żołnierzy. W 1979 roku z prywatnej inicjatywy kilku rodzin powstała wieś Klil, która w przeciwieństwie do większości osad wiejskich w Izraelu, została zaprojektowana jako gromada rodzinnych gospodarstw rolniczych rozproszonych na dużej powierzchni. Niektóre z tych gospodarstw przyjęły koncepcję ekologicznego rozwoju, produkując własną energię elektryczną z ogniw słonecznych i turbin wiatrowych. W kolejnych latach dochodziło do licznych przygranicznych incydentów ostrzału i prób infiltracji przez granicę. Doprowadziło to do wybuchu w 1982 roku wojny libańskiej.
W 1982 roku przeprowadzono reorganizację jednostek samorządowych w Zachodniej Galilei. Z połączenia trzech Samorządów Regionu Gaton, Na’aman i Sulam Cur utworzono jeden Samorząd Regionu Matte Aszer. W 1983 roku mieszkańcy moszawu Amka założyli w swoim pobliżu wieś Aszerat, która nie ma charakteru rolniczego. Przyjęta w latach 80. XX wieku polityka przymusowego osiedlania Beduinów, spowodowała zmianę podejścia do ich koczowisk, które przekształcono w przygraniczną wieś Aramisza. Gdy w 1985 roku Izraelczycy wycofali się z Libanu, pozostawili w jego południowej części utworzoną „strefę bezpieczeństwa” za którą odpowiadała Armia Południowego Libanu. Gdy 23 maja 2000 roku nastąpiło ostateczne wycofanie wojsk izraelskich z Libanu, tereny przygraniczne przejęła organizacja terrorystyczna Hezbollah, która w następnych latach wielokrotnie ostrzeliwała terytorium Izraela. Po II wojnie libańskiej w 2006 roku odpowiedzialność za libańską część granicy przejęły międzynarodowe siły UNIFIL, które utworzyły swoją główną bazę w pobliskim libańskim mieście An-Nakura.
Polityka.
Władze administracyjne Samorządu Regionu znajdują się przy drodze nr 4 na południe od moszawu Regba.
Osiedla.
W 18 kibucach, 9 moszawach i 5 wsiach żyje tutaj ponad 24 tys. mieszkańców.
Edukacja i kultura.
W prawie wszystkich osadach znajdują się przedszkola. W regionie znajduje się 11 szkół podstawowych i 7 szkół średnich. W 2010 roku liczba klas wynosiła 237. Liczba wszystkich uczniów wynosiła 5731. Szkoły podstawowe są w kibucach Afek, Geszer ha-Ziw, Kabri i En ha-Mifrac, oraz w moszawach Becet i Regba. Gimnazja są w kibucach Ewron i Geszer ha-Ziw, a szkoły średnie w kibucu Ewron i Kabri. Arabskie szkoły podstawowe są we wsiach Aramisza i Szajch Dannun. W kibucu Elon znajduje się unikatowy ośrodek muzyczny "Keszet Elon", w którym każdego roku uczy się około pięćdziesięciu młodych skrzypków z całego świata. Na zachód od moszawu Bustan ha-Galil jest położona wieś młodzieżowa "Nirim". Zajmuje ona obszar 170 ha dawnej bazy wojskowej, którą przejęła Agencja Żydowska. Od 2003 roku prowadzona jest tutaj działalność edukacyjno-terapeutyczna. Młodzież trenuje żeglarstwo, kajakarstwo, sporty motorowe i wspinaczkę. Ucząc się przy tym w specjalistycznej szkole średniej przygotowuje się do służby wojskowej w marynarce wojennej.
W kibucu Chanita jest regionalne muzeum z odtworzonym wyglądem pierwotnej osady obronnej z wieżą obserwacyjną i obronną palisadą. W kibucu Lochamej HaGeta’ot jest Muzeum Bojowników Getta poświęcone pamięci powstania w getcie warszawskim. Budynek muzeum zawiera kilka sekcji, w tym bibliotekę i archiwum z bogatą kolekcją dokumentów o żydowskim ruchu oporu i różnych obozach koncentracyjnych. Co roku 19 kwietnia, w rocznicę wybuchu powstania w getcie warszawskim, organizowane są tutaj specjalne wystawy oraz wykłady. Muzeum prowadzi szeroką działalność badawczą, edukacyjną, wydawniczą i kulturową. Gdy powstało w 1950 roku, było pierwszym muzeum Holocaustu na świecie. Tuż obok znajduje się Muzeum Dzieci Jad LaJeled poświęcone pamięci Janusza Korczaka i dzieciom Holocaustu. Wśród licznych realizowanych tutaj projektów jest między innymi wirtualna Międzynarodowa Szkoła Janusza Korczaka. Moszaw Amka jest ośrodkiem kultury Żydów jemeńskich.
Religia.
Większość osad jest zamieszkała przez świecką populację. Zdecydowanie religijnymi są moszawy Amka i Achihud.
Turystyka.
Tutejszą atrakcją turystyczną są okoliczne wzgórza porośnięte naturalnymi lasami. Są to popularne tereny do przejażdżek konnych lub pieszych wędrówek. Ruch turystyczny jest jednak podporządkowany izraelskim siłom bezpieczeństwa, które udostępniają okolicę w zależności od sytuacji na granicy libańskiej. Dużą atrakcją jest Rezerwat Przyrody Strumienia Becet. W obszarze rezerwatu wytyczono kilka szlaków turystycznych. Na stokach wzgórz można zwiedzać jaskinie, spośród których największymi są Keszet i Namer. Bardzo szczególnym miejscem jest Rezerwat Przyrody Tel Afek, który obejmuje pozostałości okolicznych bagien oraz ślady dawnych osad na wzgórzu tell. Park Narodowy Achziw obejmuje swoim obszarem teren parku archeologicznego Achziw, ujście rzeki Keziw do morza oraz pozostałości arabskiej wioski Az-Zib. W jego skład wchodzą dwa rezerwaty przyrody: pierwszy obejmuje plażę i znajdujące się na lądzie budynki, a drugi jest morski. Wyjątkowość tego parku narodowego polega na naturalnej plaży, lagunie oraz naturalnych i sztucznych basenach morskich. Jeden z nich jest głęboki, a drugi płytki i dostępne dla dzieci. Jest to doskonałe miejsce do spędzania czasu i wypoczynku. Osoby zajmujące się nurkowaniem mogą z łatwością podziwiać morskie zwierzęta, jeżowce i małe ośmiornice. W pobliżu znajdują się niewielkie wyspeki Achziw, które wchodzą w skład rezerwatu przyrody. Są to miejsca lęgowe rybitw. W rejonie zamku krzyżowców w kibucu Jechi’am utworzono Park Narodowy Miwcar Jechi’am. Dużą atrakcją turystyczną jest także Park Narodowy Rosz ha-Nikra. Są to białe skały kredowe stanowiące zachodnią krawędź grzbietu górskiego Reches ha-Sulam. Morska woda wyżłobiła w skałach malownicze pieczary. Całkowita długość korytarzy wynosi około 200 metrów. Rozchodzą się one w różnych kierunkach. W przeszłości dostęp do nich był jedynie od strony morza, i mogli je odwiedzać jedynie doświadczeni płetwonurkowie. Obecnie funkcjonuje tutaj kolej linowa zabierająca turystów na dół do jaskiń
Gospodarka.
Gospodarka wiosek opiera się na rolnictwie, sadownictwie, hodowli zwierząt i stawach hodowlanych. W większości tutejszych osad znajdują się różne zakłady przemysłowe, które dają zatrudnienie mieszkańcom. Miejscem zatrudnienia są także okoliczne strefy przemysłowe miasta. Według danych z 2009 przeciętne miesięczne wynagrodzenie pracowników w Samorządzie Regionu Matte Aszer wynosiło 7516 szekli (średnia krajowa: 7070 ILS).
Transport.
Przez region przechodzi kilka głównych dróg. Z południa na północ przebiegają droga nr 4 i droga nr 70, a z zachodu na wschód droga nr 79, droga nr 85 i droga nr 89. Na północny zachód od kibucu Kefar Rosz ha-Nikra znajduje się nieczynne przejście graniczne Rosz ha-Nikra. W 2010 roku w regionie znajdowało się 7754 zarejestrowanych pojazdów mechanicznych, w tym 5827 samochodów. W ciągu tego roku doszło do dziesięciu wypadków drogowych.

</doc>
<doc id="1308738" url="https://pl.wikipedia.org/wiki?curid=1308738" title="Adamit (kibuc)">
Adamit (kibuc)

Adamit (hebr. אדמית; ang. Adamit) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości 453 metrów n.p.m. w górzystej okolicy północno-zachodniej części Górnej Galilei. Leży na południowym skraju stromej skarpy płaskowyżu Wyżyny Adamit (ok. 460 m n.p.m.). Po stronie południowej znajduje się głębokie wadi strumienia Becet (spadek terenu wynosi ponad 200 metrów), a po stronie zachodniej i północnej jest wadi strumienia Namer (spadek terenu około 100 metrów). Oba strumienie łączą się i spływają w kierunku zachodnim między wzgórzami Zachodniej Galilei na równinę przybrzeżną Izraela. Teren wznosi się w kierunku północno-wschodnim. Okoliczne góry są w większości zalesione. W odległości około 600 metrów na północnym zachodzie przebiega granica Libanu. W otoczeniu Adamit znajdują się miejscowość Szelomi, kibuce Elon i Chanita, moszaw Ja’ara, oraz arabska wieś Aramisza. Na wschód od kibucu znajduje się baza wojskowa "Szomera", a przy granicy libańskiej są położone posterunki "Sigint" i "Adamit". Po stronie libańskiej leżą wioski Alma asz-Szab, Butajszijja i Zahajra.
Podział administracyjny.
Adamit jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Pierwotnie w okolicy tej istniała arabska wieś Chirbat Iribbin (około 1 km na wschód). Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 roku Izraelczycy przeprowadzili operację "Hiram", w trakcie której 31 października 1948 roku zajęto wieś. Wszystkich jej mieszkańców wysiedlono (uciekli do sąsiedniego Libanu), a domy wyburzono. Po wojnie w tamtym rejonie istniały nieuznawane oficjalnie przez władze izraelskie beduińskie koczowiska al-Nawaqir, Arab al-Aramsza, Dżordeikh i Kirbat Idmit. Dopiero przyjęta w latach 80. XX wieku polityka przymusowego osiedlania Beduinów, spowodowała zmianę podejścia do koczowisk, które przekształcono w wieś Aramisza.
Wcześniej, bo w sierpniu 1958 roku, przy granicy z Libanem powstała żydowska osada Adamit. Początkowo była to paramilitarna wieś rolnicza wchodząca w część programu Nachal. Ten program wojskowy umożliwiał żydowskim osadnikom połączenie służby wojskowej w Siłach Obronnych Izraela z pracą rolniczą. Założycielami byli członkowie młodzieżowej organizacji syjonistycznej Ha-Szomer Ha-Cair z Francji. Trudności ekonomiczne spowodowały jednak, że w 1967 roku osada została porzucona. W 1969 roku opiekę nad zabudowaniami przejął Ha-Kibuc Ha-Arci. Na zasadach wolontariatu członkowie ruchu przyjeżdżali tutaj na rok i pracowali przy utrzymaniu upraw rolniczych. W 1971 roku nastąpiła odbudowa kibucu, w którym zamieszkali imigranci z Wielkiej Brytanii, Kanady i Stanów Zjednoczonych. Wszyscy oni przeszli wcześniej szkolenie w kibucu Miszmar ha-Emek. W latach 80. XX wieku kibuc znalazł się w głębokim kryzysie gospodarczym. Postępowanie ugodowe z bankami zakończyło się w 2011 roku. Kibuc jest w trakcie procesu częściowej prywatyzacji, tak aby jego członkowie osiągnęli niezależność ekonomiczną. W 2003 roku zainicjowano budowę nowego osiedla mieszkaniowego. Powstało ono w zachodniej części kibucu i oferuje domy na sprzedaż.
Edukacja.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu Kabri.
Kultura i sport.
W kibucu znajduje się dom kultury z biblioteką. Jest tutaj basen pływacki, boisko do piłki nożnej oraz sala sportowa z siłownią.
Turystyka.
Kibuc jest położony na wzgórzu, z którego rozciąga się rozległa panorama na Galileę. Po stronie południowej znajduje się Rezerwat Przyrody Strumienia Becet. Okoliczne góry są porośnięte lasami i stanowią cel licznych wędrówek pieszych. Ruch turystyczny jest jednak podporządkowany izraelskim siłom bezpieczeństwa, które udostępniają okolicę w zależności od sytuacji na granicy libańskiej.
Gospodarka.
Gospodarka kibucu opiera się na intensywnym rolnictwie i sadownictwie, jednak stopniowo rośnie znaczenie obsługi ruchu turystycznego. Uprawia się tutaj awokado, winorośl, ciecierzycę, banany i tytoń, oraz hoduje drób. Znajduje się także wytwórnia chipsów oraz zakład metalowy "Matad Adamit Industries".
Infrastruktura.
Kibuc posiada przychodnię zdrowia, sklep wielobranżowy i warsztat mechaniczny.
Transport.
Z kibucu wyjeżdża się na północ na drogę nr 8993, którą jadąc na północny wschód dojeżdża się do wsi Aramisza, lub na południowy zachód do skrzyżowania z drogą nr 899. Jadąc drogą nr 899 na wschód dojeżdża się do moszawu Ja’ara, lub na zachód do drogą nr 70 przy miejscowości Szlomi.

</doc>
<doc id="1308739" url="https://pl.wikipedia.org/wiki?curid=1308739" title="Stephanandra tanakae">
Stephanandra tanakae



</doc>
<doc id="1308741" url="https://pl.wikipedia.org/wiki?curid=1308741" title="Schizotymia">
Schizotymia

Schizotymia, temperament schizotymiczny – typ osobowości charakteryzujący się wyniosłością, oschłością, nerwowością, drażliwością, nieufnością w stosunku do ludzi i odgradzaniem się od innych.
Schizotymik według typologii Ernsta Kretschmera to człowiek oschły uczuciowo, zamknięty w sobie, drażliwy, nietowarzyski, nieśmiały oraz nadmiernie kontrolujący reakcje emocjonalne. Często jest niepraktyczny, woli dostosowywać świat do siebie, niż samemu dopasować się do rzeczywistości. Ludzie interesują go głównie jako materiał i możliwe narzędzia do realizacji jego własnych celów. Bywa uznawany za idealistę lub marzyciela.

</doc>
<doc id="1308744" url="https://pl.wikipedia.org/wiki?curid=1308744" title="Schizotymik">
Schizotymik



</doc>
<doc id="1308745" url="https://pl.wikipedia.org/wiki?curid=1308745" title="Asturowie">
Asturowie

Asturowie – indoeuropejski lud celtycki, zamieszkujący w czasach starożytnych północno-zachodnie tereny Półwyspu Iberyjskiego – dzisiejszą Asturię, prowincję León, zachodnią część prowincji Lugo, i północną prowincji Zamora w Hiszpanii oraz region Trás-os-Montes w północno-wschodniej Portugalii.
Pierwsze wiadomości o Asturach przekazał Posejdonios w II wieku p.n.e. Asturowie przez długi czas skutecznie opierali się podbojom rzymskim, zostali pokonani dopiero w 19 p.n.e. przez wojska Marka Agrypy po klęsce w wojnie kantabryjskiej. Ziemie Asturów weszły wówczas w skład rzymskiej prowincji Hispania Tarraconensis, lecz do końca istnienia Imperium rzymskiego stopień ich romanizacji pozostał niewielki.
Asturowie byli społeczeństwem typu zbieracko-myśliwskiego, parający się rolnictwem tylko sporadycznie w ramach uzupełnienia diety. Przez dużą część roku używali żołędzi jako podstawowego produktu spożywczego, susząc je i ścierając na mąkę, uzyskiwali z niej, długo zachowujący świeżość, chleb. W czasach rzymskich pola uprawne nie były już tak rzadko spotykane. Uprawiano jęczmień, z którego produkowano piwo, oraz inne zboża, takie jak pszenica i len.
Zgodnie ze starożytnymi źródłami, struktura ich rodzin miała charakter matrylinearny. Kastę wojowników tworzyli mężczyźni i kobiety, przedstawiciele obu płci walczyli w polu.
Asturowie żyli w fortach na wzgórzach, zakładanych na strategicznych obszarach. Na terenach dzisiejszej Asturii oraz na górzystych terenach Leónu mury miały kształt okrągły, natomiast na terenach płaskich, podobnie jak u Galisyjczyków i innych sąsiednich ludów, kwadratowy.

</doc>
<doc id="1308746" url="https://pl.wikipedia.org/wiki?curid=1308746" title="Rezerwat przyrody Radowice">
Rezerwat przyrody Radowice

Radowice – leśny rezerwat przyrody w województwie lubuskim, w powiecie zielonogórskim, w gminach Sulechów i Trzebiechów. Leży na gruntach Skarbu Państwa w zarządzie Nadleśnictwa Sulechów, na terenie Obszaru Chronionego Krajobrazu Rynny Obrzycko-Obrzańskie.
Został utworzony rozporządzeniem Nr 5 Wojewody Lubuskiego z dnia 3 marca 2000 roku. Zajmuje powierzchnię 55,60 ha.
Celem ochrony jest zachowanie łęgu jesionowo-olszowego i lasu dębowo-grabowego, na silnie urzeźbionej krawędzi wysoczyzny polodowcowej.
Rezerwat obejmuje tereny źródliskowe o bardzo urozmaiconej rzeźbie terenu (różnica wysokości względnej wynosi 68 metrów). Występuje tu duże zróżnicowanie siedlisk i drzewostanów. Teren rezerwatu w większości porośnięty jest około 100-letnim lasem bukowym, będącym miejscem gniazdowania rzadkich gatunków ptaków takich jak m.in. gołąb siniak, dzięcioł zielony, muchołówka mała. Z gatunków grzybów chronionych występują szmaciak gałęzisty, sromotnik bezwstydny i mądziak psi, a z chronionych mchów – płonnik pospolity. W południowej części rezerwatu znajduje się niewielki zbiornik wodny, w latach 80. obserwowano tu żółwia błotnego, później jego obecności nie udało się już potwierdzić.
Osobliwością „Radowic” są kilkumetrowe stojące pnie zamarłych drzew ukraszone owocnikami hub oraz monumentalne ponad 30-metrowe modrzewie i daglezje.
Według obowiązującego planu ochrony ustanowionego w 2016 roku, obszar rezerwatu objęty jest ochroną ścisłą.
Przez teren rezerwatu prowadzi ścieżka dydaktyczna; jej trasa rozpoczyna się przy stawach na wschód od wsi Obłotne. Długość ~5 km, czas przemarszu 3–4 godziny.

</doc>
<doc id="1308749" url="https://pl.wikipedia.org/wiki?curid=1308749" title="Shreyas Talpade">
Shreyas Talpade

Shreyas Talpade (marathi: श्रेयस तळपदे) (ur. 27 stycznia 1976 w Mumbaju (Maharasztra, Indie) – aktor indyjski. Ukończył Shree Ram Welfare Society's High School w Mumbaju, ożenił się z Deepti i aktualnie żyje w Mumbaju w dzielnicy Lokhandwala.
Grać zaczął w soap opera w języku marathi i w przedstawieniach teatru wędrującego po stanie Maharasztra. Debiut w kinie bollywoodzkim w 2005 roku w filmie Nagesh Kukunoora "Iqbal" w uznanej przez krytyków roli głuchoniemego chłopca marzącego o graniu w krykieta w reprezentacji Indii. Kolejna rola (tym razem komediowa) również w filmie Nagesh Kukunoora "Dor". Film także spotkał się z uznaniem krytyków. W 2006 roku wystąpił w komedii "Apna Sapna Money Money".
W 2007 roku zagrał u boku Shah Rukh Khana w "Om Shanti Om". W 2008 roku będzie można go zobaczyć w międzykulturowym filmie znów Nagesh Kukunoor "Bombay To Bangkok". Aktualnie pracuje nad rolami w filmie Shyam Benegala "Mahadev Ka Sajjanpur", w "Golmaal Returns", sequelu komediowego hitu "Szalona przyjaźń" i w horrorze Sangeeth Sivana "Click". Jest też producentem komedii w języku marathi "Kaande Pohe".

</doc>
<doc id="1308751" url="https://pl.wikipedia.org/wiki?curid=1308751" title="Afek">
Afek

Afek (hebr. אפק; ang. Afeq) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Afek jest położony na wysokości 25 metrów n.p.m. na równinie przybrzeżnej Izraela. W odległości 5 km na północny zachód znajduje się Zatoka Hajfy, a 1 km na południe i na wschód rozciągają się wzgórza Zachodniej Galilei. Ze wzgórz spływają liczne strumienie. Na północ od kibucu przepływają strumienie Evlajim i Kankan. W otoczeniu Afek znajdują się miasta Kirjat Bialik, Tamra, Szefaram i Kirjat Atta, miejscowości Dżudajda-Makr i I’billin, kibuce Kefar Masaryk i Jasur, moszaw Kefar Bialik, oraz wioska komunalna Micpe Awiw.
Podział administracyjny.
Afek jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Pierwotnie w okolicy tej znajdowało się biblijne miasto Afek, należące do izraelskiego pokolenia Asera. Później w pobliżu była położona arabska wioska Wa'arat as-Sarris. Na początku XX wieku tutejsze ziemie wykupiły od arabskich właścicieli żydowskie organizacje syjonistyczne. W 1935 roku założono osadę nazwaną Plugat HaJam (hebr. פלוגת הים). Była ona położona na wydmach przy dzisiejszym osiedlu Hajfy, Kirjat Chaim. Grupa założycielska przeszła wcześniej szkolenie w kibucu Jagur. Po wybuchu w 1936 roku arabskiego powstania w Palestynie (1936–1939), strajkujący arabscy dokerzy opuścili swoje miejsca pracy w Porcie Hajfa. Sytuację tę wykorzystali mieszkańcy Plugat HaJam, którzy podjęli pracę w porcie. W 1938 roku osada przystąpiła do akcji sadzenia sadów owocowych, jednak mniej więcej w tym samym czasie społeczność żydowska postanowiła wzmocnić swoją obecność w Zachodniej Galilei. Z tego powodu, w dniu 28 maju 1939 roku osadę przeniesiono w rejon miasta Akka. Był to typowy obronny kibuc z wieżą wartowniczą i obronną palisadą. Przemianowano ją wtedy na Miszmar HaJam (hebr. משמר הים). Jej mieszkańcy planowali utrzymywać się z rybołówstwa, jednak bardzo szybko okazało się, że tutejsze wydmy nie nadają się do obsługi łodzi rybackich. Zmusiło to mieszkańców kibucu do nastawienia się na działalność rolniczą, która była mocno utrudniona ze względu na słabe piaszczyste gleby. Kilku członków kibucu przeniosło się w maju 1940 roku w rejon Cezarei Nadmorskiej, gdzie utworzyli prowizoryczny rybacki ośrodek szkoleniowy Agencji Żydowskiej. Tymczasem mieszkańcy kibucu poszukiwali nowej, bardziej dogodnej lokalizacji, w której byłaby możliwość rozwijania rolnictwa. Na początku 1941 roku wybrano jako jego lokalizację obecne miejsce położenia. W 1942 roku brytyjskie władze mandatowe znacjonalizowały pola uprawne Miszmar HaJam pod budowę obozu wojskowego. Zmusiło to mieszkańców kibucu do przyśpieszenia decyzji o przenosinach. Jego przeniesienie nastąpiło po zakończeniu II wojny światowej, w dniu 18 września 1946 roku. W 1947 roku zmieniono jego nazwę na Afek. Podczas wojny domowej w Mandacie Palestyny w 1948 roku w kibucu stacjonowała jednostka bojowa Palmach. Odparła ona w dniu 14 stycznia 1948 roku atak od wschodu przeprowadzony przez milicję Druzów. Ze względu na rosnące zagrożenie arabskim atakiem, z kibucu ewakuowano kobiety i dzieci. Po zakończeniu I wojny izraelsko-arabskiej w 1949 roku kibuc przejął część ziemi wysiedlonej pobliskiej wioski arabskiej Wa'arat as-Sarris.
Edukacja.
Kibuc utrzymuje własne przedszkole. Jest tutaj także szkoła podstawowa, kształcąca na rzecz tolerancji i integracji z naciskiem na ochronę środowiska.
Kultura i sport.
W kibucu znajduje się dom kultury z biblioteką. Kibuc utrzymuje także centrum dla odwiedzających, w którym są organizowane specjalne sesje dla grup na temat historii rozwoju rolnictwa w regionie. W kibucu znajduje się basen pływacki, boisko do piłki nożnej, korty tenisowe oraz sala sportowa z siłownią i spa.
Turystyka.
Największą tutejszą atrakcją jest rezerwat przyrody Tel Afek, który obejmuje pozostałości okolicznych bagien oraz ślady dawnych osad na wzgórzu tell.
Gospodarka.
Gospodarka kibucu opiera się na intensywnym rolnictwie, sadownictwie oraz hodowli drobiu i ryb. Są tutaj także zakłady produkcyjne odzieży bawełnianej, ozdób z tkaniny i sprzętu medycznego. Coraz większe znaczenie odgrywa obsługa ruchu turystycznego.
Infrastruktura.
Kibuc posiada własną przychodnię zdrowia, pralnię, sklep wielobranżowy i warsztat mechaniczny.
Transport.
Z kibucu wyjeżdża się na południowy zachód na drogę nr 79, którą jadąc na północny zachód dojeżdża się do budowanego węzła drogowego z autostradą nr 22 i dalej do miasta Kirjat Bialik i skrzyżowania z drogą nr 4. Natomiast jadąc drogą nr 79 na południowy wschód dojeżdża się do skrzyżowania z drogą nr 781 (zjazd na południowy zachód do miasta Kirjat Atta, lub na północny zachód w kierunku miejscowości I’billin) lub dalej do węzła drogowego z drogą ekspresową nr 70.

</doc>
<doc id="1308752" url="https://pl.wikipedia.org/wiki?curid=1308752" title="Quentin Bryce">
Quentin Bryce

Quentin Alice Louise Bryce, z d. Strachan, AC (ur. 23 grudnia 1942 w Brisbane) – australijska prawniczka, od 2003 do 2008 gubernator Queenslandu, gubernator generalna Australii od 5 września 2008 do 28 marca 2014.
Życiorys.
Ukończyła University of Queensland, w 1965 była jedną z pierwszych kobiet (według niektórych źródeł – pierwszą) przyjętych do Izby Adwokackiej Queensland.
W latach 1968-1983 jako pierwsza kobieta wykładała prawo na University of Queensland. W latach 1983-1996 pracowała w szeregu organizacji rządowych zarówno stanowych jak i federalnych, między innymi jako dyrektor urzędu ds. kobiet (Office of the Status of Women) i komisarz urzędu ds. równouprawnienia (director of the Human Rights and Equal Opportunity Commission). W latach 1997-2003 była dyrektorem jednego z wydziałów Uniwersytetu w Sydney.
Od 29 lipca 2003 do 29 lipca 2008 była gubernatorem stanu Queensland.
13 kwietnia 2008 została mianowana przez królową Elżbietę II po rekomendacji premiera Australii Kevina Rudda na gubernatora generalnego Australii. Objęła urząd 5 września 2008 jako następczyni Michaela Jefferya. Była pierwszą kobietą w historii Australii na tym stanowisku. Jej urzędowanie dobiegło końca w marcu 2014, jej następcą został Peter Cosgrove.

</doc>
<doc id="1308753" url="https://pl.wikipedia.org/wiki?curid=1308753" title="Cobra Starship">
Cobra Starship

Cobra Starship – nowojorski zespół grający alternatywnego rocka. Założył go w 2006 roku Gabe Saporta, który był głównym wokalistą oraz basistą w zespole Midtown. 
CS wydali w roku 2006 album „While the City Sleeps, We Rule the Streets”, na którym znalazł się utwór „Bring It (Snakes on a Plane)” wykorzystany na ścieżce dźwiękowej do filmu „Węże w samolocie”. 
W tej samej wytwórni W roku 2007 wydali kolejny album „Viva La Cobra!”. 11 sierpnia 2009 roku ukazał się album – "Hot Mess", pierwszym singlem został utwór "Good Girls Go Bad", na którym gościnnie śpiewa Leighton Meester, znana z serialu "Plotkara".
10 listopada 2015 roku zespół ogłosił zakończenie działalności.
Członkowie.
Ostatni skład:
byli:

</doc>
<doc id="1308758" url="https://pl.wikipedia.org/wiki?curid=1308758" title="Józef Krzysztof Oraczewski">
Józef Krzysztof Oraczewski

Józef Krzysztof Oraczewski (ur. 7 czerwca 1951 w Warszawie) – polski malarz, autor instalacji. Uprawia malarstwo sztalugowe, malarstwo wielkoformatowe, rysunek i grafikę. Ukończył studia w warszawskiej Akademii Sztuk Pięknych w 1975. W 1977 uzyskał dyplom Studium Scenografii Teatralnej i Filmowej u prof. Józefa Szajny. Autor 40 wystaw indywidualnych. W 1999 otrzymał Krzyż Oficerski Orderu Odrodzenia Polski.

</doc>
<doc id="1308760" url="https://pl.wikipedia.org/wiki?curid=1308760" title="Poznań 56">
Poznań 56

Poznań 56 – polski film historyczny z 1996 roku opowiadający, przez pryzmat losów głównych bohaterów, o strajku generalnym i demonstracjach z 1956, zwanym również "Powstaniem Poznańskim", "wypadkami poznańskimi", "wypadkami czerwcowymi", "czarnym czwartkiem", "Poznańskim Czerwcem" lub po prostu "Czerwcem '56". Film wzbudził wiele sporów i kontrowersji, co było wywołane tym, iż reżyser Filip Bajon, postanowił przedstawić poznańskie wydarzenia w sposób „antyrocznicowy, antykombatancki, antymartyrologiczny, antypolityczny i antyrozrachunkowy”.
Fabuła.
Bohaterami obrazu „Poznań 56" są dwaj chłopcy w wieku 10–12 lat – Piotrek (Mateusz Hornung) i Darek (Arkadiusz Walkowiak). Z ich perspektywy widzowie mogą śledzić rozwój wydarzeń w Poznaniu. Istotnym elementem filmu są również perypetie Zenka (Michał Żebrowski) – młodego robotnika, mimowolnego przywódcy protestu oraz praca lekarzy (Andrzej Szczytko) i pielęgniarek (Agnieszka Różańska i Dorota Sadowska) ze Szpitala im. Franciszka Raszei, którzy z heroicznym poświęceniem ratowali rannych. Ukazane są również losy pięciu profesorów (Władysław Kowalski, Daniel Olbrychski, Janusz Gajos, Jan Nowicki oraz Jerzy Radziwiłowicz) – uwięzionych w wagonie na poznańskim dworcu głównym i stąd komentujących sytuację w mieście.

</doc>
<doc id="1308761" url="https://pl.wikipedia.org/wiki?curid=1308761" title="Perkal">
Perkal

Perkal (franc. "percale"), płótno bawełniane – rodzaj bawełnianej tkaniny o splocie płóciennym, dawniej sprowadzana z Indii Wschodnich, obecnie produkowane także w innych krajach świata. Nić wykorzystywana do produkcji tkaniny jest okrągła, a sama tkanina - gładka i bardzo ścisła. Stosuje się go przede wszystkim do produkcji pościeli, fartuchów oraz koszul. Przeważnie występuje w kolorze białym, choć może być również wzorzysty lub barwiony. Często perkalem nazywa się egipską bawełnę, ponieważ przy jej wytwarzaniu używa się ścisłego splotu. Produkty z perkalu są wysokiej jakości i zarazem przyjemne w dotyku. Cechują się również dużą trwałością.
Właściwości.
Perkal charakteryzuje się splotem ścisłym (posiada z reguły więcej niż 200 splotów na cal kwadratowy), w którym nitka przechodzi jedna pod drugą. Struktura tej tkaniny składa się więc z serii poziomych i pionowych nici. Jest ona wyraźnie mocniejsza w porównaniu z innymi materiałami, wykorzystywanymi przy produkcji pościeli. Perkal wytwarza się przede wszystkim z bawełny – w stosunku 100% lub jako mieszanka, np. z poliestrem czy jedwabiem, jednak im większa zawartość bawełny i liczba splotów, tym lepsza jakość i intensywniejszy efekt „świeżości” przy zetknięciu z tkaniną. Przy produkcji używa się zarówno przędzy zgrzebnej, jak i czesanej. Dzięki tym właściwościom perkal jest „naturalny” w dotyku, gładki, bez połysku, lekko sztywny, o średniej ciężkości. Jest również bardzo łatwy w czyszczeniu. 
Etymologia i historia.
Etymologia słowa perkal nie jest do końca znana. Uważa się, że może ono pochodzić z języka perskiego, francuskiego bądź hebrajskiego i w każdym z tych języków ma odmienne znaczenie. Po raz pierwszy słowa „perkal” użyto w wyroku sądowym w Dalmacji w 1322 roku. W XVII i XVIII w. perkal, początkowy tkany na krosnach, importowany był z Indii, następnie zaś rozpoczęto jego produkcję we Francji, gdzie od razu stał się popularny. Obecnie perkal uznaje się za tkaninę elegancką, a jego cena zależy od jakości włókna i gęstości splotu, przy czym za najbardziej luksusową jego odmianę uważa się bawełnę egipską.
Perkale różnobarwne i drukowane nazywane bywają "perkalikami".

</doc>
<doc id="1308766" url="https://pl.wikipedia.org/wiki?curid=1308766" title="JKO">
JKO



</doc>
<doc id="1308769" url="https://pl.wikipedia.org/wiki?curid=1308769" title="Kaliko (płótno)">
Kaliko (płótno)

Kaliko (płótno angielskie) – bawełniane lub z domieszką włókna sztucznego płótno introligatorskie, cienkie ale mocno (obustronnie) apreturowane wypełniaczami i substancjami barwiącymi, kalandrowane lub prasowane, a przez to błyszczące, może być gładkie lub z fakturą. Płótno kaliko służy jako materiał na pokrycie dekoracyjne, usztywniającą okładkę w oprawie miękkiej, a także do wzmacniającego podklejania dużych arkuszy.

</doc>
<doc id="1308772" url="https://pl.wikipedia.org/wiki?curid=1308772" title="FSM Cinquecento">
FSM Cinquecento



</doc>
<doc id="1308777" url="https://pl.wikipedia.org/wiki?curid=1308777" title="Classic (Better Than I’ve Ever Been)">
Classic (Better Than I’ve Ever Been)

Classic (Better Than I've Ever Been) – singel zawierający dwa utwory: "Better Than I've Ever Been" oraz "Classic". Wokalnie udzielili się Kanye West, Nas, KRS-One i Rakim. Za muzykę odpowiadają: w pierwszym utworze Rick Rubin, zaś w drugim DJ Premier.

</doc>
<doc id="1308790" url="https://pl.wikipedia.org/wiki?curid=1308790" title="Audi RS6">
Audi RS6

Audi RS6 − usportowiona odmiana Audi A6 powstała na bazie czterech generacji: C5, C6, C7 i C8.
Audi RS6 C5.
Audi RS6 C5 zadebiutowało w czerwcu 2002 roku. Samochód skorzysta z płyty podłogowej C5 koncernu Volkswagen AG.
Do napędu użyto silnika V8 o pojemności 4,2 litra. Wyposażony był on w rozrząd typu DOHC oraz układ 5 zaworów na cylinder. Wspomagany był przez układ bi-turbo. Dzięki temu generował on moc 450 koni mechanicznych (331 kW) przy 5700-6400 obr./min. Moc przenoszona była na obie osie poprzez 5-biegową automatyczną skrzynię biegów typu Tiptronic.
Audi RS6 C6.
Audi RS6 C6 zostało zaprezentowane we wrześniu 2007 roku.
Na początku 2010 roku quattro GmbH pokazało model kończący produkcję RS6 C6 - RS6 Plus, w limitowanej liczbie – 500 sztuk. Auto poza dodatkowymi pakietami wyposażenia, miało również przesuniętą blokadę prędkości do 303 km/h. Każdy model oznaczony jest tabliczką znamionową z numerem. Dostępne wersje nadwozia: kombi i sedan. W lipcu 2010 roku quattro GmbH zakończyło produkcję modelu RS6 Plus C6.
Audi RS6 C7.
Audi RS6 C7 został zaprezentowany w Detroit w 2013 roku. Pod koniec 2015 roku Audi wprowadziło do oferty wzmocnioną odmianę o nazwie RS6 Performance. W tej wersji RS6 posiada 605 KM i do 100 km/h przyspiesza w 3,7 s.

</doc>
<doc id="1308802" url="https://pl.wikipedia.org/wiki?curid=1308802" title="NHL (1945/1946)">
NHL (1945/1946)

Sezon NHL 1945-1946 - 28 sezon ligi NHL. Sześć zespołów rozegrało po 50 meczów w sezonie zasadniczym. Puchar Stanleya zdobyła drużyna Montreal Canadiens.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach

</doc>
<doc id="1308803" url="https://pl.wikipedia.org/wiki?curid=1308803" title="Koryznowie herbu własnego">
Koryznowie herbu własnego

Koryzna ("Koryzno", "Korys") – polska rodzina szlachecka herbu Koryzna (herb własny), zamieszkująca na Litwie i Galicji.
Źródła wspominają o braciach Antonim, Franciszku, Ignacym, Jakubie, Michale i Wojciechu Koryzna z Nowosiółki Koropieckiej herbu własnego Koryzna (Halicki Sąd Grodzki 1782 r.), oraz o szlachcicu nazwiskiem Korys herbu Koryzna w 1690 r. W 1870 roku w Wydziale Krajowym wylegitymował się Jan Franciszek Koryzna z Puźnik. Jest prawdopodobne, że jakaś rodzina o nazwisku Koryzna pieczętowała się herbem Krzyżostrzał.

</doc>
<doc id="1308805" url="https://pl.wikipedia.org/wiki?curid=1308805" title="Koryzno">
Koryzno



</doc>
<doc id="1308807" url="https://pl.wikipedia.org/wiki?curid=1308807" title="Korys">
Korys



</doc>
<doc id="1308808" url="https://pl.wikipedia.org/wiki?curid=1308808" title="Koryznowie">
Koryznowie



</doc>
<doc id="1308809" url="https://pl.wikipedia.org/wiki?curid=1308809" title="Koryzna (herb szlachecki)">
Koryzna (herb szlachecki)

Koryzna – polski herb szlachecki, używany przez rodziny mieszkające na Litwie i Galicji
Opis herbu.
Opis zgodnie z klasycznymi regułami blazonowania:
"W polu czerwonym krzyż łaciński na opak, srebrny, którego najdłuższe ramie przeszyte takąż strzałą w prawo. W klejnocie nad hełmem w koronie trzy pióra strusie. Labry czerwone podbite srebrem."
Opis według "Słownika heraldycznego":
Najwcześniejsze wzmianki.
"28 lipca 1654 r. w Wilnie ślub z Krystyną z Gdowskich bierze Koryzna Stefan".
Herbowni.
Jedna rodzina herbownych (herb własny):
Koryzna (Korys, Koryzno, Koryzyna).

</doc>
<doc id="1308811" url="https://pl.wikipedia.org/wiki?curid=1308811" title="The Song Remains the Same (film)">
The Song Remains the Same (film)

The Song Remains the Same (znany również jako TSRTS) – film koncertowy angielskiego zespołu rockowego Led Zeppelin. Nagranie filmu miało miejsce w ciągu trzech wieczorów w nowojorskiej sali Madison Square Garden, podczas trasy koncertowej w roku 1973. Film pojawił się 21 października 1976 w Cinema I w Nowym Jorku, a w dwa tygodnie później w kinach w Londynie. Równocześnie wydany został album z muzyką z filmu, a jego wersja DVD pojawiła się 31 grudnia 1999.
W materiałach promocyjnych zespół stwierdził, że film ten stanowi „szczególny sposób zaserwowania milionom przyjaciół zespołu tego, czego już od dawna się domagali – osobistej i prywatnej podróży z Led Zeppelin. Po raz pierwszy świat może zająć miejsce w pierwszym rzędzie na Ołowianym Sterowcu."
Wytwórnia Warner Home Video opublikowała 20 listopada 2007 drugie wydanie filmu na DVD, HD DVD oraz płytach Blu-ray, zawierające niepublikowane wcześniej materiały.
Muzyczne wydanie winylowe.
Strona A
Strona B
Strona C
Strona D
Wersja zremasterowana.
CD1
CD2

</doc>
<doc id="1308813" url="https://pl.wikipedia.org/wiki?curid=1308813" title="Erik Johnsen">
Erik Johnsen

Erik Stein Johnsen (ur. 4 lipca 1965 r. w Oslo) – norweski skoczek narciarski, dwukrotny medalista olimpijski.
Kariera.
W Pucharze Świata zadebiutował w sezonie 1986/1987, zajmując 15. miejsce podczas konkursu na skoczni Holmenkollbakken w Oslo (21 marca 1987). Niecały rok później, podczas konkursu Pucharu Świata w Sankt Moritz wywalczył swoje pierwsze podium, zajmując drugie miejsce.
Podczas Zimowych Igrzyskach Olimpijskich 1988 w Calgary zdobył srebrny medal w konkursie na dużej skoczni, ustępując tylko Mattiemu Nykänenowi, a wyprzedzając Matjaža Debelaka o 0,2 punktu. Parę dni wcześniej Johnsen zajął 41. miejsce na normalnym obiekcie. Na tych samych igrzyskach wspólnie z Ole Christianem Eidhammerem, Jonem Inge Kjørumem i Ole Gunnarem Fidjestølem wywalczył brązowy medal w konkursie drużynowym.
W 1989 wystartował na mistrzostwach świata w Lahti, zajmując 10. miejsce na dużej skoczni oraz 37. miejsce na normalnym obiekcie. Pierwszy raz na najwyższym stopniu podium zawodów Pucharu Świata stanął 18 marca 1988, kiedy zwyciężył w zawodach w Meldal. Łącznie sześć razy stawał na podium, odnosząc dwa zwycięstwa. Najlepsze wyniki w Pucharze Świata osiągnął w sezonie 1987/1988, kiedy to zajął siódme miejsce w klasyfikacji generalnej.

</doc>
<doc id="1308816" url="https://pl.wikipedia.org/wiki?curid=1308816" title="Parafialny cmentarz grzebalny w Lublinie">
Parafialny cmentarz grzebalny w Lublinie



</doc>
<doc id="1308820" url="https://pl.wikipedia.org/wiki?curid=1308820" title="The Bedlam in Goliath">
The Bedlam in Goliath

The Bedlam in Goliath – czwarty album studyjny amerykańskiego progresywnego zespołu rockowego The Mars Volta. Wydany został 29 stycznia 2008, a wcześniej 26 stycznia 2008 w Australii. Album zadebiutował na 3 miejscu listy "Billboard Top 200" – w pierwszym tygodniu sprzedano ponad 54 000 kopii.
Produkcją albumu zajęli się gitarzysta Omar Rodríguez-López i inżynier dźwięku Robert Carranza. Jego powstawanie odbywało się w atmosferze "pechowych wypadków" po tym, jak zespół zaczął bawić się tabliczką ouija, którą Rodríguez-López kupił w prezencie dla Cedrica Bixlera-Zavali. Pierwszym singlem, wydanym 19 listopada 2007, był utwór "Wax Simulacra" wraz z coverem "Pulled to Bits" zespołu Siouxsie &amp; the Banshees. Edycje winylowe albumu zawierają w książeczce kopię tabliczki ouija, należącą rzekomo do zespołu.
Promocja.
Przed oficjalnym wydaniem albumu, na oficjalnej stronie The Mars Volta pojawiły się cztery filmy przedstawiające różne, zabawne sceny z życia zespołu.

</doc>
