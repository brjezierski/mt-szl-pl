<doc id="1308838" url="https://pl.wikipedia.org/wiki?curid=1308838" title="Muzeologia">
Muzeologia

Muzeologia (muzealnictwo, muzeografia) – nauka pomocnicza historii, zajmująca się architekturą muzeów i ich zarządzaniem, poszerzona o teorię komunikacji, edukację i rolę, jaką pełnią instytucje muzealne w społeczeństwie. W sensie praktycznym jest nauką o funkcjonowaniu muzeów. Jej nazwa zrodziła się w 1934 r. na konferencji zorganizowanej w Madrycie przez Office International des Musées (poprzednik ICOM – Międzynarodowej Rady Muzeów), uznanej za pierwszą konferencję muzeologiczną. Georges Henri Riviere (1897–1985), założyciel i wieloletni dyrektor generalny ICOM, twórca teorii „nowej muzeologii” mówił o niej tak: muzeologia jest to nauka stosowana, nauka o muzeum. W jej polu znajdują się rozważania nad rolą muzeum w społeczeństwie, badania i konserwacja, sposoby prezentacji, animacji i rozpowszechnienia, organizacji i funkcjonowania, architektury wznoszonej dla celów muzealnych oraz architektury „zmuzealizowanej” (adaptowanej do potrzeb muzeów), badania nad miejscami i obiektami pozyskanymi, nad wyborami, a także typologia i deontologia.
"Muzeografię" należy rozumieć jako zbiór zasad stosowanych w muzeum w powiązaniu z praktycznym aspektem zarządzania tym obiektem. „Muzealnictwo” to polski odpowiednik muzeologii, który powstał w latach 40. XX w. Obejmuje swoim zakresem zagadnienia związane z funkcjonowaniem muzeum, historią polskich muzeów, ich aspektem filozoficznym i socjologicznym. Także jedyne w Polsce czasopismo muzeologiczne nosi nazwę „Muzealnictwo”, co świadczy o utrwaleniu tej nazwy na gruncie krajowym.
Podstawowe pojęcia w muzealnictwie.
Muzeum – z gr. "mouseion" („dom muz”). Międzynarodowa Rada Muzeów przyjęła następującą definicję autorstwa Georges’a Henri Riviere’a: „Muzeum jest instytucją trwałą, nie obliczoną na zysk, pozostającą w służbie społeczeństwa i jego rozwoju, otwartą dla publiczności, mającą za zadanie gromadzenie, konserwowanie, badanie, rozpowszechnianie i wystawianie materialnych świadectw dotyczących człowieka i jego otoczenia, a to dla studiowania, edukacji i przyjemności”. Działanie „muzealne” ma przede wszystkim na celu zapobieganie zniszczeniu i całkowitemu zniknięciu zarówno pewnych towarów materii nieożywionej, różnych form życia lub jego pozostałości, jak też samego człowieka i wytworów jego kultury oraz techniki.
Kolekcja – zbiór przedmiotów jednego rodzaju, np. zbiór dzieł sztuki (kolekcja obrazów, broni, numizmatów, zabytków, pamiątek kultury), gromadzonych ze względu na ich wartość historyczną, naukową, artystyczną. Kolekcją nie jest zbiór przypadkowych przedmiotów, a tylko świadomie uporządkowany i tworzony. Kolekcjonerstwo istniało już w starożytnej Grecji i Rzymie; znaczny jego rozwój nastąpił w renesansie (wraz z instytucją mecenatu). Kolekcje prywatne często przekształcano później w galerie, muzea.
Obiekt muzealny – przedmiot o szczególnej wartości naukowej, historycznej, artystycznej lub kulturowej, przechowywany i wystawiany na pokaz w muzeach itp. obiektach w celach edukacyjnych, pamiątkowych, ochronnych.
Ekspozycja – zorganizowana wystawa, prezentacja przedmiotu lub danej grupy przedmiotów, realizowana głównie w galeriach sztuki, muzeach itp. Charakteryzuje się przemyślaną kompozycją, planowo rozmieszczonymi punktami oświetlenia i odpowiednio dobranym tłem, mającymi na celu uwypuklić cechy wystawianych przedmiotów.
Historia muzealnictwa.
Starożytność: Bliski Wschód, Grecja, Rzym.
Pierwsze rzeczywiste muzea powstały na terenie Grecji. Były to tak zwane muzejony – „domy muz”. W zależności od gromadzonych przedmiotów nosiły nazwy: "thesauros" ("θησαυρός", skarbiec), gliptoteka ("γλυπτοθήκη", zbiór rzeźb), daktylioteka (zbiór kamei i gemm), pinakoteka (zbiór obrazów). Były to jednak głównie zbiory prywatne, które niekiedy wystawiano w miejscach publicznych: rynkach, teatrach, hipodromach. W muzeach publicznych kładło się nacisk przede wszystkim na zbiory naukowe, w związku z czym ich zasadniczą część stanowiły biblioteki. Jednym z najznamienitszych przykładów takiego muzeum jest Biblioteka Aleksandryjska, założona w III w. p.n.e., w której znajdowało się około 400 tys. zwojów papirusowych i pergaminowych.
W Babilonie muzea nazywano "bit tabrat niszim" – „gabinet cudów ludzkości”. Były to muzea na otwartym powietrzu. Przedmioty pochodziły częściowo ze zdobyczy wojennych, a częściowo z poszukiwań prowadzonych na życzenie króla. W starożytnym Egipcie faraonowie mieli zwyczaj kolekcjonowania przedmiotów po swoich poprzednikach. Były to, podobnie jak w przypadku obiektów babilońskich, przedmioty pochodzące z łupów wojennych, darów poselskich i znalezisk.
Starożytni Rzymianie chętnie gromadzili kolekcje dzieł sztuki, pośród których znajdowały się zarówno rzeźby, przedmioty codziennego użytku, jak i zapisane zwoje. Kolekcje najbogatszych, zwłaszcza konsulów i patrycjuszy, przybierały niesłychane rozmiary. Cesarz Hadrian zasłynął ze stworzenia pierwszego skansenu w swej rezydencji (Villa Hadriana) w Tibur. Polecił wznieść tam w pełnej skali budowle oglądane podczas swych podróży po imperium.
Średniowiecze europejskie.
Najazdy ludów barbarzyńskich przed i po upadku Cesarstwa Zachodniorzymskiego przyczyniły się do znacznych zniszczeń materialnego dziedzictwa starożytnego Rzymu. Wczesnośredniowieczni chrześcijanie i muzułmanie, coraz liczniejsi na tych obszarach, niszczyli sztukę figuratywną (ikonoklazm) lub wykorzystywali dawne obiekty do własnych celów, np. rzemieślniczych (przetapianie metali, także szlachetnych, pozyskiwanie budulca z ruin itp.). Również znane od dawna kurhany, czyli kopce pogrzebowe, oprócz oczywistej funkcji pochówkowej często pełniły także rolę skarbca. Wraz ze zmarłym grzebano kosztowności, wyposażenie domu, przedmioty codziennego użytku, wyroby ze skóry i metalu, czasem konie w pełnej uprzęży, a nawet osoby służebne (niewolników). W krajach nordyckich istniał zwyczaj grzebania na statkach, jednak przywilej ten przysługiwał tylko najzamożniejszym. Najdoskonalszym przykładem wikińskiego tzw. "ship burial" jest odkryta na pocz. XX wieku na brzegu Oslofjordu łódź z Oseberg.
Wraz z rozwojem chrześcijaństwa w Europie także sanktuaria zaczęły stawać się obiektami muzealnymi – . Przechowywano tam też różnorodne wota oraz insygnia królewskie. Tak kształtowała się pozadewocjonalna, muzealna funkcja kościołów. Również bogato wyposażone skarbce królewskie pełniły w średniowieczu rolę swoistych muzeów. Zgromadzone tam przedmioty, głównie z zakresu militariów oraz insygnia koronne, wystawiano przy szczególnych okazjach na widok publiczny.
Wówczas też pojawiły się pierwsze katalogi: autorstwa francuskiego opata Sugera, który skatalogował swoje kościelne zbiory, i Robineta d’Estampes, który w 1416 r. spisał majątek sławnego kolekcjonera, księcia Jeana de Berry.
Renesans włoski.
W dobie renesansu, w wyniku ruchu humanistycznego łączącego się z badaniem antyku i próbą wskrzeszenia antycznych wartości, odżyła także idea zapoczątkowanego w starożytności muzealnictwa. Pierwsze próby zaistniały we Włoszech, a zwłaszcza we Florencji, która swą pozycję miasta-muzeum uzyskała dzięki pomyślnym stosunkom gospodarczym, przyczyniającym się do rozwoju ekonomicznego i artystycznego. Pozwoliło to najbogatszym na tworzenie początkowo niewielkich gabinetów osobliwości, które stanowiły w tym czasie nieodzowny element modnego domu, a w miarę rozrastania się zbiorów – na umieszczanie ich w osobnych gmachach przeznaczonych wyłącznie do tego celu.
Szczególnie pod tym względem wsławił zasłynął toskański ród Medyceuszów, który nie tylko gromadził, ale i wystawiał obiekty na widok publiczny. Kosma Medyceusz Starszy zgromadził ogromną kolekcję okazów złotnictwa, gemm, kamei, zegarów i astronomicznych instrumentów, zbroi i broni. Będąc mecenasem sztuki, w 1444 r. założył też pierwszą od czasów rzymskich bibliotekę publiczną, znaną później jako Biblioteka Laurenziana. Zbierał rękopisy greckie i łacińskie, stał się nabywcą wielu unikatów, dzięki czemu uratowane zostały skarby dawnej literatury: tragedie Sofoklesa, pisma Juliusza Cezara itp. Wraz z bratem Wawrzyńcem Wspaniałym stworzył zaczątek muzeum w pałacu koło klasztoru San Marco, gdzie umieścił kolekcję złożoną z gemm, rzeźb antycznych i obrazów. Miejsce to, dostępne dla amatorów i artystów, stało się czymś w rodzaju akademii sztuk pięknych (kształcił się tam m.in. Michał Anioł). W 1581 r. powstał pomysł stworzenia muzeum medycejskiego, które przetrwało do dzisiaj jako Galeria Uffizi. Ostatnia z rodu, Anna Maria Ludwika Medycejska, w 1737 r. zapisała zbiory miastu Florencji pod dwoma warunkami: aby nigdy nie opuściły miasta oraz były dostępne dla zwiedzających z całego świata. Jednym z pierwszych muzeów było też Muzeum Narodowe Neapolu ("Museo Reale Borbonico").
W tym czasie również papieże zaczęli wchodzić w rolę wpływowych mecenasów sztuki, stawiając sobie za cel uczynienie z Rzymu miasta-muzeum. Leon X mianował Rafaela konserwatorem Rzymu. W 1414 roku papież Marcin V, zainspirowany renesansem florenckim, zaczął upowszechniać go na gruncie rzymskim. Założył też Bibliotekę Watykańską. Kolejni papieże w myśl tych założeń doprowadzili do stworzenia Muzeum Kapitolińskiego, Palazzo Venezia, kaplicy Sykstyńskiej, Akademii Świętego Łukasza i in.
Rozwój muzealnictwa na kontynencie po XVI w..
W wieku XVII zaczęło coraz szerzej przyjmować się udostępnianie zbiorów kolekcjonerskich. Kolekcje publiczne i prywatne rozrastały się zwłaszcza w miastach uniwersyteckich, stanowiących centra rozwoju nauki. Co więcej, wzrost znaczenia klasy średniej przyczynił się do zwiększenia się liczby prywatnych kolekcjonerów, którzy zbierali dzieła sztuki nie ze snobizmu, lecz z pasji (Holandia). Pierwszym w pełni publicznym muzeum, otwartym poza Półwyspem Apenińskim, było muzeum w Oksfordzie ("Ashmolean Museum"), założone w 1679 r. przez Eliasa Ashmole’a. Koniec XVII w. to również czas, w którym otwierały swoje podwoje europejskie pałace królewskie (Dania, Szwecja, Niemcy), udostępniając zbiory dla zwiedzających. W Niemczech i Austrii zbiory cesarskie i książęce stały się podstawą do stworzenia w późniejszym czasie kolekcji muzealnych. Do najstarszych muzeów publicznych należy też Muzeum Brytyjskie ("British Museum") otwarte w 1759 r.
Dopiero jednak rewolucja francuska z 1789 roku radykalnie zmieniła podejście do dzieł sztuki dowodząc, że są one wspólnym dobrem. Wyraz temu przekonaniu dał dekret Zgromadzenia Narodowego z 1791 r., który mówił, że zbiory „mają stać otworem dla całej ludzkości, dla całego świata”. Na mocy tej ustawy utworzono Muzeum Luwru, gdzie oprócz upaństwowionych zbiorów królewskich wystawiono skonfiskowane dobra prywatne. Jednocześnie ze zbiorami humanistycznymi gromadzono kolekcje przyrodnicze, geologiczne bądź techniczne. W r. 1798 otwarto w Paryżu najstarszą w Europie szkołę i muzeum przemysłu: "Conservatoire National des Arts et Métiers".
Wiek XIX charakteryzował się powstawaniem różnorodnych muzeów. Prym wśród europejskich krajów wiodły nadal Włochy, Francja, Niemcy, Wielka Brytania, Holandia, Belgia, Rosja, Szwecja. W tej ostatniej popularność zdobywały skanseny, czyli muzea na otwartym powietrzu, prezentujące dawne budownictwo ludowe, układ planistyczny wiosek itp.
Muzealnictwo polskie.
Najstarszym muzeum w Polsce jest Muzeum Książąt Czartoryskich w Krakowie. Jego początki sięgają pierwszej dekady XIX w. (1800–1809), kiedy dla zwiedzających otwarto Świątynię Sybilli i Dom Gotycki w Puławach. Wskutek nie sprzyjających uwarunkowań politycznych dalsze gromadzenie zbiorów odbywało się głównie za granicą. Pozyskane tam obiekty przewieziono z powrotem do Krakowa w 1876 roku. Zbiory Towarzystwa Zachęty Sztuk Pięknych, które tworzą jedną z najstarszych w Polsce kolekcji muzealnych malarstwa polskiego, zgromadzone i udostępnione zostały w 1860 r.
W 1868 r. Adrian Baraniecki ufundował nieistniejące już Muzeum Techniczno-Przemysłowe, będące jednym z pierwszych – obok Muzeum Przemysłu i Rolnictwa w Warszawie (1875) – muzeów o charakterze przemysłowym. Około roku 1870 powstało w Poznaniu Muzeum Wielkopolskie, zapoczątkowane jako Muzeum Starożytności Krajowych. W 1873 zostaje utworzona kolekcja Towarzystwa Naukowego umieszczona w gmachu Polskiej Akademii Umiejętności. Muzeum Narodowe w Krakowie powstało w 1878 r. z inicjatywy Henryka Siemiradzkiego. W 1911 stworzono Muzeum Etnograficzne im. Seweryna Udzieli.
Ważny ośrodek muzealniczy w XIX wieku stanowił Lwów. W 1870 r. oddano tam do użytku publicznego Muzeum Książąt Lubomirskich, będące częścią Zakładu im. Ossolińskich. W 1845 r. założone zostaje Muzeum Przyrodnicze im. Dzieduszyckich we Lwowie, a w 1857 Muzeum Biblioteki im. Baworowskich. Kolejne lata dają początek Muzeum Przemysłowemu (1874) i Muzeum Historycznemu Miasta Lwowa (1892). W 1907 otwarta zostaje Galeria Narodowa, a rok później – Muzeum Narodowe im. Króla Jana III.
Muzeum Narodowe w Warszawie, choć założone w 1862 r. jako Muzeum Sztuk Pięknych, rozwijało się znacznie wolniej od innych i jako Muzeum Narodowe funkcjonuje dopiero od 1916 r. Jednym z największych muzeów Polski przedwojennej było założone w 1927 roku Muzeum Śląskie w Katowicach. W jego gmachu na 6 kondygnacjach wystawione były zbiory przyrodnicze, etnograficzne, sztuka cechowa, przemysł artystyczny (ceramika, kilimy, dywany polskie), a także spora kolekcja malarzy polskich. W 1939 r. Muzeum zostało rozebrane przez Niemców, a przeważająca część zbiorów zniszczona. Po wojnie udało się odzyskać zaledwie ok. 180 obrazów i część rozproszonych innych eksponatów.
Współczesne muzealnictwo.
Dzisiejsza rola muzeów wykracza szeroko poza zwykłą działalność wystawienniczą. Współczesność stawia przed nimi – jako jedną z najważniejszych instytucji promujących wiedzę, nowe zadania dostosowane do zmieniających się realiów. Są one już nie tylko miejscem działalności naukowców i badaczy, lecz interaktywnym medium, dostosowującym charakter przekazu do konkretnych grup odbiorców – przede wszystkim do najmłodszych.
Edukacja muzealna.
Jednym z najważniejszych zadań, jakie stawia się przed współczesnymi muzeami, jest edukacja dzieci i młodzieży. Dokonuje się tego przede wszystkim poprzez rozbudowaną ofertę warsztatów i lekcji muzealnych, do korzystania z których zachęca się szkoły na wszystkich poziomach. Charakter, stopień trudności i ilość przyswajanej wiedzy są dostosowywane do każdej grupy wiekowej, a do ich planowania wykorzystuje się pomoc pedagogów i psychologów rozwoju.
Lekcje muzealne mogą mieć charakter wykładu, pogadanki, oprowadzania, interaktywnych lub plastycznych warsztatów. Muzeum Archeologiczne we Wrocławiu proponuje dzieciom udział w miniwykopaliskach archeologicznych w ramach szkoły im. Indiany Jonesa. Muzeum Pałacu Króla Jana III w Wilanowie umożliwia dzieciom przebranie się w stroje z epoki i naukę dobrych manier. Muzeum Etnograficzne w Poznaniu, przy współudziale Polskiego Towarzystwa Ludoznawczego, organizuje m.in. warsztaty taneczne tańców z różnych stron świata . Oferta edukacyjna nie ogranicza się jednak tylko do dzieci. Muzeum Pałac w Wilanowie proponuje również warsztaty dla dorosłych, jak choćby naukę dawnego haftu. Wiele propozycji ukierunkowanych jest na grupy rodzinne, przy czym charakter zajęć obliczony jest na współpracę rodziców i dzieci.
Edukacja muzealna niekoniecznie musi mieć charakter zorganizowanych zajęć. Odpowiednio przygotowane plansze, podpisy, objaśnienia i przyrządy multimedialne pozwalają na edukację przy każdej, nawet indywidualnej wizycie w muzeum. Tym bardziej, że rodzice oceniają muzeum jako najcenniejsze źródło wiedzy dla swoich dzieci.
Wokół postulatu unowocześnienia pracy muzeów, w tym jakości i różnorodności oferty zajęć muzealnych, toczy się obecnie wartka dyskusja. W 2006 r. powołano do życia Forum Edukatorów Muzealnych, którego pomysłodawcą była Katarzyna Rokosz (Muzeum Narodowe w Warszawie), a członkami – aktywni pracownicy muzeów z całej Polski. Jednak członkostwo nie jest ograniczone wyłącznie do osób związanych zawodowo z muzeami – przyłączyć się do niego mogą również osoby spoza tego kręgu, zainteresowane przyszłością instytucji. Celem, jakie stawia sobie Forum, jest integracja zawodowa środowiska, podniesienie rangi zawodowej edukatora muzealnego i stworzenie możliwości współpracy międzymuzealnej przy realizacji projektów edukacyjnych. Poza tym Forum Edukatorów Muzealnych dąży również do stworzenia profesjonalnego systemu kształcenia w zakresie edukacji muzealnej.
Ze strony Forum Edukatorów: „Od momentu powołania członkowie Forum Edukatorów aktywnie uczestniczą w dyskusji na temat edukacji muzealnej w Polsce i jej miejsca w nowym, podlegającym reformie systemie muzealnym. Dyskusja ta przebiega na wielu płaszczyznach. Głos edukatorów usłyszeć można zarówno podczas licznych krajowych oraz zagranicznych konferencji muzealnych, w tym także organizowanych przez Forum Edukatorów i jego członków. Forum Edukatorów jest również słyszalne dzięki Portalowi Edukacji Muzealnej, jednemu z pierwszych projektów zrealizowanych przez Forum Edukatorów.
Akademia Zarządzania Muzeum.
W 2011 r. Minister Kultury i Dziedzictwa Narodowego powołał do życia, jako odpowiedź na wzmożone zainteresowanie i działania muzealników, program Akademia Zarządzania Muzeum. Jego wykonanie powierzył Muzeum Pałacu w Wilanowie, mającemu opinię przodującego w nowoczesnym muzealnictwie. Patronat nad programem objął British Council oraz Instytut Muzeologii Uniwersytetu Kardynała Stefana Wyszyńskiego w Warszawie.
Najważniejszym celem programu było podniesienie jakości obsługi, zwiększenia atrakcyjności ekspozycji i zmiana nastawienia muzeum na żywszy kontakt z gościem. Projekt obejmował zarówno elementy zarządzania, jak i wymianę praktyk między muzealnikami, którzy pierwszy raz od dawna uzyskali silne poparcie i głos w dyskusji o przyszłości polskich muzeów. Wybrane osoby ze 105 wpisanych do programu instytucji miały możliwość odbycia krajowego lub zagranicznego stażu, a ich instytucje wzięły udział w szkoleniu z zakresu zarządzania projektami (metodyka PRINCE2), nowoczesnych form obsługi publiczności (ECHOCAST) oraz z wdrażania Wspólnej Metody Oceny (CAF).
Ocenia się, że program AZM przyniósł wiele korzyści, umożliwiając muzeologom swobodny kontakt, wymianę doświadczeń i odbycie staży zagranicznych. Poznane i wypracowane w ten sposób nowe praktyki i techniki, możliwe do przeszczepienia na grunt polski, przyczynią się do zmian na gruncie krajowego muzealnictwa.
Nowy wiek muzealnictwa.
Także metody wystawiennicze uległy zmianie, odchodząc od „pałacowego” wystroju muzeów, tak popularnego jeszcze w okresie międzywojennym, i aranżując ekspozycje w możliwie minimalistyczny sposób tak, ażeby to obiekt, a nie jego oprawa był w centrum uwagi.
Postępująca wirtualizacja zbiorów i kolekcji muzealnych przyczynia się do stopniowej zmiany postrzegania i rozumienia, czym owe przybytki są i powinny być. Wirtualne muzea, którym początek dało Virtual Museum amerykańskiego National Institute of Standards and Technology, nie tylko spełniają zadania przypisane im przez prawo, ale dzięki globalnemu zasięgowi sieci są dostępne dla wielokrotnie większej rzeszy ludności. Co więcej, wirtualne muzea są w stanie posługiwać się czymś, co nazwano meta-obiektem: cyfrowym odpowiednikiem obiektu materialnego lub jego wyobrażeniem. Same wytwory cyfrowe również mogą być obiektem muzealnym, wymagającym konserwacji, o walorach edukacyjnych, naukowych czy kulturowych. Zmienia to fundamentalnie pojęcie tak muzeum, jak i wystawy czy obiektu muzealnego, które wymagają dostosowania do współczesnych realiów.
Ostatnie lata obfitują w powstawanie kolejnych muzeów wykorzystujących najnowsze zdobycze architektoniczne i technologiczne. Przykładem może być Rezerwat Archeologiczny Genius Loci zlokalizowany na Ostrowie Tumskim w Poznaniu. Nowoczesna przeszklona bryła i współczesne technologie przybliżają zwiedzającym fragment wałów obronnych grodu z czasów pierwszych Piastów.

</doc>
<doc id="1308839" url="https://pl.wikipedia.org/wiki?curid=1308839" title="Maria Klemensa Staszewska">
Maria Klemensa Staszewska

Maria Klemensa (Helena) Staszewska od Jezusa Ukrzyżowanego OSU (ur. 30 lipca 1890 w Złoczewie, zm. 27 lipca 1943 w Auschwitz-Birkenau) – polska siostra zakonna, błogosławiona Kościoła katolickiego.
Była jedną z dwanaściorga dzieci Karola i Marii z Kaszyńskich. Po śmierci rodziców podjęła wychowanie rodzeństwa pracując jednocześnie jako nauczycielka. W 1921 roku wstąpiła do Zakonu Sióstr Urszulanek Unii Rzymskiej w Krakowie przyjmując imiona Maria Klemensa.
Pełniła obowiązki zastępczyni przełożonej w klasztorach: w Sierczy, Zakopanem, Stanisławowie. Była także przełożoną w Częstochowie, Gdyni i Rokicinach Podhalańskich. Do tych ostatnich dotarła 15 sierpnia 1939 r. Już 1 września 1939 r. na rozkaz dowódców, zmuszona została do opuszczenia klasztoru, ale wróciła do niego w połowie września. Od 1941 r. do klasztoru przywożono dzieci warszawskie zagrożone gruźlicą. Siostry organizowały tajne nauczanie. Taka działalność klasztoru nie podobała się Niemcom.
Wybuch II wojny światowej zastał siostrę Marię w Rokicinach Podhalańskich, gdzie będąc przełożoną klasztoru udzielała pomocy biednym, rannym, uciekinierom, Żydom i Polakom.Taka działalność klasztoru nie podobała się Niemcom.
Aresztowana przez gestapo (26 stycznia 1943) i przewieziona do więzienia Montelupich (26 lutego), a następnie niemieckiego obozu koncentracyjnego w Auschwitz, zarejestrowana została "pod numerem 38102". Zarażona tyfusem zmarła w Oświęcimiu 27 lipca 1943 r.
Beatyfikowana przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1308840" url="https://pl.wikipedia.org/wiki?curid=1308840" title="Anna Belknap">
Anna Belknap

Anna Belknap (ur. 22 maja 1972 w Damariscotta) – amerykańska aktorka.
Uczęszczała do Middlebury College, a następnie do American Conservatory Theater, gdzie zdobyła wykształcenie aktorskie. Tak jak jej mąż – Eric Siegel, należy ona również do "Rude Mechanicals Theatre Company".

</doc>
<doc id="1308843" url="https://pl.wikipedia.org/wiki?curid=1308843" title="Harry Glaß">
Harry Glaß

Harry Glaß (ur. 11 października 1930 w Klingenthal, zm. 14 grudnia 1997 w Rodewisch) – niemiecki skoczek narciarski reprezentujący NRD, brązowy medalista olimpijski.
Życie.
Harry urodził się w 1930 roku jako syn szewca, on także do tego zawodu się wyuczył. Od 1950 roku pracował jako górnik, natomiast od 1954 jako fotograf. Równolegle ze skokami, rozpoczął treningi piłkarskie - od 1952 roku był zawodnikiem klubu SC Dynamo Klingenthal. W następnych latach ukończył studia sportowe.
Od 1956 roku pracował w Volkspolizei.
Kariera.
Jako skoczek należał do klubu SC Aufbau Klingenthal. W 1953 roku został powołany do reprezentacji NRD i wystartował na mistrzostwach świata w Falun w 1954 roku zajmując jednak odległe 64. miejsce.
Jego największym sukcesem było zdobycie brązowego medalu podczas igrzysk olimpijskich w Cortina d’Ampezzo w 1956 roku. Po pierwszej kolejce znajdował się na prowadzeniu, jednakże w drugiej serii, wyprzedzili go dwaj Finowie: zwycięzca Antti Hyvärinen i drugi w konkursie Aulis Kallakorpi, który wyprzedził Glaßa o zaledwie 0,5 punktu. Glaß został tym samym pierwszym niemieckim skoczkiem, który wywalczył medal olimpijski.
Dwa lata później, podczas mistrzostw świata w Lahti spisał się bardzo dobrze - zajął czwarte miejsce przegrywając walkę o brązowy medal ze swoim rodakiem Helmutem Recknagelem o 2,5 punktu.
Glaß występował w prestiżowym Turnieju Czterech Skoczni. Brał udział już w czwartej edycji konkursu (1955/1956). Skakał bardzo dobrze - 3. miejsce w obu konkursach w Niemczech - w Oberstdorfie oraz Ga-Pa, 2. lokata w Innsbrucku. Nie zajął jednak wysokiej pozycji w klasyfikacji generalnej cyklu, ponieważ w Bischofshofen nie wystartował. W kolejnej, piątej edycji turnieju Harry zajął piąte miejsce po ósmej lokacie w Oberstdorfie, dwudziestej czwartej w Innsbrucku, ósmej w Ga-Pa oraz szóstej w Bischofshofen. Glaß wystartował jeszcze w 7. Turnieju Czterech Skoczni – zajął miejsce 10. (Oberstdorf 8, Ga-Pa 31, Innsbruck 4, Bischofshofen 5).
W 1960 r. podczas kolejnej już - ósmej edycji Turnieju Czterech Skoczni Harry doznał ciężkiej kontuzji i już nie powrócił do uprawiania skoków. W latach 1954, 1955, 1956 i 1958 był mistrzem NRD.
W latach 1962-1980 pracował jako trener. W latach 1960-1964 członek Prezydium DTSB, później zwykły członek do 1988, kiedy został wycofany ze względu na niepełnosprawność. W 1982 roku doznał ataku serca. W 1958 roku za osiągnięcia sportowe zdobył brązowy order Orderu Zasług dla Ojczyzny.
Inny były niemiecki skoczek narciarski Henry Glaß nie jest z nim w żaden sposób spokrewniony.

</doc>
<doc id="1308844" url="https://pl.wikipedia.org/wiki?curid=1308844" title="Christian Dailly">
Christian Dailly

Christian Dailly (ur. 23 października 1973 w Dundee) – szkocki piłkarz grający na pozycji środkowego obrońcy lub defensywnego pomocnika w Portsmouth.
Kariera klubowa.
Dailly urodził się w Dundee, a karierę piłkarską rozpoczął w tamtejszym klubie Dundee United. 2 sierpnia 1990 roku w wieku 16 lat podpisał profesjonalny kontrakt z tym klubem i 21 sierpnia zadebiutował w Scottish Premier League stając się najmłodszym zawodnikiem w historii klubu. W swoim pierwszym sezonie zdobył dla Dundee 5 goli oraz dotarł do finału Pucharu Szkocji. Jednak w wyjściowym składzie United zaczął grywać w sezonie 1993/1994 i wtedy też wywalczył swoje pierwsze trofeum - zdobył Puchar Szkocji. W finale przeciwko Rangers F.C. zaliczył asystę przy jedynym golu w meczu, zdobytym przez Craiga Brewstera. W sezonie 1994/1995 spadł jednak z Dundee do Division One, a po spadku tej drużyny został mianowany kapitanem. Na koniec sezonu 1995/1996 powrócił z Dundee do Premiership.
12 sierpnia 1996 roku Dailly podpisał kontrakt z beniaminkiem angielskiej Premiership, Derby County. Kwota tego transferu wyniosła milion funtów. W lidze zadebiutował 17 sierpnia w zremisowanym 3:3 domowym spotkaniu z Leeds United. W całym sezonie opuścił tylko dwa spotkania i przyczynił się do pozostania 
Derby w lidze. W sezonie 1997/1998 także pomógł Derby w uniknięciu degradacji i zdobył m.in. pierwszego gola w angielskiej lidze.
22 sierpnia 1998 roku Christian został piłkarzem innego klubu z Premiership, Blackburn Rovers. Kosztował 5,3 miliona funtów, a swój pierwszy mecz w barwach Rovers rozegrał 29 sierpnia przeciwko Leicester City (1:0 dla Blackburn). W Blackburn więcej czasu przesiadywał jednak na ławce rezerwowych i zaliczył 17 spotkań ligowych. Na koniec sezonu zespół spadł jednak z ligi. Na boiskach Division One Daily rozegrał 43 spotkania i zdobył 4 gole, jednak drużyna Rovers nie zdołała powrócić do Premiership, a w sezonie 2000/2001 Szkot stracił miejsce w składzie ekipy prowadzonej przez Graeme Sounessa.
18 stycznia 2001 Dailly przeszedł do West Ham United, który zapłacił za niego 1,75 miliona funtów, a już 4 dni później wystąpił w zremisowanym 1:1 meczu z Charltonem Athletic. W West Ham miał pewne miejsce w podstawowym składzie, ale w sezonie 2002/2003 został z nim zdegradowany o klasę niżej. W Division One, następnie zwanej Football League Championship, grał przez dwa lata i w 2005 roku „Młoty” awansowały do Premiership po barażach. Tam Christian występował jeszcze przez kolejne dwa sezony.
20 września 2007 roku Dailly został wypożyczony do grającego w Championship, Southampton F.C. 22 września zagrał w spotkaniu z Barnsley F.C., a z czasem jego wypożyczenie przedłużono o kolejny miesiąc na skutek kontuzji graczy bloku defensywnego zespołu "Świętych". Łącznie wystąpił w 11 ligowych spotkaniach tej drużyny.
30 stycznia 2008 roku Christian podpisał półroczny kontrakt ze szkockim Rangers F.C. 3 tygodnie później rozegrał swój pierwszy mecz w nowym klubie, w meczu Pucharu UEFA przeciwko Panathinaikosowi. 1 czerwca 2009 roku został wolnym zawodnikiem, ale wkrótce podpisał kontrakt z angielskim Charlton Athletic.
Kariera reprezentacyjna.
11 września 1990 Dailly zadebiutował w młodzieżowej reprezentacji Szkocji U-21 w spotkaniu z Rumunią i licząc 16 lat stał się najmłodszym piłkarzem w swoim kraju, który zagrał w kadrze U-21. Łącznie rozegrał w niej 34 spotkania, co jest światowym rekordem w tej kategorii wiekowej.
W pierwszej reprezentacji Szkocji Dailly zadebiutował 27 maja 1997 roku w przegranym 0:1 towarzyskim spotkaniu z Walią. W 1998 roku został powołany przez Craiga Browna do kadry na mundial we Francji. Tam zagrał we wszystkich trzech spotkaniach grupowych: przegranym 1:2 z Brazylią, zremisowanym 1:1 z Norwegią i przegranym 0:3 z Marokiem. Obecnie jest zawodnikiem z największym stażem w kadrze narodowej Szkotów.

</doc>
<doc id="1308849" url="https://pl.wikipedia.org/wiki?curid=1308849" title="Eunectes murinus">
Eunectes murinus



</doc>
<doc id="1308860" url="https://pl.wikipedia.org/wiki?curid=1308860" title="Juan Burgueno">
Juan Burgueno



</doc>
<doc id="1308861" url="https://pl.wikipedia.org/wiki?curid=1308861" title="Thomas Vanek">
Thomas Vanek

Thomas Vanek (ur. 19 stycznia 1984 w Baden) – austriacki hokeista, reprezentant Austrii, olimpijczyk.
Kariera.
Wychowanek EK Zell am See. W 2003 był draftowany przez Buffalo Sabres z numerem 5, co czyni go najwyżej wydraftowanym Austriakiem w historii NHL. Od 2005 gra w barwach tej drużyny w rozgrywkach NHL. Od października 2012 do stycznia 2013 w czasie lokautu w sezonie NHL (2012/2013) tymczasowo związany kontraktem z austriackim klubem EC Graz 99ers. Od sezonu NHL (2013/2014) kapitan drużyny Buffalo Sabres. 27 października 2013 został zawodnikiem (w toku wymiany z Nowego Jorku do Buffalo trafił Matt Moulson). Od marca 2014 zawodnik Montreal Canadiens. Od lipca 2014 zawodnik związany trzyletnim kontraktem. W czerwcu 2016 odszedł z klubu po tym, jak jego kontrakt został wykupiony. Od lipca 2016 zawodnik Detroit Red Wings. Od marca 2017 zawodnik Florida Panthers. Od września 2017 zawodnik Vancouver Canucks. Pod koniec lutego 2018 został zawodnikiem Columbus Blue Jackets. Od lipca 2018 zawodnik Detroit Red Wings.
Został jednym z trzech Austriaków grających w lidze NHL oraz jednym z sześciu w historii.
Uczestniczył w turniejach mistrzostw świata w 2004 (Elita), 2008 (Dywizja I), 2009, 2013 (Elita), zimowych igrzysk olimpijskich 2014. W barwach zespołu Europy brał udział w turnieju Pucharu Świata 2016.
Rodzina.
Jego rodzicami są Słowaczka Jarmila i Czech Zdeněk, którzy w 1982 wyemigrowali z Czechosłowacji do Austrii. Był spowinowacony z czeskim hokeistą Josefem Vašíčkiem (zginął 7 września 2011 w katastrofie lotniczej drużyny Łokomotiw Jarosław), którego siostra jest żoną brata Vanka.

</doc>
<doc id="1308862" url="https://pl.wikipedia.org/wiki?curid=1308862" title="Live in Europe 1993">
Live in Europe 1993

Live in Europe 1993 (alternatywny tytuł: On Tour MCMXCIII) to koncertowy box set zawierający dwa koncerty zespołu Deep Purple zarejestrowane w roku 1993. Pierwszy z nich to koncert z 16 października z Schleyerhalle w Stuttgarcie w Niemczech. Drugi zarejestrowany w National Exhibition Centre w Birmingham w Anglii 9 listopada, był to zarazem ostatni występ Ritchiego Blackmore'a z Deep Purple w Anglii.
Drugi koncert wydany został później – w roku 2007 – pod tytułem "Live at the NEC". Ian Gillan nakłaniał fanów zespołu do powstrzymania się od zakupu tego wydania twierdząc, że jest to jeden z najgorszych koncertów zespołu.
Lista utworów.
Wszystkie, z wyjątkiem opisanych skomponowali Ian Gillan, Ritchie Blackmore, Roger Glover, Jon Lord i Ian Paice.

</doc>
<doc id="1308865" url="https://pl.wikipedia.org/wiki?curid=1308865" title="Campos de Sport de El Sardinero">
Campos de Sport de El Sardinero

Campos de Sport de El Sardinero (popularnie w skrócie El Sardinero) to stadion piłkarski położony w hiszpańskim mieście Santander. Pojemność stadionu wynosi 22 222 miejsc. Otwarcie obiektu nastąpiło 20 sierpnia 1988 roku, kiedy to Racing Santander zmierzył się z Realem Oviedo. Od tego czasu swoje mecze domowe rozgrywa na nim zespół Segunda División, Racing Santander.

</doc>
<doc id="1308869" url="https://pl.wikipedia.org/wiki?curid=1308869" title="NHL (1931/1932)">
NHL (1931/1932)

Sezon NHL 1931-1932 był 15. sezonem ligi NHL. Osiem zespołów rozegrało po 48 meczów w sezonie zasadniczym. Puchar Stanleya zdobyła drużyna Toronto Maple Leafs.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach

</doc>
<doc id="1308870" url="https://pl.wikipedia.org/wiki?curid=1308870" title="1 Królewski Pułk Strzelców Konnych (niemiecki)">
1 Królewski Pułk Strzelców Konnych (niemiecki)



</doc>
<doc id="1308875" url="https://pl.wikipedia.org/wiki?curid=1308875" title="Gōtsu">
Gōtsu

 – miasto w Japonii, na wyspie Honsiu, w prefekturze Shimane.
Położenie.
Miasto leży w centralnej części prefektury Shimane nad Morzem Japońskim. Graniczy z miastami:
Historia.
Gotsu otrzymało prawa miejskie 1 kwietnia 1954 roku.

</doc>
<doc id="1308876" url="https://pl.wikipedia.org/wiki?curid=1308876" title="Opel Speedster">
Opel Speedster

Opel Speedster – samochód sportowy klasy kompaktowej produkowany pod niemiecką marką Opel w latach 2001 – 2005.
Historia i opis modelu.
Opel Speedster powstał w wyniku współpracy koncernu General Motors z Lotus Cars, który wraz ze zmianą prawa europejskiego w 2000 r. musiał wprowadzić wymagane zmiany w konstrukcji modelu Lotus Elise. General Motors zaproponował Lotusowi współfinansowanie projektu w zamian za możliwość sprzedaży samochodu z silnikiem General Motors oraz pod logiem Opla i Vauxhalla.
Speedster otrzymał centralnie umieszczoną jednostkę napędowa oraz nadwozie typu roadster, które zostało wykonane z aluminium i włókna szklanego. Przyczyniło się to do radykalnego zredukowania wagi samochodu oraz polepszenia właściwości jezdnych i osiągów. 
Sprzedaż.
Opel Speedster produkowany był również równolegle w wariancie na rynek brytyjski, gdzie sprzedawano go pod lokalnym odpowiednikiem Opla jako Vauxhall VX220. Poza kierownicą po prawej stronie, samochód odróżniał się innym wypełnieniem atrapy chłodnicy z charakterystyczną poprzeczką w kształcie V.
W 2000 roku podczas Busan Auto Show południowokoreańskie Daewoo przedstawiło roadstera pod własną marką jako Daewoo Speedster, jednak pojazd nie trafił do seryjnej produkcji i zachował jedynie formę samochodu demonstracyjnego.
Dane techniczne (Turbo).
Został wyposażony w czterocylindrową turbodoładowaną rzędową jednostkę benzynową DOHC.

</doc>
<doc id="1308880" url="https://pl.wikipedia.org/wiki?curid=1308880" title="Kawanishi E7K">
Kawanishi E7K

Kawanishi E7K (amerykańskie oznaczenie kodowe – Alf) – japoński wodnosamolot zwiadowczy z okresu międzywojennego i II wojny światowej. 
Historia.
W 1932 roku dowództwo lotnictwa japońskiej marynarki wojennej ogłosiło wymagania 7-shi wodnosamolotu zwiadowczego, na podstawie których projekty opracowała wytwórnia Aichi (oznaczony jako AB-6) i wytwórnia Kawanishi (oznaczony jako Model J). Prototyp wodnosamolotu wytwórni Kawanishi został oblatany w dniu 6 lutego 1933 roku i okazał się lepszy od wodnosamolotu AB-6.
W 1933 roku na zamówienie dowództwa lotnictwa marynarki wojennej rozpoczęto produkcję seryjną wodnosamolotu, który otrzymał oznaczenie E7K. Był on napędzany silnikiem rzędowym, chłodzonym cieczą Hiro Type 91. Po wyprodukowaniu 183 samolotów do produkcji seryjnej wprowadzono nową jego wersję oznaczoną jako E7K2. W nowej wersji zastosowano silnik gwiazdowy o większej mocy, co poprawiło osiągi samolotu. Także zmieniły się niektóre wymiary. 
Produkcja seryjna samolotu E7K trwała do 1941 roku i łącznie zbudowano 530 wodnosamolotów. Wodnosamoloty były budowane w zakładach Kawanishi Kokuki K. K. w Naruo (183 w wersji E7K1 i 347 w wersji E7K2) oraz w zakładach Nippon Hikoki K. K. w Tomioka (57 samolotów obu wersji).
Użycie w lotnictwie.
Wodnosamolot E7K w 1934 roku został wprowadzony do jednostek lotnictwa japońskiej marynarki wojennej i w krótkim czasie stał się podstawowym samolotem zwiadowczym ciężkich okrętów, stosowany także z jednostek bazowych. Znalazł się m.in. na wyposażeniu krążowników typów Takao i Myoko. Samoloty cechowały się łatwym pilotażem i odporna konstrukcją. Na jednym z E7K1 porucznik Nikitta dokonał przelotu bez lądowania z Yokosuki do Bangkoku. Samoloty zostały użyte bojowo podczas wojny z Chinami.
W 1941 roku zaczęto zastępować wodnosamoloty E7K nowymi samolotami Aichi E13A i zostały one wówczas w większości skierowane do jednostek szkolnych i treningowych. Mimo to, część brała udział w II wojnie światowej, na uzbrojeniu niektórych okrętów lub jednostek obrony wybrzeża. Ostatnie samoloty wycofano z jednostek liniowych w 1943 roku. W 1945 roku użyto tych samolotów w jednostkach kamikaze, do lotów samobójczych.
Opis konstrukcji.
Wodnosamolot Kawanishi E7K był dwupłatem o konstrukcji całkowicie metalowej z pokryciem płóciennym. Załoga trzyosobowa - pilot, obserwator i radiooperator/strzelec, w odkrytych kabinach umieszczonych jedna za drugą. Podwozie pływakowe - dwa metalowe jednoredanowe pływaki.
Napęd samolotu stanowiły w pierwszej wersji silnik rzędowy chłodzony cieczą, a w drugiej silnik gwiazdowy chłodzony powietrzem.
Uzbrojenie samolotu stanowiły 3 karabiny maszynowe, jeden stały i dwa ruchome. Samolot też mógł również przenosić po 2 bomby lotnicze o wadze 60 kg każda lub 4 bomby 30 kg.

</doc>
<doc id="1308885" url="https://pl.wikipedia.org/wiki?curid=1308885" title="Lützen">
Lützen

Lützen – niemieckie miasto w kraju związkowym Saksonia-Anhalt, w powiecie Burgenland. Leży ok. 14 km na północny wschód od miasta Weißenfels oraz ok. 18 km na południowy zachód od Lipska.
Historia.
Miejscowość należała od XIII w. do księstwa biskupiego Merseburga, a w XVI w. wraz z księstwem została wcielona do Elektoratu Saksonii. Od 1657 leżała w granicach Księstwa Saksonii-Merseburga, a następnie w latach 1738–1763 w granicach unijnego państwa polsko–saskiego. W 1815 została przyłączona do Prus, wraz z którymi w 1871 znalazła się w granicach Niemiec.
Miasto znane jest z dwóch wielkich bitew:
1 lipca 2009 do miasta przyłączono gminę Röcken a rok później gminy Großgörschen, Muschwitz, Poserna, Rippach i Starsiedel.
1 stycznia 2011 w wyniku reformy administracyjnej przyłączono kolejne gminy Dehlitz (Saale), Sössen i Zorbau, które wchodziły w skład wspólnoty administracyjnej Lützen-Wiesengrund. Wspólnota ta została 31 grudnia 2010 rozwiązana.
Dzielnice.
Bothfeld, Dehlitz (Saale), Göthewitz, Großgöhren, Großgörschen, Kaja, Kleingöhren, Kleingörschen, Kölzen, Kreischau, Meuchen, Michlitz, Muschwitz, Pobles, Poserna, Pörsten, Rahna, Rippach, Röcken, Schweßwitz, Söhesten, Sössen, Starsiedel, Tornau, Wuschlaub i Zorbau.

</doc>
<doc id="1308889" url="https://pl.wikipedia.org/wiki?curid=1308889" title="James Wyatt">
James Wyatt

James Wyatt (ur. 3 sierpnia 1746 w Weeford, zm. 4 września 1813 w Marlborough) – angielski architekt.
Życiorys.
Projektował w stylu neoklasycystycznym. Projektował m.in. wnętrza dworu Fawley Court w hrabstwie Buckinghamshire, w którego salach przez ponad pół wieku, do 2009 roku, mieściły się polskie Muzeum i Biblioteka im. O. Józefa Jarzębowskigo, kiedy to zostały doszczętnie rozparcelowane przez księży Marianów.
Przez swoje zbyt entuzjastyczne renowacje średniowiecznych katedr zyskał przydomek „Niszczyciel”.

</doc>
<doc id="1308890" url="https://pl.wikipedia.org/wiki?curid=1308890" title="Alina Kabajewa">
Alina Kabajewa

Alina Maratowna Kabajewa (, , "Älinä Marat qızı Qabayeva", ur. 12 maja 1983 w Taszkencie) – rosyjska gimnastyczka artystyczna i nieoficjalnie pierwsza dama Rosji. Jej ojciec jest Tatarem, a matka Rosjanką.
Życiorys.
Trenowała od czwartego roku życia. Zdobyła między innymi brązowy medal na letnich igrzyskach olimpijskich w Sydney w 2000 roku i złoty w Atenach w 2004, a także tytuły mistrza Europy (2001, 2002) i tytuły mistrza świata (2001, 2003). Po olimpiadzie w 2004 zakończyła karierę sportową i zajęła się działalnością polityczną. Do gimnastyki powróciła w 2007, zdobywając mistrzostwo świata z drużyną.
Od 2007 była deputowaną (do Dumy) partii Jedna Rosja z Tatarstanu. Pracowała w Komitecie Kultury Fizycznej, Sportu i Spraw Młodzieży. Była gimnastyczka Lajsan Utiaszewa mówiła, że po wejściu na szczyt drabiny społecznej Kabajewa wycofała się z życia społecznego oraz zerwała kontakty z dawnymi koleżankami z drużyny. Była także współautorem ustaw o zakazie adopcji rosyjskich dzieci przez obywateli Stanów Zjednoczonych i ustawy o obowiązku wpisywania organizacji pozarządowych otrzymujących finansowanie z zagranicy na listę zagranicznych agentów. W 2013 złożyła wniosek o wprowadzenie zakazu publikowania przez media danych i zdjęć dzieci będących ofiarami znęcania się i pedofilii. Kabajewa ma ukształtowany pogląd na rosyjską politykę. Jej zdaniem liderzy opozycji są „nikczemnikami” i „jak pająki w słoiku pożrą się nawzajem”, a najgorszy z nich jest Aleksiej Nawalny, który jest zwykłym złodziejem i powinien siedzieć w więzieniu.
Pierwsze spekulacje o jej związku z Putinem pojawiły się w 2008, jednak nigdy nie zostały oficjalnie potwierdzone. We wrześniu 2013 opozycjonista Aleksiej Nawalny poinformował, że Kabajewa wyszła za mąż za Władimira Putina. Media przypisują Kabajewej rolę kochanki Władimira Putina.
W czasie uroczystości otwarcia igrzysk w Soczi w 2014 była jedną z osób zapalających znicz olimpijski. Jesienią tego samego roku zrezygnowała z mandatu z powodu podjęcia pracy na stanowisku przewodniczącego rady nadzorczej rosyjskiego holdingu medialnego, Narodowej Grupy Medialnej (ros. Национальная Медиа Группа).

</doc>
<doc id="1308900" url="https://pl.wikipedia.org/wiki?curid=1308900" title="Oda (Japonia)">
Oda (Japonia)

 – miasto w Japonii, na wyspie Honsiu, w prefekturze Shimane.
Położenie.
Miasto leży w centralnej części prefektury Shimane nad Morzem Japońskim. Graniczy z miastami:
Historia.
Miasto otrzymało prawa miejskie 1 stycznia 1954 roku.

</doc>
<doc id="1308901" url="https://pl.wikipedia.org/wiki?curid=1308901" title="Großräschen">
Großräschen

Großräschen (, ) – miasto w Niemczech w kraju związkowym Brandenburgia, w powiecie Oberspreewald-Lausitz. Miasto leży w Dolnych Łużycach. 31 grudnia 2008 r. miasto zamieszkiwało 10 697 osób.
Großräschener See.
Miejscowość położona jest nad jeziorem "Großräschener See" (do września 2011: "Ilsesee"), powstałym wskutek napełniania wodą wyrobiska po odkrywkowym wydobyciu węgla brunatnego w kopalni Meuro. Napełnianie wodą rozpoczęto 15 marca 2007 o trwa ono nadal (2015). Jest to jedno z większych jezior w regionie. Wraz z napełnianiem wodą, budowana jest tu infrastruktura turystyczna.

</doc>
<doc id="1308902" url="https://pl.wikipedia.org/wiki?curid=1308902" title="Warfaryna">
Warfaryna

Warfaryna – organiczny związek chemiczny, pochodna kumaryny, będąca antagonistą witaminy K. Jest używana w medycynie jako doustny środek przeciwzakrzepowy. Warfaryna hamuje proces tworzenia aktywnej formy witaminy K. Jest związkiem chiralnym, produkt farmaceutyczny jest mieszaniną racemiczną obu enancjomerów.
Działanie.
Działa w wyniku hamowania w wątrobie syntezy aktywnych postaci czynników krzepnięcia zależnych od witaminy K (II, VII, IX, X). Występuje w postaci dwóch izomerów: S-warfaryna działa 5-krotnie silniej niż R-warfaryna.
Farmakokinetyka.
Warfaryna podana doustnie powoduje hipoprotrombinemię między 36 h a 72 h. Działanie leku może utrzymywać się przez 4–5 dni po zakończeniu leczenia. Wchłania się prawie całkowicie z przewodu pokarmowego. W 97% łączy się z białkami. Czynna jest wyłącznie frakcja wolna. Warfaryna jest metabolizowana w wątrobie przy udziale CYP2C9 (S-warfaryna) oraz CYP1A2 i CYP3A (R-warfaryna) do nieczynnych metabolitów wydalanych z moczem. Okres półtrwania w fazie eliminacji S-warfaryny wynosi od 18 h do 35 h, a R-warfaryny od 20 h do 70 h. Średni okres półtrwania w fazie eliminacji warfaryny wynosi 40 h. Warfaryna przenika przez barierę łożyskową. Większość źródeł podaje, że lek nie przedostaje się do mleka kobiet karmiących.
Dawkowanie.
Dawkowanie jest ustalane indywidualnie i w trakcie leczenia może wymagać modyfikacji dawki warfaryny w celu uzyskania optymalnego efektu przeciwkrzepliwego.
Dawka początkowa dla osoby dorosłej wynosi 5–10 mg. Mniejszą dawkę początkową stosuje się u osób które w momencie rozpoczęcia leczenia mają wydłużony czas protrombinowy, nieprawidłowe wyniki prób wątrobowych, niewydolność serca, niedowagę; są żywieni pozajelitowo, przyjmują leki zwiększające poziom warfaryny we krwi i u osób starszych.
Pełne działanie leku obserwowane jest z reguły dopiero po 2–3 dniach. Z tego względu, jeśli pacjent wymaga natychmiastowego działania przeciwzakrzepowego powinno się zastosować drobnocząsteczkowe heparyny, a nie leki doustne. U pacjentów nie wymagających natychmiastowego działania można stopniowo zwiększać dawkę warfaryny.
Dawka podtrzymująca mieści się zwykle w granicach od 3 do 9 mg dziennie, przyjmowanych jednorazowo, codziennie o tej samej porze. Dawkę dostosowuje się w zależności od czasu protrombinowego pacjenta. W okresie stabilizowania pacjenta czas protrombinowy (wyrażony jako INR) powinno się mierzyć codziennie albo co drugi dzień, w miarę postępów leczenia INR należy określać co kilka tygodni. Pacjenci przyjmujący dobrze dobraną, stałą dawkę warfaryny powinni być monitorowani co 3 miesiące.
Wartości INR, do których dąży się w terapii różnych chorób są następujące (wyższa wartość INR oznacza dłuższy czas krzepnięcia):
Znaczne wydłużenie czasu protrombinowego, a zatem zwiększenie wartości INR grozi wystąpieniem niebezpiecznych krwawień. W przypadku wystąpienia dużego krwawienia oraz gdy INR jest większy od 5 warfarynę powinno się odstawić. Jeśli występują krwawienia i INR jest większy od 5 oraz jeśli INR jest większy od 8 (niezależnie od wystąpienia krwawień) należy dodatkowo podać witaminę K jako antidotum.
Ciąża.
Warfaryna ma działanie teratogenne i nie powinna być stosowana w ciąży. Poza ryzykiem deformacji płodu, lek ten stosowany w trzecim trymestrze ciąży grozi krwawieniami łożyska, płodu i matki.
Historia.
Na początku lat 20. XX wieku w północnych Stanach Zjednoczonych i Kanadzie wybuchła epidemia nieznanej wcześniej krwotocznej choroby bydła.
Kanadyjski lekarz weterynarii prof. Frank W. Schofield odkrył, że bydło spożywało pokrytą pleśnią kiszonkę z koniczyną i to powodowało krwawienia.
Do lat 40. XX wieku nieznana była substancja odpowiedzialna za wywoływanie krwawień. W 1933 r. laboratorium chemiczne Karla Paula Linka z University of Wisconsin zapoczątkowało badania mające na celu izolację czynnika krwotocznego z psującej się kiszonki z koniczyny. Lata badań zaowocowały wyizolowaniem i określeniem struktury tego czynnika – była 3,3'-metylenobis-4-hydroksykumaryna, nazwana później dikumarolem. Udało się też wkrótce zsyntetyzować ten związek chemiczny, co doprowadziło do zastosowania pochodnych dikumarolu jako leków przeciwkrzepliwych.
Początkowo warfaryna znalazła zastosowanie komercyjne w USA w 1948 r. jako trutka na szczury. W 1954 r. warfaryna została zatwierdzona do użytku medycznego na terenie Stanów Zjednoczonych jako lek przeciwzakrzepowy.
Ze względu na swoje znaczenie warfaryna znalazła się na liście leków podstawowych Światowej Organizacji Zdrowia
(WHO). Cena miesięcznej kuracji tym lekiem w krajach rozwijających się wynosi między 1,12 do 7,20 dolarów amerykańskich, a w USA poniżej 25 USD. W 2016 r. w USA sprzedano 18 mln recept na warfarynę i był to 41. najczęściej przepisywany lek.
Nazwa "Warfarin" jest akronimem pochodzącym od "Wisconsin Alumni Research Foundation", właściciela patentu na ten lek.
Na polskim rynku farmaceutycznym warfaryna pojawiła się dopiero w 2006 roku, wcześniej dostępny był acenocumarol.

</doc>
<doc id="1308903" url="https://pl.wikipedia.org/wiki?curid=1308903" title="Jérémy Mathieu">
Jérémy Mathieu

Jérémy Mathieu (ur. 29 października 1983 w Luxeuil-les-Bains) – francuski piłkarz występujący na pozycji obrońcy lub pomocnika.
Kariera klubowa.
Jérémy Mathieu zawodową karierę rozpoczynał w 2002 roku w FC Sochaux.
W pierwszym sezonie występów na Stade Auguste Bonal rozegrał 23 ligowe pojedynki i razem z drużyną wywalczył piąte miejsce w Ligue 1. Zadebiutował 3 sierpnia w zremisowanym 0:0 meczu z CS Sedan. W następnym sezonie zadebiutował w rozgrywkach Pucharu UEFA. W rozgrywkach 2003/2004 "Les Lionceaux" ponownie zajęli piątą lokatę, a Jérémy wystąpił w 34 meczach.
Latem 2005 roku Mathieu podpisał kontrakt z Toulouse FC, gdzie od razu wywalczył miejsce w pierwszym składzie. Z francuskim zespołem zajął dopiero szesnaste miejsce w ekstraklasie, jednak w kolejnych rozgrywkach uplasował się na trzeciej pozycji i zapewnił sobie udział w kwalifikacjach do Ligi Mistrzów. W eliminacjach przeciwnikiem Tuluzy okazał się Liverpool, który w dwumeczu zwyciężył 5:0 i wyeliminowali francuski klub z rozgrywek. 31 stycznia 2009 roku Mathieu zanotował swój setny ligowy występ w barwach zespołu z Tuluzy, a ten zremisował na wyjeździe ze Stade Rennais 0:0. W sezonie 2008/2009 w linii obrony grał najczęściej u boku Mohameda Fofany, Daniela Congrégo i Maura Cetto.
13 czerwca 2009 roku został piłkarzem Valencii. W Primera División zadebiutował 20 września w zremisowanym 2:2 meczu ze Sportingiem Gijón. 23 lipca 2014 roku przeszedł z Valencii do FC Barcelony. Francuz kosztował Dumę Katalonii 20 mln euro. 15 stycznia 2015 roku zdobył pierwszą bramkę przeciwko Elche CF. 22 marca strzelił gola na 1-0 przeciwko Realowi Madryt. Barca wygrała 2-1.
24 czerwca 2020 doznał kontuzji lewego kolana i zdecydował się zakończyć karierę.
Kariera reprezentacyjna.
Mathieu został powołany do seniorskiej reprezentacji Francji na towarzyski mecz przeciwko Słowacji, który odbył się w sierpniu 2007 roku. W spotkaniu tym Jérémy jednak nie wystąpił i ostatecznie nie zadebiutował w drużynie narodowej. W tym samym roku zanotował 1 występ dla rezerw reprezentacji. Wcześniej był członkiem kadry do lat 21. Uzyskał z nią awans do Mistrzostw Europy 2006, jednak nie został powołany do kadry na turniej finałowy.
11 listopada 2011 zadebiutował w reprezentacji w wygranym 1:0 towarzyskim meczu ze Stanami Zjednoczonymi.
1 października 2016 zakończył reprezentacyjną karierę.

</doc>
<doc id="1308904" url="https://pl.wikipedia.org/wiki?curid=1308904" title="Jeremy Mathieu">
Jeremy Mathieu



</doc>
<doc id="1308907" url="https://pl.wikipedia.org/wiki?curid=1308907" title="Białki Siedleckie">
Białki Siedleckie

Białki Siedleckie – przystanek kolejowy w Białkach, w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 100–149 pasażerów na dobę.

</doc>
<doc id="1308909" url="https://pl.wikipedia.org/wiki?curid=1308909" title="Stanisław Gał">
Stanisław Gał

Stanisław Gał (ur. 1943 w Murzasichlu) – zasłużony działacz kultury, fotograf.
Jest absolwentem Liceum Sztuk Plastycznych im. A. Kenara w Zakopanem, oraz Wyższej Szkoły Sztuk Plastycznych we Wrocławiu – na wydziale Ceramiki i Szkła, gdzie w 1968 r. otrzymał dyplom z wyróżnieniem. Od 1968 r. jest członkiem Związku Polskich Artystów i Plastyków. Lokalny aktywista. Należy do Związku Podhalan, gdzie przez 21 lat (1975-1996) nieprzerwanie pełnił funkcję członka zarządu.
Instruktor plastyki, uczył malarstwa na szkle i grafiki. Swoje zajęcia prowadził m.in. w MDK w Nowym Targu, Zakładowym Domu Kultury NZPS Podhale, jak też MDK w Zakopanem i Poroninie. Uznaniem dla jego pracy dydaktycznej jest wiele nagród zdobytych przez jego podopiecznych w konkursach oraz zaistnienie na wystawach zarówno w Polsce jak i na świecie (Indie, Japonia, Węgry, Peru, Finlandia). Sam osobiście zajmował się projektowaniem i wykonaniem zaproszeń i dyplomów na wszystkie uroczystości i wydarzenia związane z oddziałem Związku Podhalan w Poroninie.
Entuzjasta fotografii określany mianem „paparazzi Podhala”. Najczęstszym, ale nie jedynym tematem jego zdjęć są portrety ludzi. Obecny na wszystkich na imprezach folklorystycznych, wszelkiego rodzaju ważnych uroczystościach państwowych, kościelnych i rodzinnych, stworzył swoistą dokumentacje wydarzeń i ludzi regionu. Jego archiwum liczy kilka tysięcy zdjęć dokumentalnych. Jednym z najważniejszych wydarzeń dla fotografa była możliwość towarzyszenia wraz z aparatem uczestnikom rekolekcji podhalańskich w Rzymie podczas prywatnych audiencji u Ojca Świętego Jana Pawła II.
Artysta miał już kilkadziesiąt wystaw zbiorowych i indywidualnych w kraju, m.in. we Wrocławiu, Krakowie, Tarnowie, Nowym Sączu, Nowym Targu, Białym Dunajcu, Bukowinie Tatrzańskiej, Poroninie, Zakopanem. Za granicą jego prace można było oglądać m.in. w Popradzie, Berlinie, Budapeszcie.
Za swoją prace artystyczną otrzymał wiele nagród, m.in.:

</doc>
<doc id="1308910" url="https://pl.wikipedia.org/wiki?curid=1308910" title="Orzechowski">
Orzechowski



</doc>
<doc id="1308911" url="https://pl.wikipedia.org/wiki?curid=1308911" title="SuperFinał">
SuperFinał

Polish Bowl – mecz decydujący o mistrzostwie Polski (zdobyciu tytułu mistrza kraju) w futbolu amerykańskim. Początkowo, w latach 2006–2017, było to spotkanie pomiędzy dwoma najlepszymi zespołami Polskiej Ligi Futbolu Amerykańskiego, natomiast po rozłamie w PLFA i powstaniu Ligi Futbolu Amerykańskiego, organizację meczu o Mistrzostwo Polski przejęła LFA. Nazwa ta pochodzi od oficjalnego określenia spotkania finałowego rozgrywek NFL — Super Bowl. Pierwszy mecz został rozegrany 12 listopada 2006 w Warszawie na stadionie Marymont, pomiędzy dwoma najlepszymi drużynami w sezonie zasadniczym. Tylko dwóm drużynom w historii udało się wygrać Polish Bowl dwa lata z rzędu. Dokonali tego Seahawks Gdynia w latach 2014 i 2015 oraz dwukrotnie Panthers Wrocław w 2016 i 2017 oraz w 2019 i 2020. W XVI Polish Bowl zmierzyły się ze sobą drużyny Bydgoszcz Archers oraz Tychy Falcons - obie drużyny wystąpiły w finale po raz pierwszy a lepszą okazała się drużyna z Bydgoszczy, która pokonała tyszan 27:7.

</doc>
<doc id="1308912" url="https://pl.wikipedia.org/wiki?curid=1308912" title="Piotr Kiełpikowski">
Piotr Kiełpikowski

Piotr Andrzej Kiełpikowski (ur. 27 listopada 1962 w Grudziądzu) – polski florecista. Dwukrotny medalista olimpijski.
Życiorys.
Startował także w szpadzie. Większość kariery spędził w Legii Warszawa (krótki okres w Warszawiance). W 1992 wywalczył indywidualny tytuł mistrza Polski, wielokrotnie triumfował także w drużynie. Dwukrotnie indywidualnie był brązowym medalistą mistrzostw świata (1998 i 2002), za drugim razem w wieku niemal 40 lat. Największe międzynarodowe sukcesy odnosił jednak w drużynie. Był mistrzem świata (1998), srebrnym (1990, 2001) oraz brązowym (1993, 1995, 1999) medalistą MŚ. Trzykrotnie brał udział w igrzyskach olimpijskich i zdobył dwa medale (oba w drużynie): brązowy w Barcelonie i srebrny w Atlancie. W Atlancie odniósł kontuzję i brał udział jedynie w początkowej fazie rywalizacji, w kolejnych rundach zastąpił go Jarosław Rodzewicz.
3 kwietnia 1995 brał udział w wypadku samochodowym w którym zginął Bogusław Zych.

</doc>
<doc id="1308913" url="https://pl.wikipedia.org/wiki?curid=1308913" title="Stara Białowieża">
Stara Białowieża

Stara Białowieża – uroczysko w Puszczy Białowieskiej znajdujące się 1 km od wsi Pogorzelce, a 5 km od Białowieży, od północy przylegające do koryta rzeki Łutownia. 
Opis.
Na terenie uroczyska odkryto ślady osady słowiańskiej z IX wieku. Tutaj znajdował się dwór myśliwski Zygmunta I Starego, a wcześniej prawdopodobnie także wielkiego księcia litewskiego Witolda.
Tutaj pierwotnie przez pierwsze dwieście lat swego istnienia znajdowała się Białowieża. W 1596 roku ze względu na podmokłość terenu mieszkańcy przesiedlili się 5 km w górę rzeki (obecna lokalizacja), gdzie założono miejscowość o tej samej nazwie. 
Dzisiaj w tym miejscu znajduje się uroczysko o nazwie „Stara Białowieża”. Znajduje się tu ścieżka edukacyjna „Szlak Dębów Królewskich i Książąt Litewskich” będąca częścią wychodzącego z Białowieży niebieskiego szlaku turystycznego . Ścieżka prezentuje zespół ponad 400-letnich dębów, którym nadano imiona władców litewskich i polskich oraz ich żon. Przy każdym drzewie znajduje się krótki jego opis. Stanowisko wczesnośredniowiecznych kurhanów oraz kilka dębów pomnikowych.

</doc>
<doc id="1308914" url="https://pl.wikipedia.org/wiki?curid=1308914" title="Lutzen">
Lutzen



</doc>
<doc id="1308916" url="https://pl.wikipedia.org/wiki?curid=1308916" title="Luetzen">
Luetzen



</doc>
<doc id="1308918" url="https://pl.wikipedia.org/wiki?curid=1308918" title="Port lotniczy Izmir">
Port lotniczy Izmir

Port lotniczy Izmir (IATA: ADB, ICAO: LTBJ) – międzynarodowy port lotniczy położony 24 km na południe od centrum Izmiru. Jest jednym z największych portów lotniczych Turcji.

</doc>
<doc id="1308919" url="https://pl.wikipedia.org/wiki?curid=1308919" title="Mariusz Pilawski">
Mariusz Pilawski

Mariusz Pilawski (ur. 30 kwietnia 1957 w Szczecinie) – polski aktor teatralny i filmowy, reżyser teatralny, poeta i felietonista.
Życiorys.
Absolwent wydziału aktorskiego PWST w Warszawie z roku 1982 (dyplom magisterski obronił w 1983). W roku 2008 zdał egzamin i uzyskał eksternistycznie dyplom reżysera dramatu przed Komisją Weryfikacyjną Związku Artystów Scen Polskich pod przewodnictwem prof. Jana Kulczyńskiego. Debiutował jako aktor w 1982 roku na deskach Teatru im. S. Jaracza w Olsztynie w sztuce "Na dnie" M. Gorkiego w reż. Krzysztofa Rościszewskiego. Ma na swoim koncie około czterdziestu ról teatralnych i ponad pięćdziesiąt ról drugoplanowych i epizodycznych w filmach. Debiut reżyserski w roku 1991 na Małej Scenie Teatru Nowego im. Kazimierza Dejmka według własnego pomysłu pt. "Mąż od biedy albo 100 lat temu w teatrze". Od tego czasu do czerwca 2016 roku wyreżyserował 25 sztuk teatralnych głównie w Łodzi, a także w Płocku na scenie Teatru im. J. Szaniawskiego. W roku 2011 ze swoim spektaklem "Romans z Czechowem", którego premiera miała miejsce w Płocku wziął udział w Międzynarodowym Festiwalu Czechowowskim w Mielichowie koło Moskwy w Rosji. Współpracował z młodzieżą jako animator amatorskiego ruchu teatralnego. Był reżyserem dubbingu. Jest byłym aktorem Teatru Nowego w Łodzi. Od 2008 roku jest dyrektorem Teatru Małego na terenie Manufaktury (II piętro budynku „wykończalni” pod adresem Drewnowska 58b w Łodzi), który to teatr zbudował od podstaw w ramach powołanego w 2007 roku Stowarzyszenia Komedia Łódzka im. Ludwika Benoit.

</doc>
<doc id="1308921" url="https://pl.wikipedia.org/wiki?curid=1308921" title="Remigiusz Marchlewicz">
Remigiusz Marchlewicz

Remigiusz Marchlewicz (ur. 15 stycznia 1956 w Poznaniu) – polski piłkarz i trener, grał na pozycji obrońcy.
Kariera piłkarska.
Swoją karierę piłkarską rozpoczął w rodzinnym mieście, grając w Polonii Poznań, a następnie w Grunwaldzie Poznań. Od 1978 do 1982 reprezentował barwy Lecha, rozgrywając w pierwszej lidze jedynie 36 spotkań i zdobywając Puchar Polski w 1982. W tym samym roku przeszedł do lokalnego rywala - Olimpii. W 1986 razem z drużyną wywalczył awans do ekstraklasy, gdzie reprezentował barwy milicyjnego klubu przez 2 sezony, w których rozegrał 60 meczów i zdobył 8 bramek. W 1988 rozpoczął grę w kolejnym poznańskim klubie - Warcie. Od 1990 do 1995 reprezentował barwy takich klubów jak: Polonia Poznań, Czarni Wróblewo, Amica Wronki i Polonia Nowy Tomyśl. 
Po zakończeniu kariery piłkarskiej, która była związana wyłącznie z wielkopolskimi klubami, rozpoczął pracę trenerską. Czterokrotnie prowadził Lecha Poznań na pierwszoligowych boiskach, jednak za każdym razem bardzo krótko, ponieważ w tym czasie włodarze „Kolejorza” szukali bardziej renomowanych trenerów na miejsce zwalnianych, a Marchlewicz miał być „przejściowym” szkoleniowcem.
Od 01.06.2009 oficjalnie rozpoczął pracę z pierwszym polskim klubem w Esseksie (UK) - White Red Eagles FC. 
Od 01.06.2010 został trenerem polskiego klubu z pogranicza wschodniego Londynu i Esseksu (UK) - Korona Redbridge FC.

</doc>
<doc id="1308929" url="https://pl.wikipedia.org/wiki?curid=1308929" title="Dżapa">
Dżapa



</doc>
<doc id="1308933" url="https://pl.wikipedia.org/wiki?curid=1308933" title="ADC Airlines">
ADC Airlines

ADC Airlines – nieistniejąca nigeryjska linia lotnicza z siedzibą w Ikeja. Głównym węzłem jest port lotniczy Lagos. W 2007 linia zawiesiła loty.

</doc>
<doc id="1308936" url="https://pl.wikipedia.org/wiki?curid=1308936" title="Maria Laura (księżniczka belgijska)">
Maria Laura (księżniczka belgijska)

Maria Laura, księżniczka Belgii, także Maria Laura Habsburg-Este właściwie: Maria Laura Zita Beatrix Gerhard (ur. 26 sierpnia 1988 w Sint-Lambrechts-Woluwe) – księżniczka Belgii, dziedziczna księżniczka Modeny, arcyksiężniczka Austria-Este, cesarska księżniczka Austrii, królewska księżniczka Węgier i Czech.
Jest drugim dzieckiem Lorenza Habsburg-Este, arcyksięcia Austria-Este i Astrid Koburg, księżniczki Belgii. Jej starszym bratem jest książę Amadeusz. Urodziła się w klinice uniwersyteckiej St. Luc, Woluwe-St-Lambert. Jest aktualnie 7. w kolejce do tronu Belgii. Jej rodzicami chrzestnymi są arcyksiążę Gerhard Habsburg-Este i arcyksiężna Maria Beatrix Habsburg-Este.
9 sierpnia 2005 Maria Laura i 6 innych studentów wracało do domu z St. John's International School w Waterloo. Ich autobus wpadł na 3 samochody osobowe i przekoziołkował. Wszystkim pasażerom udało się uciec zanim autobus stanął w płomieniach. Marii Laurze nic się nie stało, ale zabrano ją na kilka godzin do szpitala na obserwację. 
Księżniczka studiowała język chiński na SOAS w Londynie i na INALCO w Paryżu.

</doc>
<doc id="1308940" url="https://pl.wikipedia.org/wiki?curid=1308940" title="Dżiwa Goswami">
Dżiwa Goswami



</doc>
<doc id="1308946" url="https://pl.wikipedia.org/wiki?curid=1308946" title="Berlin Frankfurter Allee">
Berlin Frankfurter Allee

Berlin Frankfurter Allee – stacja kolejowa na liniach S-Bahn S8, S9, S41 i S42 oraz stacja metra w Berlinie, w dzielnicy Friedrichshain, w okręgu administracyjnym Friedrichshain-Kreuzberg na linii U5. Stacja została otwarta w grudniu 1930 r.

</doc>
<doc id="1308949" url="https://pl.wikipedia.org/wiki?curid=1308949" title="Rezerwat przyrody Kręćki Łęg">
Rezerwat przyrody Kręćki Łęg



</doc>
<doc id="1308951" url="https://pl.wikipedia.org/wiki?curid=1308951" title="Szer Szah Suri">
Szer Szah Suri

Farid ibn Hasan Szer Chan (panował jako Szer Szah Suri określany też jako Władca Tygrys) (ur. 1486 – zm. 22 maja 1545) – był jednym z afgańskich możnych, którzy tworzyli elitę rządzącą w muzułmańskim Sułtanacie Delhijskim w północnych Indiach. Walcząc z Mogołami stworzył imperium rozciągające się od Bengalu po Indus. Pochodził z południowoafgańskiego klanu Suri i pod takim nazwiskiem przeszedł do historii on sam i dynastia, którą wyniósł do rangi panującej.
Dziedzictwo rodowe Szer Szaha.
Rodzina z której pochodził Szer Szah nie mogła poszczycić się wysokim pochodzeniem, choć późniejsi kronikarze nadworni tego władcy starali się przypisać mu królewskie pochodzenie. Dziadek Szer Szaha, Ibrahim był handlarzem koni i wyemigrował z Afganistanu do Indii w nadziei poprawy swego losu. Tam otrzymał od ówczesnego władcy Delhi, Bahlula Chana Lodiego niewielkie nadanie ziemskie – jagir wraz z rangą dowódcy 40 ludzi. Nadanie to odziedziczył jego syn, a ojciec Szer Szaha – Hasan Chan. Hasan zdołał podwyższyć swą pozycję w hierarchii, gdy otrzymał od sułtana w zarząd kilka okręgów w Biharze, które tworzyły jego jagir. Ziemie, które otrzymał Hasan nie były szczególnie urodzajne, ale wraz z nimi otrzymał on rangę dowódcy 500 ludzi, co było już znaczącą pozycją. Szer Szah był najstarszym z ośmiu synów Hasana Chana. Nie miał jednak łatwego dzieciństwa, jako że ojciec pod wpływem swych młodszych żon i konkubin starał się pozbawić najstarszego syna należnego mu dziedzictwa na rzecz jego przyrodnich braci. Po trwających lata sporach zdołał zająć miejsce po swoim ojcu i odsunąć przyrodnich braci w cień.
Twórca imperium.
Szer Szah do znaczenia doszedł za panowania jednego z ostatnich sułtanów Delhi – Daulata Chana. Gdy w Indiach zjawił się Babur Szer Chan przeszedł na jego służbę zostając w 1529 roku zarządcą Biharu. Po śmierci padyszacha zaczął umacniać swe pozycje w Biharze i Bengalu łamiąc opór pozostałych afgańskich możnych. Popadł w końcu w otwarty konflikt z następcą Babura – Humajunem. Pokonał go jednak w bitwie pod Ćausą nad brzegami Gangesu (26 czerwca 1539). Umocniwszy się w Bengalu jako udzielny władca przyjął pod koniec tego samego roku tytuł królewski. W początku roku 1540 ruszył na Malwę i tam 17 maja doszło do decydującej bitwy z wojskami Mogoła. Mimo że armia Humajuna była dwukrotnie liczniejsza, nie zdołała stawić czoła dobrze dowodzonym oddziałom Szer Szaha. W ręce zwycięzcy wpadło nie tylko Delhi, ale i cały Pendżab. W 1541 roku Szer Szah musiał tłumić powstanie w Bengalu. Następnie kontynuował podboje zajmując w kolejnych latach Gwalior, Malwę, Marwar, Sind i Multan. Zdobył także Ćitor – najważniejszą twierdzę Radźputów. W 1545 roku podczas zwycięskiego oblężenia Kalańdźary Szer Szah został ranny. Zmarł 22 maja przekazując władzę swojemu drugiemu synowi Dżalal Chanowi, który objął rządy jako Islam Szah Suri. Został pochowany w siedzibie rodowej w Sasaram, gdzie rozkazał wznieść potężne mauzolea dla siebie i swego ojca.
Reformy Szer Szaha.
Szer Szah był utalentowanym władcą. Oprócz zwycięstw na polach bitew zapisał się jako reformator administracji i gospodarki. Niechętni mu historycy muzułmańscy widzieli w nim tylko uzurpatora, szczególnie, że Szer Szah nie był gorliwym sunnitą i był tolerancyjny wobec hindusów. Wprowadził w Bengalu, a potem w całym państwie nowy podział administracyjny, który przejęli później Mogołowie. Podatki były zależne od wysokości plonów, ustalono je na dość niskim poziomie, ale sumiennie przestrzegano ich zbierania. W ciągu kilku lat poprawiło to sytuację w rolnictwie, które pod koniec istnienia Sułtanatu Delhijskiego bardzo podupadło. Szer Szah walczył także z korupcją, urzędnicy państwowi byli przenoszeni z miejsca na miejsce, a niektóre sprawy, w tym sądowe, oddano do rozstrzygania samym wspólnotom wioskowym. Najtrwalszą reformą Szer Szaha było wprowadzenie nowej srebrnej rupii o wadze 180 g, w tym 175 g czystego srebra. Moneta ta utrzymała się pod władzą mogolską i brytyjską aż do 1835 roku. 
Następcy.
Po śmierci Szer Szaha zabrakło jego mocnej ręki i kraj znów pogrążył się w walkach pomiędzy klanami Afganów. Gdy w 1553 roku zmarł Islam Szah, jego syn Firuz został zamordowany przez wuja, który zagarnął władzę i rządził jako Muhammad Adil Szah. Państwo rozpadło się na trzy części, a walki pomiędzy pretendentami pozwoliły na powrót Humajuna, który korzystając z perskiej pomocy odzyskał swe dziedzictwo w Afganistanie i stamtąd bez większego oporu opanował w 1555 roku Pendżab i Delhi. Powrót Wielkich Mogołów oznaczał koniec rządów Afganów. I choć po śmierci Humajuna 26 stycznia 1556 Mogołowie raz jeszcze utracili władzę w Delhi, to już kilka miesięcy później wkroczył tam Akbar – najwybitniejszy władca tej dynastii i właściwy założyciel nowego imperium.

</doc>
<doc id="1308953" url="https://pl.wikipedia.org/wiki?curid=1308953" title="Magdalenenstraße">
Magdalenenstraße

Magdalenenstraße – stacja metra w Berlinie, w dzielnicy Lichtenberg, w okręgu administracyjnym Lichtenberg na linii U5. Stacja została otwarta w 1930.

</doc>
<doc id="1308954" url="https://pl.wikipedia.org/wiki?curid=1308954" title="Jason Mraz">
Jason Mraz

Jason Thomas Mraz (ur. 23 czerwca 1977 w Mechanicsville) – amerykański piosenkarz i autor tekstów piosenek.
W 2002 zadebiutował albumem pt. "Waiting for My Rocket to Come", który promował singlem „The Remedy (I Won’t Worry)”, notowanym na czwartym miejscu listy "Billboard Hot 100". Największymi przebojami artysty są utwory „I’m Yours”, „I Won’t Give Up” oraz „Have It All”. Występował z artystami, takimi jak The Rolling Stones, Bob Dylan, Alanis Morissette, Dave Matthews Band, James Blunt, Gavin DeGraw, Paula Cole, John Popper, Ohio Players, Rachael Yamagata, James Morrison, Jewel, Toca Rivera czy Colbie Caillat.
Wczesne lata.
Urodził się w Mechanicsville na przedmieściu Richmond w stanie Wirginia. Gdy miał pięć lat, jego rodzice rozstali się.
Ukończył naukę w Lee-Davis High School. Po ukończeniu szkoły średniej był aktywnym cheerleaderem. Uczęszczał na Uniwersytet Longwood, a następnie, po krótkim okresie studiów na Uniwersytecie American Musical and Dramatic Academy w Nowym Jorku, przeprowadził się do San Diego.
Kariera.
Po przeprowadzce realizował pasję muzyczną, śpiewając w kawiarni, w której pracował jako kelner. Ze swoim debiutem nie wiązał większych oczekiwań:
Profesjonalną karierę muzyczną rozpoczął w 2002, podpisując kontrakt z wytwórnią Elektra Records. Powróciwszy do Wirginii, rozpoczął pracę z producentem Johnem Alagía nad materiałem na debiutancki album. Płyta pt. "Waiting for My Rocket to Come" ukazała się 15 października 2002, dotarła do drugiego miejsca notowania Billboard Heatseekers, a w lipcu 2004 uzyskała status platynowej płyty. Pierwszy singel z albumu, „The Remedy (I Won’t Worry)”, został napisany przez Mraza we współpracy z grupą produkcyjną The Matrix. W pracy nad albumem pomógł również przyjaciel i były współlokator Mraza, Billy „Bushwalla” Galewood, z którym wspólnie napisał „Curbside Prophet”, trzeci singel z albumu, oraz „I’ll Do Anything”.
W czerwcu i lipcu 2005 wystąpił z Alanis Morissette podczas jej trasy koncertowej "Jagged Little Pill Acoustic". 26 lipca wydał pod szyldem wytwórni Atlantic Records drugi album studyjny pt. "Mr. A-Z", który uplasował się na piątym miejscu listy Billboard 200 oraz przyniósł mu nominację do nagrody Grammy za „najlepszy album roku”. 12 września rozpoczął długą trasę koncertową, podczas której wystąpił z wieloma artystami, takimi jak Bushwalla czy Tristan Prettyman, z którą skomponował duet „Shy That Way” oraz „All I Want for Christmas Is Us”. W listopadzie wystąpił u boku The Rolling Stones, dając pięć koncertów podczas ich światowej trasy koncertowej. W tym samym roku był jednym z piosenkarzy uczestniczących w jesiennej kampanii reklamowej firmy odzieżowej GAP pod nazwą "Favorites". W grudniu wypuścił pierwszą część swojego podkastu.
W maju 2006 podczas swojej trasy koncertowej koncertował przeważnie na festiwalach muzycznych i małych miejscowościach w Stanach. Występował też w Wielkiej Brytanii i Irlandii. 6 maja zagrał koncert akustyczny z P.O.D., Better Than Ezra, Live i Presidents of the United States of America. Wystąpił również jako główna postać na corocznym festiwalu Fair St. Louis organizowanym w Saint Louis, a 1 lipca 2006 zagrał tam darmowy koncert u stóp Gateway Arch. W grudniu udostępnił cyfrowo swój nowy album, zatytułowany "Selections for Friends", zawierający jego ulubione piosenki zarejestrowane na koncertach w Schubas Tavern oraz Villa Montalvo podczas "Songs for Friends Tour". W 2007 wydał singiel „The Beauty in Ugly”, który nagrał na potrzeby serialu "Brzydula Betty". Piosenka znalazła się na promocyjnej płycie "Be Ugly in ’07" przygotowanej przez sieć medialną ABC. Nagrał również hiszpańską wersję utworu – „La nueva belleza”.
13 maja 2008 wydał album studyjny pt. "We Sing. We Dance. We Steal Things", który promował singlem „Lucky”, nagranym w duecie z Colbie Caillat. Inny singiel z albumu, „I’m Yours”, przez trzy tygodnie zajmował pierwsze miejsce na radiowych listach przebojów AAA, a w lipcu znalazł się także na 27. miejscu listy Billboard Hot 100.
Pod koniec stycznia 2010 zdobył dwie statuetki Grammy za wygraną w kategoriach: „najlepsze męskie wykonanie pop” (z piosenką „Make It Mine”) i „najlepsze wykonanie pop” (z piosenką „Lucky” w duecie z Colbie Caillat). Również w 2010 wziął udział w nagraniu nowej wersji singla „We Are the World”, zyski ze sprzedaży którego wsparły poszkodowanych w wyniku trzęsienia ziemi na Haiti. Jesienią wydał album ze zdjęciami pt. "Tysiąc rzeczy", zawierający jego zdjęcia wykonane polaroidami.
Wiosną 2012 wydał kolejny album studyjny pt. "Love Is a Four Letter Word", który dotarł do drugiego miejsca listy "Billboard" 200. Promował go singlem „I Won’t Give Up”, z którym dotarł do ósmego miejsca listy "Billboard Hot 100" i pierwszego miejsca na liście utworów Digital.
15 lipca 2014 wydał piąty album studyjny pt. "Yes!", który nagrał z Raining Jane. W 2018 wydał szósty album pt. "Know", promowany singlem „Have It All”, do którego nagrał teledysk z udziałem studentów sztuk scenicznych z Richmond.
W 2020 wydał siódmy album pt. "Look for the Good".
Działalność społeczna.
Udziela się charytatywnie. W listopadzie 2009 uczestniczył w kampanii "Vow of Silence", która zakłada 24-godzinne milczenie w celu zwrócenia uwagi na ograniczanie praw dzieci. Uczestniczył również w kilku protestach dotyczących legalizacji marihuany.
Życie prywatne.
W 2001 był mężem Sheridan Edley. Od 2015 jego żoną jest Christina Carano. W 2018 ujawnił się jako biseksualista.
Twórczość.
W swojej twórczości opiera się na różnych stylach muzycznych, takich jak pop, rock, folk, jazz, country czy hip-hop.

</doc>
<doc id="1308965" url="https://pl.wikipedia.org/wiki?curid=1308965" title="Berdiańsk (stacja kolejowa)">
Berdiańsk (stacja kolejowa)

Berdiańsk – stacja kolejowa w Berdiańsku, w obwodzie zaporoskim, na Ukrainie. Znajdują się tu 2 perony.

</doc>
<doc id="1308968" url="https://pl.wikipedia.org/wiki?curid=1308968" title="W.G. Sebald">
W.G. Sebald

Winfried Georg Sebald (ur. 18 maja 1944 w Wertach im Allgäu, zm. 14 grudnia 2001 w hr. Norfolk, Wielka Brytania) – niemiecki prozaik, poeta i eseista, a także wykładowca akademicki.
Przez pewien czas posługiwał się w Anglii imieniem Max. Na początku lat 80., gdy zaczął pracować nad książkami literackimi, zaczął podpisywać się inicjałami, gdyż swe imiona uważał za nazistowskie. Wiązało się to z osobą jego ojca, Georga, który był zawodowym żołnierzem. Mimo iż nie zapisał się do NSDAP, ani prawdopodobnie nigdy nie walczył na froncie, syn myślał i mówił o nim jako o naziście do końca życia.
Studiował we Fryburgu, gdzie należał do Grupy 64, której celem było dyskutowanie o napisanych przez członkach stowarzyszenia dziełach literackich, i napisał pracę magisterską poświęconą nowo odkrytemu wówczas komediopisarzowi ery wilhelmiańskiej, Carlowi Sternheimowi.
Uznawany za jednego z największych niemieckich pisarzy XX wieku. W 2007 roku wymieniony przez byłego sekretarza Akademii Szwedzkiej Horacego Engdahla jako pisarz, który zasłużył na literackiego Nobla. Przedwczesna śmierć odebrała mu szansę na nagrodę.
Od 1966 roku mieszkał w Wielkiej Brytanii. Początkowo pracował jako lektor języka niemieckiego w Manchesterze, a następnie zamieszkał w Norwich, gdzie pracował jako wykładowca akademicki na University of East Anglia.
Umarł na zawał serca, kierując autem, po czym samochód zderzył się z ciężarówką. 

</doc>
<doc id="1308978" url="https://pl.wikipedia.org/wiki?curid=1308978" title="Pierszamajska">
Pierszamajska

Pierszamajska, Błudeń (, "Pierszamajskaja") – agromiasteczko na Białorusi, w rejonie bereskim obwodu brzeskiego. Siedziba administracyjna sielsowietu. Znajdują się tu parafialna cerkiew prawosławna pw. św. Mikołaja Cudotwórcy oraz stacja kolejowa Bereza Kartuska na linii Moskwa - Mińsk - Brześć.
Błudeń położony był w końcu XVIII wieku w starostwie niegrodowym błudeńskim w powiecie brzeskolitewskim województwa brzeskolitewskiego. Utracony w wyniku rozbiorów na rzecz Imperium Rosyjskiego. W XIX wieku znajdował się w powiecie prużańskim w guberni grodzieńskiej.
Wiosną 1942 roku wszystkich przebywających w miejscowości Żydów, Niemcy przesiedlili do getta w Berezie Kartuskiej.

</doc>
<doc id="1308979" url="https://pl.wikipedia.org/wiki?curid=1308979" title="Rock and Roll (singel)">
Rock and Roll (singel)

Rock and Roll – wydany na singlu utwór angielskiej grupy rockowej Led Zeppelin. Mała płyta promowała czwarte – pozbawione tytułu – wydawnictwo formacji, nieformalnie nazwane "IV". Autorami kompozycji byli gitarzysta Jimmy Page, wokalista Robert Plant, basista John Paul Jones i perkusista John Bonham.
Nagranie.
Nagrań dokonano na przełomie 1970 i 1971 roku, w Headley Grange w hrabstwie Hampshire (Wielka Brytania), przy pomocy Rolling Stones Mobile Studio. Utwór został zmiksowany przez Andy’ego Johnsa w londyńskich studiach nagraniowych Island i Olympic. Johns ponadto odpowiadał za inżynierię dźwięku.
Lista utworów.
A. „Rock and Roll” – 3:40 
B. „Four Sticks” – 4:42 
Nawiązania do utworu.
W 2002 roku utwór został wykorzystany przez amerykański koncern motoryzacyjny General Motors, w serii reklam samochodów marki Cadillac. Był to pierwszy utwór formacji wykorzystany w reklamie.
Inne wersje.
Piosenka była interpretowana przez wielu wykonawców, m.in.:

</doc>
<doc id="1308983" url="https://pl.wikipedia.org/wiki?curid=1308983" title="Scot Gemmill">
Scot Gemmill

Scotland „Scot” Gemmill (ur. 2 stycznia 1971 w Paisley) – szkocki piłkarz grający na pozycji środkowego pomocnika.
Kariera klubowa.
Gemmill, pomimo że urodził się w szkockim Paisley, to karierę piłkarską rozpoczął w Anglii w zespole Nottingham Forest. Już w styczniu 1990 roku został przesunięty do kadry pierwszej drużyny, ale w pierwszej lidze angielskiej zadebiutował dopiero 30 marca 1991 roku w przegranym 1:3 wyjazdowym spotkaniu z Wimbledonem. W kolejnym sezonie był już podstawowym zawodnikiem Forest, jednak w 1993 roku spadł z nim do Division One. Pobyt na szczeblu drugoligowym trwał tylko rok i w sezonie 1994/1995 Scot wraz z partnerami znów występował w Premiership. zajął z tym klubem wysoką 3. pozycję w lidze, dzięki czemu w sezonie 1995/1996 wystąpił w rozgrywkach Pucharu UEFA i dotarł aż do ćwierćfinału (Forest odpadli po dwóch porażkach 1:2 i 1:5 z Bayernem Monachium). Jednak w sezonie 1996/1997 Nottingham znów spadło do Division One, a Szkot grał w niej przez półtora roku. W barwach klubu z Nottingham rozegrał łącznie 245 ligowych spotkań, w których strzelił 21 goli.
25 marca 1999 roku Gemmill podpisał kontrakt z grającym w Premiership, Evertonem. Kosztował 250 tysięcy funtów, a w jego barwach swój pierwszy mecz rozegrał 3 kwietnia. Everton przegrał wówczas w derbach z odwiecznym rywalem, Liverpoolem 2:3. Początkowo Scot miał problemy z wywalczeniem miejsca w składzie „The Toffies” i przegrywał rywalizację z rodakami Johnem Collinsem i Donem Hutchisonem. W wyjściowej jedenastce Evertonu zaczął grywać w sezonie 2000/2001, ale w sezonie 2002/2003 znów był rezerwowym, a był to dla niego ostatni sezon w zespole z Liverpoolu.
W 2003 roku Gemmill przeszedł do Preston North End, ale zaliczył tylko 7 spotkań w Football League Championship. W 2004 roku został piłkarzem Leicester City, ale i w zespole „Lisów” nie powrócił do dawnej formy. W 2006 roku wypożyczono go do grającego w Football League Two, Oxfordu United, ale wystąpił tam tylko w jednym spotkaniu. Latem tamtego roku wyjechał aż do Nowej Zelandii. Grał w drużynie New Zealand Knights FC i rozegrał 20 spotkań w A-League. W 2007 roku wrócił do Wielkiej Brytanii i zakończył piłkarską karierę.
Kariera reprezentacyjna.
W reprezentacji Szkocji Gemmill zadebiutował 21 maja 1995 roku w zremisowanym 0:0 spotkaniu Kirin Cup z Japonią. W 1996 roku znalazł się w kadrze Szkotów na Euro 96, ale nie zagrał w żadnym spotkaniu. W 1998 roku został powołany przez Craiga Browna do kadry na mundial we Francji i podobnie jak na turnieju w Anglii przed dwoma laty także nie wystąpił w żadnym z meczów. Ostatni mecz w drużynie narodowej rozegrał w kwietniu 2003 przeciwko Austrii (0:2). Łącznie zagrał w niej 25 razy i zdobył 1 gola.

</doc>
<doc id="1308987" url="https://pl.wikipedia.org/wiki?curid=1308987" title="Nun (ujednoznacznienie)">
Nun (ujednoznacznienie)



</doc>
<doc id="1308992" url="https://pl.wikipedia.org/wiki?curid=1308992" title="Köln-Buchforst (przystanek kolejowy)">
Köln-Buchforst (przystanek kolejowy)

Köln-Buchforst – przystanek kolejowy w Kolonii, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1308993" url="https://pl.wikipedia.org/wiki?curid=1308993" title="Viiratsi">
Viiratsi

Viiratsi − alevik w południowej Estonii, w prowincji Viljandi, w gminie Viljandi. Położone niedaleko Viljandi nad jeziorem Viljandi. 
12 lutego 1884 urodził się tam Johan Laidoner, estoński wojskowy, jeden z twórców niepodległej Estonii.

</doc>
<doc id="1308998" url="https://pl.wikipedia.org/wiki?curid=1308998" title="Zalew Zakrzew">
Zalew Zakrzew

Zalew Zakrzew – zbiornik retencyjny na rzece Białej Okszy, znajdujący się na pograniczu wsi Rybno i Kłobucka (sołectwo Zakrzew). Zalew ma powierzchnię 9,49 ha.
Akwen i jego otoczenie w latach 2009-2010 poddane zostały rewitalizacji, mają one stanowić atrakcyjne miejsce wypoczynku. Utworzono place zabaw dla dzieci, ogólnodostępny grill, molo wyznaczające strefę kąpielową, przebieralnie, prysznice. Przy zalewie w sezonie letnim działa ogródek piwny, znajdują się tu także altany widokowe.
Na zalewie znajdują się dwie niewielkie wyspy w odległości ok. 100 m od siebie i powierzchni ok. 20 m² każda.

</doc>
<doc id="1308999" url="https://pl.wikipedia.org/wiki?curid=1308999" title="II SuperFinał">
II SuperFinał

II SuperFinał to mecz futbolu amerykańskiego pomiędzy The Crew Wrocław i AZS Silesia Miners, który rozstrzygnął tytuł mistrzowski Polskiej Ligi Futbolu Amerykańskiego w sezonie 2007. The Crew pokonały Rebels wynikiem 18-0 zdobywając swój pierwszy tytuł.
Mecz został rozegrany 14 października 2007 na stadionie klubu RKS Marymont w Warszawie. Był to drugi z trzech SuperFinałów rozegranym na tym obiekcie (pozostałe w 2006 i 2009). Obie drużyny spotkały się ponownie w IV SuperFinale, kiedy to Miners pokonały The Crew.
Najbardziej wartościowym graczem (MVP) finału wybrano Pawła Wojcieszka, "running back" drużyny The Crew.
W pierwszej kwarcie pierwsze przyłożenie zdobył "rozgrywający" Krzysztof Wydrowski po 18-jardowym biegu. W drugiej wykonał udane podanie do Mateusza Grzędzińskiego, który zdobył drugie i ostatnie przyłożenie w tym meczu. Wydrowski dwukrotnie udanie podwyższał za dwa punkty. W ostatniej kwarcie punkty po "safety" zdobył Piotr Szczepański po zatrzymaniu w polu punktowym rozgrywającego Miners Bartłomieja Jagnuszewskiego.
Drużyny.
W drugim sezonie PLFA wystąpiło dziewięć drużyn, które zostały podzielone na trzy grupy według klucza geograficznego. Każda drużyna rozegrała sześć meczów w sezonie zasadniczym (mecz i rewanż z drużynami z grupy oraz po jednym meczu z drużynami z innych grup.
The Crew w sezonie zasadniczym przegrała tylko jedno spotkanie (z broniącymi tytułu Warsaw Eagles). Z bilansem 5-1 wygrali grupę południową, jednak zostali sklasyfikowani jako najsłabszy z mistrzów grup. W półfinale zmierzyli się na wyjeździe z mistrzem grupy północnej, Pomorze Seahawks.
Silesia Miners w grupie centralnej przegrała dwa mecze z Eagles, jednak wygrała pozostałe mecze. Najpierw pokonali zmęczonych podróżą Seahawks dzięki udanemu kopnięciu z pola w ostatniej kwarcie, a następnie w decydującym mecz wygrali z Devils Wrocław zaledwie jednym punktem (Devils na koniec meczu nieskutecznie próbowali podwyższać za dwa punkty). Miners z bilansem 4-2 zajęli drugie miejsce w grupie i jako "dzika karta" awansowali do półfinału w którym ponownie trafili na Eagles (najlepszy bilans po sezonie zasadniczym). Miners nieoczekiwanie wygrali ten mecz i sensacyjnie awansowali do finału ligi.
Nagrody.
Po meczu zostały przyznane indywidualne nagrody. W plebiscycie portalu "wwwusasports.pl" najbardziej wartościowym graczem sezonu zasadniczego został wybrany kopacz Tomasz Józefiok z AZS Silesia Miners. Drugi w kolejności był Krzysztof Wydrowski (The Crew Wrocław), a trzeci Maciej Siemaszko (Pomorze Seahawks).
Skład sędziowski.
Mecz był też okazją do wspomnienia pamięci Bartłomieja Rychtanek, sędziego (Back Judge podczas I SuperFinału) i gracza (Torpedy Łódź), który zmarł podczas treningu w Łodzi 22 sierpnia 2007. Podczas ceremonii losowania, rzut monetą wykonała jego matka.

</doc>
<doc id="1309008" url="https://pl.wikipedia.org/wiki?curid=1309008" title="Cadillac CTS">
Cadillac CTS

Cadillac CTS – samochód osobowy klasy wyższej produkowany pod amerykańską marką Cadillac w latach 2002 – 2019.
Pierwsza generacja.
Cadillac CTS I został zaprezentowany po raz pierwszy w 2002 roku.
Pojazd został zbudowany na nowej płycie podłogowej GM Sigma. Zwiastował on powrót Cadillaca z klasycznym napędem na tylną oś pojazdu. Był pierwszym Cadillaciem od zakończenia produkcji modelu Cimarron w 1988 roku oferowanym z manualną skrzynią biegów. Auto wyposażone zostało w pełni niezależny układ zawieszenia.
Początkowo jako źródło napędu pojazdu użyto benzynowego silnika w układzie V6 o pojemności 3.2 l i mocy maksymalnej 220 KM. W 2004 roku dołożono jednostkę wyposażoną w system zmiennego czasu otwarcia zaworów o pojemności 3.6 l i mocy maksymalnej 259 KM. W 2005 roku zaprzestano produkcji aut wyposażonych w silnik o pojemności 3.2 l na rzecz silnika o pojemności 2.8 l i mocy 213 KM.
W 2002 roku nominowany był do tytułu North American Car of the Year i zajął w nim trzecią pozycję.
Druga generacja.
Cadillac CTS II został zaprezentowany po raz pierwszy w 2007 roku.
Druga generacja Cadillaka CTS została zaprezentowana podczas targów motoryzacyjnych w Detroit w styczniu 2007 roku. Samochód utrzymano w nowym kierunku stylistycznym marki, wyróżniając się bardziej awangardowymi proporcjami nadwozia na czele z dużymi reflektorami o nieregularnym kształcie i dużą, chromowaną atrapą chłodnicy.
W 2008 roku podczas Pebble Beach Concours d'Elegance zaprezentowana została wersja kombi pojazdu, która została wprowadzona na rynek w 2009 roku. Zyskała ona charakterystyczne, podłużne tylne lampy i niewielkie okienko na rzecz masywnego słupka D. W sierpniu 2010 roku z kolei oferta nadwoziowa CTS II została skompletowana o 2-drzwiowe coupe, które zastąpiło w ofercie model XLR.
Jako bazowe źródło napędu służył silnik w układzie V6 o pojemności 3.0 l i mocy 274 KM. Opcjonalnie oferowano wyposażoną w bezpośredni wtrysk paliwa jednostkę V6 3.6 l generującą moc maksymalną 304 KM (224 kW). Standardowo pojazd oferowany był z 6-biegową manualną skrzynią biegów, opcjonalnie dostępna była 6-biegowa automatyczna przekładnia Hydra-matic GM 6L50. Na żądanie pojazd mógł być wyposażony w napęd AWD (tylko ze skrzynią automatyczną).
Trzecia generacja.
Cadillac CTS III został zaprezentowany po raz pierwszy w 2013 roku.
Trzecia generacja miała światowy debiut w kwietniu 2013 roku podczas targów motoryzacyjnych w Nowym Jorku. Pojazd został zbudowany na płycie podłogowej GM Alpha oraz zaprojektowany zgodnie z nowym językiem stylistycznym marki, nazwanym "Art &amp; Science". Do napędu pojazdu użyto jednostki w układzie V6 o pojemności 3.6 l i mocy maksymalnej 426 KM. Oprócz bazowej jednostki dostępne są silniki o pojemności 3.6 i mocy 321 KM oraz turbodoładowany silnik rzędowy R4 o pojemności 2 l i mocy 272 KM.
Wraz z rocznikiem modelowym 2015 przeprojektowano delikatnie atrapę chłodnicy, która otrzymała nowe logo marki zaprezentowane wraz z konceptem Elmiraj. Przy okazji do listy wyposażenia dodano m.in. możliwość bezprzewodowego ładowania smartfona, zamówienia routera Wi-Fi oraz systemu utrzymania pasa ruchu.
Podczas targów motoryzacyjnych w Detroit w styczniu 2015 roku zaprezentowana została wersja CTS-V. Samochód ten wyposażony został w 6.2-litrowy silnik wspomagany kompresorem o mocy 640 KM. Wnętrze pojazdu zostało wyposażone m.in. w fotele Recaro, internet Wi-Fi oraz 12-calowy ekran na desce rozdzielczej, a z zewnątrz pojazd wyróżniają m.in. większej od podstawowej wersji wloty powietrza, dodatkowa dolna listwa oraz maska z charakterystycznym garbem. Maska, przedni i tylny spojler oraz dyfuzor zostały wykonane z karbonu.

</doc>
<doc id="1309010" url="https://pl.wikipedia.org/wiki?curid=1309010" title="Gare d’Angers Saint-Laud">
Gare d’Angers Saint-Laud

Gare d’Angers Saint-Laud – stacja kolejowa w Angers, w regionie Kraj Loary, we Francji. Znajdują się tu 3 perony.

</doc>
<doc id="1309013" url="https://pl.wikipedia.org/wiki?curid=1309013" title="Przedzielna">
Przedzielna

Przedzielna – rzeka w województwie podlaskim, na terenie Puszczy Białowieskiej, w gminie Narewka, o długości 8,2 kilometrów, lewy dopływ Narewki. Powierzchnia zlewni wynosi 17 km2, z czego jedynie 1,8 km2 znajduje się na terenie Parku.
U jej źródeł znajduje się stanowisko wczesnośredniowiecznych kurhanów. Ostatnie 2,2 km koryta rzeczki biegnie przez obszar włączony w 1996 roku do Białowieskiego Parku Narodowego. Nad Przedzielną przerzucone są dwa mosty. Pierwszy zbudowany został w 1915 roku dla kolejki wąskotorowej, dzisiaj biegnie przezeń niebieski szlak turystyczny. Drugi most zbudowany został w 2000 roku, biegnie przezeń czarny szlak turystyczny zwany Carską Tropiną.
Rzeka w okresach suchych wysycha na znacznej długości. Pomimo iż jest niewielka, posiada małe dopływające do niej strumyki. Wysychają one późnym latem.

</doc>
<doc id="1309014" url="https://pl.wikipedia.org/wiki?curid=1309014" title="Juan Carlos González">
Juan Carlos González

Juan Carlos González (22 sierpnia 1924 w Montevideo, zm. 15 lutego 2010 w Buenos Aires) – piłkarz urugwajski, prawy obrońca.
Wraz z reprezentacją Urugwaju wystąpił w mistrzostwach świata 1950 jako piłkarz klubu CA Peñarol. W turnieju, w którym Urugwaj zdobył tytuł mistrza świata, zagrał w dwóch meczach – z Boliwią i Hiszpanią. W pozostałych spotkaniach zastępował go Schubert Gambetta. Nigdy w swojej piłkarskiej karierze nie wystąpił w Copa América.

</doc>
<doc id="1309015" url="https://pl.wikipedia.org/wiki?curid=1309015" title="Instabus">
Instabus



</doc>
<doc id="1309017" url="https://pl.wikipedia.org/wiki?curid=1309017" title="Segovia (stacja kolejowa)">
Segovia (stacja kolejowa)

Segovia – stacja kolejowa Renfe Cercanías w Segowii, w regionie Kastylia i León, w Hiszpanii. Znajdują się tu 2 perony. Po otwarciu dworca Segovia-Guiomar szybkiej kolei Madryt-Valladolid przejął on dużą część ruchu pasażerskiego. 

</doc>
<doc id="1309019" url="https://pl.wikipedia.org/wiki?curid=1309019" title="Regularne liczby pierwsze">
Regularne liczby pierwsze

Regularne liczby pierwsze – w teorii liczb jest to klasa liczb pierwszych wprowadzona przez niemieckiego matematyka Ernsta Kummera.
Definicje.
Istnieje kilka równoważnych definicji regularności liczby pierwszej.
Przykłady i własności.
Kilka początkowych liczb pierwszych regularnych:
Ernst Kummer pokazał, że wśród liczb pierwszych mniejszych od 100 tylko trzy są nieregularne, mianowicie:
Początkowe wyrazy ciągu nieregularnych liczb pierwszych:
Dla nieregularnych liczb pierwszych definiuje się indeks nieregularności równy liczbie tych liczb Bernoulliego formula_13 że formula_14 oraz p dzieli licznik formula_15 157 jest najmniejszą liczbą o indeksie nieregularności większym niż 1 – dzieli liczniki liczb formula_16 i formula_17
W 1915 roku K. L. Jensen udowodnił, że nieregularnych liczb pierwszych jest nieskończenie wiele. To, czy istnieje również nieskończenie wiele regularnych liczb pierwszych, pozostaje nieudowodnioną hipotezą. Istnieje przypuszczenie (Siegel, 1964 r.), że asymptotycznie formula_18 (ok. 60,65%) wszystkich liczb pierwszych jest regularnych. Okazuje się, że wśród 283 145 liczb pierwszych mniejszych niż formula_19 171 548 (60,59%) jest regularnych.
Związek z wielkim twierdzeniem Fermata.
Pojęcie regularności liczb pierwszych po raz pierwszy badał Ernst Kummer w związku z próbami dowodu wielkiego twierdzenia Fermata poprzez rozkład lewej strony równania formula_20 z użyciem elementów ciała cyklotomicznego formula_21 czyli ciała liczb wymiernych rozszerzonego o formula_1-ty pierwiastek z jedynki formula_23
Gdyby w pierścieniu tego ciała cyklotomicznego zachodziła jednoznaczność rozkładu na czynniki pierwsze, możliwe byłoby użycie tego rozkładu do wykluczenia istnienia rozwiązań równania Fermata. Kummer zauważył jednak, że w ogólnym przypadku pierścień tego ciała nie ma własności jednoznacznego rozkładu, i w związku z tym zaproponował zamiast rozkładu na czynniki pierwsze rozkład na dzielniki idealne, których odkrycie doprowadziło do wprowadzenia pojęcia regularności liczb pierwszych.
W 1850 roku Kummer udowodnił, że wielkie twierdzenie Fermata zachodzi dla wszystkich regularnych liczb pierwszych.

</doc>
<doc id="1309022" url="https://pl.wikipedia.org/wiki?curid=1309022" title="Regularna liczba pierwsza">
Regularna liczba pierwsza



</doc>
<doc id="1309024" url="https://pl.wikipedia.org/wiki?curid=1309024" title="I SuperFinał">
I SuperFinał

I SuperFinał to mecz futbolu amerykańskiego pomiędzy Warsaw Eagles i Pomorze Seahawks, który rozstrzygnął tytuł mistrzowski Polskiej Ligi Futbolu Amerykańskiego w sezonie 2006. Eagles pokonały Seahawks wynikiem 34-6 zdobywając swój pierwszy tytuł.
Mecz został rozegrany 12 listopada 2006 na stadionie klubu Marymont w Warszawie. Był to pierwszy z trzech SuperFinałów rozegranym na tym obiekcie (kolejne w 2007 i 2009). Eagles i Seahawks ponownie zagrały przeciwko sobie w 2008 i 2012.
Najbardziej wartościowym graczem (MVP) finału wybrano Adama Zając, skrzydłowy drużyny Eagles, który zdobył jedno przyłożenie łapiąc podanie od rozgrywającego Jędrzeja Stęszewskiego.
Pierwsza kwarta zakończyła się remisem, w której obie drużyny zdobyły po jednym przyłożeniu. Kluczowa okazała się druga kwarta, w której Eagles zdobyli trzy przyłożenia i objęli prowadzenie 18 punktami. W drugiej połowie Eagles zdobyli jeszcze 10 punktów: jedno kopnięcie na bramkę i kolejne przyłożenie w ostatniej kwarcie.
Drużyny.
W inauguracyjnym sezonie PLFA uczestniczyły cztery drużyny. Warsaw Eagles pokonała pewnie wszystkie drużyny i z pierwszego miejsca awansowała do finału. Kluczowym meczem sezonu zasadniczego był pojedynek w Żórawina pod Wrocławiem pomiędzy The Crew Wrocław (0-0) i Pomorze Seahawks (1-0). Mecz rozstrzygnął się dopiero w ostatniej kwarcie, który Seahawks wygrali 26-22.

</doc>
<doc id="1309025" url="https://pl.wikipedia.org/wiki?curid=1309025" title="Rezerwat przyrody Jeziorsko">
Rezerwat przyrody Jeziorsko

Rezerwat przyrody Jeziorsko – faunistyczny rezerwat przyrody w gminie Pęczniew (powiat poddębicki) i gminie Warta (powiat sieradzki), w województwie łódzkim.
Utworzony Rozporządzeniem Ministra Ochrony Środowiska, Zasobów Naturalnych i Leśnictwa z dnia 23 grudnia 1998, zajmował powierzchnię 2350,6 ha. Po zmianie granic rezerwatu przez Regionalnego Dyrektora Ochrony Środowiska w Łodzi, dokonanej w listopadzie 2017, zajmuje on powierzchnię 1967,65 ha. Jest to największy rezerwat na terenie województwa łódzkiego.
Rezerwat obejmuje południową część zbiornika zaporowego Jeziorsko na rzece Warcie, aż do linii łączącej miejscowość Jeziorsko z miejscowością Brodnia, znajdującą się na terenie gminy Pęczniew oraz miasta i gminy Warta. Zadaniem rezerwatu jest ochrona płytkiej, cofkowej części zbiornika Jeziorsko wraz z ostojami wielu ptaków wodnych i wodno-błotnych. Gnieżdżą się tu ginące gatunki ptaków, często w bardzo dużej liczbie. Ptaki obierają miejsca lęgowe, odpoczywają, żerują w okresie przelotów, bądź przebywają tu cały rok. Można spotkać tu m.in. bociana czarnego, gęś gęgawę, mewę małą, mewę srebrzystą, mewę pospolitą, bataliona i podróżniczka, a także kaczki (krzyżówka, płaskonos, czernica, głowienka) i perkozy (dwuczuby, rdzawoszyi). Znajduje się tu także najważniejsze w skali kraju stanowisko lęgowe czapli białej.
Rezerwat w całości leży na terenie obszaru specjalnej ochrony ptaków sieci Natura 2000 „Zbiornik Jeziorsko” PLB100002. 

</doc>
<doc id="1309027" url="https://pl.wikipedia.org/wiki?curid=1309027" title="Smoleńsk (stacja kolejowa)">
Smoleńsk (stacja kolejowa)

Smoleńsk – stacja kolejowa w Smoleńsku, w obwodzie smoleńskim, w Rosji. Znajdują się tu 4 perony.
Historia.
Stacja powstała w czasach carskich na drodze żelaznej moskiewsko-brzeskiej pomiędzy stacjami Kołodnia i Katyń.

</doc>
<doc id="1309031" url="https://pl.wikipedia.org/wiki?curid=1309031" title="Makronisos">
Makronisos

Makronisos (gr. "Μακρόνισος") – grecka wyspa na Morzu Egejskim położona niedaleko wybrzeży Attyki, naprzeciw miasta i portu Lawrio. W starożytności wyspa nazywała się Helene. Makronisos jest najbardziej na Zachód wysuniętą wyspą archipelagu Cyklad. Obecnie wyspa pozostaje niezamieszkana. Istnieje jeszcze kilka greckich wysp i wysepek o tej nazwie.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kiea-Kitnos, w gminie Kiea.
Wyspa, jako miejsce zesłań i kaźni.
Od maja 1947 działał tu pierwszy obóz, początkowo dla internowanych, następnie koncentracyjny. W związku z wojną domową, więziono tu łącznie 1100 oficerów i 27 tys. wojskowych niższych stopni – kombatantów ruchu oporu ELAS, partyzantów DSE i także podejrzewanych o nielojalność wobec monarchii żołnierzy wojsk królewskich. Prócz nich, więziono 30 tys. osób cywilnych, w tym kobiety i dzieci – obywateli niewygodnych władzy i w następstwie, decyzjami administracyjnymi, uznawanych za komunistów. Według niektórych źródeł kobiety gwałcono. W 1949 r. powołano Organizację Zakładów Przystosowawczych Markronisos (gr.: Οργανισμός Αναμορφωτηρίων Μακρονήσου), popełniającą zbrodnie programowo. Gdy w jednym z obozów wybuchł bunt uwięzionych tu „za postawę” żołnierzy królewskich, w odwecie zamordowano ponad 300 więźniów.
W okresie junty czarnych pułkowników, część obozów uruchomiono ponownie.
Geografia.
Makronissos, z pozostałościami jej więzień, dobrze widoczna jest na kilka minut przed lądowaniem samolotów pasażerskich, zmierzających z Polski do Aten.

</doc>
<doc id="1309035" url="https://pl.wikipedia.org/wiki?curid=1309035" title="Piwonia">
Piwonia

Rośliny:
Rzeki w Polsce:
Zobacz też:

</doc>
<doc id="1309037" url="https://pl.wikipedia.org/wiki?curid=1309037" title="Biszkek II">
Biszkek II

Biszkek II – stacja kolejowa w Biszkeku, w Kirgistanie. Znajdują się tu 2 perony.

</doc>
<doc id="1309041" url="https://pl.wikipedia.org/wiki?curid=1309041" title="František Herczan">
František Herczan

František Herczan (ur. 5 kwietnia 1735 w Pradze, zm. 1 czerwca 1804 w Wiedniu) – czeski kardynał w służbie austriackich Habsburgów.
Życiorys.
Studia ukończył w Rzymie na Papieskim Uniwersytecie Gregoriańskim, uzyskując doktorat z teologii (1757). W 1758 przyjął święcenia kapłańskie. Następnie został mianowany ambasadorem austriackim wobec Stolicy Apostolskiej. W 1779 papież Pius VI uczynił go kardynałem i powierzył obowiązki protektora Rzeszy Niemieckiej i dziedzicznych krajów Habsburgów. Na konklawe 1799–1800 zgłosił weto cesarza Franciszka II wobec kandydatur kardynałów Carlo Bellisomi i Hyacinthe Sigismond Gerdil. W maju 1800 został biskupem Szombathely na Węgrzech. Zmarł w wieku 69 lat.

</doc>
<doc id="1309045" url="https://pl.wikipedia.org/wiki?curid=1309045" title="Smith (ujednoznacznienie)">
Smith (ujednoznacznienie)

Gminy w USA:
Hrabstwa w USA:

</doc>
<doc id="1309048" url="https://pl.wikipedia.org/wiki?curid=1309048" title="Bitterfeld-Wolfen">
Bitterfeld-Wolfen

Bitterfeld-Wolfen – miasto w Niemczech, w kraju związkowym Saksonia-Anhalt, w powiecie Anhalt-Bitterfeld. Położone w południowo-wschodniej części kraju związkowego, na zachód od rzeki Muldy. Dominuje przemysł ciężki oraz wydobywczy (węgiel brunatny).
Miasto zostało utworzone 1 lipca 2007 roku przez połączenie miast Bitterfeld i Wolfen oraz mniejszych miejscowości: Greppin, Holzweißig i Thalheim, które stały się automatycznie dzielnicami.

</doc>
<doc id="1309049" url="https://pl.wikipedia.org/wiki?curid=1309049" title="Fityna">
Fityna

Fityna – organiczny związek chemiczny, sól wapniowa-magnezowa kwasu inozytolosześciofosforowego, występującego powszechnie w świecie roślin, szczególnie obficie w nasionach zbóż i roślin oleistych w ziarnach aleuronowych tworzy okrągłe globoidy, dawniej stosowana w lecznictwie.
Fityna jest otrzymywana z odtłuszczonego makuchu konopnego, pobudza proces krwiotwórczy, nasila wzrost i rozwój tkanki kostnej, poprawia czynność układu nerwowego. Fitynę stosuje się w neurastenii, niemocy płciowej, krzywicy, niedokrwistości i gruźlicy, w postaci proszków i tabletek, często w kombinacji z preparatami arsenu i żelaza.

</doc>
<doc id="1309051" url="https://pl.wikipedia.org/wiki?curid=1309051" title="Andrzej Makowiecki (pisarz)">
Andrzej Makowiecki (pisarz)

Andrzej Makowiecki (ur. 5 sierpnia 1938 roku w Warszawie) – polski pisarz, reporter, podróżnik, scenarzysta, dawniej trębacz jazzowy w zespole Tiger Rag, od 1949 roku związany z Łodzią.
Wykształcenie i debiut literacki.
Absolwent Państwowej Szkoły Muzycznej w Łodzi. W 1964 wydana została napisana wspólnie z Andrzejem Brychtem opowieść publicystyczna o ziemiach zachodnich pt. "Boss", ale jego właściwym debiutem literackim jest opowiadanie "Tryl" wydrukowane cztery lata później w tygodniku „Kultura”. W 1968 roku ukończył studia na Wydziale Filologicznym Uniwersytetu Łódzkiego, pisząc pracę magisterską o twórczości Zbigniewa Uniłowskiego.
Twórczość.
Autor głośnych powieści, m.in.: "Rapier Napoleona" (inspirowana życiem i twórczością Romana Polańskiego), "Powrót Wabiszczura" (film z muzyką Czesława Niemena), "Król Manhattanu", "Noc saksofonów", "Co dzień bliżej nieba" (sfilmowana w 1983 roku), "Pięćdziesiąt melonów", "Kwadrans Śpiącej Królewny", "Dubler sobowtóra" (jako Andrew McKey), "Krucjata Nikodema Dyzmy" (jako Andrzej Dołęga-Łada), "Wino i krew" oraz bestsellerowej książki–reportażu o piłkarskich mistrzostwach świata w 1982 roku: "Nerwy, radość, zwątpienie, zwycięstwo". W 1979 roku przebywał w Hiszpanii jako stypendysta tamtejszego rządu. Wynikiem tego pobytu jest powieść "Nie ma pociągów do Barcelony". Wydał tomy reportaży i opowiadań: "Przepis na wymianę twarzy", "Enklawa przy ulicy Wschodniej", "Dłonie i pięści", "Miraże i złoto".
Jako wysłannik Wydawnictwa „Res Polona” i „Expressu Ilustrowanego” pojechał na igrzyska olimpijskie w 1992, pisząc książkę "Szaleństwo w Barcelonie" – o kulisach tej imprezy.
Dwutomowe dzieło pisarza – "Ziemia nawrócona", wydane przez łódzką Bibliotekę "Expressu Ilustrowanego" – to powieść współczesna z życia Łodzi, w której rozgrywają się losy jednostek i wielkich fortun, gdzie w szerokiej panoramie miasta ukazane są wszelkie dobre i złe aspekty życia łódzkiej metropolii.
We wrześniu 2011 roku ukazała się, napisana przez pisarza, biografia jazzmana i przyjaciela Michała Urbaniaka, pod tytułem "Ja, Urbanator". Skończył także kolejną swoją powieść "Bulwar róż i tulipanów" oraz pracuje nad scenariuszem filmowym "Edy War", na podstawie swojej powieści "Piotrkowska 147".
Kariera dziennikarska.
Pracował jako publicysta w czasopiśmie „Odgłosy”. Był członkiem zespołu redakcyjnego „Polityki” oraz współpracownikiem m.in. „Kultury”, „Tygodnika Kulturalnego”, „Dookoła Świata”.
Nagrody.
Zdobył kilka nagród w konkursach literackich (np. pierwszą nagrodę w Ogólnopolskim Konkursie Literackim ogłoszonym przez tygodnik „Sportowiec” w 1969).
Inne.
Prywatnie kibic i sympatyk Łódzkiego Klubu Sportowego.

</doc>
<doc id="1309056" url="https://pl.wikipedia.org/wiki?curid=1309056" title="Wiesław Turzański">
Wiesław Turzański

Wiesław Turzański (ur. 1963 w Opolu) – działacz polonijny, harcmistrz, wieloletni prezes Fundacji Pomoc Polakom na Wschodzie, sekretarz generalny ZHR.
Rodzinnie związany z Kresami, działał na rzecz odrodzenia Polskiego Harcerstwa na Litwie, Białorusi i Ukrainie. Był wiceprzewodniczącym ZHR. Od 2008 członek Rady Naczelnej Związku Harcerstwa Rzeczypospolitej z wyboru.
Laureat Nagrody im. Witolda Hulewicza za rok 2020.

</doc>
<doc id="1309057" url="https://pl.wikipedia.org/wiki?curid=1309057" title="Johnson (ujednoznacznienie)">
Johnson (ujednoznacznienie)

Miejscowości w Kanadzie:
Miejscowości w USA:
Gminy w USA:
Hrabstwa w USA:

</doc>
<doc id="1309059" url="https://pl.wikipedia.org/wiki?curid=1309059" title="15 Park Avenue">
15 Park Avenue

15 Park Avenue – film fabularny produkcji indyjskiej, jest to dramat rodzinny wyreżyserowany w 2006 roku przez wielokrotnie nagrodzoną bengalską reżyser Apurnę Sen, autorkę "Mr. and Mrs. Iyer". W rolach głównych córka reżyser Konkona Sen Sharma, Shabana Azmi i Rahul Bose. Akcja filmu rozgrywa się w Kalkucie, w Bhutanie i częściowo w Biharze. Film stawia pytania: Co jest rzeczywistością? Czy to, co nas otacza? Czy to, w co wierzymy, czego bardzo pragniemy? Czy wkraczając w czyjeś życie, wiążąc się z kimś, bierzemy za tę osobę odpowiedzialność na zawsze? Tematem filmu jest historia dziewczyny, która cierpi na schizofrenię. W centrum filmu są relacje chorej i opiekującej się nią starszej siostry, a także innych osób, które los konfrontuje z cierpieniem obu sióstr.
Fabuła.
Anjali Mathur (Shabana Azmi), kobieta o silnej osobowości, wykłada fizykę na uczelni kalkuckiej. Rozwiedziona, związana z Sanjeevem. Jej związek przeżywa kryzys. Sanjeev wyjeżdża do USA. Anjali nie może z nim wyjechać. Czuje się odpowiedzialna za opiekę nad matką (Waheeda Rehman) i młodszą siostrą Meethi (Konkona Sen Sharma). Meethi ma 26 lat. Kiedyś była dziennikarką, narzeczoną Joydeepa (Rahul Bose). Dziś żyje w dwóch rzeczywistościach. Jako mała dziewczynka, pilnowana, strofowana przez siostrę, matkę i służące. Od czasu do czasu hospitalizowana z powodu prób samobójczych. Leczona lekami z powodu urojeń schizofrenicznych. I jako szczęśliwa żona Joydeepa, matka pięciorga dzieci, których głosy słyszy ku przerażeniu najbliższych.
Anju wyjeżdża z matką i siostrą odpocząć do Bhutanu. W górach wśród szarpanych wiatrem chorągiewek z buddyjskimi modlitwami Meethi spotyka przypadkiem Joydeepa. Od chwili, gdy odsyłając jej pierścionek zerwał zaręczyny minęło 11 lat. Joydeep jest szczęśliwy w małżeństwie z Lakszmi (Shefali Shetty). Mają dwoje dzieci. Meethi go nie rozpoznaje, ale ponieważ wzbudza on w niej zaufanie, opowiada mu historię swego życia. Joydeep dowiaduje się, że wszedłszy raz w życie Meethi, nigdy jej nie opuścił. W świecie Meethi pozostaje jej mężem i ojcem pięciorga dzieci, dla których imiona wymyślili razem 11 lat temu...

</doc>
<doc id="1309061" url="https://pl.wikipedia.org/wiki?curid=1309061" title="Zamczysko (Puszcza Białowieska)">
Zamczysko (Puszcza Białowieska)

W pobliżu Starej Białowieży zbudowany był zamek (zameczek) myśliwski dla króla Stefana Batorego. Zamek ten posiadał jakoby tradycyjną białą wieżę. Od XIX wieku istnieje domniemanie, że ślady ruin tego zameczku znajdują się w uroczysku Zamczysko (Karcow jest jednym z pierwszych zwolenników takiej identyfikacji). Przeprowadzone w XX wieku prace archeologiczne wykazały, że Zamczysko jest znacznie starsze i należy je wiązać ze wczesnosłowiańskim osadnictwem. 
Po roku 1820 wokół Zamczyska narosło wiele legend. W XIX wieku pagórek został wielokrotnie przekopany zarówno przez anonimowych poszukiwaczy skarbów, jak i przez ówczesne władze. W wyniku tego stanowisko zostało nieodwracalnie zniszczone dla systematycznych badań archeologicznych. Paweł Borowski informuje o rozkopach prowadzonych w 1825 roku (inne źródła mówią o 1827). Natrafiono na wiele mogił, w których leżały uporządkowane szkielety, a pod głową każdego z nich znajdowały się gliniane naczynia.
Kiedy w roku 1889 car Aleksander III rozpoczął w Białowieży budowę swojej rezydencji myśliwskiej, ogromne głazy z Zamczyska furami zwożono na fundamenty pałacu. Pozostawiono jedynie mniejsze kamienie, ale te w latach (1939-1941), podczas okupacji sowieckiej, zostały wykorzystane do budowy brukowej drogi z Hajnówki do Świnorojów.
Miejsce było odwiedzane przez XIX-wiecznych pisarzy. Eliza Orzeszkowa tutaj poszukiwała inspiracji do swej powieści "Ad astra. Dwugłos". Miejsce to odwiedził i opisał Wacław Sieroszewski, Henryk Sienkiewicz oraz Zygmunt Gloger. Legendy są po dziś dzień podtrzymywane przez okolicznych mieszkańców, podsycane są wciąż przez przewodników turystycznych, chętnie też są przyjmowane przez samych turystów. 
W 1971 roku do Zamczyska trafiła Irena Górska, archeolog z Instytutu Historii Kultury Materialnej PAN (obecna nazwa Instytut Archeologii i Etnologii PAN) i przeprowadziła badania powierzchniowe. W jednym z wykopów odnalazła trzy ułamki skorup glinianych datowane na XII-XIII wiek. Jej badania wskazywały na to, że Zamczysko było raczej średniowiecznym cmentarzyskiem, niż zamkiem.
Jesienią 2003 roku Zakład Badania Ssaków PAN z Białowieży oraz Instytut Archeologii i Etnologii PAN wspólnie zorganizowały badania mające na celu wyjaśnienie historii Zamczyska. Znaleziono groby małych dzieci, małe kabłączki skroniowe, gliniany garnuszek, wiele drobnych fragmentów ceramiki i resztki spalonego drewna. Hipoteza Ireny Górskiej, że Zamczysko nie kryło w sobie zamku, lecz cmentarz, została potwierdzona. Znalezione kabłączki skroniowe wskazują, że pochodziły z okresu pomiędzy X a XIII wiekiem. Datowanie to potwierdziła także analiza radiowęglowa fragmentu kości z jednego z grobów. Wiele wskazuje że na stanowisku tym mamy do czynienia z bardzo zniszczonymi pochówkami w obstawach kamiennych i jeżeli przypuszczenia te są słuszne, to wyłączywszy dorzecze Niemna, Zamczysko byłoby najdalej na wschód wysuniętym cmentarzyskiem tego typu.

</doc>
<doc id="1309066" url="https://pl.wikipedia.org/wiki?curid=1309066" title="Zespół Szkół nr 1 im. Jana Kilińskiego w Kłobucku">
Zespół Szkół nr 1 im. Jana Kilińskiego w Kłobucku



</doc>
<doc id="1309067" url="https://pl.wikipedia.org/wiki?curid=1309067" title="Rozszerzenia ciał">
Rozszerzenia ciał



</doc>
<doc id="1309086" url="https://pl.wikipedia.org/wiki?curid=1309086" title="Trałowiec redowy">
Trałowiec redowy



</doc>
<doc id="1309087" url="https://pl.wikipedia.org/wiki?curid=1309087" title="Trałowiec bazowy">
Trałowiec bazowy



</doc>
<doc id="1309088" url="https://pl.wikipedia.org/wiki?curid=1309088" title="Trałowiec eskadrowy">
Trałowiec eskadrowy



</doc>
<doc id="1309090" url="https://pl.wikipedia.org/wiki?curid=1309090" title="Ilja Cyon">
Ilja Cyon

Ilja Faddiejewicz Cyon, także Elias von Cyon, Élie de Cyon, ros. Илья Фаддеевич Цион (ur. w Telszach, zm. 23 października 1912 w Paryżu) – rosyjsko-francuski lekarz, fizjolog, działacz polityczny, profesor na Uniwersytecie w Sankt Petersburgu.
Życiorys.
Urodził się w 1843 roku w Telszach (według niektórych źródeł w Poniewieżu) w rodzinie żydowskiej. Miał brata Moisieja (1840-?), również lekarza. Ukończył gimnazjum w Czernihowie. Studia medyczne rozpoczął w roku akademickim 1858/1859 w Akademii Medyko-Chirurgicznej w Warszawie, ale w tym samym roku wystąpił z uczelni „na własne żądanie”. Od 1859 do 1862 uczył się na Uniwersytecie w Kijowie, a od 1862 do 1864 na Uniwersytecie Fryderyka Wilhelma w Berlinie, gdzie otrzymał tytuł doktora medycyny i chirurgii. W 1865 roku otrzymał tytuł doktora medycyny na Akademii Medyko-Chirurgicznej w St. Petersburgu. Od 1866 pracował z Carlem Ludwigiem w Lipsku i z Ernstem Brückem w Wiedniu. Od 1867 wykładał anatomię i fizjologię na Wydziale Fizyczno-Matematycznym Uniwersytetu w St. Petersburgu, był tam też dyrektorem Laboratorium Fizjologicznego. Jego studentem w tym czasie był Iwan Pawłow.
W 1870 został profesorem nadzwyczajnym na tej uczelni, a w 1872 roku decyzją ministra wojny Milutina, profesorem zwyczajnym fizjologii Akademii Medycznej w Petersburgu, wbrew decyzji władz wydziału. 21 stycznia 1873 roku wygłosił wykład inauguracyjny. W 1874 roku studenci zażądali usunięcia Cyona. W 1877 wyemigrował do Paryża, gdzie pracował z Claude’em Bernardem. W 1878 roku w Paryżu otrzymał tytuł doktora medycyny. Przyjął francuskie obywatelstwo i został we Francji do śmierci w 1912 roku.
Dorobek naukowy.
Cyonowi jako pierwszemu udało się utrzymać pracę wyizolowanego serca żaby. W swoim doświadczeniu zapewniono przepływ surowicy przez serce, utrzymywano też optymalną temperaturę płynu.

</doc>
<doc id="1309092" url="https://pl.wikipedia.org/wiki?curid=1309092" title="Elias von Cyon">
Elias von Cyon



</doc>
<doc id="1309094" url="https://pl.wikipedia.org/wiki?curid=1309094" title="Karl Sachs">
Karl Sachs

Karl Sachs, Carl Sachs (ur. 14 września 1853 w Nysie, zm. 18 sierpnia 1878 na lodowcu Cevedale) – niemiecki zoolog, badacz węgorzy elektrycznych.
Naukę w gimnazjum rozpoczął we Wrocławiu, a ukończył w Berlinie. Od 1871 studiował medycynę na uniwersytecie berlińskim, którą ukończył w 1875. Pod koniec tego roku otrzymał propozycję badania słabo wówczas znanych węgorzy elektrycznych w Ameryce Południowej, gdzie wyjechał we wrześniu 1876. Od listopada tego roku do wiosny 1877 zebrał bogatą kolekcję tych ryb, wykonał rozmaite preparaty i wstępnie opracował. Odłowił także żywe osobniki. W lipcu 1877 powrócił do Niemiec i rozpoczął opracowywanie monografii węgorzy elektrycznych, pisząc jednocześnie książkę o swojej egzotycznej podróży, wydaną w 1879. Prace nad monografią przerwała śmierć badacza, który w czasie turystycznej wędrówki na Monte Cevedale w Tyrolu zginął wraz z kolegą spadając w szczelinę lodowcową.
Po śmierci badacza w wieku 25 lat, pozostawione materiały opracował jego promotor Emil du Bois-Reymond, który wydał je jako pracę Karla Sachsa w roku 1881.
Prace.
Jego nazwiskiem nazwano wyspecjalizowany narząd elektryczny, tak zwany narząd Sachsa, odkryty u strętwy ("Electrophorus electricus").

</doc>
<doc id="1309095" url="https://pl.wikipedia.org/wiki?curid=1309095" title="Jane Sowerby">
Jane Sowerby

Jane Sowerby – kanadyjska aktorka, scenarzystka i reżyser. Najbardziej znana z serialu "Gwiazda od zaraz", gdzie gra Victorię Harrison.

</doc>
<doc id="1309096" url="https://pl.wikipedia.org/wiki?curid=1309096" title="Juan Carlos Gonzalez">
Juan Carlos Gonzalez



</doc>
<doc id="1309098" url="https://pl.wikipedia.org/wiki?curid=1309098" title="Harcerska Służba Polsce">
Harcerska Służba Polsce

Harcerska Służba Polsce (HSP) – program ZHP w latach 1948-49, którego celem była realizacja ważnych zadań społecznych tego okresu (m.in. powojennej odbudowy kraju) oraz ukazanie roli ZHP w zmienionych warunkach ustrojowych.
Pracę nad programem HSP rozpoczęto w 1947, natomiast przystąpienie do programu ogłoszono na naradzie komendantek i komendantów chorągwi w marcu 1948. Podstawowymi kierunkami działalności w ramach HSP były: Odbudowa kraju, Las i rola, Kultura i oświata, Dziecko. Latem 1948 w obozach HSP wzięło udział około 80 000 harcerzy i harcerek z całej Polski (czyli ponad 20% członków ówczesnego ZHP). Podejmowane aktywności polegały m.in. na odgruzowywaniu i oczyszczaniu ruin, prowadzeniu przedszkoli dla dzieci wiejskich, organizowaniu ambulatoriów dla miejscowej ludności, oczyszczaniu lasów, pielęgnowaniu szkółek leśnych, przecieraniu pasów przeciwpożarowych, niszczeniu stonki ziemniaczanej oraz pomocy w żniwach i sianokosach. Wraz z programem HSP wprowadzono specjalny zestaw sprawności harcerskich.

</doc>
<doc id="1309101" url="https://pl.wikipedia.org/wiki?curid=1309101" title="Radek Dostál">
Radek Dostál

Radek Dostál (ur. 25 września 1970 w Ostrawie) – czeski łyżwiarz.
Pochodzi z Ostrawy. Jak wielu zawodowców, zaczął jeździć na łyżwach bardzo wcześnie – miał wówczas 5 lat. Jego pierwszym klubem sportowym było „TJ Vitkovice” w Ostrawie. W wieku 12 lat zaczął trenować jazdę figurową w parach tanecznych. Jego trenerem był choreograf František Blaťák. W 1995 roku Dostál wytańczył na lodzie tytuł wicemistrza Czech. Oprócz udziału w zawodach krajowych, wielokrotnie reprezentował Czechy na arenie międzynarodowej.
Karierę profesjonalną rozpoczął w 1998 roku w czeskiej rewii na lodzie "Mrazik". Rok później dostał się do "Holiday on Ice", z którym jest związany do dzisiaj. Z rewią tą występował w wielu krajach na całym świecie. Tańczył w następujących programach: "Colours of Dance" (1999-2003), "Hollywood" (2003-2006), "Mystery" (2006-2008).
Od 4 lat Radek Dostál i jego partnerka Magda Komorowska są solistami – tańczą główne partie w przedstawieniu. Również w parze z Magdą, Radek Dostál występował gościnnie w wielu innych rewiach na świecie, m.in. w "Paradise on Ice" w Portugalii (2003, 2004); "Fantasy on Ice" w Holandii (2005); "Broadway on Ice" w Meksyku (2007). Brał także udział w polskiej i holenderskiej wersji programu "Gwiazdy tańczą na lodzie" (w polskiej edycji jego partnerką-amatorką była aktorka Małgorzata Pieczyńska).

</doc>
<doc id="1309103" url="https://pl.wikipedia.org/wiki?curid=1309103" title="Page 3">
Page 3

Page 3 to nagrodzony wielokrotnie dramat bollywoodzki z 2005 roku wyreżyserowany przez Madhur Bhandarkara, autora "Corporate" i "Chandni Bar". W rolach głównych Konkona Sen Sharma i Atul Kulkarni.
Fabuła.
Madhavi Sherma (Konkona Sen Sharma) przyjeżdża z Bengaluru do Mumbaju, by znaleźć pracę jako dziennikarka. Mieszkając z marzącą o poślubieniu milionera stewardesą Pearl (Sandhya Mridul) zaczyna pracować dla mumbajskiej gazety. Pisze relacje z przyjęć, umieszczane na trzeciej stronie pisma (tzw. "Page 3") poświęconej plotkom o "wielkich tego świata".: kto z kim, kiedy, gdzie. Każdy wieczór Madhavi spędza w huku muzyki, blasku świateł, wśród obwieszonych klejnotami ludzi z maskami sukcesu na twarzach. Ranki poświęca na opisanie tych przyjęć. Znaleźć się na "trzeciej stronie", być wspomnianym obok innych sławnych i bogatych to szczyt marzeń ludzi budujących swoją karierę. Można wykreować siebie płacąc za to gazecie. Madhavi jest zadowolona. Dobrze zarabia. Obraca się wśród ludzi o znajomość, z którymi wielu zabiega. Ludzie się do niej uśmiechają. Pracując czuje się kobietą niezależną. Ale pewnego dnia skonfrontowana z prawdziwym życiem, z czyimś dramatem, bólem, z czyjąś obłudą, Madhavi ma dość. U boku walczącego o sprawiedliwość społeczną Vinayaka (Atul Kulkarni) próbuje się odnaleźć w dziennikarstwie, które nie jest rozrywką nadmuchującą ego możnych tego świata, ale szukaniem prawdy, obroną skrzywdzonych, budzeniem sumień...
Muzyka i piosenki.
Autorem muzyki i piosenek jest Shamir Tandon:

</doc>
<doc id="1309115" url="https://pl.wikipedia.org/wiki?curid=1309115" title="Murenozaur">
Murenozaur

Murenozaur ("Muraenosaurus") – rodzaj plezjozaura z rodziny Cryptoclididae. Żył w środkowej jurze, w keloweju.
Cechuje go bardzo długa szyja o 44 kręgach. Łącznie kręgosłup zbudowany jest z 79 kręgów. Bardzo wydłużoną szyją przypomina przedstawicieli Elasmosauridae, dlatego często bywał klasyfikowany w tej rodzinie. Nowsze analizy filogenetyczne wskazują jednak na jego bliższe pokrewieństwo z Cryptoclididae, a podobieństwo do elasmozaurów jest wynikiem konwergencji. Skamieniałości murenozaura odkryto najpierw w Anglii, skąd w 1874 roku Harry Seeley opisał gatunek typowy, "M. leedsii", później do tego rodzaju przypisywano również szczątki znalezione m.in. w Argentynie.

</doc>
<doc id="1309118" url="https://pl.wikipedia.org/wiki?curid=1309118" title="Mark Taylor">
Mark Taylor

Mark Taylor (ur. 7 marca 1977 w Scarborough) – kanadyjski aktor i kaskader. Odtwórca roli Romea Cartera w serialu "Szalony świat" (1997–2000), młodego Gene’a Donovana w komedii "Siedemnaście mieć lat ..." (2000) i Kwesta w serialu CTV "Gwiazda od zaraz" (2005–2008).
Życiorys.
Urodził się i dorastał w Scarborough, dzielnicy Toronto, w prowincji Ontario. W ciągu ostatnich dwóch lat szkoły średniej przeniósł się wraz z rodziną do Palm Harbor na Florydzie. Po powrocie do Toronto studiował informatykę inżynierską w Seneca College i Albert Campbell Collegiate Institute. Trenował boks, koszykówkę, taekwondo, Jeet Kune Do, kickboxing, piłkę nożną, jazdę na rowerze i bieganie.

</doc>
<doc id="1309120" url="https://pl.wikipedia.org/wiki?curid=1309120" title="Henrik Svensmark">
Henrik Svensmark

Henrik Svensmark (ur. 1958) – fizyk pracujący w Duńskim Narodowym Instytucie Przestrzeni znany z badań wpływu promieniowania kosmicznego na tworzenie się chmur. Jego prace wywołały kontrowersje w temacie globalnego ocieplenia. Kwestionują one naukowy konsensus o wpływie antropogenicznego efektu cieplarnianego na klimat, faworyzując aktywność słoneczną.
Kariera.
Svensmark jest dyrektorem Centrum badań słońca i klimatu w Duńskim instytucie badań przestrzeni (DSRI). Był także pracownikiem naukowym University of California, Berkeley, Nordic Institute for Theoretical Physics oraz w Niels Bohr Institute.
W 1997 Svensmark oraz Eigil Friis-Christensen napisali pracę dotyczącą wpływu promieniowania kosmicznego na zmiany klimatu, w którym uważają, że wiatr słoneczny ma największy wpływ na te zmiany. Później hipotezę nazwali kosmoklimatologią. Hipoteza była dyskutowana przez Dickinsona.
W 2007 roku Svensmark i Nigel Calder opublikowali książkę "The Chilling Stars: A New Theory of Climate Change", w której dyskutują hipotezę zmian klimatycznych wywołanych przez promienie kosmiczne.
Dokumentalny film na temat hipotezy Henrik Svensmarks, The Cloud Mystery, został pokazany przez MortensenFilm.dk w początkach 2008 roku.
Mike Lockwood z Rutherford Appleton Laboratory oraz Claus Froehlich z World Radiation Center w Szwajcarii opublikowali artykuł 2007, w którym twierdzą, że od 1985 roku wzrost średniej globalnej temperatury koreluje się słabo ze zmianami aktywności słonecznej.
Svensmark prowadzi badania mające wykazać związek powstawania chmur z promieniowaniem kosmicznym. W ramach projektu CLOUD przeprowadził eksperyment w CERN w którym mieszana gazów o składzie troposfery była bombardowana różnymi rodzajami promieniowania. Eksperyment nie wykazał jednak możliwości tworzenia się w ten sposób jąder kondensacji.

</doc>
<doc id="1309121" url="https://pl.wikipedia.org/wiki?curid=1309121" title="Minerały metamiktyczne">
Minerały metamiktyczne

Minerały metamiktyczne – minerały zawierające pierwiastki promieniotwórcze jako składniki główne lub poboczne. Doznają one uszkodzenia lub zniszczenia struktury pod wpływem bombardowania cząstkami α pochodzącymi z rozpadów jąder nietrwałych izotopów, jak np. 235U. Minerał zachowując swoją postać zewnętrzną, traci wewnętrzną strukturę krystaliczną i staje się bezpostaciowy, izotropowy, częściowo amorficzny. Ulega izotropizacji. Zmniejsza się wtedy również gęstość minerału oraz współczynnik załamania światła.
Charakterystyka.
Minerały metamiktyczne odznaczają się szklistym lub smolistym wyglądem i muszlowym przełamem. Przez odpowiednie ogrzewanie energia drgań termicznych może na nowo przywrócić uporządkowaną strukturę krystaliczną. Towarzyszy temu promieniowanie podczerwone w postaci wydzielającego się ciepła, oraz wzrost gęstości i efekty luminescencyjne.
Przykłady minerałów metamiktycznych.
Do minerałów łatwo przechodzących w stan metamiktyczny należy m.in. cyrkon Zr[SiO4], thoryt Th[SiO4], fergusonit YNbO4, gadolinit Y2FeBe2[O|Sio4]2 oraz ortyt (Ca,Ce)2(Fe2+Fe3+)Al2[O|OH|SiO4|Si2O7]. Zawartość pierwiastka promieniotwórczego (uranu lub toru) jest w nich niekiedy mała, nieprzekraczająca 1%. Jego obecność nie jest jednak czynnikiem wystarczającym do przejścia minerału w stan metamiktyczny, niektóre bowiem minerały nigdy nie przechodzą w ten stan np. thorianit ThO2, oraz ksenotym YPO4 i thortveityt Sc2[Si2O7], które zawierają domieszki U lub Th. Znane są również minerały które opornie ulegają izotropizacji, np. monacyt (Ce,Th)PO4.
Datowanie minerałów metamiktycznych.
Na podstawie oznaczenia najniższej temperatury, przy której zachodzi rekrystalizacja minerału metamiktycznego, a także zawartość pierwiastka radioaktywnego i ołowiu oraz stopnia metamiktyzacji można w sprzyjających warunkach określić wiek minerału lub czas, jaki upłynął od ostatniej jego rekrystalizacji, a także ustalić temperaturę jaką mógł osiągnąć w chwili powstania lub rekrystalizacji.

</doc>
<doc id="1309125" url="https://pl.wikipedia.org/wiki?curid=1309125" title="Galbraith">
Galbraith



</doc>
<doc id="1309126" url="https://pl.wikipedia.org/wiki?curid=1309126" title="4 Pułk Huzarów">
4 Pułk Huzarów

Austria:
Niemcy:
Wielka Brytania:

</doc>
<doc id="1309129" url="https://pl.wikipedia.org/wiki?curid=1309129" title="Staffan Tällberg">
Staffan Tällberg

Curt "Staffan" Tällberg (ur. 17 kwietnia 1970 w Bollnäs) – szwedzki skoczek narciarski, który występował w latach 1986–1996.
Najlepsze wyniki w Pucharze Świata osiągnął w sezonach 1987/1988 i 1990/1991, w których zajął 12. miejsce w klasyfikacji generalnej skoków narciarskich. W sezonie 1990/1991 zajął także 4. miejsce w Pucharze Świata w klasyfikacji lotów narciarskich. W całej swojej karierze siedem razy stał na podium po konkursach Pucharu Świata, w tym raz na najwyższym.
Brał udział w konkursach skoków narciarskich na zimowych igrzyskach olimpijskich w 1988 w Calgary, w 1992 w Albertville, w 1994 w Lillehammer oraz na mistrzostwach świata w narciarstwie klasycznym w 1989 w Lahti, w 1991 w Val di Fiemme, w 1993 w Falun oraz w 1995 w Thunder Bay. Brał też udział w konkursach lotów narciarskich na mistrzostwach świata w lotach narciarskich w 1990 w Vikersund oraz w 1992 w Harrachovie. Najbardziej udane dla niego były zawody drużynowe na Zimowych Igrzyskach Olimpijskich 1988 w Calgary, na których Szwedzi (Per-Inge Tällberg, Anders Daun, Jan Boklöv, Staffan Tällberg) zajęli 7. miejsce na dużej skoczni oraz na mistrzostwa świata w narciarstwie klasycznym w 1989 w Lahti, na których (Thomas Nordgren, Mikael Martinsson, Staffan Tällberg, Jan Boklöv) zajęli 5. miejsce również na dużej skoczni.
W 1988 i 1989 zdobył brązowe medale mistrzostw świata juniorów w narciarstwie klasycznym w indywidualnych konkursach skoków narciarskich.
W 1988 i 1990 zdobył tytuły mistrza Szwecji w skokach narciarskich.

</doc>
<doc id="1309132" url="https://pl.wikipedia.org/wiki?curid=1309132" title="Kaimanawa Range">
Kaimanawa Range

Kaimanawa Range – pasmo górskie położone w centralnej części Wyspy Północnej w Nowej Zelandii.
Pasmo rozciąga się na długości 50 kilometrów przez niezamieszkaną część kraju w kierunku północno-wschodnim/południowo-zachodnim. Znaczące obszary tego regionu są wykorzystywane przez wojsko w celach szkoleniowych. Z pasma wypływa jedna z najdłuższych rzek Nowej Zelandii - Rangitikei.
Góry słyną z dzikich koni rasy Kaimanawa zamieszkujących tereny gór.

</doc>
<doc id="1309138" url="https://pl.wikipedia.org/wiki?curid=1309138" title="Burgdorf (Berno)">
Burgdorf (Berno)

Burgdorf (fr. "Berthoud", gsw. "Burdlef") – miasto i gmina (niem. "Einwohnergemeinde") w Szwajcarii, w kantonie Berno, w regionie administracyjnym Emmental-Oberaargau, w okręgu Emmental. 31 grudnia 2020 miasto liczyło 16 583 mieszkańców.
Współpraca.
Miejscowości partnerskie:
Transport.
Przez teren gminy przebiegają drogi główne nr 23, nr 240 i nr 245.

</doc>
<doc id="1309140" url="https://pl.wikipedia.org/wiki?curid=1309140" title="Juliusz Slaski (senior)">
Juliusz Slaski (senior)

Juliusz Slaski, właśc. Juliusz Joachim Slaski (ur. 21 czerwca 1836, zm. 21 listopada 1916 w Broniszowie) – ziemianin, działacz społeczny i gospodarczy, pionier przemian w rolnictwie. Właściciel majątku Broniszów i in.
Życiorys.
Pochodził z gałęzi małopolskiej rodziny Slaskich herbu Grzymała. Był synem Aleksandra Slaskiego, właściciela majątku Borzykowa i Zbrodzice, kapitana piechoty, uczestnika powstania listopadowego i Pauliny z Dąmbskich herbu Godziemba. Z dwóch małżeństw miał jedenaścioro dzieci, m.in. synów Jarosława Slaskiego, znanego działacza gospodarczego na Ukrainie, budowniczego cukrowni na terenie Rosji i Ukrainy, Jana Slaskiego, sadownika i szkółkarza, profesora Uniwersytetu w Poznaniu, Ludwika Slaskiego, ziemianina, po wojnie znanego działacza gospodarczego, wieloletniego więźnia politycznego PRL, aresztowanego i skazanego w głośnym procesie Witolda Maringe (tzw. byłych ziemian).
W 1854 r. ukończył studia agronomiczne w Instytucie Gospodarstwa Wiejskiego i Leśnictwa w Marymoncie k. Warszawy. Początkowo osiadł w kupionym od ojca majątku Zbrodzice. W 1859 r. kupił w ziemi skalbmierskiej zdewastowany wieloletnią dzierżawą i huraganem majątek Broniszów, który z czasem został jego siedzibą. W 1863 r. (przed urzędowym uwłaszczeniem chłopów) zniósł w Broniszowie pańszczyznę i uregulował sprawę serwitutów. Umożliwiło mu to scalenie gruntów i racjonalne zagospodarowanie od podstaw swojej posiadłości. Był zamiłowanym pionierem nowoczesnego rolnictwa. Wykorzystując wiadomości zdobyte podczas studiów w Marymoncie w miejsce tradycyjnej trójpolówki wprowadził nowatorski system płodozmienny. Z cukrownią w Kazimierzy Wielkiej zawarł wieloletni kontrakt na dostawę buraków cukrowych. Założył też cegielnię i z wyprodukowanej cegły wybudował budynki gospodarcze i dwór. W 1891 r. kupił w pobliżu Broniszowa majątki Ciuślice i Turnawiec. Po uregulowaniu serwitutów wprowadził w nich również nowoczesną gospodarkę. W jego racjonalnie i fachowo prowadzonych majątkach plony pszenicy osiągały nawet 20 korców z morgi (ok. 36 q/ha), co w tamtych czasach było wydajnością bardzo wysoką. Wiele czasu poświęcał na pracę społeczną. W 1863 r. był zwolennikiem powstania styczniowego i brał czynny udział w powstańczej organizacji kraju. Został wybrany na pierwszego wójta gminy Czarnocin. Był radcą ubezpieczeń na powiat pińczowski, sędzią pokoju przy sądzie w Skalbmierzu, ławnikiem sądu granicznego i wieloletnim korespondentem Gazety Rolniczej.
Pochowany jest na cmentarzu parafialnym w Kazimierzy Małej.

</doc>
<doc id="1309142" url="https://pl.wikipedia.org/wiki?curid=1309142" title="Ignacy Ludwik Jeż">
Ignacy Ludwik Jeż



</doc>
<doc id="1309143" url="https://pl.wikipedia.org/wiki?curid=1309143" title="Dhan Dhana Dhan Goal">
Dhan Dhana Dhan Goal

Dhan Dhana Dhan Goal (inne tytuły: angielski "Goal: Heroes Will Rise", niemiecki "Dhan Dhana Dhan Goal: Kämpfe für deinen Traum") – indyjski dramat sportowy wyreżyserowany w 2007 roku przez Vivek Agnihotri, autora "Chocolate". W filmie grają John Abraham, Bipasha Basu, Arshad Warsi i
Boman Irani. Muzykę do filmu skomponował Pritam Chakraborty. Autorem tekstów piosenek jest Javed Akhtar.
Premiera filmu miała miejsce tego samego dnia w Indiach i Pakistanie, gdzie do niedawna zakazany był pokaz filmów indyjskich (oglądano je powszechnie nielegalnie). Tematem filmu jest historia piłkarskiego klubu emigrantów z Indii, Bangladeszu i Pakistanu. Rzecz dzieje się w Londynie. Zagrożony zamknięciem i odnoszący dotychczas tylko porażki klub zaczyna walczyć o zwycięstwo w finale. Film przedstawia więzi między przyjaciółmi, kumplami, w małżeństwach i najbardziej dramatyczną relację między ojcem i synem, ich żal i próby jednania się. Porusza też problem jedności Azjatów z Indii, Pakistanu i Bangladeszu, ich walki o tożsamość w kraju Anglików, o szacunek do siebie i dumę z tego, kim są.
Fabuła.
Londyn. Istniejący od 100 lat klub piłki nożnej skupia w sobie zawodników z Indii, Pakistanu i Bangladeszu. Od lat zespół wciąż przegrywa, więc Anglicy chcą zrezygnować z dzierżawy gruntu i wybudować w miejsce stadionu centrum handlowo-rozrywkowe. Wiadomość o tym przekazuje im służący Anglikom Indus Johny Bakshi (Dalip Tahil). Kapitan drużyny Shaan Ali Khan (Arshad Warsi), dla którego futbol jest wszystkim, postanawia walczyć o przetrwanie klubu. Warunkiem jego dalszego istnienia jest niemożliwa do osiągnięcia wygrana w finale. Za pieniądze z nagrody można byłoby przedłużyć dzierżawę gruntu. Szansą dla zespołu mogłoby być pozyskanie bardzo dobrego trenera. Shaan przekonuje Tony Singha (Boman Irani), niegdyś wspaniałego zawodnika, dziś frustrata, aby podjął się trenowania drużyny. Brakuje im przynajmniej jednego dobrego zawodnika, który grałby w ataku. Siostra Shaana, Rumana (Bipasha Basu) podpowiada, aby zabiegać o Sunny Bhasina (John Abraham). Ten jednak wiedząc, jak dobrym jest zawodnikiem, liczy na karierę w angielskim klubie. Rozczarowując tym swojego ojca. Uprzedzony do Anglików Jaidev przepowiada synowi, gdy ten wraca z boiska ze złamanym przez Anglika nosem, : "Dziś połamią ci nos, jutro nogi, a na końcu złamią ciebie". Uprzedzenia ojca potwierdzają się. Sunny mimo tego, że jest jednym z najlepszych zawodników w zespole, nie zostaje wystawiony w reprezentacji. "To nie chodzi o futbol, ale o kolor skóry, prawda?", pyta rozżalony angielskiego trenera. Dzięki temu odrzuceniu Southall United Club zyskuje świetnego strzelca. Jego obecność budzi w reszcie zawodników nadzieję na zwycięstwo. Zespół zaczyna wygrywać. Nieśmiałe z początku zwycięstwa, stają się coraz bardziej spektakularne. Drużyna jak burza zbliża się jako przyszły zwycięzca do finału zawodów. To już nie chodzi o futbol i utrzymanie miejsca na stadion, ale o dumę z tego kim są zamieszkali wśród białych Anglików ludzie innego koloru: z Indii, Pakistanu i Bangladeszu, o dumę z ich dziedzictwa, o potwierdzenie ich tożsamości, o ich szacunek do siebie. W przeddzień finałowego meczu, aby uniemożliwić zwycięstwo Azjatów nad białymi i móc przejąć grunt, na którym stoi stadion, reprezentant Anglików John Bakshi przekazuje Sunny'emu ofertę, o której ten marzył od dawna. Sunny ma dostać luksusowe auto sportowe, dom, wysoką gażę i szansę na granie w angielskim klubie u boku najlepszych. Warunkiem jest tylko rezygnacja z udziału w finałowym meczu.
Piosenki.
Muzykę do filmu skomponował Pritam Chakraborty, autor muzyki do "Jab We Met", "Life in a... Metro", "Woh Lamhe", "Hattrick", "Just Married", "Bas Ek Pal", "Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", czy "Bhagam Bhag"

</doc>
<doc id="1309145" url="https://pl.wikipedia.org/wiki?curid=1309145" title="Rezerwat przyrody Dąbrowa na Wyspie">
Rezerwat przyrody Dąbrowa na Wyspie



</doc>
<doc id="1309146" url="https://pl.wikipedia.org/wiki?curid=1309146" title="Grande Cache">
Grande Cache

Grande Cache – miasto w środkowo-zachodniej części prowincji Alberta w Kanadzie. Miasto to zostało założone w 1969 roku.

</doc>
<doc id="1309148" url="https://pl.wikipedia.org/wiki?curid=1309148" title="Butterfly (album)">
Butterfly (album)

Butterfly – szósty studyjny album Marii Carey wydany 16 września 1997 w Stanach Zjednoczonych przez Columbia Records.
Album i jego historia.
To ten krążek, na który fani Mariah musieli czekać ponad 2 lata, jest kwintesencją ponad rocznej pracy, która wprawiła w zachwyt odkrywając swoje prawdziwe oblicze. Płyta ta jest ważnym symbolem okresu życia i rozwoju kariery, to przez wymowę tej płyty chce pokazać siebie – prawdziwą Mariah.
Po raz pierwszy nie odczuwała presji związanej z wydaniem kolejnego oszałamiającego longplaya, który stał kasowym osiągnięciem muzycznym.
korzystając z nieograniczonych możliwości dokonuje zmian, których wcześniej nie pozwolono jej wprowadzić – śpiewa bardziej wyciszonym głosem, skupiając się na barwie głosu niż na jego skali.
Po burzliwie zakończonym małżeństwie ze swoim mężem, szefem Sony Music i menadżerem, Tommy Motolla, Mariah mówi o przełomie w jej życiu prywatnym, który również przekłada się na zawartość, ponieważ jak sama mówi "Moje piosenki jeszcze nigdy nie były tak osobiste".
Na "Butterfly" uderzająco zwracają uwagę zawarte teksty, w których dostrzega się empirię i czerpania z nich tego, co najlepsze, pokazując światu, że wie czego chce, ma cele w życiu i że dla niej liczy się coś jeszcze, a nie tylko opinia innych i dlatego te piosenki są prawdziwym odbiciem piosenkarki.
Dopiero przy pracy nad płytą dostrzegała do jakich zmian doszło w niej na przestrzeni lat przywołując w pamięci okres z Music Box w jej muzyce, sięgając po zdecydowane jak an ów czas mocno silniejszy styl R&amp;B, Hip Hop i Funky, ale dalej trzymając się stylów, które wyniosły ja na piedestał.
Utwory stawały się integralną częścią przełomu kariery, jednak nie wiedziano jak wpłyną one na reakcję fanów, ale także wiedziała, że najwyższy czas na otwarcie się przed nimi bez względu na wszystko – efekt był olśniewający i osiągnął aprobatę fanów.
Również po raz pierwszy dostrzegalna była różnorodność stylów, ale także współproducentów, którzy wraz z nią nadali "Motylkowi" zwiewnej lekkości.
Współpraca z takim producentem jak Sean Combs biorącym czynny udział w realizacji hitu "Honey", nadając mu nutkę smaku sprawiając, że chce się go słuchać na nowo i wciąż. Jest fenomenalnym i przemyślanym zabiegiem, gdzie przez jego tekst, klip i samą promocję doświadcza się odsłony przedsmaku nadejścia nowego etapu w jej życiu.
Mimo mocnych postanowień i decyzji jakie podjęła w swoim podejściu do muzyki, stawiała na współpracę z nowym nabytkiem Bad Boy Entertainment Inc., Steven A. Jordan'a nadając niepowtarzane prekursorstwo świeżości "Breakdown" i "Honey".
Pokazała, że potrafi także odnaleźć się w zupełnie nowych dla niej gatunkach muzycznych i przy współpracy z The Trackmasters, przez hip-hopowo – funkowe brzmienie w "The Roof" stworzono niepowtarzalny klimat oczarowujący fanów.
również przy nagraniu "Babydoll" z Missy Eliott nikt nie spodziewał się tak umiejętnego połączenia i zgodności, a zarazem zaznaczenia reprezentowanego stylu przez siebie i zaczęto mówić o niesłychanej kompatybilności między artystkami na podłożu życiowym i mentalnym, że na znak ich równości o Mariah zaczęto mówić tak jak o Missy.E – MC.
Mimo wielu producentów, którzy pracowali z nią największy udział w pracy należał do nierozłączonego duetu Mariah i Waltera, który nadawał "Butterfly" dojrzalszą wymowę, stajać się do ulubionym krążkiem Mariah.
Praca nad płytą była przemyślana w najmniejszych szczegółach – nawet okładka odgrywa ważną rolę, ponieważ chciała już na "zewnątrz" pokazać tę lekkość i radość z życia, a zarazem powagę też dlatego nie mogła zdecydować się na jedną wersję okładki, jednak ta równowaga przede wszystkim odbicie w zawartości pokazując przejścia w różne stany – od wyciszenia się "na uboczu" przez "Breakdown", który ma być swoistą lekcją życia.
Promocja.
"Honey" jest piosenką promującą nadejście albumu 16 września, ale także trzecim singlem Mariah, który należy do skromnego grona sześciu utworów, które debiutują na pierwszej pozycji "Billboard Hot 100".
Z kolei "Butterfly" dzięki sprzedaży prawie 240.000 kopii w pierwszym tygodniu, 4 października debiutuje na szczycie "U.S.Billboard 200 Album" lecz dopiero w piętnastym tygodniu osiąga szczytową fazę popularności sprzedając się w nakładzie 300.000, przez co ze statusem pięciokrotnej platyny utrzymuje się 44 tygodnie na liście. Wydane w następnej kolejności single "Butterfly" i "Breakdown" osiągały wysokie pozycje na listach lecz tylko w niektórych krajach wersjom nadano prawa komercyjne. Podobnie sytuacja miała miejsce w przypadku wydania "The Roof" w Europie, ale już w przypadku "My All" było inaczej i podążył tropem za "Honey".
Do 2006 oficjalnie na całym świecie sprzedano 17 milionów kopii "Butterfly" obsypując Mariah nagrodami między innymi za "Najlepszy album roku" czy za najlepsze teksty, ale dla samej Mariah najważniejszą naradą był powrót na scenę i możliwość pokazania swojej niezależności, którą było widać na "Butterfly World Tour", z którego pochodzi klip do piosenki "Whenever You Call" promującej trasę i będącą "singlem" zamykają "erę Butterfly".
Nagrody.
Dzięki "Butterfly" Mariah zdobyła trzy nominacje do amerykańskich nagród muzycznych Grammy Awards, jednak żadna nagroda nie powędrowała w ręce artystki.
Nagrody związane z albumem, które trafiły w ręce Mariah to:

</doc>
<doc id="1309149" url="https://pl.wikipedia.org/wiki?curid=1309149" title="Dixon37">
Dixon37

Dixon37 – zespół pochodzący z dwóch warszawskich dzielnic: Ursynów i Mokotów. Początki grupy datowane są na rok 1999.
7 kwietnia 2008 roku zespół (Saful, Kafar, Michrus, Kulfon i Rest) wydał swój pierwszy album "Lot na całe życie". Na debiutanckim albumie znalazło się wielu gości: Hemp Gru, Pjus, TZWM, Zgrzyt, Pono, Dżambodżet, Wigor, Miodu (Jamal) i Włodi. Produkcja uplasowała się na 45. miejscu polskiej listy przebojów – OLiS.
6 grudnia 2013 roku do sprzedaży trafił drugi album studyjny formacji zatytułowany "O.Z.N.Z. (Od zawsze na zawsze)". Nagrania dotarły do 8. miejsca zestawienia – OLiS. 26 sierpnia 2015 roku album uzyskał w Polsce status złotej, sprzedając się w nakładzie 15 tys. egzemplarzy.

</doc>
<doc id="1309150" url="https://pl.wikipedia.org/wiki?curid=1309150" title="Putiłow-Austin">
Putiłow-Austin

Putiłow-Austin (ros. Остин-Путиловец) – rosyjski samochód pancerny skonstruowany w roku 1916. 
Wzorowany na eksportowanych do Rosji samochodach pancernych firmy Austin. Razem z oryginalnymi samochodami pancernymi Austin i rosyjskimi samochodami pancernymi Iżorski-Fiat pojazdy Putiłow-Austin stanowiły podstawę uzbrojenia rosyjskich pododdziałów samochodów pancernych podczas I wojny światowej, a później były wykorzystywane podczas rewolucji październikowej i wojny domowej toczących się na terenie Rosji.
Użycie.
Podczas wojny polsko-bolszewickiej armia polska zdobyła około 20 wozów Putiłow-Austin, które wykorzystywała militarnie przeciw bolszewikom. Kilka z nich było jeszcze w latach 30. XX wieku na wyposażeniu Wojska Polskiego.

</doc>
<doc id="1309153" url="https://pl.wikipedia.org/wiki?curid=1309153" title="Maharyszi Mahesz Jogi">
Maharyszi Mahesz Jogi



</doc>
<doc id="1309154" url="https://pl.wikipedia.org/wiki?curid=1309154" title="Bitterfeld (Bitterfeld-Wolfen)">
Bitterfeld (Bitterfeld-Wolfen)

Bitterfeld – dzielnica miasta Bitterfeld-Wolfen w Niemczech, w kraju związkowym Saksonia-Anhalt, w powiecie powiat Anhalt-Bitterfeld. Niegdyś samodzielne miasto, w lipcu 2007 roku połączone administracyjnie z miastem Wolfen w jedną aglomerację o nazwie Bitterfeld-Wolfen. Rok przed połączeniem, Bitterfeld liczyło 15 000 mieszkańców. Pierwszy raz miasto to zostało wspomniane w 1224 roku.
Jest położone w połowie odcinka łączącego Lipsk i Dessau-Roßlau, w odległości 25 km na południe od Dessau-Roßlau i 30 km na północny wschód od Halle (Saale).
W czasach NRD intensywnie był tu rozbudowywany przemysł chemiczny i piętno tamtych czasów przetrwało do początku XXI wieku w postaci bardzo wysokiego poziomu skażenia przemysłowego. Stąd właśnie wywodzi się nazwa dzielnicy.
W Bitterfeld znajduje się stacja kolejowa Bitterfeld.
Współpraca.
Miejscowość partnerska:

</doc>
<doc id="1309159" url="https://pl.wikipedia.org/wiki?curid=1309159" title="Rezerwat przyrody Żurawno">
Rezerwat przyrody Żurawno

Żurawno – leśny rezerwat przyrody w województwie lubuskim, w powiecie żarskim, w gminach Lubsko, Tuplice i Brody.
Rezerwat jest położony w granicach obszaru sieci Natura 2000 „Uroczyska Borów Zasieckich” PLH080060. Jest objęty ochroną czynną.
Podstawa prawna.
Nr rej. woj. – 53
Data i akt prawny obejmujący rezerwat ochroną.
Rozporządzenie Nr 19 Wojewody Lubuskiego z dnia 20 kwietnia 2006 r. w sprawie uznania za rezerwat przyrody (Dz. Urz. Woj. Lub. Nr 28 poz. 586)
Położenie.
Według regionalizacji fizycznogeograficznej Jerzego Kondrackiego położenie obiektu określa się następująco:
Właściciel, zarządzający.
Skarb Państwa w zarządzie Nadleśnictwa Lubsko
Opis przedmiotu poddanego ochronie.
Rezerwat „Żurawno” leży w dolinie niewielkiej rzeki Tymnicy (Rzeczycy), stanowiąc mozaikę różnych środowisk – wodnych, bagiennych i leśnych. Wśród zajmujących ponad 2/3 rezerwatu fitocenoz leśnych dominują lasy łęgowe i grądowe. Jezioro Żurawno zasilane jest przez dopływający od wschodu niewielki ciek. Na terenie rezerwatu oznaczono 124 gatunki roślin naczyniowych należących do 51 rodzin. Wśród stwierdzonych gatunków roślin na uwagę zasługuje przede wszystkim pióropusznik strusi ("Matteuccia struthiopteris") występujący tu licznie w ilości ok. 800–1200 egzemplarzy w pięciu większych i kilku mniejszych skupieniach. W obrębie jeziorka dominują różne fitocenozy szuwaru trzcinowego, od najuboższych, budowanych wyłącznie przez trzcinę, po bardziej zróżnicowane, z udziałem pałki, turzyc i roślin dwuliściennych. Na terenie rezerwatu występuje bardzo bogata fauna reprezentowana przez wiele cennych grup bezkręgowców, ryb, ssaków, płazów oraz gadów.
Cel ochrony.
Zachowanie ze względów naukowych, dydaktycznych i krajobrazowych fragmentu leśnego ekosystemu nizinnego ze stanowiskami rzadkich gatunków roślin i zwierząt.
Nie podlega ochronie w zakresie prawa międzynarodowego.

</doc>
<doc id="1309160" url="https://pl.wikipedia.org/wiki?curid=1309160" title="Herb gminy Laskowa">
Herb gminy Laskowa

Herb gminy Laskowa ustalony uchwałą rady gminy Laskowa Nr XIV/94/04 z dnia 19 lutego 2004 r, w kształcie cytowanym poniżej na podstawie załącznika do uchwały.
Opis herbu.
„"Herb przedstawia w tarczy typu hiszpańskiego w polu błękitnym słońce o szesnastu promieniach, a pod nim u podstawy tarczy krzywaśń srebrną po prawej oraz krzyż w kształcie majuskuły „T” [od tzw. krzyża Tau] po lewej."”
Uzasadnienie symboliki herbu.
„"Słońce symbolizuje wypoczynkowy charakter Gminy. Krzywaśń" [inaczej "Rzeka"] "znajduje się w herbie Drużyna, którym posługiwali się wielowiekowi właściciele Laskowej - Laskowscy. Krzyż w kształcie majuskuły „T” podkreśla związki zakonu starosądeckich Klarysek z wioskami Gminy w wiekach XIII-XVIII"". Błękitne pole tarczy nawiązuje do kultu maryjnego."”
Historia herbu.
Jednym z pierwszych, historycznie udokumentowanych, właścicieli wsi Laskowa (siedziby urzędu gminy) i protoplastą lokalnej gałęzi rodu Laskowskich był Jakusz z Lasocic herbu Drużyna. Dzisiejsze Krasne-Lasocice (gmina Jodłownik) w średniowieczu związane były z terenami wchodzącymi obecnie w skład gminy Łapanów - stąd zapewne wzajemne podobieństwa pomiędzy herbem gminy Laskowa a herbem tamtejszej gminy. Niektóre wsie z tychże trzech gmin były wtedy własnością tej samej rodziny herbu Drużyna, której tutejsza gałąź przyjęła, na początku XVI wieku, nazwisko „Laskowscy” .

</doc>
<doc id="1309166" url="https://pl.wikipedia.org/wiki?curid=1309166" title="Rząd Turcji">
Rząd Turcji

Rząd Turcji (tur. Bakanlar Kurulu) - organ sprawujący władzę wykonawczą w Turcji. W skład rządu wchodzili premier oraz ministrowie poszczególnych departamentów. Ministrów na swój urząd desygnował prezydent, który musiał zaakceptować danego kandydata zaproponowanego przez premiera. 
W wyniku zmian przyjętych 16 kwietnia 2017 r. na podstawie Ustawy nr 6671 z dnia 21 stycznia 2017 r., system parlamentarny został w Turcji zastąpiony systemem prezydenckim. Zgodnie z art. 8 znowelizowanej Ustawy Zasadniczej z 1982 r. władza i funkcja wykonawcza przewidziane w Konstytucji oraz w ustawach, przynależą i są sprawowane przez Prezydenta Republiki, który przejął uprawnienia prezesa rady ministrów.

</doc>
<doc id="1309169" url="https://pl.wikipedia.org/wiki?curid=1309169" title="Kościół św. Marcina w Jarocinie">
Kościół św. Marcina w Jarocinie

Kościół św. Marcina w Jarocinie – jedna z najstarszych świątyń w Wielkopolsce. Pierwsza informacja o kościele pochodzi z 1257 roku. Był to wówczas kościół drewniany zbudowany przez dziedziców Jarocina Jarockich, herbu Rawicz. W latach 1773 - 1787 Jan Radoliński, podkomorzyc wschowski dokonał gruntownej przebudowy kościoła. 
Kościół wybudowany na rzucie krzyża greckiego, orientowany, jednonawowy. W kościele znajduje się 5 ołtarzy: Wielki ołtarz, ołtarz św. Anny, Przemienienia Pańskiego św. Stanisława Kostki i ołtarz Matki Boskiej Bolesnej w Kaplicy Radolińskich.
Największą uwagę przyciąga ołtarz główny zbudowany w XVIII w. w stylu klasycystycznym. Ciekawe są również drewniane barokowe rzeźby św. Andrzeja Ap., św. Stanisława Kostki, św. Stanisława Bp., św. Nepomucena, św. Franciszka Ksawerego, św. Jakuba Ap.
W kościele znajduje się również XVIII wieczna barokowa ambona przyozdobiona figurami świętych. Dawniej w ołtarzach bocznych znajdowały się dwie ambony jednak ich sporych rozmiarów konstrukcja groziła zawaleniem. Jedna z nich (murowana, przetrwała ok. 90 lat) była umiejscowiona obok kaplicy Matki Boskiej Bolesnej. Przedstawiała łódź św. Piotra z wiosłami, liną i masztem oraz sieć pełną ryb. Druga ambona (tzw. ślepa) była po przeciwległej stronie ołtarza. Stał na Niej posąg Chrystusa z prawą ręką błogosławiąca wiernych, natomiast w lewej ręce trzymał kule ziemską. Ambonę zdemontował w 1867 roku Władysław Radoliński.

</doc>
<doc id="1309170" url="https://pl.wikipedia.org/wiki?curid=1309170" title="Rezerwat przyrody Pamięcin">
Rezerwat przyrody Pamięcin

Pamięcin – stepowy rezerwat przyrody w miejscowości Pamięcin w województwie lubuskim, w powiecie słubickim, w gminie Górzyca.
Leży w granicach Parku Krajobrazowego Ujście Warty oraz obszaru Natura 2000 „Ujście Warty” PLC080001.
Podstawa prawna.
Nr rej. woj. – 21
Akt prawny obejmujący rezerwat ochroną
Zarządzenie Ministra Leśnictwa i Przemysłu Drzewnego z dnia 27 października 1972 r. () w sprawie uznania za rezerwat przyrody. Weszło w życie 1 stycznia 1973.
Właściciel, zarządzający, nadzór.
Skarb Państwa, Agencja Nieruchomości Rolnych Oddział Terenowy w Gorzowie Wielkopolskim. Nadzór nad rezerwatem sprawuje Regionalny Dyrektor Ochrony Środowiska w Gorzowie Wielkopolskim.
Opis przedmiotu poddanego ochronie.
Obszar rezerwatu obejmuje kilka głębokich wąwozów wcinających się w krawędzie pradoliny Odry. Zbocza wąwozów o wystawie zachodniej, południowo-zachodniej i południowej porasta roślinność kserotermiczna zdominowana przez murawy ostnicowe z ostnicą włosowatą i ostnicą Jana. Fragmenty o mniejszym nachyleniu, częściowo, do niedawna użytkowane rolniczo, porastają zdegradowane murawy i zbiorowiska łąkowe z dominacją rajgrasu. Pozostały obszar to niewielkie zadrzewienia budowane przede wszystkim przez sosnę i dąb oraz zarośla tarniny, głogu i wiązu polnego. 
W 1990 odkryto w rezerwacie stanowisko rzadkiego w Polsce niżowej gatunku porostu – słojecznica mchowa ("Diplischistes muscorum").
Ochrona.
Celem ochrony rezerwatu jest zachowanie ze względów naukowych i dydaktycznych zbiorowiska roślinności stepowej.
Według obowiązującego planu ochrony ustanowionego w 2016 roku, obszar rezerwatu objęty jest ochroną ścisłą (na powierzchni 5,0 ha) i czynną (6,8 ha).

</doc>
<doc id="1309173" url="https://pl.wikipedia.org/wiki?curid=1309173" title="1 Przyboczny Pułk Huzarów">
1 Przyboczny Pułk Huzarów

1 Przyboczny Pułk Huzarów (niem. "1. Leib-Husaren-Regiment Nr. 1") – pułk huzarów Cesarstwa Niemieckiego, sformowany 9 sierpnia 1741 r. W latach 1815–1817 jeden z jego szwadronów stacjonował w Poznaniu.
Stacjonował w Gdańsku, od 1901 r. w Gdańsku-Wrzeszczu, był przyporządkowany do XVII Korpusu Armii Niemieckiej.
Historia.
Utworzenie.
Utworzony na mocy A.K.O (Allerhöchste Kabinettsordre, rozporządzenie królewskie) króla Fryderyka II z 9 sierpnia 1741 r. jako 5 Pułk Huzarów (H 5) pruskiej armii, otrzymał później oznaczenie Pułk Czarnych Huzarów (niem. "Regiment Schwarze Husaren"). Pierwszym dowódcą pułku został major von Mackroth, jednak jednostka nie nosiła jego imienia. Do 5 września sformowano pięć szwadronów i przypisano im garnizony w Gołpdapi (Goldap), Ełku (Lyck), Darkiejmach (Darkehmen, dziś Oziorsk w obwodzie kaliningradzkim), Giżycku (Lötzen), Olecku (Oletzko), Stołupianach (Stallupönen, dziś Niestierow w obwodzie kaliningradzkim), Szyrwintach (Schirwindt, dziś Širvintos na Litwie) i Pilkałach (Pillkallen, dziś Dobrowolsk w obwodzie kaliningradzkim).
Dopiero wraz z drugim dowódcą pułk zaczęto identyfikować, jak często wówczas czyniono, poprzez nazwisko i odtąd pułk nosił nazwę "Husaren-Regiment von Ruesch". Z każdą zmianą dowódcy zmieniano także nazwę pułku. Jednostka nazywała się po kolei:
Podział pułku i ewolucja nazwy.
Na mocy A.K.O. z 20 grudnia 1808 r. pułk podzielono, tworząc z niego będący przedmiotem artykułu 1 Przyboczny Pułk Huzarów ("1. Leib-Husaren-Regiment") w Gołdapi (Goldap) i 2 Przyboczny Pułk Huzarów ("2. Leib-Husaren-Regiment") w Starogardzie Gdańskim (Preußisch Stargard). Dowódcą obu wciąż ściśle ze sobą powiązanych pułków pozostał generał Sigmund Moritz von Prittwitz. 7 maja 1817 r. 1 Przyboczny Pułk Huzarów otrzymał nowy garnizon w Gdańsku. 7 maja 1861 r. nadano mu funkcjonujące do końca istnienia jednostki oznaczenie: 1 Przyboczny Pułk Huzarów Nr. 1 ("1. Leib-Husaren-Regiment Nr. 1"). Kawalerzyści z 1. Pułku Przybocznego Huzarów nr 1 zwani byli też Huzarami Śmierci - niem. "Totenkopfhusaren", czyli dosł. Huzarami Trupiej Główki.
Po połączeniu obu pułków huzarów przybocznych (2 Przyboczny Pułk Huzarów stacjonował dotychczas w Poznaniu i Lesznie) w Przyboczną Brygadę Huzarów ("Leib-Husaren-Brigade"), przydzielono im na garnizon 14 września 1901 r. nowe koszary w Gdańsku-Wrzeszczu (Danzig-Langfuhr).
Walki.
W 1744 r. "Pułk Huzarów von Ruesch" walczył w II wojnie śląskiej pod Smatschną i Moldauthain. 23 listopada 1745 r. w szarży poprowadzonej przez generała Hansa Joachima von Zietena pod Katholisch-Hennersdorf (Henryków Lubański, niedaleko Zgorzelca) wraz z ówczesnymi 2 Pułkiem Huzarów (H 2), 8 Pułkiem Kirasjerów (K 8) i 9 Pułkiem Kirasjerów (K 9) rozbił trzy saskie pułki kirasjerów i pułk piechoty Sachsen-Gotha. Za okazane męstwo Fryderyk II nadał "czarnym huzarom" zdobyte jako łup bębny, utrzymane w pułku aż do 1918 r.
W wojnie siedmioletniej (III wojnie śląskiej) pułk atakował w bitwie pod Sarbinowem (Zorndorf) 25 sierpnia 1758 r.
W wojnie o sukcesję bawarską (1778/79) huzarów wykorzystywano jedynie jako forpoczty i do funkcji zwiadowczych.
W wojnie przeciw Napoleonowi z 1806/1807 r. pułk pozostał na terenie Polski, gdzie przemieszczono go aż do Torunia. Tam, 10 czerwca 1807 r., w walce przeciw francuskiemu 55 Pułkowi Piechoty Liniowej zdobył pułkowego orła.
Po pokoju w Tylży z 7 lipca 1807 r. Pułk Huzarów von Prittwitz pozostał jedynym pułkiem huzarskim pruskiej armii w pełnym stanie osobowym, jako że uniknął udziału w bitwach pod Jeną i Auerstedt (14 października 1806 r.)
W pruskiej wojnie wyzwoleńczej (1813/14) pułk walczył w bitwach pod Grossbeeren (23 sierpnia 1813 r.) i Lipskiem (16–19 października 1813 r.). Po abdykacji Napoleona 14 kwietnia 1814 r. wraz z innymi zwycięskimi oddziałami wkroczył do Paryża.
W czasie powstania listopadowego, niepokojów Wiosny Ludów i powstania styczniowego pułk stacjonował jako zabezpieczenie na pruskiej granicy.
W wojnie siedmiotygodniowej przeciw Austrii pułk wziął udział w walkach w Czechach, w tym 3 lipca 1866 r. w bitwie pod Sadową.
Wojna francusko-pruska przyniosła huzarom przybocznym udział w bitwie pod Sedanem przeciw wojskom Cesarza Napoleona III. Następnie zostali przeniesieni do Armii Południowej w okolicy Orleanu, by 28 czerwca 1871 r. powrócić do macierzystego garnizonu.
Na początku I wojny światowej od 3 sierpnia 1914 r. 1 Przyboczny Pułk Huzarów, tworząc wraz z siostrzanym 2 Przybocznym Pułkiem Huzarów Przyboczną Brygadę Huzarów, służył na froncie zachodnim. Huzarzy wzięli udział w I bitwie nad Marną i walkach wokół Arras. Jesienią 1914 r. przeniesiono ich na front wschodni. Tu walczyli w Galicji, pod Rygą i przy oblężeniach wysp Saaremaa i Hiuma. Dla wsparcia walki niepodległościowej w 1917 r. wysłano brygadę do Finlandii. Po brzeskim traktacie pokojowym z Rosją z 3 marca 1918 r. huzarzy pozostali obsadzeni na terenach Rosji. W styczniu 1919 r. powrócili do Gdańska, gdzie wiosną rozpoczęła się demobilizacja, a pułk zlikwidowano.
Tradycję 1 Przybocznego Pułku Huzarów przejął później (1934) 1 szwadron 5 Pułku Konnego Reichswehry w Białogardzie (Belgard).
Umundurowanie.
Czarna attyla z białym szamerunkiem.
Czarna futrzana czapka ("Pelzmütze") wyposażona była w czerwony kołpak i, na parady, w czarno-biały pióropusz z końskiego włosia. Z przodu pomiędzy obszyciami a kokardą znajdowała się "trupia główka" z alpaki ze skrzyżowanymi piszczelami ("Totenkopf"). Kokarda i proporczyk na lancy były czarno-białe (oznaczenie pochodzenia z prowincji Prus Wschodnich). Należy zwrócić uwagę na różnicę formy i rozmiaru Totenkopf pułków przybocznych huzarów i 17 Pułku Huzarów (Brunszwickiego). Obydwa pułki z uwagi na wizerunek trupiej czaszki były nazywane "„Totenkopfhusaren“".
Odnośnie do pochodzenia barw munduru, wobec braku dokładniejszych danych i nierzadkiej w ówczesnych Prusach improwizacji przy tworzeniu nowych jednostek, stawia się dwie hipotezy:
Zgodnie z nakazem A.K.O. z 14 lutego 1907 r. od lat 1909/1910 stopniowo zastępowano na okazję cesarskich manewrów z 1913 r. dawny barwny mundur mundurem polowym (M 1910) w kolorze Feldgrau. Także symboliczny szamerunek utrzymano w kolorze szarym. Elementy skórzane i buty były odtąd naturalnie brązowe, a czapkę przykrywano materiałowym nakryciem.
Pułkowe konie były umaszczenia siwego.

</doc>
<doc id="1309176" url="https://pl.wikipedia.org/wiki?curid=1309176" title="2 Przyboczny Pułk Huzarów im. Królowej Prus Wiktorii">
2 Przyboczny Pułk Huzarów im. Królowej Prus Wiktorii

2 Przyboczny Pułk Huzarów im. Królowej Prus Wiktorii – (niem. "2. Leib-Husaren-Regiment „Königin Viktoria von Preußen” Nr. 2") – pułk huzarów Cesarstwa Niemieckiego, sformowany 9 sierpnia 1741 r.
Stacjonował w Gdańsku-Wrzeszczu i był przyporządkowany do XVII Korpusu Armii Niemieckiej. Do 20 grudnia 1808 r. jako jeden pułk dzielił historię z 1 Przybocznym Pułkiem Huzarów. W latach 1852–1886 dwa z jego szwadronów stacjonowały w Poznaniu. W latach 1886–1901 liczbę poznańskich szwadronów zwiększono do trzech. W dniu 1 października 1901 r. poznańskie szwadrony pułku przeformowano w składający się z pięciu szwadronów mieszany pułk strzelców konnych ("kombinierte Jäger-Regiment zu Pferde"), przemianowany następnie w 1905 roku na 1 Królewski Pułk Strzelców Konnych.
Historia.
Utworzenie.
Utworzony na mocy A.K.O (Allerhöchste Kabinettsordre, rozporządzenie królewskie) króla Fryderyka II z 9 sierpnia 1741 r. jako 5 Pułk Huzarów (H 5) pruskiej armii, otrzymał później oznaczenie Pułk Czarnych Huzarów (niem. "Regiment Schwarze Husaren"). Pierwszym dowódcą pułku został major von Mackroth, jednak jednostka nie nosiła jego imienia. Do 5 września sformowano pięć szwadronów i przypisano im garnizony w Oławie (Ohlau), Ziębicach (Münsterberg), Grodkowie (Grottkau) i Strzelinie (Strehlen).
Dopiero wraz z drugim dowódcą pułk zaczęto identyfikować, jak często wówczas czyniono, poprzez nazwisko i odtąd pułk nosił nazwę "Husaren-Regiment von Ruesch". Z każdą zmianą dowódcy zmieniano także nazwę pułku. Jednostka nazywała się po kolei:
Podział pułku i ewolucja nazwy.
Na mocy A.K.O. z 20 grudnia 1808 r. pułk podzielono, tworząc z niego 1 Przyboczny Pułk Huzarów ("1. Leib-Husaren-Regiment") w Gołdapi (Goldap) i będący dalej przedmiotem artykułu 2 Przyboczny Pułk Huzarów ("2. Leib-Husaren-Regiment") w Starogardzie Gdańskim (Preußisch Stargard). Dowódcą obu wciąż ściśle ze sobą powiązanych pułków pozostał generał Sigmund Moritz von Prittwitz. 23/24 listopada 1817 r. 2 Przyboczny Pułk Huzarów rozlokował się w przypisanym garnizonie. Jesienią 1852 r. przeniesiono go do Leszna (Lissa) i Poznania, gdzie przemianowano go 7 maja 1861 r. na 2 Przyboczny Pułk Huzarów Nr. 2 ("2. Leib-Husaren-Regiment Nr. 2"). 1 kwietnia 1886 r. zebrano cały pułk w Poznaniu, gdzie 22 marca 1888 r. otrzymał nazwę 2 Przyboczny Pułk Huzarów im. Cesarzowej Nr. 2 ("2. Leib-Husaren-Regiment „Kaiserin” Nr. 2").
Po połączeniu obu pułków huzarów przybocznych w Przyboczną Brygadę Huzarów ("Leib-Husaren-Brigade"), przydzielono im na garnizon 14 września 1901 r. nowe koszary w Gdańsku-Wrzeszczu (Danzig-Langfuhr). Jednocześnie po raz ostatni przemianowano pułk, nadając funkcjonujące do końca istnienia jednostki oznaczenie: 2 Przyboczny Pułk Huzarów im. Królowej Prus Wiktorii Nr. 2 ("2. Leib-Husaren-Regiment „Königin Viktoria von Preußen” Nr. 2").
Walki.
W 1744 r. "Pułk Huzarów von Ruesch" walczył w drugiej wojnie śląskiej pod Smatschną i Moldauthain. 23 listopada 1745 r. w szarży poprowadzonej przez generała Hansa Joachima von Zietena pod Katholisch-Hennersdorf (Henryków Lubański, niedaleko Zgorzelca) wraz z ówczesnymi 2 Pułkiem Huzarów (H 2), 8 Pułkiem Kirasjerów (K 8) i 9 Pułkiem Kirasjerów (K 9) rozbił trzy saskie pułki kirasjerów i pułk piechoty Sachsen-Gotha. Za okazane męstwo Fryderyk II nadał "czarnym huzarom" zdobyte jako łup bębny, utrzymane w pułku aż do 1918 r.
W wojnie siedmioletniej (trzeciej wojnie śląskiej) pułk atakował w bitwie pod Sarbinowem (Zorndorf) 25 sierpnia 1758 r.
W wojnie o sukcesję bawarską (1778/79) huzarów wykorzystywano jedynie jako forpoczty i do funkcji zwiadowczych.
W pruskiej wojnie wyzwoleńczej (1813/14) pułk walczył w bitwach pod Möckern (5 kwietnia 1813 r.), Lützen, nad Kaczawą oraz pod Laon i na rogatkach Paryża. Nocą 1 stycznia 1814 r. jako pierwszy pułk kawalerii huzarzy przyboczni pod wodzą feldmarszałka Blüchera przekroczyli Ren koło miejscowości Kaub. Po abdykacji Napoleona 14 kwietnia 1814 r. wraz z innymi zwycięskimi oddziałami wkroczyli do Paryża.
W czasie powstania listopadowego, niepokojów Wiosny Ludów i powstania styczniowego pułk stacjonował jako zabezpieczenie na pruskiej granicy.
W wojnie siedmiotygodniowej przeciw Austrii pułk wziął udział w walkach w Czechach, w tym 3 lipca 1866 r. w bitwie pod Sadową.
Wojna francusko-pruska przyniosła huzarom przybocznym udział w bitwach pod Wissembourgiem, Haguenau, Froeschwiller i Sedanem przeciw wojskom Cesarza Napoleona III. Następnie zostali przeniesieni do Armii Południowej w okolicy Orleanu, by 18 czerwca 1871 r. powrócić do macierzystego garnizonu.
Na początku I wojny światowej od 3 sierpnia 1914 r. 2 Przyboczny Pułk Huzarów, tworząc wraz z siostrzanym 1 Przybocznym Pułkiem Huzarów Przyboczną Brygadę Huzarów, służył na froncie zachodnim. Huzarzy wzięli udział w I bitwie nad Marną i walkach wokół Arras. Jesienią 1914 r. przeniesiono ich na front wschodni. Tu walczyli w Galicji, pod Rygą i przy oblężeniach wysp Sarema i Hiuma. Dla wsparcia walki niepodległościowej w 1917 r. wysłano brygadę do Finlandii. Według wskazanych niżej niemieckich autorów po zawarciu 3 marca 1918 r. traktatu pokojowego z Rosją pułk stacjonował „na terenach Rosji”. W listopadzie 1918 r. pułk podlegał Inspekcji Etapów Bug, z siedzibą w Brześciu. W związku z próbami rozbrajania oddziałów niemieckich na obszarze etapowym przez Polską Organizację Wojskową, w dniu 16 listopada 1918 r. żołnierze IV szwadronu karabinów maszynowych, pod dowództwem oberleutnanta Schlichtinga von Robbe, przeprowadzili pacyfikację Międzyrzeca Podlaskiego, zabijając 22 żołnierzy POW oraz co najmniej 22 osoby cywilne. W styczniu 1919 r. pułk powrócił do Gdańska, gdzie wiosną rozpoczęła się demobilizacja i likwidacja oddziału.
Tradycję 2 Przybocznego Pułku Huzarów przejął później (1934) 2 szwadron 5 Pułku Konnego Reichswehry w Białogardzie (Belgard).
Umundurowanie.
Czarna attyla z białym szamerunkiem.
Czarna futrzana czapka ("Pelzmütze") wyposażona była w biały kołpak i, na parady, w czarno-biały pióropusz z końskiego włosia. Z przodu pomiędzy obszyciami a kokardą znajdowała się "trupia główka" z alpaki ze skrzyżowanymi piszczelami ("Totenkopf"). Kokarda i proporczyk na lancy były czarno-białe (oznaczenie pochodzenia z prowincji Prus Wschodnich). Należy zwrócić uwagę na różnicę formy i rozmiaru Totenkopf pułków przybocznych huzarów i 17 Pułku Huzarów (Brunszwickiego) Nr. 17
Odnośnie do pochodzenia barw munduru, wobec braku dokładniejszych danych i nierzadkiej w ówczesnych Prusach improwizacji przy tworzeniu nowych jednostek, stawia się dwie hipotezy:
Zgodnie z nakazem A.K.O. z 14 lutego 1907 r. od lat 1909/1910 stopniowo zastępowano na okazję cesarskich manewrów z 1913 r. dawny barwny mundur mundurem polowym (M 1910) w Feldgrau. Także symboliczny szamerunek utrzymano w kolorze szarym. Elementy skórzane i buty były odtąd naturalnie brązowe, a czapkę przykrywano materiałowym nakryciem.
Pułkowe konie były umaszczenia karego.

</doc>
<doc id="1309179" url="https://pl.wikipedia.org/wiki?curid=1309179" title="Breaking Hearts">
Breaking Hearts

Breaking Hearts – to 18. studyjny album brytyjskiego piosenkarza i kompozytora Eltona Johna, wydany w czerwcu 1984 roku. Został stworzony przez kwartet: Elton John, Davey Johnstone, Dee Murray i Nigel Olsson. Sukces odniosły 2 single promujące krążek: "Sad Songs (Say So Much)" (5 lokata na listach w USA) i "Passengers" – także piąta pozycja w Wielkiej Brytanii.

</doc>
<doc id="1309180" url="https://pl.wikipedia.org/wiki?curid=1309180" title="Dyskografia Kultu">
Dyskografia Kultu



</doc>
<doc id="1309186" url="https://pl.wikipedia.org/wiki?curid=1309186" title="Rezerwat przyrody Nad Młyńską Strugą">
Rezerwat przyrody Nad Młyńską Strugą

Nad Młyńską Strugą – leśny rezerwat przyrody w województwie lubuskim, w powiecie żarskim, w gminie miejskiej Łęknica oraz gminie Przewóz. Leży na terenie Parku Krajobrazowego Łuk Mużakowa oraz obszaru sieci Natura 2000 „Łęgi nad Nysą” PLH080038.
Został utworzony w 1970 roku na powierzchni 6,22 ha. W 2002 roku powiększono go do 132,56 ha i ponownie w 2019 roku do 141,17 ha.
Obszar rezerwatu objęty jest ochroną ścisłą.
Podstawa prawna.
Nr rej. woj. – 18
Akt prawny obejmujący rezerwat ochroną.
Zarządzenie Ministra Leśnictwa i Przemysłu Drzewnego z dnia 15 lipca 1970 r. ()
Właściciel, zarządzający.
Skarb Państwa, Nadleśnictwo Wymiarki, Nadleśnictwo Lipinki
Opis przedmiotu poddanego ochronie.
Rezerwat obejmuje fragment doliny rzeki Skrody (zwanej też Młyńską Strugą) przy ujściu do Nysy Łużyckiej, z nadrzecznymi lasami łęgowymi rosnącymi w dolinie Nysy. Skroda ma tu charakter bystrego strumienia i wpływa do Nysy Łużyckiej głęboko wyciętym wąwozem. Dominujące zbiorowiska roślinne na terenie rezerwatu to grąd środkowoeuropejski i łęg olszowo-jesionowy. Drzewostan tworzą głównie dąb szypułkowy, buk zwyczajny, olsza czarna, brzoza brodawkowata, z rzadka występują grab pospolity, lipa drobnolistna, klon zwyczajny, klon jawor. W podszycie rosną: grab pospolity, świerk pospolity, kruszyna pospolita, leszczyna pospolita. Wzdłuż Nysy Łużyckiej, stanowiącej południową granicę rezerwatu, występuje wąski pas zbiorowisk szuwarowych, najczęściej zdominowanych przez mozgę.
Ochrona.
Celem ochrony rezerwatu jest zachowanie ze względów dydaktycznych i naukowych drzewostanów lasów grądowych i łęgowych.
Według obowiązującego planu ochrony ustanowionego w 2016 roku (z późniejszymi zmianami), obszar rezerwatu objęty jest ochroną ścisłą.
Nie podlega ochronie w zakresie prawa międzynarodowego.
Turystyka.
Na terenie rezerwatu wyznaczono szlak dla ruchu rowerowego i pieszego.

</doc>
<doc id="1309187" url="https://pl.wikipedia.org/wiki?curid=1309187" title="Stanisław (Ukraina)">
Stanisław (Ukraina)

Stanisław (ukr. Станіслав) – wieś na południu Ukrainy, w obwodzie chersońskim, w rejonie biłozerskim, położona na cyplu nad Limanem Dniepru. Miejscowość liczy 4 941 mieszkańców. W Stanisławie znajdują się dwie cerkwie.
Historia.
W czasach antycznych istniała w tym miejscu osada związana z kolonią grecką Olbia, położoną po drugiej stronie Limanu Bohu. W osadzie stała świątynia Demeter. W czasach nowożytnych teren penetrowany przez Kozaków, prawdopodobne miejsce lokalizacji jednego z obozów Bohdana Chemilnickiego. W 1774 roku odebrany Turcji i włączony do składu Imperium Rosyjskiego – rok ten podaje się też jako datę założenia wsi Stanisław. W 1795 odnotowano istnienie 25 zagród zamieszkiwanych przez 55 mężczyzn i 25 kobiet.

</doc>
<doc id="1309188" url="https://pl.wikipedia.org/wiki?curid=1309188" title="Imeretia">
Imeretia

Imeretia ( "Imereti Mchare") – region w zachodniej Gruzji, leżący w górnym dorzeczu rzeki Rioni. 800 tys. Imeretian posługuje się dialektem języka gruzińskiego, stanowiąc jednocześnie grupę etniczną o silnej tożsamości kulturowej.
Geografia.
W skład Imeretii wchodzą następujące prowincje wraz z liczbą mieszkańców z 2016 r.:
Główny miastem regionu jest Kutaisi, inne ośrodki przemysłowe to Samtredia, Cziatura (wydobycie manganu), Tkibuli (ośrodek górniczy), Zestaponi (produkcja metali), Choni i Saczchere. Imeretia jest od lat jest również centrum rolniczym, słynącym z upraw morw i winorośli.
Historia.
W późnej starożytności i wczesnym średniowieczu, na terenie zachodniej Gruzji, w tym na obszarze dzisiejszej Imeretii istniało królestwo Egrisi. Jego król w roku 523 przyjął chrześcijaństwo jako oficjalną religię państwową. W latach 975–1466 Imeretia była częścią zjednoczonego Królestwa Gruzji. W XV wieku za sprawą ataków Imperium osmańskiego Gruzja pogrążyła się w chaosie. Imeretia stała się wtedy niezależnym królestwem. W XVII–XVIII wieku częste najazdy Turków znacznie osłabiły Imeretię, od 1810 roku znalazła się ona pod panowaniem Imperium Rosyjskiego. Ostatnim królem Imeretii był Solomon II (1789–1810).
W latach 1918–1921 Imeretia stała się częścią niezależnej Demokratycznej Republiki Gruzji. W latach 1922–1936 była częścią republiki Związku Radzieckiego, wchodząc w skład Zakaukaskiej Federacyjnej Socjalistycznej Republiki Radzieckiej, natomiast od 1936 do 1991 roku leżała w granicach Gruzińskiej Socjalistycznej Republiki Radzieckiej. Po odzyskaniu przez Gruzję niepodległości w 1991 roku, Imeretia stała się regionem ze stolicą w Kutaisi.

</doc>
<doc id="1309197" url="https://pl.wikipedia.org/wiki?curid=1309197" title="Alan Jay Pakula">
Alan Jay Pakula



</doc>
<doc id="1309200" url="https://pl.wikipedia.org/wiki?curid=1309200" title="Języki kongo-kordofańskie">
Języki kongo-kordofańskie



</doc>
<doc id="1309205" url="https://pl.wikipedia.org/wiki?curid=1309205" title="Live on 3 Continents">
Live on 3 Continents

Live on 3 Continents – film z zapisem występów power metalowego zespołu Helloween. W jego skład wchodzą nagrania z koncertów granych na trzech kontynentach (Europie, Azji i Ameryce Południowej). Materiał nagrany został w trakcie trasy koncertowej promującej album "Keeper of the Seven Keys - The Legacy". Jest to drugie wydanie zapisu filmu z koncertu w historii zespołu. Pierwszym był "High Live". Producentem albumu jest Charlie Bauerfeind. Wydawnictwo ukazało się w 2007 roku na płycie DVD.
Lista utworów.
CD 1
CD 2

</doc>
<doc id="1309206" url="https://pl.wikipedia.org/wiki?curid=1309206" title="Rezerwat przyrody Mokradła Sułowskie">
Rezerwat przyrody Mokradła Sułowskie

Rezerwat przyrody „Mokradła Sułowskie” (dawniej „Torfowiska Sułowskie”) – wodny rezerwat przyrody w województwie lubuskim, w powiecie słubickim, w gminie Rzepin. Składa się z dwóch części rozdzielonych drogą wojewódzką nr 137.
Podstawa prawna.
Nr rej. woj. - 37
Akt prawny obejmujący rezerwat ochroną.
Zarządzenie Nr 366 Ministra Ochrony Środowiska, Zasobów Naturalnych i Leśnictwa z dnia 26 listopada 1990 r. w sprawie uznania za rezerwaty przyrody (). Weszło w życie 3 stycznia 1991 r.
Położenie.
Woj. lubuskie, obszar położony w granicach administracyjnych powiatu słubickiego, gm. Rzepin, obrębu ewidencyjnego Sułów (dz. nr 97 – 10,40 ha, dz. nr 110/1 – 11,58 ha, dz. nr 126/1 – 4,17 ha, dz. nr 141/1 – 19,12 ha).
Właściciel, zarządzający.
Skarb Państwa w zarządzie Nadleśnictwa Rzepin.
Powierzchnia pod ochroną.
45,11 ha (pierwotnie było to 33,73 ha).
Opis przedmiotu poddanego ochronie.
Część północna obejmuje silnie zeutrofizowane zarastające jezioro. Ponad 1/3 lustra wody porośnięta jest roślinnością wynurzoną. Część południowa stanowi kompleks silnie podtopionych torfowisk, porośniętych wysoką roślinnością oczeretową. W centralnej części kompleksu znajduje się niewielki zbiornik wodny, całkowicie porośnięty roślinnością szuwarową. W operatach leśnych obie powierzchnie figurują jako nieużytki. Roślinność jest dość znacznie zróżnicowana. Stwierdzono występowanie 43 gatunków ptaków.
Ochrona.
Celem ochrony rezerwatu jest zachowanie ze względu na szczególne wartości przyrodnicze i naukowe siedlisk rzadkich gatunków roślin i zwierząt charakterystycznych dla ekosystemów zbiorników wodnych, torfowisk oraz zbiorowisk lasów łęgowych, a także utrzymanie spontanicznie zachodzących naturalnych procesów przyrodniczych w obszarze.
Według obowiązującego planu ochrony ustanowionego w 2016 roku, obszar rezerwatu objęty jest ochroną ścisłą.
W zbliżonych granicach utworzono obszar siedliskowy sieci Natura 2000 „Torfowiska Sułowskie” PLH080029.
Nie podlega ochronie w zakresie prawa międzynarodowego.

</doc>
<doc id="1309215" url="https://pl.wikipedia.org/wiki?curid=1309215" title="Groch zwyczajny">
Groch zwyczajny

Groch zwyczajny ("Pisum sativum" L.) – gatunek rośliny strączkowej jednorocznej z rodziny bobowatych ("Fabaceae"). Pochodzi z zachodniej Azji i Kaukazu, wschodniej i południowej Europy oraz Afryki Północnej. Jest uprawiany w wielu rejonach świata.
Uprawa.
Groch można wysiewać już od wczesnej wiosny, gdy temperatura gruntu osiągnie 2 °C, rośliny rosną najlepiej w temperaturze 13–18 °C. Nie rozwija się dobrze w ostrym słońcu. Niektóre odmiany osiągają dojrzałość już po 2 miesiącach od wysiewu. Rośnie najlepiej w lekko kwaśnej, dobrze nawodnionej, ale nie podmokłej glebie. Dla uniknięcia chorób nie należy wysiewać rośliny ponownie w tym samym miejscu przed upływem pięciu lat.
Systematyka i zmienność.
Gatunek reprezentuje tradycyjnie wyróżniany rodzaj groch "Pisum". Okazał się on jednak zagnieżdżony w obrębie rodzaju groszek "Lathyrus" i w nowych ujęciach systematycznych gatunki z rodzaju "Pisum" wraz z grochem zwyczajnym włączane są do tego rodzaju. W takim ujęciu groch zwyczajny nosi nazwę naukową "Lathyrus oleraceus" 
We florze Polski występują dwa podgatunki:

</doc>
<doc id="1309216" url="https://pl.wikipedia.org/wiki?curid=1309216" title="Pisum sativum">
Pisum sativum



</doc>
<doc id="1309218" url="https://pl.wikipedia.org/wiki?curid=1309218" title="Rezerwat przyrody Młodno">
Rezerwat przyrody Młodno

Młodno – torfowiskowy rezerwat przyrody w województwie lubuskim, w powiecie słubickim, w gminie Cybinka.
Obszar rezerwatu objęty jest ochroną czynną.
Rezerwat położony jest w granicach specjalnego obszaru ochrony siedlisk „Torfowisko Młodno” PLH080005 sieci Natura 2000.
Podstawa prawna.
Nr rej. woj. – 34
Data i akt prawny obejmujący rezerwat ochroną.
Zarządzenie Ministra Ochrony Środowiska i Zasobów Naturalnych z dnia 18 stycznia 1988 r. w sprawie uznania za rezerwaty przyrody ().
Położenie.
Woj. lubuskie, obszar położony w granicach administracyjnych powiatu słubickiego, gm. Cybinka, obrębu ewidencyjnego m. Rąpice (dz. nr: 2654 – 50,91 ha, 2655 – 42,00 ha) w zarządzie Nadleśnictwa Cybinka.
Właściciel, zarządzający.
Skarb Państwa, Nadleśnictwo Cybinka
Powierzchnia pod ochroną.
92,91 ha
Opis przedmiotu poddanego ochronie.
Obszar rezerwatu zajmuje ponad 3/4 powierzchni płytkiej niecki pojeziornej, otoczonej rozległym kompleksem lasów sosnowych. Centralna podtopiona część niecki stanowi pozostałość zbiornika wodnego. Zachowały się jeszcze zbiorowiska oczeretowe tworzone głównie przez trzcinę i pałkę szerokolistną, jednak dominują zbiorowiska szuwarowe. Około 1/4 rezerwatu zajmują zarośla wierzbowe, miejscami z udziałem brzozy oraz zadrzewienia olszowe w wieku 20–30 lat. Cała niecka wypełniona jest osadami organicznymi, których miąższość przekracza 8 m. Lista stwierdzonych gatunków flory obejmuje 203 taksony, flora mszaków obejmuje 25 gatunków, w tym 2 gatunki reliktowe. Wyróżniono 46 gatunki ptaków gniazdujących na terenie rezerwatu, np.: potrzos, zięba, świerszczak, kszyk, pierwiosnek, piecuszek, pokląskwa, kapturka, żuraw.
Cel ochrony.
Zachowanie torfowiska niskiego i fragmentu łąk z charakterystycznymi zespołami roślinnymi oraz stanowisk chronionych gatunków roślin i zwierząt.
Plan ochrony.
Zarządzenie Nr 33/2012 Regionalnego Dyrektora Ochrony Środowiska w Gorzowie Wielkopolskim z dnia 29 sierpnia 2012 r. w sprawie ustanowienia planu ochrony dla rezerwatu przyrody „Młodno” (Dz. Urz. Województwa Lubuskiego poz. 1610)

</doc>
<doc id="1309222" url="https://pl.wikipedia.org/wiki?curid=1309222" title="Türkler">
Türkler

Türkler – miasto w Turcji w prowincji Antalya, położone na wybrzeżu Morza Śródziemnego. Miasto położone jest około 15 km na zachód od Alanyi, liczy około 25 tysięcy mieszkańców.
Poza turystyką w Türkler rozwija się także ogrodnictwo i budownictwo. Burmistrzem jest Hayri Çavuşoğlu.

</doc>
<doc id="1309223" url="https://pl.wikipedia.org/wiki?curid=1309223" title="10 Pułk Huzarów (Magdeburski)">
10 Pułk Huzarów (Magdeburski)

10 Pułk Huzarów (Magdeburski) (niem. "Magdeburgisches Husarenregiment Nr. 10") – pułk huzarów Cesarstwa Niemieckiego, sformowany 19 listopada 1813.
Stacjonował w Aschersleben oraz Stendal i był przyporządkowany do IV Korpusu Armii Niemieckiej.

</doc>
<doc id="1309225" url="https://pl.wikipedia.org/wiki?curid=1309225" title="Augustus Island">
Augustus Island

Augustus Island – w Archipelagu Bonaparte u wybrzeży Kimberley (Australia), na Oceanie Indyjskim. 
Wyspa ma powierzchnię 190 km² – 22 km długości, a maksymalna szerokość wynosi 16 km. Wnętrze wyspy jest skaliste, wkomponowane w kwarcowe piaskowce. Krajobraz jest naznaczony niezliczonymi bruzdami i szczelinami.

</doc>
<doc id="1309229" url="https://pl.wikipedia.org/wiki?curid=1309229" title="Liczby pierwsze regularne">
Liczby pierwsze regularne



</doc>
<doc id="1309231" url="https://pl.wikipedia.org/wiki?curid=1309231" title="Liczba pierwsza regularna">
Liczba pierwsza regularna



</doc>
<doc id="1309232" url="https://pl.wikipedia.org/wiki?curid=1309232" title="Berthoud">
Berthoud



</doc>
<doc id="1309237" url="https://pl.wikipedia.org/wiki?curid=1309237" title="Ice on Fire">
Ice on Fire

Ice on Fire – to 19. studyjny album brytyjskiego piosenkarza i kompozytora Eltona Johna nagrany w Sol Studios i wydany w roku 1985. Był to pierwszy album od czasów "Blue Moves" przy którego produkcji pracował Gus Dudgeon, który pomógł Eltonowi stać się supergwiazdą. Krążek spotkał się z niewielką pochwałą, a w zestawieniach doszedł jedynie do miejsca 48. W nagraniu utworów "Nikita" i Wrap Her Up" udział wziął George Michael. Mimo miernej sprzedaży albumu obydwie z wymienionych piosenek dotarły do zestawienia Top 20. W piosence "Too Young" pojawili się gościnnie Roger Taylor i John Deacon (perkusista i basista zespołu Queen).
Utwory dodatkowe (wznowienie z 1998).
Wznowiona wersja z 1988 roku nie zawierała "Act of War". Koncertowa wersja "Sorry Seems to be the Hardest Word" nie jest tą samą, która pojawiła się na singlu 12" "Nikita", lecz jest niewykorzystaną wersją z 1977 (Live at Rainbow Rock in May). Nie wiadomo, czemu akurat to nagranie pojawiło się na płycie.

</doc>
<doc id="1309238" url="https://pl.wikipedia.org/wiki?curid=1309238" title="Aad Bak">
Aad Bak

Adrianus Johannes „Aad” Bak (ur. 18 czerwca 1926 w Rotterdamie, zm. 16 stycznia 2009 w Schiedam) – holenderski piłkarz grający na pozycji pomocnika. Jest wychowankiem klubu SBV Excelsior. W latach 1955–1962 grał w Feyenoordzie, dwukrotnie zdobywając z tym klubem mistrzostwo Holandii (w 1961 i 1962 roku). W 1956 rozegrał swój jedyny mecz w reprezentacji Holandii. Po zakończeniu w 1962 roku w wieku 36 lat kariery piłkarskiej pracował jako kasjer w ABN AMRO.

</doc>
<doc id="1309239" url="https://pl.wikipedia.org/wiki?curid=1309239" title="Rezerwat przyrody Mierkowskie Suche Bory">
Rezerwat przyrody Mierkowskie Suche Bory

Mierkowskie Suche Bory – leśny rezerwat przyrody w województwie lubuskim, w powiecie żarskim, w gminach Lubsko i Brody.
Został utworzony w 2006 roku na powierzchni 131,40 ha. W 2018 roku powiększono go do 194,63 ha, przyłączając do niego m.in. obszar zajmowany dotąd przez sąsiadujący użytek ekologiczny „Bagna przy Rabym Kamieniu”.
Obszar rezerwatu objęty jest ochroną czynną.
Podstawa prawna.
Wpisany pod nr rej. woj. – 54.
Położenie.
Rezerwat leży w odległości około 7 km na północny zachód od Lubska – na granicy dwóch krain przyrodniczo-leśnych, Krainy III Wielkopolsko-Pomorskiej, Dzielnicy 6 Pojezierza Lubuskiego oraz Krainy V Śląskiej, Dzielnicy 1 – Równin Dolnośląskich. Obszar w całości leży w głębi dużego kompleksu leśnego będącego w zarządzie Nadleśnictwa Lubsko.
Własność gruntów.
Grunty objęte ochroną stanowią własność Skarbu Państwa w zarządzie Nadleśnictwa Lubsko.
Opis przedmiotu poddanego ochronie.
Rezerwat stanowi kompleks częściowo odsłoniętych wydm śródlądowych. Najwyższym punktem rezerwatu jest tzw. Białogóra o wysokości bezwzględnej 86,5 m n.p.m., będąca jednocześnie jednym z najwyższych punktów w okolicy i punktem widokowym. Pozostałe wały wydmowe biegną przeważnie na wysokościach 70 – 75 m n.p.m., dolinki schodzą do poziomu poniżej 65 m n.p.m.
Na terenie rezerwatu stwierdzono występowanie zaledwie 26 gatunków roślin naczyniowych należących do 16 rodzin. Najliczniej reprezentowane rodziny to wiechlinowate, astrowate i wrzosowate. Jeden stwierdzony na terenie rezerwatu gatunek aster ożota ("Aster linosyris") należy do zagrożonych i ginących w Wielkopolsce i na Pomorzu. Stwierdzono występowanie 7 gatunków mchów charakterystycznych dla siedlisk borowych i suchych. Lista stwierdzonych gatunków porostów liczy 80 taksonów, w tym aż 42 naziemne, spośród których do najcenniejszych należą rzadkie w kraju: karlinka brodawkowata "Pycnothelia papillaria", chrobotek rozetkowy "Cladonia pocillum", chróścik pasterski "Stereocaulon paschale" i chróścik orzęsiony "S. tomentosum". 
Zróżnicowanie zbiorowisk roślinnych rezerwatu jest niewielkie. Szczyty wydm zajmują skrajnie ubogie murawy napiaskowe Spergulo vernalis-Corynephoretum z dominacją szczotlichy siwej oraz obfitym występowaniem mchów i porostów. Największą powierzchnię zajmują suche bory w typie borów chrobotkowych Cladonio-Pinetum, również z bardzo skąpym runem. Na omawianym terenie stwierdzono występowanie wielu gatunków rzadkich i ginących owadów, szczególnie z grupy chrząszczy kózkowatych.
Obszar rezerwatu został włączony do sieci Natura 2000 jako specjalny obszar ochrony siedlisk pod nazwą „Mierkowskie Wydmy” – PLH080039. Ponadto leży on w granicach Obszaru Chronionego Krajobrazu Zachodnie okolice Lubska.
Cel ochrony.
Zachowanie ze względu na szczególne wartości przyrodnicze i naukowe kompleksu ekosystemów borów iglastych, zbiorowisk roślinnych wykształcających się na piaskach wydm śródlądowych oraz siedlisk typowych dla obniżeń natorfowych wraz z charakterystycznymi dla tych ekosystemów gatunkami roślin i zwierząt.

</doc>
<doc id="1309241" url="https://pl.wikipedia.org/wiki?curid=1309241" title="Jukun">
Jukun



</doc>
<doc id="1309242" url="https://pl.wikipedia.org/wiki?curid=1309242" title="Jukunowie">
Jukunowie



</doc>
<doc id="1309243" url="https://pl.wikipedia.org/wiki?curid=1309243" title="Niemiecki Legion Królewski">
Niemiecki Legion Królewski



</doc>
<doc id="1309244" url="https://pl.wikipedia.org/wiki?curid=1309244" title="Jump Up!">
Jump Up!

Jump Up! – to 16. studyjny album brytyjskiego piosenkarza i kompozytora Eltona Johna, wydany w kwietniu 1982 roku. Zawiera między innymi piosenkę „Empty Garden (Hey Hey Johnny)”, będącą hołdem dla Johna Lennona.

</doc>
<doc id="1309245" url="https://pl.wikipedia.org/wiki?curid=1309245" title="Kofler">
Kofler



</doc>
<doc id="1309246" url="https://pl.wikipedia.org/wiki?curid=1309246" title="17 Pułk Huzarów (Brunszwicki)">
17 Pułk Huzarów (Brunszwicki)

17 Pułk Huzarów (Brunszwicki) - (niem. "Braunschweigisches Husaren-Regiment Nr. 17") - pułk huzarów Cesarstwa Niemieckiego, sformowany 1 kwietnia 1809.
Stacjonował w Brunszwiku i był przyporządkowany do X Korpusu Armii Niemieckiej.

</doc>
<doc id="1309248" url="https://pl.wikipedia.org/wiki?curid=1309248" title="Eshu">
Eshu



</doc>
<doc id="1309249" url="https://pl.wikipedia.org/wiki?curid=1309249" title="Joachim Jungius">
Joachim Jungius

Joachim Jungius (ur. 22 października 1587 w Lubece, zm. 23 września 1657 w Hamburgu) – niemiecki matematyk, fizyk i filozof.
Życiorys.
Ukończył gimnazjum w Lubece, następnie studiował metafizykę klasyczną na uniwersytecie w Rostocku, studia na różnych kierunkach kontynuował na Uniwersytecie w Gießen, później także w Padwie. Uzyskał między innymi tytuł profesora matematyki. W 1642 jako pierwszy określił pierwiastki chemiczne jako jednolite substancje, których dalsze rozłożenie jest niemożliwe. Autor licznych prac z dziedziny logiki ("Logica Hamburgensis", 1638), atomistyki, chemii, alchemii i innych nauk.
Ważniejsze dzieła Joachima Jungius'a w katalogu Niemieckiej Biblioteki Narodowej:
"Der Briefwechsel des Joachim Jungius"
"Joachim Jungius' Geometria empirica und Reiß-Kunst"
"Joachim Jungius und sein Zeitalter"
"Aus dem literarischen Nachlass von Joachim Jungius"
"Disputationes Hamburgenses"
"Praelectiones physicae"
"Joachimi Jungii Logicae Hamburgensis additamenta"
"Joachimi Jungii Logica Hamburgensis"
W swoich pracach naukowych stworzył podstawy nowoczesnej morfologii i terminologii botanicznej. Dotyczy to głównie "De plantis doxoscopiae" (druk z 1662) oraz "Isagoge phytoscopica" (druk z 1678), w których pierwszy wprowadził pojęcia topologii do opisu kształtów roślin. Terminologia Jungius'a w dużym stopniu została przejęta przez K. Linneusza.

</doc>
<doc id="1309252" url="https://pl.wikipedia.org/wiki?curid=1309252" title="Khadżuraho">
Khadżuraho



</doc>
<doc id="1309261" url="https://pl.wikipedia.org/wiki?curid=1309261" title="13 Pułk Huzarów im. Króla Włoch Humberta (1 Heski)">
13 Pułk Huzarów im. Króla Włoch Humberta (1 Heski)

13 Pułk Huzarów im. Króla Włoch Humberta (1 Heski) (niem. "Husaren Regiment König Humbert von Italien (1. Kurhessisches) Nr. 13") – pułk huzarów Cesarstwa Niemieckiego, sformowany 22 listopada 1813.
Stacjonował w Brunszwiku i był przyporządkowany do XVI Korpusu Armii Niemieckiej.

</doc>
<doc id="1309264" url="https://pl.wikipedia.org/wiki?curid=1309264" title="Everything is made in China">
Everything is made in China

Everything is made in China (także Eimic) – rosyjska grupa indie rockowa, utworzona w 2005 w Moskwie. 
Styl muzyczny "Eimic" posiada cechy indie i post-rocka, elektroniki i ambientu. Melodie "Eimic" są minimalistyczne, lecz dzięki oprawie stylistycznej, z pomocą wokalnych, elektronicznych i instrumentalnych sampli, są efektowne i nasycone. Wśród muzyków, którzy wywarli wpływ na muzykę "Eimic", można wyróżnić takie zespoły, jak Radiohead, Broken Social Scene, The Smashing Pumpkins, The Most Serene Republic i Mogwai. 
Pierwszy album studyjny został zarejestrowany po dwóch latach wspólnych eksperymentów i twórczych poszukiwań w Kanadzie w studiu Chemical Sound.
Grupa kilkakrotnie wystąpiła w Polsce, m.in. na Open’er Festival 2008.
Dyskografia.
Źródło.

</doc>
<doc id="1309266" url="https://pl.wikipedia.org/wiki?curid=1309266" title="EIMIC">
EIMIC



</doc>
<doc id="1309268" url="https://pl.wikipedia.org/wiki?curid=1309268" title="FDB">
FDB

FDB (ang. "Fluid Dynamic Bearing"; dynamiczne łożysko olejowe) – rodzaj łożyska stosowanego głównie w dyskach twardych i wentylatorach komputerowych. Jego konstrukcja umożliwia zmniejszenia drgań, co wydłuża żywotność i czyni pracę cichszą, przy obrotach w niektórych modelach dysków twardych dochodzących do 10 tys. obrotów na minutę. Łożyska olejowe są pochodnymi łożyska ślizgowego.

</doc>
<doc id="1309270" url="https://pl.wikipedia.org/wiki?curid=1309270" title="Hellish Videos">
Hellish Videos

Hellish Videos – zbiór wszystkich teledysków power metalowego zespołu Helloween wydanych przed datą 2005, kiedy to wydano tę kompilację na DVD. Okładka, tradycyjnie już, zawiera dynię, która jest symbolem zespołu. Każda z piosenek, oprócz Halloween, została wydana wcześniej jako singel.

</doc>
<doc id="1309274" url="https://pl.wikipedia.org/wiki?curid=1309274" title="Rezerwat przyrody Gorzowskie Murawy">
Rezerwat przyrody Gorzowskie Murawy

Gorzowskie Murawy – stepowy rezerwat przyrody w województwie lubuskim, w Gorzowie Wielkopolskim.
Obszar rezerwatu objęty jest ochroną czynną.
Podstawa prawna.
Nr rej. woj. – 55
Właściciel, zarządzający.
Rezerwat leży na gruntach komunalnych miasta Gorzowa Wielkopolskiego, nadzór sprawuje Regionalny Konserwator Przyrody.
Opis przedmiotu poddanego ochronie.
Rezerwat leży w zachodniej części miasta Gorzowa, w dzielnicy Wieprzyce. Kompleks muraw w rezerwacie należy do najcenniejszych tego typu obiektów w Polsce Zachodniej. Bogactwo gatunków roślin oraz stan zachowania zbiorowisk roślinnych sprawiają, że obszar ten jest pod względem przyrodniczym niezwykle atrakcyjny. Murawa ostnicowa "Potentillo – Stipetum capillatae" należy do najcenniejszych zbiorowisk roślinnych na terenie rezerwatu. Występuje na stromych stokach o ekspozycji południowej, południowo-zachodniej, południowo-wschodniej, na glebach o odczynie zasadowym. Dominują tu trawy kępowe takie jak ostnica włosowata, kostrzewa szczeciniasta, tymotka Boehmera. Licznie występują tu także dwuliścienne gatunki ciepłolubne takie jak: szałwia łąkowa, pięciornik piaskowy, krwawnik panoński. Najciekawszy fragment tych muraw znajduje się w części południowo-zachodniej rezerwatu. Oprócz muraw ostnicowych na terenie rezerwatu występują jeszcze murawy: kłosownicowa oraz szczotlichowa. Za gatunki specjalnej troski na obszarze rezerwatu uznać należy rzadkie i zagrożone gatunki kserotermicznych roślin – pajęcznica liliowata, ostnica włosowata, ostrołódka kosmata, dzwonek syberyjski, kruszczyk szerokolistny, goździk piaskowy, paprotka zwyczajna, pierwiosnek lekarski, kocanka piaskowa, kruszyna pospolita, bluszcz pospolity, są to rośliny objęte ochroną gatunkowa ścisłą i częściową.
Cel ochrony.
Zachowanie zbiorowisk roślinności kserotermicznej, szczególnie muraw ostnicowych, kłosownicowych i szczotlichowych oraz stanowisk gatunków roślin i zwierząt, między innymi ostnicy włosowatej, pajęcznicy liliowatej, dzwonka syberyjskiego, ostrołódki kosmatej, świergotka polnego i ślimaka żeberkowanego.
Nie podlega ochronie w zakresie prawa międzynarodowego.

</doc>
<doc id="1309276" url="https://pl.wikipedia.org/wiki?curid=1309276" title="Johannes Gad">
Johannes Gad

Johannes Wilhelm Gad (ur. 30 czerwca 1842 w Poznaniu, zm. 1 lutego 1926 w Pradze) – niemiecki fizjolog, profesor Uniwersytetu Fryderyka Wilhelma w Berlinie i Niemieckiego Uniwersytetu w Pradze.
Życiorys.
Syn Wilhelma Gada i Luise von Koppy. Ukończył Gimnazjum Fryderyka Wilhelma w Berlinie, następnie studiował na Uniwersytecie w Berlinie i Würzburgu. Pracował w Berliner Physiologische Institut przy Uniwersytecie Berlińskim, początkowo jako asystent Emila du Bois-Reymonda, potem przeniósł się do Würzburga, gdzie był asystentem Adolfa Ficka i habilitował się z fizjologii (1880). Od 1884 roku w Berlinie. W roku akademickim 1893/94 wykładał gościnnie fizjologię na Western Reserve University w Cleveland, Ohio. W 1887 roku razem z Sigmundem Exnerem założył Zentralblatt für Physiologie. Był następcą profesora Heringa na stanowisku kierownika Wydziału Fizjologii Uniwersytetu w Pradze w 1895, której to uczelni został później dziekanem. Jego uczniami byli m.in. Wertheimer, Levy-Dorn, Porter, Sawyer, Piotrowski, Kohnstamm. Współpracował też z Alfredem Goldscheiderem, M. Josephem, J. F. Heymansem, C. Wursterem, W. Cowlem, Gheorghe Marinescu.
W 1874 ożenił się z Klarą Boltz, córką Augusta Boltza. Mieli pięcioro dzieci: Evę (1875), Korę (1876), Luise (1880), Clarę (1882) i Johannesa (1888).
Dorobek naukowy.
W 1896 roku razem z Edwardem Flatauem opublikował pracę na temat prawa Bastiana-Brunsa. Badał metabolizm kwasu mlekowego w mięśniach podczas skurczu.

</doc>
<doc id="1309278" url="https://pl.wikipedia.org/wiki?curid=1309278" title="Włodzimierz Laskowski">
Włodzimierz Laskowski

Włodzimierz Laskowski (ur. 30 stycznia 1886 w Rogoźnie, zm. 8 sierpnia 1940 w Mauthausen-Gusen) – polski duchowny katolicki, błogosławiony Kościoła katolickiego.
Życiorys.
Był synem Stanisława i Klementyny z domu Głowińskiej. Po ukończeniu Seminarium Duchownego w Poznaniu przyjął 1 marca 1914 roku święcenia kapłańskie. Był wikariuszem w Modrzu, Ostrowie Wielkopolskim i w parafii św. Marcina w Poznaniu. Pełnił też funkcję sekretarza generalnego Caritasu (od 1 stycznia 1917 roku), a także dyrektora gospodarczego w seminarium duchownym w Poznaniu (od 1923 r.). Do objęcia parafii w Lwówku pracował w kurii metropolitalnej, a w 1930 roku objął obowiązki dziekana lwóweckiego.
Po wybuchu II wojny światowej został aresztowany 15 marca 1940 r., po czym torturowany był w Forcie VII w Poznaniu, a następnie przewieziony do niemieckiego obozu koncentracyjnego Dachau z numerem obozowym 11160. Ostatnim etapem jego życia okazał się obóz koncentracyjny w Gusen gdzie trafił 2 sierpnia 1940 roku. Został tam bestialsko zakatowany. Według relacji świadków konał z imieniem Jezusa na ustach.
Beatyfikowany przez papieża Jana Pawła II w Warszawie 13 czerwca 1999 roku w grupie 108 polskich męczenników.

</doc>
<doc id="1309290" url="https://pl.wikipedia.org/wiki?curid=1309290" title="2 Pułk Strzelców Konnych Cesarstwa Niemieckiego">
2 Pułk Strzelców Konnych Cesarstwa Niemieckiego

2 Pułk Strzelców Konnych – ("Jäger-Regiment zu Pferde Nr. 2") pułk kawalerii niemieckiej, sformowany 1 października 1905. Był jednym z 13 pułków strzelców konnych w armii niemieckiej.
Stałym garnizonem tej jednostki była miejscowość Langensalza. Oddział wchodził w skład XI Korpusu Armii Niemieckiej.

</doc>
<doc id="1309291" url="https://pl.wikipedia.org/wiki?curid=1309291" title="Bruzdownica">
Bruzdownica

Bruzdownica – elektronarzędzie ułatwiające wykonywanie w murach wgłębień pod kable i rury. Silnik elektryczny bruzdownicy napędza dwie diamentowe tarcze (identyczne jak stosowane w szlifierkach kątowych). Odstęp pomiędzy tarczami jest regulowany dzięki zastosowaniu tulejek dystansowych. Wirujące tarcze są zabezpieczone osłoną, która jest mocowana do metalowej stopy umożliwiającej przesuwanie narzędzia po podłożu. Bruzdownica umożliwia wycinanie w podłożu dwóch równoległych szczelin. Materiał pozostały pomiędzy szczelinami jest usuwany przy pomocy młota obrotowo-udarowego lub młota kującego. Zastosowanie bruzdownicy ułatwia kucie szczelin o ustalonej szerokości i głębokości. Podczas cięcia muru bruzdownicą powstają duże ilości pyłu, dlatego są one wyposażone w króćce umożliwiające podłączenie odkurzacza.

</doc>
<doc id="1309297" url="https://pl.wikipedia.org/wiki?curid=1309297" title="Rezerwat przyrody Mesze">
Rezerwat przyrody Mesze

Mesze – wodny rezerwat przyrody w województwie lubuskim, w powiecie nowosolskim, w gminie Kolsko.
Obszar rezerwatu objęty jest ochroną ścisłą.
Podstawa prawna.
Nr rej. woj. – 28
Właściciel, zarządzający.
Skarb Państwa, Nadleśnictwo Sława Śląska
Opis przedmiotu poddanego ochronie.
Jezioro Mesze jest położone w mezoregionie Pojezierza Sławskiego, jest ono pochodzenia polodowcowego z okresu zlodowacenia bałtyckiego. Teren rezerwatu stanowi prawie zamknięta dolina ze spadzistymi brzegami, jeziorem i bagnami. Tereny otaczające rezerwat to gliny zwałowe dennomorenowe, na terenie tym występują również kemy i płaty piasków wodno-lądowych. W lasach na tym terenie przeważają równiny. W jeziorze Mesze proces lądowienia zbiornika odbywa się wskutek zarastania lustra wody, czyli tworzenia się pła. Część zach. i wsch. zbiornika to bagna – mszary położone na przedłużeniu jeziora. Zbocza doliny pokryte są zbiorowiskami leśnymi. Bagna należy zaliczyć do typu torfowisk przejściowych, jednak wykazujących cechy torfowisk niskich. Występują tu zbiorowiska darniowe złożone głównie z turzyc i dużego udziału mszaków oraz zbiorowiska turzyc kępkowych z dużym udziałem szuwarów. W prawie całym rezerwacie wyraźny wpływ na kształtowanie poszczególnych biocenoz mają czynniki antropogenne.
Cel ochrony.
Zachowanie zarastającego jeziora z charakterystycznymi zespołami oraz rzadkimi gatunkami roślin wodno-błotnych.
Rezerwat położony jest w granicach obszaru specjalnej ochrony ptaków „Pojezierze Sławskie” PLB300011 sieci Natura 2000.
Nie podlega ochronie w zakresie prawa międzynarodowego.

</doc>
<doc id="1309299" url="https://pl.wikipedia.org/wiki?curid=1309299" title="Naval Station Rota">
Naval Station Rota

Naval Station Rota (NAVSTA Rota) – baza marynarki wojennej Stanów Zjednoczonych w hiszpańskiej Rocie, współużytkowana wraz z hiszpańską marynarką wojenną. W czasach zimnej wojny najbardziej strategiczna baza amerykańskiej Marynarki Wojennej – port macierzysty 16 Eskadry Okrętów Podwodnych, trzonu strategicznych sił jądrowych Floty Atlantyku. Od tego czasu, Stany Zjednoczone są jedynie dzierżawcą części bazy floty Hiszpanii ("Base Naval de Rota"), z możliwością wywieszenia amerykańskiej flagi jedynie w szczególnych okolicznościach, np. amerykańskich świąt państwowych, aby na podstawie umowy "Agreement for Defense Cooperation" prowadzić wspólne operacje morskie.
26 września 1953 roku Stany Zjednoczone zawarły z Hiszpanią umowę o Wzajemnej Obronie, Pomocy Ekonomicznej i Obronnej. Na jej podstawie Stany Zjednoczone rozpoczęły budowę bazy morskiej w Rocie. Po zakończeniu jej budowy, baza zaczęła być współużytkowana zarówno przez flotę amerykańską, jak też hiszpańską. Od 28 stycznia 1964 roku, najważniejszym użytkownikiem bazy stała się amerykańska 16 Eskadra Okrętów Podwodnych, w skład której wchodziły okręty typu "Lafayette", "James Madison" oraz "Benjamin Franklin" – nosiciele strategicznych pocisków balistycznych SLBM Polaris i Poseidon. W roku 1979, na skutek zawartego w 1976 r. Traktatu o Przyjaźni i Współpracy pomiędzy Hiszpanią a USA, 16 Eskadrę przeniesiono do nowo utworzonej w tym celu Naval Submarine Base Kings Bay w Georgii, na wschodnim wybrzeżu Stanów Zjednoczonych. Baza w Rocie wciąż jednak używana jest przez obydwie marynarki wojenne, przy czym za bezpieczeństwo zewnętrzne bazy odpowiada flota Hiszpanii, obydwie zaś floty odpowiedzialne są za bezpieczeństwo wewnętrzne.
Baza w Rocie, ze względu na swe strategiczne położenie w pobliżu Cieśniny Gibraltarskiej, jest ważnym centrum kontroli ruchu morskiego. Szczególnego znaczenia kontrola ta nabrała w latach sześćdziesiątych i siedemdziesiątych XX wieku, w okresie intensyfikacji działalności nawodnej i podwodnej floty radzieckiej na obszarze Morza Śródziemnego. Pierwotnie zadania kontroli ruchu w cieśninę pełniło przede wszystkim lotnictwo morskie bazy w Rocie, z czasem jednak główny ciężar tego typu zadań przejęła na siebie VI Flota Stanów Zjednoczonych, dla której baza w Rocie stanowi punkt oparcia.
Od lutego 2014 roku, w bazie stacjomują amerykańskie okręty systemu antybalistycznego Aegis, europejskiego systemu obrony antybalistycznej NATO.

</doc>
<doc id="1309302" url="https://pl.wikipedia.org/wiki?curid=1309302" title="3 Pułk Strzelców Konnych Cesarstwa Niemieckiego">
3 Pułk Strzelców Konnych Cesarstwa Niemieckiego

3 Pułk Strzelców Konnych – ("Jäger-Regiment zu Pferde Nr. 3") pułk kawalerii niemieckiej, sformowany 1 października 1905. Był jednym z 13 pułków strzelców konnych w armii niemieckiej.
Stałym garnizonem tej jednostki była miejscowość Colmar. Oddział wchodził w skład XV Korpusu Armii Niemieckiej.

</doc>
<doc id="1309304" url="https://pl.wikipedia.org/wiki?curid=1309304" title="Nacieki jaskiniowe">
Nacieki jaskiniowe



</doc>
<doc id="1309308" url="https://pl.wikipedia.org/wiki?curid=1309308" title="Próg gitarowy">
Próg gitarowy



</doc>
<doc id="1309311" url="https://pl.wikipedia.org/wiki?curid=1309311" title="Sejsmometr">
Sejsmometr



</doc>
<doc id="1309312" url="https://pl.wikipedia.org/wiki?curid=1309312" title="Sejsmograf">
Sejsmograf

Sejsmograf (gr.) – urządzenie do wykrywania i rejestracji drgań skorupy ziemskiej (przemieszczeń, prędkości lub przyspieszenia) wywołanych wstrząsami naturalnymi lub sztucznymi.
Głównym elementem sejsmografu jest sejsmometr, którego podstawową częścią jest masa bezwładna zawieszona tak, że tworzy wahadło fizyczne (pionowe lub poziome). W sejsmografach o ruchomym wahadle okres drgań własnych wahadła powinien być duży w porównaniu z okresem drgań gruntu, gdyż wtedy wahadło można traktować jako stały punkt odniesienia, względem którego określa się wielkość i kierunek drgań gruntu. Drgania gruntu są przetwarzane na impulsy elektryczne, wzmacniane i rejestrowane za pośrednictwem galwanometru na taśmie światłoczułej (w systemach tradycyjnych, wychodzących z użycia) lub w pamięci komputera (w rozwiązaniach nowoczesnych). Sejsmografy pozwalają uzyskiwać powiększenia drgań gruntu rzędu kilku milionów. 
Coraz częściej stosuje się sejsmografy z nieruchomym wahadłem, w których mierzy się siłę potrzebną do utrzymania wahadła nieruchomo. Okres drgań własnych wahadła nie jest wtedy bardzo istotny i nawet sejsmograf z małym wahadłem może rejestrować fale długookresowe (o okresie do kilkudziesięciu minut). Pozwala to na znaczne zmniejszenie masy i rozmiarów przyrządu. Zapis drgań gruntu przez sejsmograf nosi nazwę sejsmogramu. Pozwala na wyznaczenie czasu przyjścia fal sejsmicznych różnego typu do stacji sejsmologicznej oraz na określenie amplitud i okresów tych fal. Do rejestracji bardzo powolnych drgań (o okresach kilkudziesięciu minut) można też stosować niektóre grawimetry.
W zależności od specyficznych rozwiązań konstrukcyjnych można sejsmografy podzielić:
Pierwsze takie urządzenie skonstruował Zhang Heng w 132 roku w Chinach. Główną część stanowił wysoki na 2,5 metra dzban wykonany z brązu, z ośmioma smokami dookoła, trzymających w paszczach żelazne kule. Pod głową każdego smoka siedziała ropucha z otwartymi ustami. W środku dzbana znajdowało się wahadło, które wprawiane było w drganie na skutek wstrząsów ziemi. Wahadło dzięki systemowi dźwigni zwalniało blokadę w głowie jednego ze smoków i kula wpadała do ust żaby. Dzięki temu można było odczytać kierunek trzęsienia ziemi i odpowiednio wcześnie zareagować. Replika takiego sejsmografu prezentowana była na wystawie plenerowej w Warszawie w czerwcu 2008 roku.

</doc>
<doc id="1309317" url="https://pl.wikipedia.org/wiki?curid=1309317" title="4 Pułk Strzelców Konnych Cesarstwa Niemieckiego">
4 Pułk Strzelców Konnych Cesarstwa Niemieckiego

4 Pułk Strzelców Konnych – ("Jäger-Regiment zu Pferde Nr. 4") pułk kawalerii niemieckiej, sformowany 1 października 1906. Był jednym z 13 pułków strzelców konnych w armii niemieckiej.
Stałym garnizonem tej jednostki był Grudziądz (niem. "Graudenz"). Oddział wchodził w skład XVII Korpusu Armii Niemieckiej.

</doc>
<doc id="1309318" url="https://pl.wikipedia.org/wiki?curid=1309318" title="Grand Prix Belgii 1958">
Grand Prix Belgii 1958

Grand Prix Belgii 1958 (oryg. Grand Prix de Belgique), Grand Prix Europy 1958 – 5. runda Mistrzostw Świata Formuły 1 w sezonie 1958, która odbyła się 15 czerwca 1958 po raz 8. na torze Circuit de Spa-Francorchamps.
18. Grand Prix Belgii, 8. zaliczane do Mistrzostw Świata Formuły 1.
Cliff Allison zdobył pierwsze punkty dla zespołu Lotus za miejsce 4.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 6 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309320" url="https://pl.wikipedia.org/wiki?curid=1309320" title="Charles Norrie">
Charles Norrie

Charles Willoughby Moke Norrie, 1. baron Norrie (ur. 26 września 1893 w Brompton, Londyn, zm. 25 maja 1977 w Wantage, Oxfordshire) – brytyjski generał i polityk, w latach 1952–1957 gubernator generalny Nowej Zelandii.
Życiorys.
Ukończył Eton College oraz Królewską Akademię Wojskową w Sandhurst. Od 1913 służył jako zawodowy żołnierz. Brał udział w obu wojnach światowych. Podczas pierwszej został czterokrotnie ranny. W trakcie drugiej doszedł do stopnia generalskiego i brał udział m.in. w walkach o Tobruk. W 1942 powrócił do Wielkiej Brytanii, a wkrótce potem przeszedł w stan spoczynku.
W 1944 rozpoczął karierę polityczną jako gubernator Australii Południowej. Sześć lat później przeniósł się do Nowej Zelandii, gdzie objął formalnie najwyższe w państwie stanowisko gubernatora generalnego. Pod koniec swojej kadencji, 22 sierpnia 1957 został kreowany parem jako baron Norrie z Wellington.

</doc>
<doc id="1309323" url="https://pl.wikipedia.org/wiki?curid=1309323" title="Grand Prix Belgii 1961">
Grand Prix Belgii 1961

Grand Prix Belgii 1961 (oryg. Grand Prix de Belgique) – 3. runda Mistrzostw Świata Formuły 1 w sezonie 1961, która odbyła się 18 czerwca 1961 po raz 10. na torze Circuit de Spa-Francorchamps.
21. Grand Prix Belgii, 10. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Konstruktorzy punktowali wg klucza 8-6-4-3-2-1. Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1309325" url="https://pl.wikipedia.org/wiki?curid=1309325" title="Grand Prix Belgii 1962">
Grand Prix Belgii 1962

Grand Prix Belgii 1962 (oryg. Grand Prix de Belgique) – 3. runda Mistrzostw Świata Formuły 1 w sezonie 1962, która odbyła się 17 czerwca 1962, po raz 11. na torze Circuit de Spa-Francorchamps.
22. Grand Prix Belgii, 11. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1309327" url="https://pl.wikipedia.org/wiki?curid=1309327" title="Rezerwat przyrody Łęgi koło Słubic">
Rezerwat przyrody Łęgi koło Słubic

Rezerwat przyrody Łęgi koło Słubic – leśny rezerwat przyrody w województwie lubuskim, w powiecie słubickim, w gminie Słubice.
Podstawa prawna.
Nr rej. Woj. – 50
Właściciel, zarządzający.
Skarb Państwa w zarządzie Nadleśnictwa Rzepin
Powierzchnia pod ochroną.
376,19 ha (akt powołujący z 2003 roku podawał 397,94 ha)
Opis przedmiotu poddanego ochronie.
W skład rezerwatu „Łęgi koło Słubic” wchodzą dwa kompleksy lasów łęgowych – południowy i północny. Kompleks południowy stanowi zwarty obszar lasów leżący ok. 1 km na południe od Słubic i zajmuje całą szerokość doliny o powierzchni 120 ha. Kompleks północny ma charakter bardziej wydłużony, rozciąga się między Słubicami a Nowym Lubuszem.
Obszary te stanowią mozaikę lasów łęgowych dominacja dębu szypułkowego, śródleśnych łąk i polan, oraz niewielkich starorzeczy. Stanowi jeden z większych kompleksów ekosystemów chronionych w zachodniej Polsce. Szata roślinna obiektu jest typowa dla dużej doliny rzecznej. W części południowej jest to fitokompleks lasów i zarośli łęgowych, w części północnej – kompleks lasów łęgowych, mannowisk, mozgowisk, płatów wiklin nadrzecznych, łęgu wierzbowego i fragmentu łęgu jesionowego. Na terenie rezerwatu zanotowano występowanie 111 gatunków roślin naczyniowych z 21 zbiorowisk roślinnych, w tym gatunki objęte ochroną prawną. Stwierdzono występowanie 48 gatunków ptaków z liczną populacją dzięcioła średniego.
Ochrona.
Celem ochrony rezerwatu jest zachowanie ze względu na szczególne wartości przyrodnicze lasów łęgowych o cechach naturalnych wraz z charakterystycznymi gatunkami roślin i zwierząt, a także utrzymanie ciągłości spontanicznie zachodzących naturalnych procesów przyrodniczych w obszarze.
Według obowiązującego planu ochrony ustanowionego w 2015 roku (z późniejszymi zmianami), obszar rezerwatu objęty jest ochroną czynną.
Rezerwat położony jest w granicach dwóch obszarów sieci Natura 2000: obszaru specjalnej ochrony ptaków „Dolina Środkowej Odry” PLB080004 oraz specjalnego obszaru ochrony siedlisk „Łęgi Słubickie” PLH080013.

</doc>
<doc id="1309331" url="https://pl.wikipedia.org/wiki?curid=1309331" title="Grand Prix Belgii 1963">
Grand Prix Belgii 1963

Grand Prix Belgii 1963 (oryg. Grand Prix de Belgique) – 2. runda Mistrzostw Świata Formuły 1 w sezonie 1963, która odbyła się 9 czerwca 1963, po raz 12. na torze Circuit de Spa-Francorchamps.
23. Grand Prix Belgii, 12. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309333" url="https://pl.wikipedia.org/wiki?curid=1309333" title="Grand Prix Belgii 1964">
Grand Prix Belgii 1964

Grand Prix Belgii 1964 (oryg. Grand Prix de Belgique) – 3. runda Mistrzostw Świata Formuły 1 w sezonie 1964, która odbyła się 14 czerwca 1964, po raz 13. na torze Spa-Francorchamps.
24. Grand Prix Belgii, 13. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309335" url="https://pl.wikipedia.org/wiki?curid=1309335" title="Elon (Izrael)">
Elon (Izrael)

Elon (hebr. אילון) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("HaTenoa’a HaKibbutzit").
Położenie.
Kibuc Elon jest położony na wysokości 306 metrów n.p.m. w górzystej okolicy północno-zachodniej części Górnej Galilei. Leży na północno-zachodnim skraju zboczy góry Har HaGlili (551 m n.p.m.). Na północy przebiega wadi strumienia Becet, za którym wznosi się wysoka na 200 metrów skarpa Wyżyny Adamit (ok. 460 m n.p.m.). Na północnym wschodzie jest wadi strumienia Galil, za którym wznosi się góra Har Uchman (451 m n.p.m.). Na południu przepływa strumień Cuva, i dalej wadi strumienia Keziw, za którym jest położony zamek Montfort. Okoliczny teren opada w kierunku zachodnim do wzgórz Zachodniej Galilei. Położone wokół wzgórza są zalesione. W otoczeniu Elon znajdują się kibuce Adamit i Gaton, moszawy Ja’ara, Zarit, Szomera, Ewen Menachem, Goren, En Ja’akow, Manot i Awdon, wsie komunalne Gornot ha-Galil i Micpe Hilla, oraz arabska wieś Aramisza. Na północny wschód od kibucu znajduje się baza wojskowa "Szomera".
Podział administracyjny.
Elon jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Na początku XX wieku tutejszą ziemię wykupił od arabskich właścicieli Żydowski Fundusz Narodowy. Grupa założycielska kibucu zawiązała się w 1935 roku w Petach Tikwie. W jej skład wchodzili członkowie młodzieżowej organizacji syjonistycznej Ha-Szomer Ha-Cair, którzy przeszli szkolenie w Polsce. W październiku 1938 roku Żydowski Fundusz Narodowy przekazał im 40 hektarów ziemi w tej okolicy. Dzięki temu założyli kibuc, który był typową osadą obronną z wieżą strażniczą i obronną palisadą. W owym czasie trwało arabskie powstanie w Palestynie, i nowy kibuc został kilkakrotnie ostrzelany przez Arabów. Mieszkańcy prowadzili prace rekultywacji okolicznych skalistych gruntów, rozwijając przy tym nowe metody rolnictwa w trudnych górskich warunkach. Największą trudnością był jednak niedobór pitnej wody, którą dostarczano z pobliskiego strumienia Becet. Na tablicy ogłoszeń wisiało wówczas następujące ogłoszenie: "„Członkowie proszeni są o korzystanie co najwyżej z 4 szklanek wody dziennie.”"
Niektórzy mieszkańcy szybko zdali sobie sprawę, że działalność rolnicza nie przynosi wystarczających dochodów, by uzyskać samowystarczalność ekonomiczną. Z tego powodu zaczęli bardzo szybko poszukiwać nowych źródeł dochodu, prowadząc różnorodną działalność rzemieślniczą i produkcyjną. Gdy w 1944 roku kibuc odwiedził przywódca ruchu syjonistycznego Chaim Weizman, powiedział on: "„Widzę, że nie macie surowców, ale macie jedną bezcenną substancję i jest nią człowiek, który tutaj w górach zwrócił się w stronę działalności produkcyjnej. Jest to niesamowite nawet dla Szwajcarii, która dobrze rozwija się w dziedzinie przemysłu.”"
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Mieszkańcy zdecydowali się jednak na pozostanie w swoim kibucu, i gdy kilka dni później wybuchła wojna domowa w Palestynie, zostali całkowicie odcięci od pozostałej żydowskiej społeczności w Brytyjskim Mandacie Palestyny. W rejonie kibucu działały siły Arabskiej Armii Wyzwoleńczej, które sparaliżowały żydowską komunikację w prawie całej Galilei. Podczas trwającego sześć miesięcy oblężenia kibucu zorganizowano udaną operację ewakuowania wszystkich dzieci (przewieziono je do Hajfy). Podczas I wojny izraelsko-arabskiej w październiku 1948 roku Izraelczycy przeprowadzili operację „Hiram”, w trakcie której oczyszczono okolicę z arabskich milicji i zniesiono blokadę kibucu Elon. Po wojnie nastąpiła rozbudowa kibucu, a nowi mieszkańcy wzmocnili jego siłę gospodarczą. Bliskie sąsiedztwo granicy libańskiej powodowało, że kibuc wielokrotnie padał ofiarą ostrzału prowadzonego przez terrorystów z terytorium Libanu. W latach 90. XX wieku kibuc przeżywał poważne trudności finansowe, które doprowadziły do przeprowadzenia w 2000 roku procesu częściowej prywatyzacji i restrukturyzacji. W następnych latach w zachodniej części kibucu wybudowano nowe osiedle mieszkaniowe, którego domy zostały wystawione na sprzedaż.
Edukacja.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu Kabri.
Kultura i sport.
W kibucu znajduje się ośrodek kultury z biblioteką. Znajduje się tutaj unikatowy ośrodek muzyczny "Keszet Elon", w którym każdego roku uczy się około pięćdziesięciu młodych skrzypków z całego świata. Z obiektów sportowych jest basen pływacki, sala sportowa z siłownią, korty tenisowe oraz boisko do piłki nożnej.
Turystyka.
Kibuc stanowi dogodny punkt wypadowy do wycieczek po górach Górnej Galilei. W jego pobliżu znajdują się rezerwat przyrody strumienia Becet, rezerwat przyrody strumienia Keziw oraz zamek krzyżowców Montfort. W kibucu można wynająć pokoje noclegowe.
Gospodarka.
Lokalna gospodarka opiera się na rolnictwie i sadownictwie. Uprawy obejmują banany, awokado, tytoń, ciecierzycę, bawełnę i winorośl. Dodatkowo przy kibucu jest ferma drobiu i stodoła bydła. Swoją działalność prowadzi tutaj spółka "Eshet Eilon", produkująca systemy do sortowania i pakowania warzyw oraz owoców. Firma "Mosaic Eilon" produkuje ozdobne mozaiki.
Infrastruktura.
W kibucu jest sklep wielobranżowy, ośrodek zdrowia, warsztat mechaniczny i stolarnia.
Komunikacja.
Wzdłuż południowej granicy kibucu przebiega droga nr 899, którą jadąc na zachód, dojeżdża się do moszawu Ja’ara lub jadąc na wschód, dojeżdża się do moszawu Goren.

</doc>
<doc id="1309337" url="https://pl.wikipedia.org/wiki?curid=1309337" title="Grand Prix Belgii 1965">
Grand Prix Belgii 1965

Grand Prix Belgii 1965 (oryg. Grand Prix de Belgique), Grand Prix Europy 1965 – 3. runda Mistrzostw Świata Formuły 1 w sezonie 1965, która odbyła się 13 czerwca 1965, po raz 14. na torze Spa-Francorchamps.
25. Grand Prix Belgii, 14. zaliczane do Mistrzostw Świata Formuły 1.
Wyniki.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1309340" url="https://pl.wikipedia.org/wiki?curid=1309340" title="Sorabija">
Sorabija

Sorabija – stowarzyszenie studentów działające w Lipsku. Założone zostało 10 grudnia 1716 jako Stowarzyszenie Łużyckich Kaznodziejów.
Historia stowarzyszenia.
Pierwsze 50 lat.
Dwa wieki po reformacji wykształcił się w Łużyczanach cel udostępnienia Pisma Świętego w ich ojczystym języku. Dwaj łużyccy studenci teologii na "Alma Mater Lipsinensis" opowiedzieli się za wykładaniem Biblii w językach łużyckich, aby dotrzeć do ludności łużyckiej słabo mówiącej po niemiecku. Przy pomocy akademickich profesorów spisali oni krótki katechizm. Dnia 10 lutego 1716 sześciu łużyckich studentów oficjalnie ogłosiło powstanie "Wendisches Predigerkolloquium". Członkowie stowarzyszenia pozdrawiali się okrzykiem: "Soraborum saluti" ("Niechaj żyją Łużyczanie!"). Hymn organizacji brzmiał:
 Sorabija - haleluja
 Sorabija - haleluja
 Zaklate - fufcich
 Zaklate - fufcich
 Hej !

</doc>
<doc id="1309343" url="https://pl.wikipedia.org/wiki?curid=1309343" title="Emil du Bois-Reymond">
Emil du Bois-Reymond

Emil du Bois-Reymond (ur. 7 listopada 1818 w Berlinie, zm. 26 grudnia 1896 tamże) – niemiecki lekarz i zoolog, prekursor eksperymentalnej elektrofizjologii, badacz systemu nerwowego. Brat matematyka Paula Du Bois-Reymonda (1831–1889). Jego synem był René du Bois-Reymond (1863–1936).
Ukończył Kolegium Francuskie w Neuchâtel (dziś część Berlina), a w 1836 wstąpił na Uniwersytet Humboldtów w Berlinie. Początkowo nie był zdecydowany co studiować, zastanawiał się nad geologią, był także zafascynowany badaniami teologa Augusta Neandera, w końcu jednak wybrał medycynę, w dużym stopniu pod wpływem cenionego wykładowcy i uczonego Müllera. W 1840 został asystentem Müllera, wkrótce pod wpływem pracy włoskiego uczonego Carlo Matteucci zainteresował się bioelektrycznością zwierząt. Badał ryby elektryczne.
Od śmierci Müllera w 1858 Bois-Reymond był, aż do swojej śmierci, profesorem na katedrze fizjologii uniwersytetu berlińskiego i dyrektorem Instytutu Fizjologii. W 1851 został też członkiem Berlińskiej Akademii Nauk.
Du Bois-Reymond znany jest także jako autor wyrażenia Ignoramus et ignorabimus będącego wyrazem jego niewiary w nieograniczone możliwości poznania ludzkiego.
Jednym z jego uczniów był Karl Sachs.

</doc>
<doc id="1309344" url="https://pl.wikipedia.org/wiki?curid=1309344" title="Bagna Derlicz">
Bagna Derlicz

Bagna Derlicz – zespół dużych kompleksów torfowiskowych położonych w kwartałach: 117, 118 i 148 Puszczy Białowieskiej, niedaleko Nowosad. Bagna porośnięte są przez drzewostan składający się w większości z brzozy omszonej z dużą domieszką olszy czarnej, sosny zwyczajnej i roślinność bagienną. Ma tu swoje stanowisko wiąz szypułkowy. Duże, kilkudziesięciohektarowe fragmenty ponad stuletniego lasu, miejsca gniazdowania ptaków drapieżnych, występowanie wilka szarego, i rysia złożyły się na utworzenie w tym miejscu rezerwatu przyrody (w ramach Rezerwatu Lasy Naturalne Puszczy Białowieskiej powołanego w 2003 roku). Na południe od Bagien Derlicz rozciąga się uroczysko Sorocza Nóżka znajdujące się w okolicach miejscowości o tej samej nazwie. Ze wschodniej części bagien bierze swój początek rzeka Łutownia.
Borealne brzeziny bagienne porastające Bagna Derlicz ulegały podczas eksploatacji Puszczy Białowieskiej szybkiej degradacji. Do końca lat 90 XX wieku bagna znajdowały się na skraju silnego zanieczyszczenia gazowego. Wprowadzenie nowych regulacji, (m.in. budowa progów kamiennych), wpłynęło korzystnie na ekosystem i zauważalne są już procesy regeneracji. Na początku bieżącego stulecia wyraźnie zmniejszyła się też ilość emisji zanieczyszczeń gazowych.

</doc>
<doc id="1309346" url="https://pl.wikipedia.org/wiki?curid=1309346" title="Grand Prix Belgii 1966">
Grand Prix Belgii 1966

Grand Prix Belgii 1966 (oryg. Grand Prix de Belgique) – 2. runda Mistrzostw Świata Formuły 1 w sezonie 1966, która odbyła się 12 czerwca 1966, po raz 15. na torze Spa-Francorchamps.
26. Grand Prix Belgii, 15. zaliczane do Mistrzostw Świata Formuły 1.

</doc>
<doc id="1309347" url="https://pl.wikipedia.org/wiki?curid=1309347" title="Bet ha-Emek">
Bet ha-Emek

Bet ha-Emek (hebr. בית העמק) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Bet ha-Emek jest położony na wysokości 50 metrów n.p.m. na zboczach wzgórz Zachodniej Galilei. Okoliczny teren łagodnie opada w kierunku zachodnim na równinę przybrzeżną Izraela. Na południe od osady przepływa strumień Zoch, a na północy strumień Bet ha-Emek. W otoczeniu znajdują się miasta Akka i Naharijja, miejscowości Kafr Jasif, Dżudajda-Makr i Mazra’a, kibuce Szamerat, Lochame ha-Geta’ot i Ewron, moszawy Netiw ha-Szajjara, Amka i Regba, wioska komunalna Aszerat, wioska chrześcijańska Nes Ammim, oraz arabska wioska Szajch Dannun.
Podział administracyjny.
Bet ha-Emek jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
W czasach krzyżowców w rejonie tym wybudowano zamek obronny nazywany "Coket". Później istniała tutaj arabska wioska Kuwajkat. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w wiosce stacjonowały arabskie milicje, które paraliżowały żydowską komunikację w Galilei. Z tego powodu w nocy z 18 na 19 stycznia 1948 roku żydowska organizacja paramilitarna Hagana podjęła nieudaną próbę zajęcia wioski. Do kolejnego ataku doszło w nocy z 6 na 7 lutego. Podczas I wojny izraelsko-arabskiej izraelska armia przeprowadziła operację „Dekel”. Na samym jej początku, w nocy z 8 na 9 lipca 1948 roku Izraelczycy po krótkiej walce zajęli wioskę Kuwajkat. Większość mieszkańców uciekła wówczas do sąsiednich arabskich wiosek. Tych którzy pozostali wysiedlono do wioski Kafr Jasif, natomiast wszystkie domy wyburzono.
Współczesny kibuc został założony w 1949 roku przez członków młodzieżowej organizacji syjonistycznej "Ha-Bonim Deror" z Węgier. W 1952 roku doszło do politycznego rozłamu wewnątrz członków kibucu, w wyniku czego osadę opuściła większość z grupy założycielskiej. W kolejnych latach ich miejsce zajęli nowi emigranci z Wielkiej Brytanii, Holandii, Stanów Zjednoczonych, Ameryki Południowej i Afryki Północnej. W latach 80. XX wieku kibuc znalazł się w kryzysie gospodarczym. Obecnie jest w trakcie przekształceń prywatyzacyjnych. W 2012 roku przystąpiono do budowy nowych domów mieszkalnych, które zostaną wystawione na sprzedaż.
Nazwa.
Nazwa kibucu została zaczerpnięta od biblijnego miasta Bet-Haemek, należące do izraelskiego pokolenia Asera. Nazwa tłumaczona na język polski oznacza "Dom Doliny".
Edukacja.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu Kabri.
Kultura i sport.
W kibucu znajduje się dom kultury z biblioteką. Z obiektów sportowych jest basen pływacki oraz boisko do piłki nożnej.
Gospodarka.
Gospodarka kibucu opiera się na intensywnym rolnictwie i sadownictwie. Uprawia się awokado i banany. Hoduje się drób oraz bydło mleczne. Z przedsiębiorstw jest fabryka obuwia ortopedycznego oraz zakład produkujący wyroby z jedwabiu. Część mieszkańców pracuje poza kibucem, dojeżdżając do pobliskich stref przemysłowych.
Infrastruktura.
Kibuc posiada własną przychodnię zdrowia, sklep wielobranżowy i warsztat mechaniczny.
Transport.
Z kibucu wyjeżdża się na wschód na drogę nr 70, którą jadąc na północ dojeżdża się do skrzyżowania z lokalną drogą prowadzącą na wschód do wioski Aszerat i moszawu Amka, lub dalej do wioski Szajch Dannun. Natomiast jadąc drogą nr 70 na południe dojeżdża się do miejscowości Kafr Jasif.

</doc>
<doc id="1309348" url="https://pl.wikipedia.org/wiki?curid=1309348" title="Symcha Rotem">
Symcha Rotem

Symcha Rotem, ps. „Kazik” (hebr. שמחה רותם; ur. 10 lutego 1925 w Warszawie jako Szymon Ratajzer, zm. 22 grudnia 2018 w Jerozolimie) – polsko-żydowski działacz ruchu oporu w czasie II wojny światowej, uczestnik powstania w getcie warszawskim, łącznik Żydowskiej Organizacji Bojowej (ŻOB) po aryjskiej stronie Warszawy.
Od 2008 Honorowy Obywatel miasta stołecznego Warszawy.
Życiorys.
Urodził się na warszawskim Czerniakowie jako Szymon Ratajzer i był najmłodszy z czwórki rodzeństwa. Matka pochodziła ze spolonizowanej żydowskiej rodziny Mińskich i prowadziła mydlarnię, zaś wywodzący się z tradycyjnej rodziny chasydów ojciec przejął po swoim ojcu funkcję kantora w synagodze.
W czasie bombardowania Warszawy w 1939 zginął jego młodszy brat, a on sam został ranny. Rodzinę Ratajzerów przesiedlono do getta pod koniec 1942 roku, już po wielkiej akcji deportacyjnej. Sam Szymon Ratajzer, który już wcześniej związał się z żydowskim ruchem oporu po stronie aryjskiej, przedostał się do getta w listopadzie 1942, by przemycić dokumenty. Pozostał na miejscu i wstąpił do Żydowskiej Organizacji Bojowej. Brał udział w akcjach ekspropriacyjnych, a także w zamachach na żydowskich kolaborantów. Ze względu na „aryjski” wygląd i władanie świetną polszczyzną z warszawskim akcentem, otrzymał pseudonim „Kazik”, przedstawiano go także jako członka polskiego podziemia. W tej roli kierował akcją uwolnienia więzionych przez żydowską policję działaczy podziemia w getcie. 
Podczas powstania w getcie był członkiem grupy bojowej dowodzonej przez Hanocha Gutmana, która walczyła na terenie szopu szczotkarzy, a następnie w getcie centralnym. 1 maja 1943, na zlecenie Komendy Głównej ŻOB, wraz z Zygmuntem Frydrychem przedostał się tunelem, przekopanym przez Żydowski Związek Wojskowy pod ulicą Bonifraterską, na stronę aryjską, gdzie nawiązał kontakt z tamtejszym przedstawicielem ŻOB, Icchakiem Cukiermanem, w celu zorganizowania wyjścia bojowców z getta. Ponieważ Cukierman nie był w stanie zorganizować akcji przerzutu, „Kazik” przeprowadził akcję dzięki własnym kontaktom z komunistycznym podziemiem i warszawskim półświatkiem.
W nocy z 8 na 9 maja powrócił kanałami do getta. 9 maja wraz z polskimi pracownikami wodociągów miejskich zorganizował przeprowadzenie kanałami na aryjską stronę grupy ok. 30 bojowców, napotkanej w kanałach. 10 maja bojowcy zostali ewakuowani z kanałów włazem przy ulicy Prostej i przewiezieni podstawioną ciężarówką do lasu w Łomiankach pod Warszawą.
Uczestniczył w powstaniu warszawskim walcząc w oddziale Armii Ludowej na Starym Mieście. Brał udział w wyprowadzaniu oddziałów powstańczych kanałami na Żoliborz. W styczniu 1945 na zlecenie Armii Ludowej został wysłany do Lublina wraz z Ireną Golblum. Ich celem było nawiązanie kontaktu z Tymczasowym Rządem Polskim. Nie widząc możliwości współpracy z nowymi, komunistycznymi władzami, Ratajzer opuścił Polskę. W Budapeszcie spotkał się z Abą Kownerem i przystąpił do spisku mającego na celu zemstę na Niemcach. W planach spiskowców było zatrucie wodociągów, lub zatrucie chleba w obozach, w których alianci osadzali zidentyfikowanych esesmanów. Spisek jednak został odkryty, a Kowner aresztowany. Akcja zatrucia chleba w Dachau, którą kierować miał „Kazik”, została odwołana.
W 1946 dotarł do Palestyny i zamieszkał w Jerozolimie. Wstąpił do żydowskiej organizacji samoobrony Hagana, a po powstaniu państwa Izrael w stopniu porucznika uczestniczył w I wojnie izraelsko-arabskiej. Walczył także w kolejnych konfliktach zbrojnych Izraela. Działał w związkach zawodowych, a także zorganizował sieć spółdzielczych sklepów spożywczych, w których wprowadził pierwsze w Izraelu kody kreskowe.
Po wojnie stał się jednym z organizatorów emigracji do Palestyny, gdzie sam dotarł w listopadzie 1946, osiedlając się w Jerozolimie.
Jako jeden z ostatnich żyjących uczestników powstania brał udział w obchodach 65. rocznicy wybuchu powstania w getcie warszawskim w kwietniu 2008. 13 maja 2010, razem z Pniną Grynszpan-Frymer, wziął udział w odsłonięciu pomnika Ewakuacji Bojowników Getta Warszawskiego na ul. Prostej 51. W 2013 wraz z Chawką Folman-Raban uczestniczył w obchodach 70. rocznicy powstania w getcie warszawskim. W kwietniu 2018 roku opublikował list otwarty, w którym odniósł się do przemówienia prezydenta RP Andrzeja Dudy wygłoszonego w 75. rocznicę powstania w getcie warszawskim, wyrażając swoją frustrację „uporczywą nieznajomością najistotniejszej różnicy między cierpieniem narodu polskiego w wyniku nazistowskiej okupacji, cierpieniem, którego nie lekceważę, a między systematycznym unicestwianiem moich braci i sióstr, polskich Żydów, przez niemiecką, nazistowską machinę zagłady, a także ignorowaniem faktu, że mieli w tym udział liczni przedstawiciele narodu polskiego”. Zaznaczył również, że jego ocena nie dotyczy „narodu polskiego jako całości”.
Jest autorem wspomnień opublikowanych w połowie lat osiemdziesiątych, których polskie wydanie zatytułowane "Wspomnienia powstańca z warszawskiego getta" ukazało się w 2012.
W amerykańskim filmie "Uprising" z 2001, w reżyserii Jona Avneta, w postać Kazika Ratajzera-Rotema wcielił się Stephen Moyer.

</doc>
<doc id="1309349" url="https://pl.wikipedia.org/wiki?curid=1309349" title="Grand Prix Belgii 1967">
Grand Prix Belgii 1967

Grand Prix Belgii 1967 (oryg. Grand Prix de Belgique) – 4. runda Mistrzostw Świata Formuły 1 w sezonie 1967, która odbyła się 18 czerwca 1967, po raz 16. na torze Spa-Francorchamps.
27. Grand Prix Belgii, 16. zaliczane do Mistrzostw Świata Formuły 1.

</doc>
<doc id="1309350" url="https://pl.wikipedia.org/wiki?curid=1309350" title="Dingiso">
Dingiso



</doc>
<doc id="1309352" url="https://pl.wikipedia.org/wiki?curid=1309352" title="Jonathan Creek (serial telewizyjny)">
Jonathan Creek (serial telewizyjny)

Jonathan Creek – serial kryminalny, nakręcony przez BBC. Odcinki ukazywały się nieregularnie w 4 seriach od 1997 roku.
Serial przedstawia perypetie Madeline Magellan (do 2001 roku) - pisarki dokumentującej nierozwiązane sprawy kryminalne (oraz piętnującej błędy policji) oraz Jonathana Creeka - geniusza zajmującego się tworzeniem trików na potrzeby przedstawień teatralnych magika Adama Clausa. Creek mieszka w przebudowanym wiatraku.
Obsada.
 Obecnie 
 Poprzednio 

</doc>
<doc id="1309354" url="https://pl.wikipedia.org/wiki?curid=1309354" title="5 Pułk Strzelców Konnych Cesarstwa Niemieckiego">
5 Pułk Strzelców Konnych Cesarstwa Niemieckiego

5 Pułk Strzelców Konnych – ("Jäger-Regiment zu Pferde Nr. 5") pułk kawalerii niemieckiej, sformowany 1 października 1908. Był jednym z 13 pułków strzelców konnych w armii niemieckiej.
Stałym garnizonem tej jednostki była alzacka miejscowość Mülhausen. Oddział wchodził w skład XIV Korpusu Armii Niemieckiej.

</doc>
<doc id="1309356" url="https://pl.wikipedia.org/wiki?curid=1309356" title="Tomasz Konieczny">
Tomasz Konieczny

Tomasz Konieczny (ur. 10 stycznia 1972 w Łodzi) – polski śpiewak operowy, który jako bas-baryton osiągnął międzynarodową karierę, aktor filmowy i okazjonalnie reżyser.
Jego brat Łukasz także jest śpiewakiem.
Życiorys.
Edukacja.
Uczył się w I Liceum Ogólnokształcącym im. Mikołaja Kopernika w Łodzi. Ukończył studia na Wydziale Aktorskim PWSFTviT w Łodzi, śpiew solowy w Akademii Muzycznej im. Fryderyka Chopina w Warszawie oraz w Wyższej Szkole Muzycznej im. Carla Marii von Webera w klasie śpiewu solowego Christiana Elßnera w Dreźnie.
Działalność aktorska i reżyserska.
Debiutował jako aktor w filmie Andrzeja Wajdy "Pierścionek z orłem w koronie". Następnie występował jako aktor w kilku produkcjach filmowych, telewizyjnych i teatralnych w Polsce; między innymi jako Tristan w telewizyjnej adaptacji "Tristana i Izoldy" w reżyserii Krystyny Jandy.
Tomasz Konieczny pracował także jako reżyser teatralny. Wyreżyserował między innymi sztukę Pierre Corneille’a "Cyd" w Teatrze Adekwatnym w Warszawie w roku 1996.
Kariera muzyczna.
Jako śpiewak operowy zadebiutował w partii "Figara" w operze W.A. Mozarta pt. "Wesele Figara" w Teatrze Wielkim w Poznaniu w grudniu 1997. W Niemczech debiutował w styczniu 1999 w Operze w Lipsku partią Kecala w "Sprzedanej narzeczonej" Bedřicha Smetany. Zaraz potem został na tej scenie zaangażowany na stałe w latach 1999–2000.
W roku 2000 otrzymał angaż do Teatru Miejskiego w Lubece, gdzie śpiewał jako bas: Procida w "Nieszporach sycylijskich" G. Verdiego (premiera we wrześniu 2000), Pandolfe w "Kopciuszku" Jules’a Masseneta (premiera w grudniu 2000), Oresta w "Elektrze" Straussa (premiera w kwietniu 2001), Ramphisa w "Aidzie" G. Verdiego (premiera w listopadzie 2001), jak również wszystkie znaczące partie basbarytonowe w operze "Nos" Dmitrija Szostakowicza (premiera w marcu 2002). Towarzyszą temu występy gościnne w teatrach: Theater St.Gallen (Szwajcaria) jako Procida, w Theater Halle (Niemcy) jako Sarastro w "Czarodziejskim flecie" Mozarta, w Theater Chemnitz (Niemcy) jako Pandolfe, w Teatrze Narodowym w Mannheim jako Colline w "Cyganerii" Giacomo Pucciniego.
Z początkiem sezonu teatralnego 2002/2003 zostaje zaangażowany na stałe w Teatrze Narodowym w Mannheim, gdzie usłyszeć go można w takich partiach operowych jak; Orest w "Elektrze" Straussa, Pimen w "Borysie Godunowie" Modesta Musorgskiego, Sarastro w "Czarodziejskim flecie" Mozarta, Król Marek w "Tristanie i Izoldzie" R. Wagnera, Amfortas w "Parsifalu" R. Wagnera, Wotan w tetralogii Pierścień Nibelunga R. Wagnera, Osmin w "Uprowadzeniu z seraju" W.A. Mozarta, Inkwizytor w "Don Carlosie" G. Verdiego, Melitone w "Mocy przeznaczenia" G. Verdiego, Jochanaan w "Salome" Straussa.
W lutym 2005 debiutuje jako Sarastro w Operze w Stuttgarcie, we wrześniu 2005 jako Osmin w Operze Niemieckiej nad Renem Düsseldorf/Duisburg (Deutsche Oper am Rhein). W teatrze tym śpiewa także Melitone w "Mocy przeznaczenia" oraz Wotana w "Złocie Renu" – premiery wiosną 2006. W marcu 2006 debiutuje w Operze Praskiej (Státní Opera Praha) w premierze "I vespri siciliani" Verdiego jako Giovanni da Procida.
Opera Niemiecka nad Renem w Düsseldorfie angażuje go na stałe w okresie 2006-2014. Partie w tym teatrze to: Bottom w "Śnie nocy letniej" Benjamina Brittena, Kurwenal w "Tristanie i Izoldzie", Golaud w "Pelleas i Melisanda" Claude’a Debussy, Selim w operze "Turek we Włoszech", Amfortas w "Parsifalu", Barak w "Kobiecie bez cienia" Straussa, Balstrode w operze "Peter Grimes" Brittena, Holender w "Latającym Holendrze", Falstaff czy Escamillio w "Carmen" Georges’a Bizeta.
W czerwcu 2006 debiutuje w Budapeszcie podczas I Budapesztańskich Dni Wagnerowskich jako Amfortas w "Parsifalu" Wagnera pod dyrekcją muzyczną Adama Fischera. W czerwcu 2007 und 2009 śpiewa w Budapeszcie ponownie Wotana w "Walkirii" Wagnera, a w 2010 Kurwenala w "Tristanie i Izoldzie" oraz Wanderera w "Zygfrydzie" pod dyrekcją Adama Fischera.
W październiku 2007 zadebiutował w Filharmonii Narodowej w Warszawie jako Eremit w "Wolnym strzelcu" pod dyrekcją muzyczną Antoniego Wita, w styczniu 2008 jako Alberyk w "Pierścieniu Nibelunga" w Semperoper w Dreźnie pod dyrekcją Petera Schneidera, a w lipcu 2008 w roli Dr. Kolenatego w "Sprawie Makropulos" Leoša Janáčka w reżyserii Krzysztofa Warlikowskiego w Teatro Real w Madrycie.
Po sukcesie, jaki artysta odniósł w partii Alberyka w nowej inscenizacji "Pierścienia Nibelunga" Wagnera w 2008/09, pod dyrekcją muzyczną Franza Welser-Mösta i wykonaniu partii Jochanaana w "Salome" Straussa i Wotana w jubileuszowym wykonaniu "Pierścienia Nibelunga" w 2013 oraz partii Jacka Rance w premierze inaugurującej sezon 2013/14 w Operze Wiedeńskiej, Koniecznego można było w Wiedniu usłyszeć nie tylko w ww. rolach, ale także jako Mandrykę w "Arabelli", Pizarro w "Fideliu" i wielu innych.
Kolejny występ w roli Alberyka w Pierścieniu Nibelunga miał miejsce w Operze Niemieckiej w Berlinie (Deutsche Oper Berlin) w kwietniu 2010. W maju/czerwcu 2010 występował ponownie w Operze Praskiej (Státní Opera Praha) w premierze "Tristana i Izoldy" Wagnera jako Kurwenal. Także 2010 miał miejsce jego debiut w "Czterech Wcieleniach Złego" Hoffmanna w Teatrze Narodowym w Pradze. W 2011 śpiewak zadebiutował także w Operze w Paryżu jako Biterolf/Tannhäuser, a w 2012 w Waszyngtonie jako Pizarro w koncertowym wykonaniu "Fidelio" pod dyrekcją muzyczną Christopha Eschenbacha, następnie podczas Festiwalu Salzburger Festspiele, latem 2012, jako Stolzius w "Żołnierzach" – dziele niemieckiego kompozytora Bernda Aloisa Zimmermanna oraz we wrześniu 2012 w Bawarskiej Operze Miejskiej w Monachium (Bayerische Staatsoper München) po raz kolejny w roli Pizarra w operze "Fidelio". W roku 2013 ukazały się na rynku dwa znaczące nagrania "Pierścienia Nibelunga" Wagnera. W jednym z nich pod dyrekcją Marka Janowskiego, wydanym przez Pentatone Classics Konieczny wykonuje partię Wotana, w drugim nagraniu pod batutą Christiana Thielemanna, wydanym przez Deutsche Grammophon artysta śpiewa partię Alberyka. To precedens na rynku płytowym. Oba nagrania spotykały się z uznaniem słuchaczy i krytyków. Z początkiem 2014 Konieczny debiutuje w Carnegie Hall w Nowym Jorku jako Jochanaan w koncertowym wykonaniu "Salome" R. Straussa, by latem tego roku powrócić jako Komandor w "Don Giovannim" do Salzburga na Festiwal Salzburger Festspiele. W październiku 2014 artysta debiutuje w swoim rodzinnym mieście – Łodzi, w jubileuszowym wykonaniu "Strasznego Dworu" Moniuszki, w reżyserii Krystyny Jandy, jako Zbigniew. W październiku 2015 roku Konieczny zadebiutował w Lyric Opera of Chicago jako Wozzeck w nowej inscenizacji opery „Wozzeck” Berga.
Konieczny jako aktywny wykonawca dzieł oratoryjnych, występował m.in. pod batutami takich dyrygentów jak: Kent Nagano (w "Pasji według św. Mateusza" J.S. Bacha (arie) w São Paulo i Rio de Janeiro w Brazylii w sierpniu 2006), Marek Janowski (w "IX Symfonii" Beethovena w Berlinie w grudniu 2008), Daniele Gatti (w "Requiem" Verdiego w Musikverein w Wiedniu), Krzysztof Penderecki (w "Siedmiu Bramach Jerozolimy" jesienią 2009 oraz wiosną 2010 czy w "Pasji Łukaszowej" w marcu/kwietniu 2010 wraz z Sinfonią Varsovia).
Stypendia i nagrody.
Konieczny był stypendystą wielu polskich i niemieckich fundacji w tym między innymi; polskiego Ministra Kultury i Sztuki w roku 1997, Fundacji Alfreda Toepfera (Niemcy) w latach 1998–2000, Fundacji Kultury i Sztuki banku Ostsächsische Sparkasse Dresden w Niemczech w roku 1999. Jako śpiewak zdobył także, 13 listopada 1998, II nagrodę podczas 33. Konkursu Wokalnego im. Antonina Dvořaka w Karlovych Varach. W październiku 2004 został wyróżniony Nagrodą im. Arnolda Petersena za "wyjątkowe osiągnięcia artystyczne" w Teatrze Narodowym w Mannheim.
Filmografia.
2000: "Ogniem i mieczem" – kniaź Jur Kurcewicz
1999: "Ogniem i mieczem" – kniaź Jur Kurcewicz
1998: "Matki, żony i kochanki" – policjant (seria II)
1996: "Dom" – kolega Mietka (odc. 13-14)
1996: "Toy Story" – Buzz Astral (głos, polski dubbing)
1995-1999: "Ekstradycja" – chłopak Beaty (odc. 5, 18, 20)
1995: "Nic śmiesznego" – ojciec chrzestny Adama
1995: "Pestka" – współpracownik Borysa
1995: "Spółka rodzinna" – prowadzący społeczną listę kolejkową (odc. 15)
1993: "Portrety współczesnej prozy polskiej"
1992: "Pierścionek z orłem w koronie" – Maciek Chełmicki

</doc>
<doc id="1309360" url="https://pl.wikipedia.org/wiki?curid=1309360" title="Fryderyki 2007">
Fryderyki 2007

Brak w zestawieniu „Fryderyków 2007” wynika ze zmiany dotychczasowej praktyki nazewnictwa kolejnych edycji nagród. Od 2008 oznaczane są one rokiem przyznania statuetek, nie zaś, jak działo się w latach poprzednich, rokiem, za który są one wręczane.

</doc>
<doc id="1309362" url="https://pl.wikipedia.org/wiki?curid=1309362" title="Voyager">
Voyager



</doc>
<doc id="1309367" url="https://pl.wikipedia.org/wiki?curid=1309367" title="Özhan Öztürk">
Özhan Öztürk

Özhan Öztürk (ur. 1968) – turecki pisarz i folklorysta.

</doc>
<doc id="1309371" url="https://pl.wikipedia.org/wiki?curid=1309371" title="Leniuchowo">
Leniuchowo

Leniuchowo () – telewizyjny serial fabularno-animowany dla dzieci, który był kręcony na Islandii (gdzie nosi tytuł "Latibær"), bardziej znana jest jednak wersja amerykańska – to właśnie ona jest premierową na całym świecie i podstawą dla zagranicznych wersji. Twórcy i aktorzy "Leniuchowa" to Islandczycy, Amerykanie i Brytyjczycy. Serial został stworzony przez islandzkiego gimnastyka Magnúsa Schevinga, który gra Sportacusa w serialu. Oryginalna emisja odbywa się w stacjach Sjónvarpið (Islandia), Nick Jr oraz Noggin (USA) i BBC (UK). Ponadto emisją zajmowała się kiedyś amerykańska stacja CBS. Serial jest emitowany w ponad 100 krajach i w około 30 językach; w Polsce emitowany był w Jetix, jednak został zdjęty z anteny 18 września 2009. Od 1 września 2009 r. do 18 czerwca 2010 roku emitowany był na kanale Disney Channel w bloku programowym o Playhouse Disney. 1 września 2010 roku serial pojawił się na kanale Disney Junior, gdzie był emitowany do marca 2013. Od poniedziałku 25 lutego 2013 serial pojawił się na kanale Boomerang w bloku "Cartoonito." 26 marca 2018 r. został wycofany z ramówki Boomerangu i od tego czasu nie jest już emitowany na żadnym z powyższych kanałów.
Dotychczas wyprodukowano 79 odcinków w 4 seriach. W 2008 w BBC pojawił się też serial dla młodszych "LazyTown Extra", a w 2007 po Wielkiej Brytanii podróżowała teatralna trasa "LazyTown Live!", która w 2009 zostaje kontynuowana jako "LazyTown Live! The Pirate Adventure".
Fabuła.
Główną postacią serialu jest Stephanie, pełna energii i uśmiechnięta dziewczyna, która przyjeżdża na wakacje do wujka Milforda Dobrowolskiego, który jest mieszkańcem i burmistrzem miasta zwanego Leniuchowo. Stephanie jest bardzo ruchliwą osobą, w przeciwieństwie do pozostałych dzieci w Leniuchowie. Postanawia je zachęcić do przyłączenia się do niej, ponieważ twierdzi, że wieczne siedzenie w domu i granie w gry video szkodzi zdrowiu. Pomaga jej superbohater Sportacus. Razem udaje im się zaprowadzić w mieście „porządek”, jednak z wyjątkiem jednego mieszkańca – Robbiego Zgniłka, który wciąż postanawia zostać przy lenistwie. Chce do tego wciągnąć resztę ludzi w mieście, przebierając się za różne postacie i próbując różnych sposobów, ale nigdy nie może dojść to do skutku.
Produkcja.
Serial jest połączeniem żywej gry aktorów, gry kukiełek i animacji CGI. Trzy postacie – Sportacus, Stephanie i Robbie Zgniłek są jedynymi granymi przez aktorów. Wyjątek stanowią odcinki "Taneczny pojedynek", "Mały Sportacus, Robbie's dream team" i "The Lazy Genie", w których pojawiają się inne postacie grane przez aktorów. Reszta bohaterów jest grana przez kukiełki, za których produkcję odpowiadają Neal Scanlan Studio i Wit Puppets. Tło wydarzeń – budynki i inne miejsca w Leniuchowie są animowane komputerowo. Odcinki kręcone są w studiu w islandzkim mieście Garðabær w technice HD. Budżet każdego odcinka wynosi 1.000.000 dolarów.
Oryginały.
Dawniej na Islandii produkowane były inne seriale o Leniuchowie. Pierwszy z nich to "Áfram Latibær" (1997, pol. "Idź idź Leniuchowo!"), drugi to "Glanni Glæpur í Latabær" (1999, pol. "Robbie Zgniłek w Leniuchowie"). W obu wszystkie postacie grane były przez aktorów. Były w nich znaczne różnice, również w stosunku do najnowszego "Leniuchowa". Pojawiały się tam też postacie nieobecne w tym serialu:
LazyTown Extra.
"LazyTown Extra" (pol. "Leniuchowo Extra") to serial dla młodszych dzieci, produkowany w Wielkiej Brytanii i emitowany na kanałach z sieci BBC.
LazyTown Live!
"LazyTown Live!" (pol. "Leniuchowo Na Żywo!") to trasa teatralna produkowana przez Fiery Angel i MCM Limelight, przedstawiająca postacie i piosenki z telewizyjnej wersji, jednak z grą innych aktorów. Podróżowała po teatrach w Wielkiej Brytanii i Irlandii od października 2007 do sierpnia 2008.
"LazyTown Live! The Pirate Adventure" (pol. "Leniuchowo Na Żywo! Przygody Pirackie") to druga brytyjska trasa podróżująca od stycznia do listopada 2009.
Dyskografia.
Soundtracki:
Single:
Magazyn LazyTown.
Miesięcznik o "Leniuchowie", w którym znajdują się różne zagadki z bohaterami serialu i zawsze prezent.
DVD.
W Polsce ukazała się kolekcja filmowa z odcinkami serialu.

</doc>
<doc id="1309373" url="https://pl.wikipedia.org/wiki?curid=1309373" title="Rezerwat przyrody Lemierzyce">
Rezerwat przyrody Lemierzyce

Lemierzyce – leśny rezerwat przyrody w województwie lubuskim, w powiecie sulęcińskim, w gminie Słońsk. Leży w granicach Parku Krajobrazowego Ujście Warty.
Podstawa prawna.
Nr rej. woj. – 17
Data i akt prawny obejmujący rezerwat ochroną.
Zarządzenie Ministra Leśnictwa z dnia 31 marca 1970 r., Nr 55 ()
Właściciel, zarządzający.
Skarb Państwa, N-ctwo Ośno Lubuskie
Opis przedmiotu poddanego ochronie.
Rezerwat graniczy od północy z rzeką Postomią i bagnem, od zachodu z rezerwatem leśnym „Dolina Postomii”, od południa z gruntami ornymi i osadą N-ctwa oraz na długości 90 m z gruntami wsi Lemierzyce. Rezerwat stanowi fragment naturalnego lasu mieszanego, porastającego strome zbocze. Drzewostan jest wielopiętrowy, w I-szym piętrze występuje buk zwyczajny, olsza czarna, dęby w wieku około 200 lat. W II-gim piętrze występuje jawor, wiąz polny, grab pospolity, lipa drobnolistna, olsza czarna, jesion wyniosły, brzoza brodawkowata, klon pospolity, modrzew europejski i sosna zwyczajna w wieku około 120 lat. Zmieszanie kępowe i jednostkowe. W rezerwacie występuje szereg drzew o charakterze pomnikowym. Podszyt tworzy bez czarny, buk, tawuła, czeremcha, berberys, leszczyna, sporadycznie cis. W runie: konwalia majowa, zawilec gajowy, fiołek leśny, glistnik jaskółcze ziele, kokoryczka wielokwiatowa, niecierpek pospolity, gajowiec żółty, miodunka ćma, wietlica samicza, nerecznica, jastrzębiec, trawy.
Cel ochrony.
Rezerwat utworzono w celu zachowania ze względów dydaktycznych, naukowych fragmentu lasu mieszanego o naturalnym charakterze.
Plan ochrony.
Rozporządzenie Nr 16 Wojewody Lubuskiego z dnia 20 kwietnia 2004 r. w sprawie ustanowienia planu ochrony rezerwatu przyrody o nazwie „Lemierzyce” (Dz.Urz. Woj. Lubuskiego Nr 25 z 22.04.2004 r., poz. 446)
Obszar rezerwatu objęty jest ochroną czynną.
Nie podlega ochronie w zakresie prawa międzynarodowego.

</doc>
<doc id="1309376" url="https://pl.wikipedia.org/wiki?curid=1309376" title="Ignoramus et ignorabimus">
Ignoramus et ignorabimus

Ignoramus et ignorabimus – maksyma w łacinie oznaczająca "nie znamy i nie poznamy", sformułowana przez niemieckiego zoologa Emila du Bois-Reymonda, jako podsumowanie jego poglądu, że człowiek ma ograniczone i nieprzekraczalne granice zdolności poznania przyrody. 
Teza ta wygłoszona w wykładzie i często skracana do wyrażenia "ignorabimus" («wiedzieć nie będziemy»), stała się zarzewiem dyskusji naukowej. W szczególności silnie sprzeciwił się jej (nazywając idiotyczną) matematyk i filozof matematyki David Hilbert przeciwstawiając jej swoją „Wir müssen wissen. Wir werden wissen.” ("Musimy wiedzieć. Będziemy wiedzieć."). Tezę tę omawiał także Wolf Lepenies. 

</doc>
<doc id="1309378" url="https://pl.wikipedia.org/wiki?curid=1309378" title="6 Pułk Strzelców Konnych Cesarstwa Niemieckiego">
6 Pułk Strzelców Konnych Cesarstwa Niemieckiego

6 Pułk Strzelców Konnych – ("Jäger-Regiment zu Pferde Nr. 6") pułk kawalerii niemieckiej, sformowany 1 października 1910. Był jednym z 13 pułków strzelców konnych w armii niemieckiej.
Stałym garnizonem tej jednostki był Erfurt. Oddział wchodził w skład XVII Korpusu Armii Niemieckiej.

</doc>
<doc id="1309384" url="https://pl.wikipedia.org/wiki?curid=1309384" title="Namiestnicy">
Namiestnicy



</doc>
<doc id="1309385" url="https://pl.wikipedia.org/wiki?curid=1309385" title="Rezerwat przyrody Laski">
Rezerwat przyrody Laski

Laski – leśny rezerwat przyrody w województwie lubuskim, w powiecie zielonogórskim, w gminie Babimost.
Obszar rezerwatu objęty jest ochroną czynną.
Podstawa prawna.
Nr rej. woj. – 25
Akt prawny obejmujący rezerwat ochroną.
Zarządzenie Ministra Leśnictwa i Przemysłu Drzewnego z dnia 21 lipca 1977 r. ()
Właściciel, zarządzający.
Skarb Państwa, Nadleśnictwo Babimost
Opis przedmiotu poddanego ochronie.
Rezerwat położony jest w północno-wschodniej części województwa lubuskiego w tzw. Bruździe Zbąszyńskiej, która jest szerokim obniżeniem graniczącym od wschodu z Pojezierzem Wielkopolskim. Rezerwat stanowi większą część kompleksu leśnego o powierzchni ok. 150 ha położonego wśród pól znajdujących się blisko wsi. Oprócz czarnych ziem na terenie rezerwatu wytworzyły się też gleby mineralno-murszowe, szarobrunatne oraz brunatne kwaśne. Spośród rodzimych gatunków drzew występujących w rezerwacie wymienić można świerk pospolity, który występuje poza zasięgiem swojego naturalnego występowania, podobnie modrzew, na północnej granicy zasięgu występuje klon jawor i lipa drobnolistna. Występują również takie gatunki drzew: sosna wejmutka, robinia akacjowa, kasztanowiec biały i dąb czerwony. Z mszaków w rezerwacie występują: płonnik pospolity, merzyk fałdowany i merzyk pokrewny, krótkosz szorstki, rokiet pospolity.
Cel ochrony.
Celem ochrony rezerwatu jest zachowanie lasu z udziałem drzewostanów starszych klas wieku o charakterze naturalnym.
Nie podlega ochronie w zakresie prawa międzynarodowego.

</doc>
<doc id="1309393" url="https://pl.wikipedia.org/wiki?curid=1309393" title="Amfoterycyna B">
Amfoterycyna B

Amfoterycyna B – organiczny związek chemiczny pochodzenia naturalnego zawierający pierścień makrocykliczny zbudowany z fragmentu polienowego oraz wielowodorotlenowego.
Jest antybiotykiem przeciwgrzybiczym wytwarzany przez bakterie z rodzaju "Streptomyces", skutecznym w walce z zakażeniami pochodzącymi od "Candida albicans" (kandydozami), a także w niektórymi innymi grzybicami (histoplazmozą, kryptokokozą, geotrychozą).
Mechanizm działania.
Lek działa poprzez interakcję z ergosterolem błon komórkowych. Efektem jest zaburzenie integralności błony komórkowej, powodujące wypływ jonów potasowych i innych składników wewnątrzkomórkowych oraz napływ składników zewnątrzkomórkowych, co skutkuje lizą komórki.
Poza tym amfoterycyna B powoduje wzrost wydzielania cytokin, oraz pobudza makrofagi do wytwarzania rodników.
Spektrum aktywności i działania niepożądane.
Oporność na amfoterycynę B wykazują niektóre szczepy "Fusarium sp.", "Candida glabrata" i "Candida krusei".
Amfoterycyna B wywołuje liczne objawy niepożądane ze strony wątroby i nerek.
Preparaty.
Obecnie stosowane są preparaty które są mniej toksyczne przy podobnej aktywności. Preparaty są stosowane wyłącznie w lecznictwie zamkniętym pod ścisłą kontrolą lekarza. Przykładowe preparaty: "AmBisome" (amfoterycyna liposomalna), "Amphocil" (postać koloidalna), "Abelcet" (kompleks lipidowy), "Fungizone" (fiolki lub tabletki).

</doc>
<doc id="1309394" url="https://pl.wikipedia.org/wiki?curid=1309394" title="Emmanuel Cosquin">
Emmanuel Cosquin

Emmanuel Cosquin (ur. 1841, zm. 1919) – francuski folklorysta.

</doc>
<doc id="1309395" url="https://pl.wikipedia.org/wiki?curid=1309395" title="7 Pułk Strzelców Konnych Cesarstwa Niemieckiego">
7 Pułk Strzelców Konnych Cesarstwa Niemieckiego

7 Pułk Strzelców Konnych – ("Jäger-Regiment zu Pferde Nr. 7") pułk kawalerii niemieckiej, sformowany 1 października 1913. Był jednym z 13 pułków strzelców konnych w armii niemieckiej.
Stałym garnizonem tej jednostki był Trewir ("Trier"). Oddział wchodził w skład IX Korpusu Armii Niemieckiej.

</doc>
<doc id="1309398" url="https://pl.wikipedia.org/wiki?curid=1309398" title="Rezerwat przyrody Jeziora Gołyńskie">
Rezerwat przyrody Jeziora Gołyńskie

Jeziora Gołyńskie – torfowiskowy rezerwat przyrody w województwie lubuskim, w powiecie międzyrzecki, w gminie Pszczew. Leży w granicach Pszczewskiego Parku Krajobrazowego.
Obszar rezerwatu objęty jest ochroną czynną.
Podstawa prawna.
Nr rej. woj. – 20
Data i akt prawny obejmujący rezerwat ochroną.
Zarządzenie Ministra Leśnictwa i Przemysłu Drzewnego z dnia 23 czerwca 1972 r. ()
Właściciel, zarządzający.
Skarb Państwa, Nadleśnictwo Trzciel
Opis przedmiotu poddanego ochronie.
Rezerwat typu torfowiskowego stanowi fragment dawnego Jeziora Gołyńskiego, obecnie przez ekspansję lasu częściowo osuszonego. Jego pozostałościami są jeziora Gołyń i Gołyń Mały, a sam rezerwat składa się z dwóch płatów leżących u ich brzegów. Teren rezerwatu porośnięty jest olszą, brzozą, dębem i sosną. Występuje tu rzadka roślina – wełnianka alpejska. Teren równy, miejscami wgłębiony. Zwarcie przerywane, miejscami luźne. Gleby bagienne, torfowisko słabo zmineralizowane niskie, głęboko wilgotne, miejscami torf głęboki niski na iłach jeziornych. W runie oprócz wełnianki alpejskiej występuje rosiczka, mchy, turzyce, mietlica, trzcinnik, wierzbówka, przetacznik ożankowy.
Cel ochrony.
Celem ochrony rezerwatu jest zachowanie ze względów naukowych i dydaktycznych fragmentu lasu wilgotnego ze stanowiskami rzadkich roślin torfowiskowych.

</doc>
<doc id="1309399" url="https://pl.wikipedia.org/wiki?curid=1309399" title="8 Pułk Strzelców Konnych Cesarstwa Niemieckiego">
8 Pułk Strzelców Konnych Cesarstwa Niemieckiego

8 Pułk Strzelców Konnych – ("Jäger-Regiment zu Pferde Nr. 8") pułk kawalerii niemieckiej, sformowany 1 października 1913. Był jednym z 13 pułków strzelców konnych w armii niemieckiej.
Stałym garnizonem tej jednostki był Trewir ("Trier"). Oddział wchodził w skład IX Korpusu Armii Niemieckiej.

</doc>
<doc id="1309400" url="https://pl.wikipedia.org/wiki?curid=1309400" title="8 Pułk Strzelców Konnych">
8 Pułk Strzelców Konnych



</doc>
<doc id="1309402" url="https://pl.wikipedia.org/wiki?curid=1309402" title="Czukwu">
Czukwu

Czukwu – "Wielki Duch", obok Ali i Amadiohy jedno z wielkich bóstw nigeryjskiego ludu Ibów.
Najwyższy bóg nieba i deszczu, mieszkający pomiędzy niebem a ziemią w boskiej zagrodzie zwanej "Ezi Czuku". Nazywany jest także "Czineke" - "Stwórca" gdyż stworzył świat, "Obassi" bo jest wszechwiedzący.

</doc>
<doc id="1309403" url="https://pl.wikipedia.org/wiki?curid=1309403" title="Richard Crossman">
Richard Crossman

Richard Howard Stafford Crossman (ur. 15 grudnia 1907 w Cropredy w hrabstwie Oxfordshire, zm. 5 kwietnia 1974), brytyjski dziennikarz i polityk, członek Partii Pracy, minister w rządach Harolda Wilsona.
Życiorys.
Był synem sędziego. Dorastał w hrabstwie Oxfordshire. Wykształcenie odebrał w Winchester College oraz New College na Uniwersytecie Oksfordzkim. Zasiadał w radzie Oxford City, od 1935 r. przewodniczył grupie radców z ramienia Partii Pracy. Po wybuchu II wojny światowej rozpoczął pracę w Służbie Cywilnej, jako pracownik Psychological Warfare Department, gdzie zajmował się antynazistowską propagandą emitowaną na falach Radio of the European Revolution. Za służbę podczas wojny został Oficerem Orderu Imperium Brytyjskiego (OBE). Wiosną 1945 r. był jednym z pierwszych Brytyjczyków, którzy przybyli do obozu koncentracyjnego Dachau.
W 1945 r. został wybrany do Izby Gmin jako reprezentant okręgu Coventry East. W latach 1945–1946 był, z nominacji ministra spraw zagranicznych Ernesta Bevina, członkiem Anglo-American Committee of Inquiry into the Problems of European Jewry and Palestine. W latach 1952–1967 był członkiem Narodowego Komitetu Wykonawczego Partii Pracy. W gabinecie cieni Harolda Wilsona odpowiadał za edukację.
Po wyborczym zwycięstwie laburzystów w 1964 r. został ministrem budownictwa i samorządu lokalnego. W 1966 r. został Lordem Przewodniczącym Rady i przewodniczącym Izby Gmin. W latach 1968–1970 był ministrem służby socjalnej. Po porażce Partii Pracy w wyborach 1970 r. Crossman powrócił do tylnych ław parlamentu. W latach 1970–1972 był redaktorem magazynu "New Statesman". Zmarł na raka w kwietniu 1974.

</doc>
<doc id="1309405" url="https://pl.wikipedia.org/wiki?curid=1309405" title="Amilcare Ponchielli">
Amilcare Ponchielli

Amilcare Ponchielli (ur. 31 sierpnia 1834 w Paderno Fasolaro, zm. 16 stycznia 1886 w Mediolanie) – włoski kompozytor, profesor w konserwatorium w Mediolanie. Największą sławę przyniosły mu opery, pisał jednak także balety i kantaty.
Życiorys.
Ponchielli urodził się w Paderno Fasolaro (obecnie Paderno Ponchielli) koło Cremony. Z początku był organistą w Cremonie, później zaś – dyrygentem orkiestry miejskiej w Piacenzy. W wieku 22 lat skomponował pierwszą operę "Narzeczeni" (wł. "I promessi sposi"). Sukces przyniosła mu następna opera "Litwini" (wł. "I Lituani") z roku 1874, której libretto jest oparte na powieści poetyckiej Adama Mickiewicza "Konrad Wallenrod". W 1876 roku wystawiono "Giocondę", najbardziej znane dzieło Ponchiellego, z którego pochodzi często wykonywany na estradach "Taniec godzin". Od roku 1881 Ponchielli był organistą i kierownikiem chóru przy katedrze w Bergamo, a od roku 1883 – profesorem kompozycji w konserwatorium w Mediolanie. Jednym z uczniów Ponchiellego był Giacomo Puccini.

</doc>
<doc id="1309407" url="https://pl.wikipedia.org/wiki?curid=1309407" title="9 Pułk Strzelców Konnych">
9 Pułk Strzelców Konnych



</doc>
<doc id="1309409" url="https://pl.wikipedia.org/wiki?curid=1309409" title="GN 125">
GN 125



</doc>
<doc id="1309410" url="https://pl.wikipedia.org/wiki?curid=1309410" title="Okręg wyborczy Coventry East">
Okręg wyborczy Coventry East

Okręg wyborczy Coventry East powstał w 1945 r. i wysyłał do brytyjskiej Izby Gmin jednego deputowanego. Okręg obejmował wschodnią część miasta Coventry. Został zlikwidowany w 1974 r.

</doc>
<doc id="1309411" url="https://pl.wikipedia.org/wiki?curid=1309411" title="10 Pułk Strzelców Konnych">
10 Pułk Strzelców Konnych



</doc>
<doc id="1309414" url="https://pl.wikipedia.org/wiki?curid=1309414" title="Rezerwat przyrody Jezioro Święte">
Rezerwat przyrody Jezioro Święte

Jezioro Święte – rezerwat przyrody w województwie lubuskim, w powiecie nowosolskim, w gminie Kolsko.
Obszar rezerwatu objęty jest ochroną ścisłą.
Podstawa prawna.
Nr rej. woj. – 27
Akt prawny obejmujący rezerwat ochroną.
Zarządzenie Ministra Leśnictwa i Przemysłu Drzewnego z dnia 22 kwietnia 1983 r. ()
Właściciel, zarządzający.
Skarb Państwa, Nadleśnictwo Sława Śląska
Powierzchnia pod ochroną.
Dz. nr 805/2 – 19,35 ha
Opis przedmiotu poddanego ochronie.
Jezioro Święte należy do zlewni rzeki Obrzycy, z którą połączone jest sztucznym rowem otwartym. Jest ono pochodzenia polodowcowego z okresu zlodowacenia bałtyckiego, leży na rozległym polu sandrowym utworzonym z piasków średnich i grubych. Jezioro zasilane jest głównie wodami wgłębnymi, ma ono kształt rynny o kierunku wschód – zachód. Maksymalna głębokość jeziora wynosi 11,2 m, a przeciętna 5,0 m. Około 94% długości linii brzegowej porasta roślinność wodna, która łącznie zajmuje ok. 25% zwierciadła wody. Na terenie rezerwatu wyróżniono 5 zespołów roślin oczeretowych i szuwarowych oraz 6 zespołów roślin zanurzonych o liściach pływających. W strefach akumulacyjnych jeziora oraz w zachodnim jego końcu roślinność oczeretowa tworzy pło unoszące się na rozwodnionym mule. Przy północnym brzegu jeziora występują płaty rzadko spotykanej w Polsce ramienicy.
Cel ochrony.
Zachowanie jeziora zasilanego wodami podziemnymi oraz charakterystycznych zbiorowisk i stanowisk rzadkich gatunków roślin wodnych.
Nie podlega ochronie w zakresie prawa międzynarodowego.

</doc>
<doc id="1309419" url="https://pl.wikipedia.org/wiki?curid=1309419" title="GSF / Seria Bandit">
GSF / Seria Bandit



</doc>
<doc id="1309420" url="https://pl.wikipedia.org/wiki?curid=1309420" title="9 Pułk Strzelców Konnych Cesarstwa Niemieckiego">
9 Pułk Strzelców Konnych Cesarstwa Niemieckiego

9 Pułk Strzelców Konnych – ("Jäger-Regiment zu Pferde Nr. 9") pułk kawalerii niemieckiej, sformowany 1 października 1913. Był jednym z 13 pułków strzelców konnych w armii niemieckiej.
Stałym garnizonem tej jednostki była miejscowość Wystruć ("Insterburg"). Oddział wchodził w skład I Korpusu Armii Niemieckiej.

</doc>
<doc id="1309423" url="https://pl.wikipedia.org/wiki?curid=1309423" title="Luiza Zalewska">
Luiza Zalewska

Luiza Zalewska-Karłowska (ur. 1970) – polska dziennikarka prasowa.
Kariera.
Pracę dziennikarską zaczynała w dzienniku „Życie Warszawy” w czasach kierownictwa Kazimierza Wóycickiego i Tomasza Wołka. Razem z większością zespołu przeszła w 1996 roku do założonego przez Wołka dziennika „Życie”. Pracowała tam do roku 1999, potem przeniosła się do „Rzeczpospolitej”.
Zdobyła reputację czołowej dziennikarki politycznej tej gazety, opisując m.in. aferę Rywina i aferę Orlenu. O głównych postaciach tych wydarzeń pisała w książce „System Rywina czyli druga strona III Rzeczypospolitej”.
Z „Rzeczpospolitej” odeszła w 2005 roku w proteście przeciwko zwolnieniu Bronisława Wildsteina. Została dziennikarką „Newsweeka”, a w 2007 roku publicystką „Dziennika”.
Po połączeniu się tego tytułu z „Gazetą Prawną” pracowała w weekendowym Magazynie DGP. Niedługo później została zwolniona z „Dziennika Gazety Prawnej”. Założyła własną firmę dobraulica.pl oraz serwis mapakryminalna.pl. W marcu 2016 rozpoczęła pracę jako ekspert ds. multimediów biura prasowego Kancelarii Prezydenta RP Andrzeja Dudy (szefem biura był wówczas Marek Magierowski).
Za swoją pracę wielokrotnie wyróżniana. Za raport o polskich mediach w 2000 roku została nagrodzona (wraz z Jackiem Lutomskim i Krzysztofem Gottesmanem) przez Stowarzyszenie Dziennikarzy Polskich Nagrodą Główną Wolności Słowa. W 2003 otrzymała nominację do Nagrody Mediów Niptel. Za ujawnienie w 2003 r. bilingów głównych bohaterów afery Rywina otrzymała nominację do nagrody Grand Press w kategorii news. W marcu 2012 otrzymała Nagrodę Główną w konkursie Polskiej Agencji Rozwoju Przedsiębiorczości za popularyzację „innowacyjności w ciekawy i przystępny sposób”.

</doc>
<doc id="1309427" url="https://pl.wikipedia.org/wiki?curid=1309427" title="Hans-Georg von Friedeburg">
Hans-Georg von Friedeburg

Hans-Georg von Friedeburg (ur. 15 lipca 1895 w Strasburgu, zm. 23 maja 1945 we Flensburgu) – Generaladmiral Kriegsmarine (od 1 maja 1945), Naczelny Dowódca Kriegsmarine (1 maja – 9 maja 1945), następca Karla Dönitza na stanowisku Naczelnego Dowództwa Kriegsmarine.
Życiorys.
W marynarce wojennej (okręty podwodne) służył od 1914. Podczas II wojny światowej dowódca U-27. Zagorzały zwolennik rządów Karla Dönitza i jego polityki używania okrętów podwodnych, zdecydowany w swych działaniach marynarz.
W dniu 4 maja 1945 na wzgórzu o nazwie "Timeloberg, "znajdującym się w pobliżu miasta Lüneburg w północnych Niemczech, podpisał wobec marszałka Montgomery'ego reprezentującego aliantów akt kapitulacji wojsk Wehrmachtu w północnych Niemczech, Danii i Holandii, kończący działania wojenne II wojny światowej na froncie zachodnim. Wzgórze to zostało nazwane przez Brytyjczyków mianem "Victory Hill" (pol. "Wzgórze Zwycięstwa").
Jako jedyny z niemieckich oficerów uczestniczył w podpisywaniu wszystkich aktów kapitulacji III Rzeszy. 4 maja 1945 był jednym z sygnatariuszy aktu częściowej kapitulacji Niemiec przed Brytyjczykami w Lüneburgu ograniczającego się do terenów północnych Niemiec, Holandii oraz Danii. Następnie, 7 maja 1945 uczestniczył w podpisywaniu aktu bezwarunkowej kapitulacji III Rzeszy w Reims. Wreszcie był on, obok feldmarszałka Wilhelma Keitla oraz gen. Hansa-Jürgena Stumpffa, jednym z sygnatariuszy ponownego aktu bezwarunkowej kapitulacji Niemiec, zawartego 8 maja 1945 w Berlinie.
9 maja 1945 roku został zdymisjonowany przez Aliantów. Podczas próby przesłuchania popełnił samobójstwo.

</doc>
<doc id="1309432" url="https://pl.wikipedia.org/wiki?curid=1309432" title="10 Pułk Strzelców Konnych Cesarstwa Niemieckiego">
10 Pułk Strzelców Konnych Cesarstwa Niemieckiego

10 Pułk Strzelców Konnych (niem. "Jäger-Regiment zu Pferde Nr. 10") - pułk kawalerii Armii Cesarstwa Niemieckiego.
Historia pułku.
Jednostka została sformowana 1 października 1913 roku. Oddział był jednym z 13 pułków strzelców konnych w armii niemieckiej. Stałym garnizonem pułku było Węgorzewo ("Angerburg") i Gołdap ("Goldap"). Oddział wchodził w skład 43 Brygady Kawalerii 2 Dywizji Piechoty (I Korpus Armijny).

</doc>
<doc id="1309433" url="https://pl.wikipedia.org/wiki?curid=1309433" title="Głąbin">
Głąbin



</doc>
<doc id="1309438" url="https://pl.wikipedia.org/wiki?curid=1309438" title="Renata Scotto">
Renata Scotto

 Renata Scotto (ur. 24 lutego 1934, Savona) – włoska śpiewaczka operowa, sopran, po zakończeniu kariery reżyserka operowa.
Życiorys.
Urodzona w Savonie, zadebiutowała na operowej scenie w rodzinnym mieście główną rolą w "Traviacie". Wkrótce później zagrała w tym samym teatrze tytułową bohaterkę "Madame Butterfly" i postanowiła spróbować swoich sił w Teatro alla Scala, zgłaszając się do konkursu na rolę w mało znanej operze Alfredo Catalaniego "La Wally", zachwycając jurorów. W 1953 r. odbyło się pierwsze wystawienie tej opery, a w obsadzie Scotto znalazła się obok gwiazd takich jak Renata Tebaldi i Mario del Monaco. Jednak to właśnie dziewiętnastoletnia debiutantka okazała się być największą sensacją wieczoru, wywoływana piętnastokrotnie po zakończeniu przedstawienia.
W 1957, w dużej mierze dzięki szczęśliwemu zbiegowi okoliczności, pokazała swój talent europejskiej publiczności, w ostatniej chwili zastępując Marię Callas w roli Aminy w edynburskim przedstawieniu "Lunatyczki" Vincenzo Belliniego. W latach kolejnych, ciesząc się już światową sławą, nagrała "Łucję z Lamermooru" (grała Łucję), "Cyganerię" jako Mimi oraz "Madame Butterfly". W tej ostatniej roli zadebiutowała w 1965 w Metropolitan Opera, z którą pozostawała związana do końca kariery. Wykreowała w niej także role Violetty w "Traviacie", Lauretty w "Giannim Schicchim", "Siostry Angeliki" oraz Musetty i Mimi w "Cyganerii" oraz Desdemony w "Otello".
W 1970 r. została ofiarą skandalu, gdy w trakcie jej występu w roli Eleny w "Nieszporach sycylijskich" grupa chuliganów zakłóciła spektakl, domagając się wystąpienia Marii Callas, ongiś sławnej z wykonania tej roli. Callas, obecna na sali, po zakończeniu przedstawienia nagrodziła Scotto owacją na stojąco. Podobny incydent miał miejsce w czasie przedstawienia "Normy" jedenaście lat później.
W kolejnych latach kariery Scotto zarzuciła repertuar włoski, grając Marszałkową w "Kawalerze srebrnej róży", Kundry w "Parsifalu", Marię w "Medium" i Klitajmestrę w "Elektrze". Nagrała pieśni Gustava Mahlera oraz jednoaktówkę "Oczekiwanie". Przestała śpiewać na scenie pod koniec lat 80.
Reżyserka.
Scotto współpracowała z teatrami operowymi w Weronie, na Florydzie, w Katanii, w Santiago i Chicago. Wyreżyserowała m.in. "Cyganerię", "Madame Butterfly", "Lunatyczkę", "Normę" i "Adrianę Lecouvreur".

</doc>
<doc id="1309440" url="https://pl.wikipedia.org/wiki?curid=1309440" title="Ömer Asan">
Ömer Asan

Ömer Asan (ur. 28 maja 1961 w Trabzonie) - turecki folklorysta, fotograf i pisarz.

</doc>
<doc id="1309443" url="https://pl.wikipedia.org/wiki?curid=1309443" title="Maksim Bielajew">
Maksim Bielajew

Maksim Władimirowicz Bielajew, ros. Максим Владимирович Беляев (ur. 24 sierpnia 1979 w Ust-Kamienogorsku, Kazachska SRR) – kazachski hokeista, reprezentant Kazachstanu.
Jego ojciec Władimir (ur. 1958) został trenerem hokejowym, a brat Dmitrij (ur. 1988) także hokeistą.
Kariera.
Wychowanek Torpedo Ust-Kamienogorsk. Od maja do października 2012 zawodnik Amuru Chabarowsk. Od sierpnia 2013 ponownie zawodnik macierzystego klubu, pod nazwą Kazcynk-Torpedo. Od maja 2015 zawodnik Saryarki Karaganda. Od maja 2016 ponownie zawodnik Torpedo.
Uczestniczył w turniejach mistrzostw świata w 2006, 2008, 2009, 2011, 2013.

</doc>
<doc id="1309445" url="https://pl.wikipedia.org/wiki?curid=1309445" title="Maksim Belyayev">
Maksim Belyayev



</doc>
<doc id="1309449" url="https://pl.wikipedia.org/wiki?curid=1309449" title="Mina rzeczna">
Mina rzeczna



</doc>
<doc id="1309450" url="https://pl.wikipedia.org/wiki?curid=1309450" title="Grand Prix Belgii 1968">
Grand Prix Belgii 1968

Grand Prix Belgii 1968 (oryg. Grand Prix de Belgique) – czwarta runda Mistrzostw Świata Formuły 1 w sezonie 1968, która odbyła się 9 czerwca 1968, po raz 17. na torze Spa-Francorchamps.
28. Grand Prix Belgii, 17. zaliczane do Mistrzostw Świata Formuły 1.

</doc>
<doc id="1309452" url="https://pl.wikipedia.org/wiki?curid=1309452" title="11 Pułk Strzelców Konnych Cesarstwa Niemieckiego">
11 Pułk Strzelców Konnych Cesarstwa Niemieckiego

11 Pułk Strzelców Konnych ("Jäger-Regiment zu Pferde Nr. 11") – pułk kawalerii niemieckiej, sformowany 1 października 1913. Był jednym z 13 pułków strzelców konnych w armii niemieckiej.
Stałym garnizonem tej jednostki były miasta Lubliniec ("Lublinitz") i Tarnowskie Góry ("Tarnowitz"). Oddział wchodził w skład VI Korpusu Armii Niemieckiej.

</doc>
<doc id="1309453" url="https://pl.wikipedia.org/wiki?curid=1309453" title="Dezoksychloran amfoterycyny B">
Dezoksychloran amfoterycyny B



</doc>
<doc id="1309456" url="https://pl.wikipedia.org/wiki?curid=1309456" title="Grand Prix Belgii 1970">
Grand Prix Belgii 1970

Grand Prix Belgii 1970 (oryg. Grand Prix de Belgique) – czwarta runda Mistrzostw Świata Formuły 1 w sezonie 1970, która odbyła się 7 czerwca 1970, po raz 18. na torze Spa-Francorchamps.
29. Grand Prix Belgii, 18. zaliczane do Mistrzostw Świata Formuły 1.

</doc>
<doc id="1309460" url="https://pl.wikipedia.org/wiki?curid=1309460" title="AY 50">
AY 50



</doc>
<doc id="1309461" url="https://pl.wikipedia.org/wiki?curid=1309461" title="Grand Prix Belgii 1972">
Grand Prix Belgii 1972

Grand Prix Belgii 1972 (oryg. Grand Prix de Belgique) – 5. runda Mistrzostw Świata Formuły 1 w sezonie 1972, która odbyła się 4 czerwca 1972, po raz 1. na torze Nivelles-Baulers.
30. Grand Prix Belgii, 19. zaliczane do Mistrzostw Świata Formuły 1.

</doc>
<doc id="1309462" url="https://pl.wikipedia.org/wiki?curid=1309462" title="Grand Prix Belgii 1973">
Grand Prix Belgii 1973

Grand Prix Belgii 1973 (oryg. Grote Prijs van Belgie), Grand Prix Europy 1973 – piąta runda Mistrzostw Świata Formuły 1 w sezonie 1973, która odbyła się 20 maja 1973, po raz pierwszy na torze Circuit Zolder.
31. Grand Prix Belgii, 20. zaliczane do Mistrzostw Świata Formuły 1.

</doc>
<doc id="1309463" url="https://pl.wikipedia.org/wiki?curid=1309463" title="Rejon izmałkowski">
Rejon izmałkowski

Rejon izmałkowski () – jednostka administracyjna w Rosji, w zachodniej części obwodu lipieckiego.
Centrum administracyjnym rejonu jest sieło Izmałkowo.
Geografia.
Powierzchnia rejonu wynosi 1117,91 km².
Graniczy z obwodem orłowskim oraz rejonami obwodu lipieckiego: jeleckim, stanowlańskim i dołgorukowskim.
Główne rzeki to: Bystraja Sosna i Worgoł.
Demografia.
W 2006 roku rejon liczył 17 900 mieszkańców, zamieszkałych w 120 miejscowościach.
Podział administracyjny.
Rejon jest podzielony na 13 wiejskich jednostek administracyjnych:

</doc>
<doc id="1309465" url="https://pl.wikipedia.org/wiki?curid=1309465" title="12 Pułk Strzelców Konnych Cesarstwa Niemieckiego">
12 Pułk Strzelców Konnych Cesarstwa Niemieckiego

12 Pułk Strzelców Konnych ("Jäger-Regiment zu Pferde Nr. 12") – pułk kawalerii niemieckiej, sformowany 1 października 1913. Był jednym z 13 pułków strzelców konnych w armii niemieckiej.
Stałym garnizonem tej jednostki była lotaryńska miejscowość Saint-Avold. Oddział wchodził w skład XVI Korpusu Armii Niemieckiej.

</doc>
<doc id="1309466" url="https://pl.wikipedia.org/wiki?curid=1309466" title="Grand Prix Belgii 1974">
Grand Prix Belgii 1974

Grand Prix Belgii 1974 (oryg. Grand Prix de Belgique) – piąta runda Mistrzostw Świata Formuły 1 w sezonie 1974, która odbyła się 12 maja 1974, po raz drugi na torze Nivelles-Baulers.
32. Grand Prix Belgii, 21. zaliczane do Mistrzostw Świata Formuły 1.

</doc>
<doc id="1309469" url="https://pl.wikipedia.org/wiki?curid=1309469" title="Grand Prix Belgii 1975">
Grand Prix Belgii 1975

Grand Prix Belgii 1975 (oryg. Grote Prijs van Belgie) – szósta runda Mistrzostw Świata Formuły 1 w sezonie 1975, która odbyła się 25 maja 1975, po raz drugi na torze Circuit Zolder.
33. Grand Prix Belgii, 22. zaliczane do Mistrzostw Świata Formuły 1.

</doc>
<doc id="1309471" url="https://pl.wikipedia.org/wiki?curid=1309471" title="Grand Prix Belgii 1976">
Grand Prix Belgii 1976

Grand Prix Belgii 1976 (oryg. Grote Prijs van Belgie) – piąta runda Mistrzostw Świata Formuły 1 w sezonie 1976, która odbyła się 16 maja 1976, po raz trzeci na torze Circuit Zolder.
34. Grand Prix Belgii, 23. zaliczane do Mistrzostw Świata Formuły 1.

</doc>
<doc id="1309472" url="https://pl.wikipedia.org/wiki?curid=1309472" title="Ulica Powstańców Śląskich w Warszawie">
Ulica Powstańców Śląskich w Warszawie

Ulica Powstańców Śląskich – ulica w warszawskich dzielnicach Bemowo i Bielany.
Opis.
Nazwa ulicy została nadana w 1954. Jej północny odcinek został poprowadzony na dawnym pasie startowym Lotniska Warszawa-Babice.
Przez lata ulica stanowiła przykład przeciągającego się konfliktu pomiędzy władzami samorządowymi a właścicielami posesji przy ul. Szczotkarskiej 15, przez teren której miała przechodzić poszerzona jezdnia. Decyzja zezwalająca na poszerzenie wydana została w 1987, jednak faktycznie skorzystano z niej dopiero w 2009. Do czasu wybudowania nowej jezdni, ruch na wysokości posesji odbywał się jednym pasem wytyczonym na torowisku tramwajowym, co wymusiło zastosowanie sygnalizacji świetlnej.

</doc>
<doc id="1309473" url="https://pl.wikipedia.org/wiki?curid=1309473" title="Rezerwat przyrody Maromokotro">
Rezerwat przyrody Maromokotro



</doc>
<doc id="1309475" url="https://pl.wikipedia.org/wiki?curid=1309475" title="13 Pułk Strzelców Konnych Cesarstwa Niemieckiego">
13 Pułk Strzelców Konnych Cesarstwa Niemieckiego

13 Pułk Strzelców Konnych ("Jäger-Regiment zu Pferde Nr. 13") – pułk kawalerii niemieckiej, sformowany 1 października 1913. Był jednym z 13 pułków strzelców konnych w armii niemieckiej.
Stałym garnizonem tej jednostki była lotaryńska miejscowość Saarlouis. Oddział wchodził w skład XVI Korpusu Armii Niemieckiej.

</doc>
<doc id="1309476" url="https://pl.wikipedia.org/wiki?curid=1309476" title="Grand Prix Belgii 1977">
Grand Prix Belgii 1977

Grand Prix Belgii 1977 (oryg. Grote Prijs van Belgie) – siódma runda Mistrzostw Świata Formuły 1 w sezonie 1977, która odbyła się 5 czerwca 1977, po raz czwarty na torze Circuit Zolder.
35. Grand Prix Belgii, 24. zaliczane do Mistrzostw Świata Formuły 1.

</doc>
<doc id="1309478" url="https://pl.wikipedia.org/wiki?curid=1309478" title="Lee Sharpe">
Lee Sharpe

Lee Stuart Sharpe (ur. 27 maja 1971 w Halesowen, West Midlands). Były angielski lewy pomocnik, najbardziej znany z gry w Manchesterze United.
Kariera klubowa.
Sharpe jako młody chłopak kibicował Aston Villi. Swoją karierę rozpoczynał w Torquay United, jednak już po 16 rozegranych meczach jego potencjał dostrzeżono w Manchesterze i za 200 000 £ przeszedł do United. Była to wtedy największa kwota transferowa, jaką zapłacono za tak młodego zawodnika.
Po wygryzieniu ze składu Ralpha Milne stał się w sezonie 1990/91 bardzo ważnym ogniwem drużyny, która sięgnęła po Puchar Zdobywców Pucharów. Sam Lee strzelił w tych rozgrywkach jedną bramkę, w półfinałowym meczu z Legią Warszawa. Sharpe w tamtym sezonie ustrzelił także hat-tricka w wygranym 6:2 meczu Pucharu Ligi z Arsenalem. Jego kapitalna forma zaowocowała powołaniami do reprezentacji Anglii, w której zdołał rozegrać jedynie 8 spotkań. W 1991 roku został wybrany najlepszym młodym zawodnikiem ligi. Jego wspaniale zapowiadającą się karierę zahamowało wirusowe zapalenie opon mózgowych. Po tym gdy wyzdrowiał na jego pozycji błyszczał już Ryan Giggs i Lee musiał zmienić klub. W drużynie z Manchesteru rozegrał w sumie 265 spotkań oraz zdobył 36 bramek.
Mimo tego, że po chorobie nie grał już tak dobrze, Leeds United zdecydowało wyłożyć za niego 4,5M £ w lecie 1996, co było rekordową sumą w historii klubu. Jednak kolejne kontuzje już nigdy nie pozwoliły mu grać na takim poziomie jak wcześniej. Z Leeds został wypożyczony do Sampdorii, jednak nie zaaklimatyzował się we Włoszech i już po pół sezonu wrócił do Anglii. Resztę sezonu 1998/99 spędził w Bradford City z którym awansował do Premiership. Klub z Bradford postanowił go wykupić z Leeds za 250 000 £. Gdy w połowie sezonu 2000/01 stracił miejsce w podstawowym składzie, zdecydowano o jego kolejnym wypożyczeniu, tym razem do Portsmouth. Przed zakończeniem profesjonalnej kariery zaliczył jeszcze epizody w Exeter City oraz islandzkim Grindavíkur. W sezonie 2003/04 pojawił się jeszcze w składzie amatorskiego Garforth Town.

</doc>
<doc id="1309479" url="https://pl.wikipedia.org/wiki?curid=1309479" title="Aleksander Sewruk">
Aleksander Sewruk

Aleksander Sewruk (ur. 17 stycznia 1912 w Korninie, zm. 23 listopada 1974 w Warszawie) – polski aktor, dyrektor w Teatrze im. Stefana Jaracza w Olsztynie, Teatrach Dramatycznych w Poznaniu, Teatru Ziemi Mazowieckiej w Warszawie, Teatru Dramatycznego w Elblągu.
Urodził się 17 stycznia 1912 roku na Żytomierszczyźnie, w miasteczku Kornin. W nowe granice odrodzonej Polski przybył w 1920 roku. Osiedlił się wraz z rodziną w Ciechanowcu. Maturę zdał 23 maja 1930 r. w Gimnazjum Państwowym im. Tadeusza Kościuszki w Bielsku Podlaskim. Zaczął studia matematyczne na Uniwersytecie Warszawskim. Brał udział w kampanii wrześniowej w stopniu podporucznika. Po kapitulacji Modlina dostał się do niewoli. Przebywał w obozie w Działdowie, a potem w oflagach Arnswalde i Grossborn. W 1940 roku razem z Bolesławem Płotnickim, Józefem Słotwińskim i Leonem Kruczkowskim zorganizował teatr obozowy. Jego pierwszą rolą był Papkin w „Zemście”, wystawionej w 1940 roku. W Arnswalde występował w „Teatrze Symbolów”. Po wyzwoleniu obozu w maju 1945 roku założył objazdowy teatrzyk rewiowy „Oberża Komediantów”, a następnie w latach 1946–47 występował w teatrze rewiowym Polskiej Dywizji Pancernej w Niemczech. W czerwcu 1947 roku wrócił do kraju i debiutował rolą Rzecznickiego w „Fantazym” w olsztyńskim teatrze. Od 1949 roku był to teatr łączący dwie sceny – elbląską i olsztyńską – w jednym organizmie. A. Sewruk występował w nim do 1952 roku.
W 1957 r. objął stanowisko dyrektora i kierownika artystycznego Teatru im. Jaracza Olsztyn-Elbląg i kierował nim jako dyrektor do 1969 r. Występował także w Teatrze Dramatycznym w Poznaniu (1952–57). Od 1969 do końca życia był dyrektorem i kierownikiem artystycznym Teatru Ziemi Mazowieckiej w Warszawie. Był gorącym rzecznikiem teatru i aktorów.
Chętnie zapraszany na plany filmowe, w latach 1954–1974 wystąpił w 30 filmach i serialach. Zdobył ogólnopolską sławę. W filmie zadebiutował w 1953 roku w „Celulozie”. Tworzył postacie charakterystyczne, zapadające w pamięć. Pochowany na cmentarzu Powązki Wojskowe w Warszawie (kwatera A35-4-8).
Upamiętnienie.
W grudniu 2007 elbląski Teatr Dramatyczny przyjął jego imię i działa jako Teatr im. Aleksandra Sewruka.
W Olsztynie funkcjonuje Policealne Studium Aktorskie im. Aleksandra Sewruka przy Teatrze im. Stefana Jaracza.

</doc>
<doc id="1309482" url="https://pl.wikipedia.org/wiki?curid=1309482" title="Grand Prix Belgii 1978">
Grand Prix Belgii 1978

Grand Prix Belgii 1978 (oryg. Grote Prijs van Belgie) – szósta runda Mistrzostw Świata Formuły 1 w sezonie 1978, która odbyła się 21 maja 1978, po raz piąty na torze Circuit Zolder.
36. Grand Prix Belgii, 25. zaliczane do Mistrzostw Świata Formuły 1.

</doc>
<doc id="1309486" url="https://pl.wikipedia.org/wiki?curid=1309486" title="Grand Prix Belgii 1979">
Grand Prix Belgii 1979

Grand Prix Belgii 1979 (oryg. Grote Prijs van Belgie) – szósta runda Mistrzostw Świata Formuły 1 w sezonie 1979, która odbyła się 13 maja 1979, po raz szósty na torze Circuit Zolder.
37. Grand Prix Belgii, 26. zaliczane do Mistrzostw Świata Formuły 1.

</doc>
<doc id="1309488" url="https://pl.wikipedia.org/wiki?curid=1309488" title="Grand Prix Belgii 1980">
Grand Prix Belgii 1980

Grand Prix Belgii 1980 (oryg. Grote Prijs van Belgie) – piąta runda Mistrzostw Świata Formuły 1 w sezonie 1980, która odbyła się 4 maja 1980, po raz siódmy na torze Circuit Zolder.
38. Grand Prix Belgii, 27. zaliczane do Mistrzostw Świata Formuły 1.

</doc>
<doc id="1309490" url="https://pl.wikipedia.org/wiki?curid=1309490" title="Penticton">
Penticton

Penticton – miasto w Kanadzie, w prowincji Kolumbia Brytyjska, w dystrykcie regionalnym Okanagan-Similkameen. Leży nad jeziorami Okanagan i Skaha.
Liczba mieszkańców Penticton wynosi 31 909. Język angielski jest językiem ojczystym dla 84,4%, francuski dla 1,8% mieszkańców (2006).

</doc>
<doc id="1309492" url="https://pl.wikipedia.org/wiki?curid=1309492" title="Mackenzie Mauzy">
Mackenzie Mauzy



</doc>
<doc id="1309494" url="https://pl.wikipedia.org/wiki?curid=1309494" title="Grand Prix Belgii 1981">
Grand Prix Belgii 1981

Grand Prix Belgii 1981 (oryg. Grote Prijs van Belgie) – piąta runda Mistrzostw Świata Formuły 1 w sezonie 1981, która odbyła się 17 maja 1981, po raz ósmy na torze Circuit Zolder.
39. Grand Prix Belgii, 28. zaliczane do Mistrzostw Świata Formuły 1.

</doc>
<doc id="1309495" url="https://pl.wikipedia.org/wiki?curid=1309495" title="Grand Prix Belgii 1982">
Grand Prix Belgii 1982

Grand Prix Belgii 1982 (oryg. Grote Prijs van Belgie) – piąta runda Mistrzostw Świata Formuły 1 w sezonie 1982, która odbyła się 9 maja 1982, po raz dziewiąty na torze Circuit Zolder.
40. Grand Prix Belgii, 29. zaliczane do Mistrzostw Świata Formuły 1.
Kanadyjski Kierowca Gilles Villeneuve zginął w wypadku podczas kwalifikacji.

</doc>
<doc id="1309497" url="https://pl.wikipedia.org/wiki?curid=1309497" title="Johan Christopher Toll">
Johan Christopher Toll

Johan Christopher Toll (ur. 1 lutego 1743, zm. 21 maja 1817) – szwedzki dyplomata, wojskowy i polityk.
Pochodził z rodziny o korzeniach holenderskich, której przedstawiciele są dostrzegalni źródłowo od XIII wieku. W XVI ród przeniósł się do bałtyckich prowincji Szwecji.
Zasiadał w parlamencie szwedzkim. W czasie obrad riksdagu 1771/1772 „partia czapek” pozbawiła go urzędu poselskiego, więc potem zdecydował się poprzeć absolutystyczne dążenia nowego króla Gustawa III. To między innymi dzięki Tollowi zamach stanu z 1772 spowodował, że Gustaw III osiągnął swój cel, jakim była monarchia absolutna w Szwecji i zlikwidowanie parlamentaryzmu. 21 maja 1772 wyruszył ze Sztokholmu, by przekupić strażników ważnej twierdzy Kristianstad.
Po śmierci Gustawa III (1792), Toll został naczelnym dowódcą armii szwedzkiej w prowincji Skania.
W okresie od 8 stycznia 1793 do 9 sierpnia 1794 był szwedzkim posłem w Warszawie. Wspierał stronnictwo profrancuskie w Polsce i starał się osłabiać wpływy rosyjskie. Właściwie jako jedyny z obcych dyplomatów przebywających w Polsce odważył się przeciwstawiać woli rosyjskiego ambasadora Osipa Igelströma. Podżegał Polaków do buntu i, według niektórych źródeł i opracowań, obiecywał szwedzką pomoc w razie konfliktu z Rosją.
W czasie wojen napoleońskich brał udział w obronie Stralsundu przed atakiem.

</doc>
<doc id="1309501" url="https://pl.wikipedia.org/wiki?curid=1309501" title="Grand Prix Belgii 1983">
Grand Prix Belgii 1983

Grand Prix Belgii 1983 (oryg. Grand Prix de Belgique) – szósta runda Mistrzostw Świata Formuły 1 w sezonie 1983, która odbyła się 22 maja 1983, po raz 19. na torze Spa-Francorchamps.
41. Grand Prix Belgii, 30. zaliczane do Mistrzostw Świata Formuły 1.

</doc>
<doc id="1309502" url="https://pl.wikipedia.org/wiki?curid=1309502" title="Grand Prix Belgii 1984">
Grand Prix Belgii 1984

Grand Prix Belgii 1984 (oryg. Grote Prijs van Belgie) – trzecia runda Mistrzostw Świata Formuły 1 w sezonie 1984, która odbyła się 29 kwietnia 1984, po raz 10. na torze Circuit Zolder.
42. Grand Prix Belgii, 31. zaliczane do Mistrzostw Świata Formuły 1.

</doc>
<doc id="1309503" url="https://pl.wikipedia.org/wiki?curid=1309503" title="Grand Prix Belgii 1985">
Grand Prix Belgii 1985

Grand Prix Belgii 1985 (oryg. Grand Prix de Belgique) – 13. runda Mistrzostw Świata Formuły 1 w sezonie 1985, która odbyła się 15 września 1985, po raz 20. na torze Spa-Francorchamps.
43. Grand Prix Belgii, 32. zaliczane do Mistrzostw Świata Formuły 1.

</doc>
<doc id="1309507" url="https://pl.wikipedia.org/wiki?curid=1309507" title="Grand Prix Belgii 1986">
Grand Prix Belgii 1986

Grand Prix Belgii 1986 (oryg. Grand Prix de Belgique) – piąta runda Mistrzostw Świata Formuły 1 w sezonie 1986, która odbyła się 25 maja 1986, po raz 21. na torze Spa-Francorchamps.
44. Grand Prix Belgii, 33. zaliczane do Mistrzostw Świata Formuły 1.

</doc>
<doc id="1309509" url="https://pl.wikipedia.org/wiki?curid=1309509" title="Grand Prix Belgii 1987">
Grand Prix Belgii 1987

Grand Prix Belgii 1987 (oryg. Grand Prix de Belgique) – trzecia runda Mistrzostw Świata Formuły 1 w sezonie 1987, która odbyła się 17 maja 1987, po raz 22. na torze Spa-Francorchamps.
45. Grand Prix Belgii, 34. zaliczane do Mistrzostw Świata Formuły 1.

</doc>
<doc id="1309510" url="https://pl.wikipedia.org/wiki?curid=1309510" title="Grand Prix Belgii 1988">
Grand Prix Belgii 1988

Grand Prix Belgii 1988 (oryg. Grand Prix de Belgique) – 11. runda Mistrzostw Świata Formuły 1 w sezonie 1988, która odbyła się 28 sierpnia 1988, po raz 23. na torze Spa-Francorchamps.
46. Grand Prix Belgii, 35. zaliczane do Mistrzostw Świata Formuły 1.

</doc>
<doc id="1309511" url="https://pl.wikipedia.org/wiki?curid=1309511" title="Serwent">
Serwent

Serwent – jezioro sielawowe średniej wielkości, o głębokości wynoszącej maksymalnie 28 m. Leży w województwie warmińsko-mazurskim, w powiecie olsztyńskim, w gminie Purda, ok. 20 km na południowy wschód od Olsztyna i ponad 30 km na północny zachód od Szczytna. Jako jedno z nielicznych jezior w regionie, posiada I klasę czystości wody.
Nad jeziorem położona jest leśniczówka Graszk (w miejscowości Groszkowo) oraz kilka domów letniskowych.
Jezioro w północnej części łączy się, wypływającym z niego potokiem bez nazwy, z odległym Jeziorem Tumińskim.
Dno jeziora jest urozmaicone, przy brzegach – muliste, występuje tu roślinność wynurzona (trzcina, sitowie), brzegi są porośnięte lasami sosnowymi, dostępne do wędkowania.
Cały akwen objęty jest strefą ciszy.

</doc>
<doc id="1309513" url="https://pl.wikipedia.org/wiki?curid=1309513" title="Grand Prix Belgii 1989">
Grand Prix Belgii 1989

Grand Prix Belgii 1989 (oryg. Grand Prix de Belgique) – 11. runda Mistrzostw Świata Formuły 1 w sezonie 1989, która odbyła się 27 sierpnia 1989, po raz 24. na torze Spa-Francorchamps.
47. Grand Prix Belgii, 36. zaliczane do Mistrzostw Świata Formuły 1.

</doc>
<doc id="1309515" url="https://pl.wikipedia.org/wiki?curid=1309515" title="Grand Prix Belgii 1990">
Grand Prix Belgii 1990

Grand Prix Belgii 1990 (oryg. Grand Prix de Belgique) – 11. runda Mistrzostw Świata Formuły 1 w sezonie 1990, która odbyła się 26 sierpnia 1990, po raz 25. na torze Spa-Francorchamps.
48. Grand Prix Belgii, 37. zaliczane do Mistrzostw Świata Formuły 1.

</doc>
<doc id="1309516" url="https://pl.wikipedia.org/wiki?curid=1309516" title="Kobyla Przełęcz">
Kobyla Przełęcz

Kobyla Przełęcz lub Kobyle Siodło (słow. "Vysoká poľana", niem. "Hohe Ebene", "Hohe Au", węg. "Magas-sík") – szeroka trawiasta przełęcz położona na wysokości ok. 1090 m n.p.m. w grani głównej Tatr Bielskich na Słowacji.
Przełęcz ta jest ostatnią przełęczą na wschód Tatr i oddziela od siebie Fajksową Czubę oraz Kobyli Wierch, odpowiednio przedostatni i ostatni szczyt w grani głównej Tatr Bielskich. Przełęcz znajduje się tuż obok tego ostatniego, znajdującego się ok. 20 m wyżej.
Kobyla Przełęcz oddziela od siebie dwie niewielkie doliny: Dolinę Huczawy Bielskiej na południu oraz dolinę Drabinę na północy. W zboczu Kobylego Wierchu opadającego do doliny Drabiny znajduje się jedyna udostępniona do zwiedzania jaskinia w słowackiej części Tatr – Jaskinia Bielska, a w zboczu opadającym do Doliny Huczawy Bielskiej – niewielka Jaskinia nad Huczawą. Tuż nad szerokim siodłem przełęczy znajduje się ambona.
Przez przełęcz do 1978 r. prowadził szlak Magistrali Tatrzańskiej. Fragment znajdujący się w Tatrach Bielskich został jednak zamknięty, a na terenie grzbietu utworzono rezerwat ścisły. U stóp Kobylego Wierchu, Doliną Huczawy Bielskiej przebiegają szlaki zielony z Tatrzańskiej Kotliny do Schroniska pod Szarotką ("chata Plesnivec") i Doliny Białych Stawów oraz niebieski z Tatrzańskiej Kotliny do Kieżmarskich Żłobów.
Polska nazwa przełęczy pochodzi od sąsiedniego Kobylego Wierchu. Nazwy obcojęzyczne mają związek z trawiastym charakterem przełęczy, przypominającej polanę.

</doc>
<doc id="1309517" url="https://pl.wikipedia.org/wiki?curid=1309517" title="Grand Prix Belgii 1991">
Grand Prix Belgii 1991

Grand Prix Belgii 1991 (oryg. Grand Prix de Belgique) – 11. runda Mistrzostw Świata Formuły 1 w sezonie 1991, która odbyła się 25 sierpnia 1991, po raz 26. na torze Spa-Francorchamps.
49. Grand Prix Belgii, 38. zaliczane do Mistrzostw Świata Formuły 1.

</doc>
<doc id="1309518" url="https://pl.wikipedia.org/wiki?curid=1309518" title="Odette Annable">
Odette Annable

Odette Juliette Annable, z domu Yustman (ur. 10 maja 1985 w Los Angeles) – amerykańska aktorka.
Życiorys.
Odette Juliette Yustman urodziła się w Los Angeles jako córka Kubanki Lydii oraz Victora Yustmana, mającego włosko-francuskie korzenie. Biegle włada językiem hiszpańskim.
Ukończyła Woodcrest Christian High School w Riverside, następnie zamierzała studiować finanse na Loyola Marymount University, ostatecznie jednak zdecydowała się kontynuować karierę aktorską.
Karierę w filmie rozpoczęła w wieku pięciu lat, wcielając się w Rosę w "Gliniarzu w przedszkolu" (1990). W kolejnych latach pojawiała się, zazwyczaj w pomniejszych rolach, w filmach i serialach telewizyjnych. W 2007 roku wystąpiła w wyprodukowanym przez telewizję Lifetime filmie "Zrujnowane życie", niedługo później zagrała pierwszoplanową rolę kobiecą w "" J.J. Abramsa. W styczniu 2008 roku magazyn „Variety” doniósł, że Yustman zagra główną rolę w zapowiedzianym na 2009 rok "Nienarodzonym". Film jeszcze przed premierą zdobył rozgłos przede wszystkim ze względu na międzynarodowy plakat, na którym widać było pośladki aktorki.
W 2011 roku wcieliła się w Melanie Garcię w produkowanej przez Fox Broadcasting Company komedii "Breaking In". Chociaż pierwotnie serial został anulowany po siedmiu odcinkach, Fox ostatecznie zdecydował się nakręcić kolejnych trzynaście.
W październiku 2011 roku pojawiła się w ósmej serii serialu "Dr House", wcielając się w doktor Jessicę Adams, jednego z nowych członków zespołu diagnostycznego Gregory’ego House’a.
Wystąpiła również w teledysku grupy Weezer do utworu „(If You're Wondering If I Want You To) I Want You To”.
Była zaręczona z aktorem Trevorem Wrightem. 10 października 2010 roku wyszła za aktora Dave’a Annable’a.

</doc>
<doc id="1309519" url="https://pl.wikipedia.org/wiki?curid=1309519" title="Grand Prix Belgii 1992">
Grand Prix Belgii 1992

Grand Prix Belgii 1992 (oryg. Grand Prix de Belgique) – 12. runda Mistrzostw Świata Formuły 1 w sezonie 1992, która odbyła się 30 sierpnia 1992, po raz 27. na torze Spa-Francorchamps.
50. Grand Prix Belgii, 39. zaliczane do Mistrzostw Świata Formuły 1.

</doc>
<doc id="1309522" url="https://pl.wikipedia.org/wiki?curid=1309522" title="Grand Prix Belgii 1993">
Grand Prix Belgii 1993

Grand Prix Belgii 1993 (oryg. Grand Prix de Belgique) – 12. runda Mistrzostw Świata Formuły 1 w sezonie 1993, która odbyła się 29 sierpnia 1993, po raz 28. na torze Spa-Francorchamps.
51. Grand Prix Belgii, 40. zaliczane do Mistrzostw Świata Formuły 1.

</doc>
<doc id="1309523" url="https://pl.wikipedia.org/wiki?curid=1309523" title="Grand Prix Belgii 1994">
Grand Prix Belgii 1994

Grand Prix Belgii 1994 (oryg. Grand Prix de Belgique) – 11. runda Mistrzostw Świata Formuły 1 w sezonie 1994, która odbyła się 28 sierpnia 1994, po raz 29. na torze Spa-Francorchamps.
52. Grand Prix Belgii, 41. zaliczane do Mistrzostw Świata Formuły 1.

</doc>
<doc id="1309526" url="https://pl.wikipedia.org/wiki?curid=1309526" title="Kalendarium historii Nowego Miasta Lubawskiego">
Kalendarium historii Nowego Miasta Lubawskiego

Kalendarium historii Nowego Miasta Lubawskiego – chronologiczne zestawienie najważniejszych faktów z dziejów miasta.
Przynależność państwowa.
Od uzyskania praw miejskich Nowe Miasto Lubawskie znajdowało się pod panowaniem następujących państw:

</doc>
<doc id="1309527" url="https://pl.wikipedia.org/wiki?curid=1309527" title="Grand Prix Belgii 1995">
Grand Prix Belgii 1995

Grand Prix Belgii 1995 (oryg. Grand Prix de Belgique) – 11. runda Mistrzostw Świata Formuły 1 w sezonie 1995, która odbyła się 25 - 27 sierpnia 1995, po raz 41. na torze Spa-Francorchamps.
53. Grand Prix Belgii, 42. zaliczane do Mistrzostw Świata Formuły 1.

</doc>
<doc id="1309528" url="https://pl.wikipedia.org/wiki?curid=1309528" title="Grand Prix Belgii 1996">
Grand Prix Belgii 1996

Wyniki Grand Prix Belgii na Spa-Francorchamps 25 sierpnia 1996.

</doc>
<doc id="1309529" url="https://pl.wikipedia.org/wiki?curid=1309529" title="Grand Prix Belgii 1997">
Grand Prix Belgii 1997

Grand Prix Belgii 1997 (oryg. Grand Prix de Belgique) – 55. Grand Prix Belgii, 44 edycja zaliczana do Mistrzostw Świata Formuły 1, rozgrywana jako 12 w sezonie 1997 po raz 43. na torze Spa-Francorchamps. W odbywającym się 24 sierpnia 1997 roku wyścigu zwycięstwo odnióśł Michael Schumacher

</doc>
<doc id="1309530" url="https://pl.wikipedia.org/wiki?curid=1309530" title="Grand Prix Belgii 1999">
Grand Prix Belgii 1999

Grand Prix Belgii 1999, oficjalnie jako: LVII Foster's Belgian Grand Prix - dwunasty z szesnastu wyścigów Mistrzostw Świata Formuły 1 w sezonie 1999 odbywający się na torze Circuit de Spa-Francorchamp 29 sierpnia 1999.

</doc>
<doc id="1309531" url="https://pl.wikipedia.org/wiki?curid=1309531" title="Bílsko">
Bílsko

Bílsko – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 229 mieszkańców.

</doc>
<doc id="1309532" url="https://pl.wikipedia.org/wiki?curid=1309532" title="Grand Prix Belgii 2000">
Grand Prix Belgii 2000

Wyniki Grand Prix Belgii na Circuit de Spa-Francorchamps 27 sierpnia 2000.

</doc>
<doc id="1309533" url="https://pl.wikipedia.org/wiki?curid=1309533" title="Grand Prix Belgii 2001">
Grand Prix Belgii 2001

Wyniki Grand Prix Belgii na Circuit de Spa-Francorchamps 2 września 2001.

</doc>
<doc id="1309534" url="https://pl.wikipedia.org/wiki?curid=1309534" title="Grand Prix Belgii 2002">
Grand Prix Belgii 2002

Wyniki Grand Prix Belgii na Spa-Francorchamps 1 września 2002.

</doc>
<doc id="1309535" url="https://pl.wikipedia.org/wiki?curid=1309535" title="Mechtylda z Hackeborn">
Mechtylda z Hackeborn

Mechtylda z Hackeborn (ur. 1241 lub 1242, zm. 19 listopada 1299 w Helfta) – niemiecka mistyczka okresu średniowiecza, propagatorka kultu Serca Jezusa, święta Kościoła katolickiego, ewangelickiego i anglikańskiego.
Życiorys.
Mechtylda urodziła się na zamku Helfta (w pobliżu Halberstadt) w szlacheckiej rodzinie, jako trzecia córka barona Hackeborna, spokrewnionego z cesarskim rodem Hohenstaufów. Kiedy miała 7 lat, wraz z matką odwiedziła w klasztorze Rodersdorf (obecnie dzielnica miasta Wegeleben) swoją starszą siostrę Gertrudę (myloną z Gertrudą z Helfty). Zafascynowana nowym miejscem uprosiła matkę oraz ksieni i pozostała w klasztorze.
W latach 1251-1292 Gertruda z Hackeborn była ksienią wspólnoty, ale w 1258 przeniosła klasztor do Helfty pod Eisleben. Oficjalnie był to klasztor benedyktynek, ale był kojarzony z cysterkami z powodu stosowanej reguły, jednak cysterskiej jurysdykcji nie podlegał. W tym czasie Mechtylda prowadziła szkołę klasztorną i została mianowana „kantorką” ("donna cantrix"). Jej piękny głos i zapał w śpiewie sprawiły, że zasłużyła na miano „słowika Chrystusa”. Ostatnie namaszczenie św. Mechtylda otrzymała 18 października 1299 roku i zmarła „ofiarując swe serce Zbawicielowi zanurzając się w Nim”.
Kult.
Chociaż nigdy nie była kanonizowana, Mechtylda odbiera cześć jako święta w różnych klasztorach zachowujących regułę św. Benedykta.
Jej wspomnienie liturgiczne zostało wyznaczone w "Martyrologium Rzymskim" na 16 lutego.
W Kościele katolickim i w zakonach trapistów, cystersów oraz benedyktynów wspominana jest 19 listopada.
Pisma.
Własnoręczne pisma Mechtyldy to tylko kilka listów do pewnej matrony. Od 1291 okazjonalne wypowiedzi o jej doświadczeniach duchowych były zbierane przez dwie współsiostry na polecenie ksieni Zofii z Querfurtu (1292-1303), a zredagowane przez Gertrudę Wielką. Pismo, które odnosi się szczególnie do jej doświadczeń mistycznych, „Liber specialis gratiae”, zawiera w pięciu księgach opis wizji oraz łask uzyskanych podczas kontemplacji. Dzieło zostało przetłumaczone i wydane w 1645 we Lwowie przez Jakuba Gawatha. W części I i VI, zredagowanych inną ręką, zostały opowiedziane cnoty Mechtyldy i Gertrudy.

</doc>
<doc id="1309536" url="https://pl.wikipedia.org/wiki?curid=1309536" title="Rozkład Bernoulliego">
Rozkład Bernoulliego

W przedmowie podręcznika DeGroota wprost stwierdza się: „[rozkład dwupunktowy] w oryginale nazywany Bernoulliego, który to termin w literaturze polskiej jest zarezerwowany dla rozkładu dwumianowego”.
Niektórzy polscy autorzy uważają jednak (podobnie jak większość anglojęzycznych), że nazywanie rozkładu dwumianowego rozkładem Bernoulliego jest błędem, gdyż jest to rozkład pojedynczego doświadczenia Bernoulliego, czyli rozkład zero-jedynkowy.

</doc>
<doc id="1309540" url="https://pl.wikipedia.org/wiki?curid=1309540" title="Rejon krasniński (obwód lipiecki)">
Rejon krasniński (obwód lipiecki)

Rejon krasniński () – jednostka administracyjna w Rosji, w północno-zachodniej części obwodu lipieckiego.
Centrum administracyjnym rejonu jest sieło Krasnoje.
Geografia.
Powierzchnia rejonu wynosi 933,24 km².
Główne rzeki: Don, Krasiwaja Miecza, Bystraja Sosna i Siemieniok.
Znajduje się tu rezerwat florystyczny „Pluszczań” – jedno z uroczysk parku narodowego Galiczia Gora.
Demografia.
W 2006 roku rejon liczył 14 700 mieszkańców, zamieszkałych w 87 miejscowościach.

</doc>
<doc id="1309543" url="https://pl.wikipedia.org/wiki?curid=1309543" title="Nils Bielke">
Nils Bielke

Hrabia Nils Bielke (ur. 7 lutego 1644 w Sztokholmie, zm. 26 listopada 1716 tamże) – szwedzki radca królewski, polityk, dyplomata i wojskowy. 
Był wnukiem barona Ture Nilssona Bielke. W 1649 Królowa Krystyna podarowała chłopcu tytuł barona Korppoo. Bielke poślubił hrabinę Evę Horn, spadkobierczynię majątku marszałka Gustafa Horna af Björneborg, który nie miał synów.
Nils Bielke wstąpił na służbę w armii i na dworze w latach sześćdziesiątych XVII wieku. Generał od roku 1678, od 1690 feldmarszałek. Brał udział w zmaganiach cesarza Leopolda I z Turkami.
W latach 1679-1682 i znów w latach 1684-1687 ambasador szwedzki w Paryżu. W latach 1687-1698 gubernator szwedzkiego Pomorza. 
Nils Bielke nie aprobował polityki, jaka prowadził Karol XI wobec starej arystokracji, miał też inną wizję polityki zagranicznej niż absolutystyczny rząd. Wbrew poleceniom ze stolicy nawiązał na własna rękę rozmowy z Francuzami w celu zawiązania aliansu. Gdy się zorientowano, stracił w roku 1698 stanowisko i po długim procesie został w 1705 roku skazany na śmierć, jednak ostatecznie darowano mu karę. 
Miał tuzin synów. Jednym z nich był Thure Gabriel Bielke (1684-1763) szwedzki oficer i dyplomata.

</doc>
<doc id="1309544" url="https://pl.wikipedia.org/wiki?curid=1309544" title="Classic Elton John">
Classic Elton John

Classic Elton John – kompilacyjny album Eltona Johna wydany przez PolyGram Special Markets w 1994. Był dostępny w formacie CD, bądź na kasetach. Dostępny był w sieci McDonald's w ramach promocyjnych, w celu zbierania pieniędzy na rzecz Fundacji Rolanda McDonalda.
Lista utworów.
Wszystkie piosenki zostały napisane przez Eltona Johna i Bernie Taupin.

</doc>
<doc id="1309545" url="https://pl.wikipedia.org/wiki?curid=1309545" title="Rozkład zerojedynkowy">
Rozkład zerojedynkowy



</doc>
<doc id="1309559" url="https://pl.wikipedia.org/wiki?curid=1309559" title="Lady Samantha (album)">
Lady Samantha (album)

Lady Samantha – to kompilacyjny album Eltona Johna, wydany 13 października 1980 roku w USA (pierwotnie wydany w Wielkiej Brytanii w 1974 tylko w formie kasety). Album zawiera rzadkie utwory i strony B singli pochodzących z najwcześniejszych okresów kariery artysty.

</doc>
<doc id="1309562" url="https://pl.wikipedia.org/wiki?curid=1309562" title="Maczuliszczy">
Maczuliszczy

Maczuliszczy (; , "Maczuliszczi") – osiedle typu miejskiego na Białorusi, w obwodzie mińskim w rejonie mińskim. W 2010 roku liczyło ok. 7,3 tys. mieszkańców.
Znajduje się tu 50. baza lotnicza Sił Powietrznych Białorusi oraz przystanek kolejowy Maczuliszczy na linii Homel – Mińsk Osobowy.
Historia.
Pod koniec XIX wieku w wołoście Bóbr, w powiecie sieńskim, w guberni mohylewskiej Imperium Rosyjskiego.

</doc>
<doc id="1309563" url="https://pl.wikipedia.org/wiki?curid=1309563" title="Fort III w Poznaniu">
Fort III w Poznaniu

Fort III (Graf-Kirchbach, Gröber, Józefa Niemojewskiego) – jeden z 18 fortów wchodzących w skład Twierdzy Poznań. Znajduje się na Malcie przy ul. Krańcowej.
Historia.
Został zbudowany w latach 1877-1881. Otrzymał nazwę Graf-Kirchbach. W 1931 zmieniono patronów na polskich, Fort III otrzymał imię generała Józefa Niemojewskiego.
6 lutego 1945, podczas bitwy o Poznań, oddziały 117 dywizji piechoty wywalczyły wyłom pomiędzy Fortem IIa i Fortem III (współcześnie tereny os. Zodiak).
W 2011 roku fort został udostępniony zwiedzającym przez Poznańskie Towarzystwo Przyjaciół Fortyfikacji.
Teren fortu wchodzi w skład obszaru Natura 2000 (obszar specjalnej ochrony SOO „Fortyfikacje w Poznaniu”, symbol PLH300005).
Lokalizacja i konstrukcja.
Obiekt znajduje się na terenie Nowego Zoo (wybudowane w latach 1970-1974), w kierunku południowym znajduje się Cybina, na zachodzie – jezioro Maltańskie (od 1952 w wyniku spiętrzenia Cybiny). Dojazd drogą forteczną (ul. Krańcowa) i drogą rokadową (ul. Wileńska).
Fort otoczony jest suchą fosą (długość 850 m, szerokość 9 m, wysokość 5,5 m), o murowanych skarpach i 5 kaponierach (czołowa, dwie barkowe, dwie izby bojowe w koszarach). Kąt między odcinkami czoła – 140°. Pod barkami fortu znajdowały się 2 prochownie, zaprojektowane na zgromadzenie 35 ton prochu.
Przebudowy.
W 1889 dobudowano na barkach dodatkowe baterie. W następnych latach zainstalowano pancerne stanowiska obserwacyjne piechoty W.T.90 oraz artylerii W.T.Neu.
Podczas II wojny światowej fosy zostały zadaszone, a na przeciwskarpie wybudowany został metalowy zbiornik o nieokreślonym przeznaczeniu.
W części koszarowej zostały rozebrane sklepione międzystropy. Rozbiórka była przygotowaniem do budowy w forcie zooramy (dużego kompleksu wiwaryjnego – egzotarium), której jednak nie zrealizowano.

</doc>
<doc id="1309566" url="https://pl.wikipedia.org/wiki?curid=1309566" title="Solidacja">
Solidacja



</doc>
<doc id="1309569" url="https://pl.wikipedia.org/wiki?curid=1309569" title="Janusz Paliwoda">
Janusz Paliwoda

Janusz Paliwoda (ur. 1972 w Białymstoku) – polski pisarz, prozaik, poeta, dziennikarz i nauczyciel języka polskiego. Współzałożyciel Grupy Literackiej Eterna.
Życiorys.
Absolwent filologii polskiej na Uniwersytecie Białostockim z 1998 r. Jako poeta debiutował na łamach pisma kulturalno-poetyckiego „Witraże”, publikuje w „Kartkach” i „Epei”. W 2001 r. uzyskał wyróżnienie w Ogólnopolskim Konkursie Poetyckim im. ks. Jerzego Popiełuszki. Jako dziennikarz zajmuje się recenzowaniem książek, płyt i filmów, a także jest autorem wywiadów publikowanych między innymi w miesięczniku „Lampa”, internetowym dwutygodniku kulturalnym „ArtPapier” oraz internetowym serwisie informacyjnym Wiadomosci24.pl
Pracował jako nauczyciel kontraktowy języka polskiego, między innymi w gimnazjum w Wasilkowie, przez osiem miesięcy w 2001 r. W 2003 r. debiutował jako pisarz kontrowersyjną powieścią pt. "Joint" traktującą o realiach polskiego nauczania, a także uzależnieniach, seksie, przemocy i patologiach w środowisku uczniowskim. Zwolniony w 2004 r., po jednym dniu pracy w gimnazjum w Wasilkowie (pracować miał przez kilka miesięcy w ramach zastępstwa) z uwagi na swoją książkę. Według dyrektorki gimnazjum, Barbary Borkowskiej książka – „jest obsceniczna, strasznie wulgarna”, a o autorze mówi, iż „nauczyciel nie powinien tak pisać”. Sam Janusz Paliwoda o swojej książce mówi iż „rzeczywistość szkolna tam przedstawiona jest przerysowana. To szkolny horror, dobrze, że nieprawdziwy. Ale przecież ciągle mamy doniesienia o tym, co uczniowie wyrabiają w szkole, tamę przerwała sprawa toruńska. Napisałem tę książkę jako przestrogę i protest. Chciałem, żeby była bulwersująca i żeby wywołała dyskusję o szkole w Polsce, bo dzieje się w niej coraz gorzej”.
Od 2005 r. mieszka wraz z żoną w Warszawie.

</doc>
<doc id="1309571" url="https://pl.wikipedia.org/wiki?curid=1309571" title="Joint (utwór)">
Joint (utwór)

Joint – powieść autorstwa polskiego pisarza i nauczyciela Janusza Paliwody, traktująca o realiach polskiego nauczania, a także uzależnieniach, seksie, przemocy i patologiach w środowisku uczniowskim. Książka napisana jest językiem barwnym, obfitującym w metafory i porównania, ale jednocześnie wulgarnym i obscenicznym. Ukazała się w ramach serii Plejada, nakładem wydawnictwa Dolnośląskiego z Wrocławia w 2003 r. (). Składa się z 36 rozdziałów. 
Kontrowersje.
Książka odbiła się głośnym echem w Polsce, gdyż przypadła na okres sprawy znęcania się nad nauczycielem w jednym z techników w Toruniu (do telewizji trafił amatorski film na którym uczniowie między innymi zakładali nauczycielowi na głowę kosz na śmieci). 
Część czytelników zarzuca Paliwodzie, że przerysował obraz szkoły i przejaskrawił postaci, aby się wybić dzięki szumowi medialnemu. Według Marty Mizuro, Janusz Paliwoda jako „autor jest w swoim turpizmie tak konsekwentny, że odnosi się wrażenie, iż się nim delektuje. Do tego stopnia, iż zapomina o czym właściwie pisze, a przede wszystkim – dla kogo”, a o zamieszczonych wewnątrz książki podziękowaniach że można z nich wywnioskować „m.in., iż szkolny, "jazz", jaki opisuje, znany mu jest z autopsji”. W związku z książką Janusz Paliwoda został zwolniony w 2004 r., po jednym dniu pracy z gimnazjum w Wasilkowie. Według dyrektorki gimnazjum, Barbary Borkowskiej książka – "„jest obsceniczna, strasznie wulgarna”", a o autorze mówi iż "„nauczyciel nie powinien tak pisać”". Sam Janusz Paliwoda o swojej książce mówi iż – "„rzeczywistość szkolna tam przedstawiona jest przerysowana. To szkolny horror, dobrze, że nieprawdziwy. Ale przecież ciągle mamy doniesienia o tym, co uczniowie wyrabiają w szkole, tamę przerwała sprawa toruńska. Napisałem tę książkę jako przestrogę i protest. Chciałem, żeby była bulwersująca i żeby wywołała dyskusję o szkole w Polsce, bo dzieje się w niej coraz gorzej”".
Miejsce akcji.
Akcja rozgrywa się mieście Wysoka Góra, o którym wiadomo tyle z książki iż w czasie wojny zostało doszczętnie zniszczone najpierw przez okupanta niemieckiego, a następnie sowieckiego. Większość mieszkańców stanowią przyjezdni z okolicznych wsi. W mieście znajduje się katedra i cerkiew.

</doc>
<doc id="1309575" url="https://pl.wikipedia.org/wiki?curid=1309575" title="Kostandin Kristoforidhi">
Kostandin Kristoforidhi

Kostandin Kristoforidhi, właśc. Konstantin Nelko (ur. 22 maja 1827 w Elbasanie, zm. 1895 w Elbasanie) – albański działacz narodowy i pisarz.
Życiorys.
Był synem Athanasa Nelko, rzemieślnika wyznania prawosławnego. W 1850 ukończył greckojęzyczną szkołę Zosimaia w Janinie. Tam też spotkał konsula austriackiego Johanna von Hahna, z którym współpracował przy opracowywaniu słownika albańsko-niemieckiego. W roku 1857 udał się do Stambułu, gdzie przygotowywał skierowane do władz osmańskich "Memorandum w obronie języka albańskiego".
W roku 1860 pojawił się na Malcie, gdzie ukończył tłumaczenie Nowego Testamentu na język albański. Z Malty skierował się do Tunisu, gdzie w 1865 r. nawiązał współpracę z Brytyjskim i Zagranicznym Towarzystwem Biblijnym. W tym samym okresie poświęcił się działalności w albańskim ruchu narodowym, będąc rzecznikiem autonomii ziem albańskich w obrębie Imperium Osmańskiego. Współpraca z Hasanem Tahsinem wprowadziła Kristoforidhiego do stowarzyszenia, działającego na rzecz ujednolicenia standardu alfabetu albańskiego. W latach 1865–1879 sukcesywnie tłumaczył kolejne części Biblii na oba dialekty języka albańskiego (toskijski i gegijski). Od 1870 kilkakrotnie podróżował do Albanii, gromadząc słowa będące aktualnie w użyciu i wykorzystując je do kolejnych tłumaczeń.
Współpraca Kristoforidhiego z Brytyjskim i Zagranicznym Towarzystwem Biblijnym zakończyła się w 1874, kiedy okazało się, że nie jest przekonany, co do prawdziwości przekazu biblijnego. Od tej pory poświęcił się uczeniu podstaw języka albańskiego. W 1884 r. osiadł na stałe w Elbasanie, gdzie do końca życia zajmował się badaniami języka albańskiego i tajnym nauczaniem dzieci. Pracował także jako sędzia w sądzie okręgowym.
Wśród dzieł Kristoforidhiego szczególne znaczenie zyskały dwa elementarze, wydane w latach 1867 (gegijski) i w 1868 (toskijski) oraz kilka książek w języku albańskim do czytania przez dzieci.
Pod koniec życia przygotował tomik krótkich opowiadań z życia górali północnej Albanii (alb. "Gjahu i malësorëve"), który został wydany po śmierci Kristoforidhiego. W 1904 ukazało się pełne wydanie "Słownika języka albańskiego".
Pamięć.
W 1911 ukazała się w Bitoli biografia Kristoforidhiego, pióra Simona Shuteriqiego. Imię Kristoforidhiego noszą ulice w Tiranie, Wlorze, Beracie i w Korczy. W Elbasanie znajduje się pomnik Kristoforidhiego a także jego dom przekształcony w muzeum. W roku 2000 nakładem wydawnictwa Argeta-LMG ukazał się zbiór wierszy i bajek autorstwa Kristoforidhiego.

</doc>
<doc id="1309577" url="https://pl.wikipedia.org/wiki?curid=1309577" title="Cabomba caroliniana">
Cabomba caroliniana



</doc>
<doc id="1309578" url="https://pl.wikipedia.org/wiki?curid=1309578" title="Otto III z Bawarii">
Otto III z Bawarii



</doc>
<doc id="1309582" url="https://pl.wikipedia.org/wiki?curid=1309582" title="European Athletics">
European Athletics

European Athletics (EA, do 2009: European Athletic Association – EAA) – europejskie stowarzyszenie skupiające narodowe federacje lekkoatletyczne. Obecnie liczy 51 członków.
Historia.
24 września 1933 w Berlinie na spotkaniu IAAF powołano do życia Komitet Europejski (ang. "European Committee"). Na jego czele stanął Szilard Stankovits. Pierwsze posiedzenie organizacji odbyło się 7 stycznia 1934 w stolicy Węgier – Budapeszcie. Postanowiono wówczas o organizacji, w czerwcu 1934 w Turynie mistrzostw Europy. Komitet był wybierany przez wszystkich członków IAAF-u. W 1966 pierwszy raz w wyborach wzięli udział tylko członkowie europejscy. 1 listopada 1969 w Bukareszcie uprawomocniło się, podczas zjazdu IAAF-u, Europejskie Stowarzyszenie Lekkiej Atletyki. Ostatecznie decyzje te zostały przyjęte na kongresie IAAF-u w Sztokholmie w sierpniu 1970 roku. Następstwem tych wydarzeń był pierwszy oficjalny kongres European Athletic Association, który odbył się 7 listopada 1970 w Paryżu. Pierwszym przewodniczącym organizacji był Holender Adriaan Paulen. Od 2009 roku w ramach zmiany wizerunku organizacja zmieniła nazwę na „European Athletics”.
Imprezy sportowe.
European Athletics jest organizatorem najważniejszych zawodów lekkoatletycznych na kontynencie europejskim. Do imprez tych zaliczyć można m.in. mistrzostwa Europy, halowe mistrzostwa Europy, drużynowe mistrzostwa Europy, młodzieżowe mistrzostwa Europy czy mistrzostwa Europy juniorów.

</doc>
<doc id="1309583" url="https://pl.wikipedia.org/wiki?curid=1309583" title="Gaton">
Gaton

Gaton (hebr. געתון; ang. Ga'ton) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Gaton jest położony na wysokości 294 metrów n.p.m. na zachodnich zboczach wzgórz Górnej Galilei. Okoliczny teren opada w kierunku zachodnim do wzgórz Zachodniej Galilei i dalej na równinę przybrzeżną Izraela. Na północ od osady przepływa strumień Merac, który na zachodzie wpada do rzeki Gaton. Na południu przepływa strumień Aszerat. Sąsiednie wzgórza są zalesione. W otoczeniu kibucu Gaton są położone miasto Ma’alot-Tarszicha, miejscowość Kefar Weradim, kibuce Jechi’am, Kabri i Elon, moszawy En Ja’akow, Amka, Ben Ammi i Manot, wioski komunalne Kelil i Newe Ziw, oraz arabska wioska Szajch Dannun.
Podział administracyjny.
Gaton jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Na położonym na południu wzgórzu znajdował się zamek krzyżowców nazywany "Judyn". Zamek został odbudowany w XVIII wieku przez osmańskiego gubernatora Galilei, Dhaher al-Omara. W 1775 roku Jezzar Pasza zburzył ten zamek. W otoczeniu zamku pozostała arabska wioska Chirbat Dżiddin. Po I wojnie światowej cała Palestyna przeszła pod panowanie Brytyjczyków. W okresie tym żydowskie organizacje syjonistyczne zaczęły odkupywać tutejsze grunty od arabskich właścicieli. Umożliwiło to założenie w 1946 roku kibucu Jechi’am. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1948 roku w wiosce stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. W dniu 27 marca 1948 roku zaatakowany został w tym rejonie żydowski konwój, w którym zginęło 47 żołnierzy organizacji paramilitarnej Hagana. Podczas I wojny izraelsko-arabskiej w lipcu 1948 roku Izraelczycy przeprowadzili operację „Dekel”, w trakcie której 11 lipca 1948 roku po krótkiej walce zajęli wioskę Chirbat Dżiddin. Większość mieszkańców uciekła wówczas do sąsiednich arabskich wiosek. Następnie Izraelczycy wyburzyli wszystkie arabskie domy.
Współczesny kibuc Gaton został założony w październiku 1948 roku przez członków młodzieżowego ruchu syjonistycznego Ha-Szomer Ha-Cair z Węgier. Wyemigrowali oni do Ziemi Izraela po Holocauście, zostali internowani przez Brytyjczyków na Cyprze i po proklamacji niepodległości Izraela w maju 1948 roku przyjechali do swojej ojczyzny. Nazwa założonego przez nich kibucu została zaczerpnięta od przepływającej w pobliżu rzeki Gaton. Po wojnie do mieszkańców dołączyli byli żołnierze kompanii szturmowych Palmach, a następnie imigranci z Ameryki Południowej.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w kibucu Kabri lub szkoły średniej w kibucu Ewron.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki, boisko do piłki nożnej oraz sala sportowa z siłownią.
Gospodarka.
Gospodarka kibucu opiera się na rolnictwie i sadownictwie. Uprawy polne obejmują arbuzy, kukurydzę, słonecznik, groch i bawełnę. W sadach hodowane są awokado, banany, kiwi, liczi, granaty, daktyle i migdały. Jest także ferma drobiu. Z zakładów przemysłowych, firma "Yamaton" produkuje opakowania tekturowe. Spółka "Techdent Technologies Ltd." produkuje medyczny sprzęt stomatologiczny. Część mieszkańców pracuje poza kibucem, dojeżdżając do pobliskich stref przemysłowych.
Infrastruktura.
W kibucu jest przychodnia zdrowia, sklep wielobranżowy i warsztat mechaniczny.
Transport.
Z kibucu wyjeżdża się na zachód na drogę nr 8833, którą jadąc na północny wschód dojeżdża się do moszawu En Ja’akow i dalej do miasta Ma’alot-Tarszicha, lub jadąc na zachód dojeżdża się do drogi ekspresowej nr 89. Jadąc drogą nr 89 na wschód dojeżdża się do miejscowości Mi’ilja i miasta Ma’alot-Tarszicha, lub jadąc na zachód do skrzyżowania z drogą nr 70 przy kibucu Kabri. Lokalna droga prowadzi na południowy wschód do kibucu Jechi’am.

</doc>
<doc id="1309584" url="https://pl.wikipedia.org/wiki?curid=1309584" title="Rimantas Šadžius">
Rimantas Šadžius

Rimantas Šadžius (ur. 8 października 1960 w Wilnie) – litewski polityk, w latach 2007–2008 i 2012–2016 minister finansów w rządach Gediminasa Kirkilasa i Algirdasa Butkevičiusa, członek Europejskiego Trybunału Obrachunkowego.
Życiorys.
W 1983 ukończył studia na wydziale chemii Uniwersytetu Moskiewskiego, a w 2002 na wydziale prawa Uniwersytetu Wileńskiego.
W czasach studenckich pracował jako kierownik studenckiej brygady budowlanej w Kazachstanie. W latach 1989–1999 był pracownikiem katedry fizyki teoretycznej na wydziale fizyki Uniwersytetu Wileńskiego. Był tłumaczem i redaktorem publikacji naukowych. W latach 1999–2003 pracował jako redaktor w wydawnictwie naukowym. Zajmował się również księgowością. W latach 1996–2003 kierował prywatnym przedsiębiorstwem księgowo-doradczym.
Od 1989 członek Litewskiej Demokratycznej Partii Pracy, a od 2001 Litewskiej Partii Socjaldemokratycznej. Z jej ramienia bezskutecznie kandydował w 2008 w wyborach parlamentarnych.
Od 2003 do 2004 pełnił funkcję wiceministra pracy i opieki socjalnej, a w latach 2004–2006 był wiceministrem zdrowia w rządzie Algirdasa Brazauskasa. W rządzie Gediminasa Kirkilasa pracował w resorcie finansów: od lipca 2006 do maja 2007 jako wiceminister, a od 16 maja 2007 do 9 grudnia 2008 jako minister.
13 grudnia 2012 po czteroletniej przerwie powrócił na urząd ministra finansów w rządzie Algirdasa Butkevičiusa. Stanowisko to zajmował do 15 czerwca 2016. Zrezygnował w związku z nominacją w skład Europejskiego Trybunału Obrachunkowego, w którym zasiadał do 2022.

</doc>
<doc id="1309586" url="https://pl.wikipedia.org/wiki?curid=1309586" title="Geszer ha-Ziw">
Geszer ha-Ziw

Geszer ha-Ziw (hebr. גשר הזיו; ang. "Gesher HaZiv"; pol. "Most Chwały") – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości 23 metrów n.p.m. na niewielkim wzgórzu w północnej części równiny przybrzeżnej Izraela. W odległości około 0,5 km na zachód jest wybrzeże Morza Śródziemnego, a 2,5 km na wschód rozpoczynają się wzgórza Zachodniej Galilei. Na północ od kibucu przepływa strumień Keziw, a na południu strumień Sza’al. W otoczeniu kibucu Geszer ha-Ziw są położone miasto Naharijja, miejscowość Szelomi, kibuce Sa’ar, Maccuwa i Kabri, moszawy Liman, Becet, Awdon, Manot i Ben Ammi, oraz wioska komunalna Newe Ziw.
Podział administracyjny.
Geszer ha-Ziw jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
W pobliżu tego miejsca, przy ujściu rzeki Keziw do Morza Śródziemnego był położony fenicki port morski Achziw. Badania archeologiczne odkryły w tym rejonie pozostałości osad ludzkich z epoki brązu (XX wiek p.n.e.), okresu perskiego (X wiek p.n.e. i hellenistycznego (III wiek p.n.e.). Główne miejsce prowadzonych wykopalisk posiada osiem odkrytych warstw. Między innymi odkryto tutaj ruiny kananejskiej świątyni z XVI wieku p.n.e. poświęconej bogini Astarte. Podczas podboju asyryjskiego w 732 roku p.n.e. miasto zostało zdobyte i spalone przez Asyryjczyków. Odkryty kamienny mur obronny o wysokości 2 metrów z V wieku p.n.e. jest dowodem, że miasto odbudowano. Wokół znaleziono pozostałości budynków oraz liczne przedmioty użytkowe i ceramikę. W okresie panowania helleńskiego, Achziw było miastem granicznym Ptolemeuszy. W wyniku kolejnych wojen przeszło pod kontrolę Seleucydów. O tym nadmorskim mieście wspomina żydowski historyk Józef Flawiusz, jest także wymieniane w żydowskich pismach rabinicznych, na przykład Midrasz Rabba Vajikra 37:4. Talmud babiloński wspomina o nim przedstawiając lokalizację Achziw w odniesieniu do historycznych granic Izraela. Prawdopodobnie podczas wojen żydowskich miasto zostało doszczętnie zniszczone. W 1970 roku odkryto kościół poświęcony św. Łazarzowi. Pochodzi on z okresu bizantyjskiego i prawdopodobnie został zniszczony przez pożar podczas najazdu perskiego w 614 roku. W okresie panowania krzyżowców powstał tutaj zamek obronny "Casal Lambertie or Imbert". Pod panowaniem mameluków w miejscu tym pojawiła się arabska wioska Az-Zib. W nocy z 16 na 17 czerwca 1946 roku żydowski oddział szturmowy Palmach podjął próbę wysadzenia mostu kolejowego i drogowego przy Az-Zib. Żydowscy żołnierze zostali jednak dostrzeżeni i ostrzelani przez Brytyjczyków zanim zdołali podłożyć ładunki wybuchowe. Operacja nie powiodła się, a Żydzi utracili 14 zabitych i 5 rannych. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w wiosce stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. W przede dniu wybuchu I wojny izraelsko-arabskiej, 14 maja 1948 roku siły żydowskiej Hagany zajęły wioskę Az-Zib. Jej mieszkańcy uciekli na północ do Libanu. Następnie większość domów wyburzono.
Współczesny kibuc został założony 27 stycznia 1949 roku przez imigrantów ze Stanów Zjednoczonych i Kanady, do których dołączyli ewakuowani w 1948 roku mieszkańcy zniszczonego kibucu Bet ha-Arawa. Założono go na podstawie opuszczonej bazy wojskowej wykorzystywanej podczas II wojny światowej przez żołnierzy nowozelandzkich. Pod koniec lat 90. XX wieku kibuc znalazł się w kryzysie gospodarczym, który wymusił przeprowadzenie w 1998 roku procesu prywatyzacji. W 2004 roku rozpoczęto rozbudowę osady o nowe osiedle mieszkaniowe, co umożliwiło dalszy rozwój kibucu.
Nazwa.
Nazwano go na cześć 14 członków Palmach, którzy zginęli podczas wysadzania mostów w nocy z 16 na 17 czerwca 1946 roku (pol. "Most Chwały").
Edukacja.
Kibuc utrzymuje przedszkole. Są tu także szkoła podstawowa "Chofei Galil" oraz eksperymentalne gimnazjum "Sulam Tsor". Służą one okolicznym wioskom.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki, boisko do piłki nożnej, korty do tenisa oraz sala sportowa z siłownią.
Turystyka.
W sąsiedztwie kibucu jest położony Park Narodowy Achziw.
Gospodarka.
Gospodarka kibucu opiera się na intensywnym rolnictwie, sadownictwie (głównie bananów) i hodowli drobiu. Część mieszkańców pracuje w pobliskich strefach przemysłowych.
Infrastruktura.
W kibucu znajduje się przychodnia zdrowia, sklep wielobranżowy, stolarnia, stacja benzynowa i warsztat mechaniczny. W 2005 roku przy kibucu uruchomiono oczyszczalnię ścieków, która oczyszcza około 3,5 mln metrów sześciennych ścieków rocznie. Oczyszczalnia rozwiązała problem zanieczyszczenia morza, do którego przez lata odprowadzano ścieki miejskie sąsiedniej Naharijji. Uruchomienie oczyszczalni ścieków wiązało się z dużymi inwestycjami w infrastrukturę kanalizacyjną. W całym mieście prowadzona jest segregacja i recykling śmieci.
Transport.
Z kibucu wyjeżdża się na północny zachód na drogę nr 4, którą jadąc na północ dojeżdża się do moszawu Liman, lub jadąc na południe do miasta Naharijja.

</doc>
<doc id="1309587" url="https://pl.wikipedia.org/wiki?curid=1309587" title="Sąd Najwyższy (Japonia)">
Sąd Najwyższy (Japonia)

 – najwyższy organ władzy sądowniczej w Japonii, z siedzibą w Tokio.
Historia.
Pierwszy Sąd Najwyższy oparty na zachodnich standardach powstał w Japonii w 1875 roku. Został stworzony przez ówczesnego ministra sprawiedliwości. Posiadał 120 sędziów w obu istniejących wówczas departamentach: cywilnym i kryminalnym. Departament kryminalny był sądem pierwszej instancji i rozpatrywał osobno przestępstwa popełniane wobec cesarza oraz przeciwko prawu publicznemu.
Mocą powojennej konstytucji japońskiej, która weszła w życie 3 maja 1947 roku oraz ustawy o sądownictwie powołano nowy Sąd Najwyższy. Pierwsze obrady rozpoczął on kilka dni później. Jego siedziba znajdowała się wówczas przez kilka miesięcy na terenie cesarskiego kompleksu pałacowego w Tokio.
W 1974 roku Sąd Najwyższy przeprowadził się do tokijskiej dzielnicy Chiyoda, gdzie w 5-piętrowym budynku urzęduje do dzisiaj.
Organizacja sądu.
Sąd Najwyższy składa się z przewodniczącego (prezesa) i czternastu sędziów. Przewodniczący jest desygnowany przez rząd i mianowany przez cesarza, pozostali sędziowie są mianowani przez rząd i zatwierdzani przez cesarza.
Sąd Najwyższy jest odpowiedzialny m.in. za nominacje sędziów niższych izb sądowniczych, regulacje procedur sądowniczych oraz utrzymanie dyscypliny w strukturach sądowniczych.
Sąd Najwyższy jest jedynym sądem w Japonii, który ma prawo do kontroli niższych izb sędziowskich, interpretacji konstytucji oraz zgodności ustaw z konstytucją (pełni rolę trybunału konstytucyjnego). Przykładem może być np. decyzja w sprawie legalności działania Japońskich Sił Samoobrony poza granicami kraju (sprzeczność z art. IX Konstytucji).

</doc>
<doc id="1309589" url="https://pl.wikipedia.org/wiki?curid=1309589" title="Chanita">
Chanita

Chanita (hebr. חניתה; ang. Hanita) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości 327 metrów n.p.m. na północno-zachodnim skraju Górnej Galilei. Leży na południowo-wschodnich zboczach grzbietu górskiego Reches ha-Sulam (361 m n.p.m.). Na północny zachód od kibucu znajduje się głębokie wadi strumienia Chanita, a na południu przepływa strumień Becet. Okoliczny teren opada w kierunku południowo-zachodnim w stronę wzgórz Zachodniej Galilei i następnie na równinę przybrzeżną Izraela. W odległości około 5 km na zachód jest wybrzeże Morza Śródziemnego, a 100 metrów na północ przebiega granica Libanu. Okoliczne wzgórza są zalesione. W otoczeniu kibucu Chanita są położone miejscowość Szelomi, kibuce Maccuwa, Elon i Adamit, moszawy Awdon i Ja’ara, oraz arabska wioska Aramisza. Na północ od kibucu, przy granicy znajduje się izraelska baza wojskowa "Chanita", a na wschodzie baza "En Eder". Natomiast na północnym zachodzie jest posterunek obserwacyjny UNIFIL. Po stronie libańskiej jest położone miasto An-Nakura, oraz wioski Alma asz-Szab i Butajszijja.
Podział administracyjny.
Kibuc jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Badania archeologiczne odkryły w tej okolicy pozostałości osady ludzkiej z epoki miedzi. Następne ślady są pozostawione przez Kananejczyków w pobliskich jaskiniach. Znaleziska z późniejszego okresu należały do Fenicjan i Greków. W czasach biblijnych tutejsze ziemie należały do żydowskiego pokolenia Asera. Z V wieku pochodzą odkryte pozostałości kościoła z mozaiką podłogową.
Na początku XX wieku żydowskie organizacje syjonistyczne rozpoczęły wykupywanie tutejszych gruntów od arabskich właścicieli. Gdy w 1936 roku wybuchła arabskie powstanie w Palestynie, brytyjskie władze wysłały do Mandatu Palestyny specjalnie powołaną Królewską Komisję Palestyny. Opublikowany w 1937 roku raport, jako jedyne rozwiązanie konfliktu arabsko-żydowskiego wskazano odseperowanie obu zwaśnionych ze sobą społeczności w dwóch państwach: mniejszym żydowskim i większym arabskim. Małe państwo żydowskie miało opierać się posiadanych przez Żydów gruntach, do których mieli oni prawa własności. Państwo to pozostałoby powiązane z władzami mandatowymi. Natomiast duże państwo arabskie zostałoby powiązane z Emiratem Transjordanii. W odpowiedzi na ten raport, społeczność żydowska podjęła starania o wzmocnienie swojej obecności w Zachodniej Galilei. W dniu 21 marca 1938 roku grupa żydowskich bojowników paramilitarnej organizacji Hagana założyła przygraniczny kibuc Chanita. Była to osada obronna, z dwoma wieżami obserwacyjnymi i obronną palisadą. Za ogrodzeniem rozmieszczono 30 namiotów, w których w prowizorycznych warunkach zamieszkali osadnicy. Wśród założycieli byli Jicchak Sade, Jigal Allon i Mosze Dajan. Już pierwszej nocy doszło do ataku arabskiej milicji, w którym zginęło dwóch mieszkańców osady. W ciągu trzech pierwszych miesięcy zginęło w sumie 10 mieszkańców. Kibuc bardzo szybko stał się symbolem narodowym dla żydowskiej społeczności Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Ewakuowano wówczas wszystkie dzieci z kibucu (przewieziono je konwojem do Hajfy). Przez następne miesiące kibuc był oblężony. Dopiero działania I wojny izraelsko-arabskiej przyniosły zniesienie blokady kibucu. Po wojnie rozwiązano problem niedoboru wody, braku gruntów ornych oraz wybudowano drogę dojazdową. Dzięki temu była możliwa rozbudowa osady, w której osiedlili się członkowie młodzieżowej organizacji syjonistycznej Gordonia. W latach 50. XX wieku populacja została wzmocniona przez członków młodzieżowego ruchu "Ha-Bonim Dror" z Francji i Afryki Północnej. Na początku XXI wieku rozpoczęto rozbudowę osiedla, budując nowe domy w jego północno-wschodniej części.
Edukacja.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu Geszer ha-Ziw.
Kultura i sport.
W kibucu jest ośrodek kultury z biblioteką. Jest tutaj regionalne muzeum z odtworzonym wyglądem pierwotnej osady obronnej z wieżą obserwacyjną i obronną palisadą. Z obiektów sportowych jest basen pływacki, boisko do piłki nożnej oraz sala sportowa z siłownią.
Gospodarka.
Gospodarka kibucu opiera się na sadownictwie i przemyśle. Uprawia się banany, awokado i cytrusy. Firma "Hanita Lenses" produkuje soczewki kontaktowe oraz obiektywy. Firma "Hanita Coatings" produkuje opakowania foliowe.
Infrastruktura.
W kibucu znajduje się przychodnia zdrowia, sklep wielobranżowy i warsztat mechaniczny.
Transport.
Z kibucu wyjeżdża się na południowy zachód, i drogą nr 8990 dojeżdża się do miejscowości Szlomi, do skrzyżowania z drogą nr 899. Jadąc nią na zachód dojeżdża się do moszawu Becet i dalej do drogi nr 4, lub jadąc na południowy wschód dojeżdża się do drogi nr 70 i dalej do moszawu Ja’ara.

</doc>
<doc id="1309590" url="https://pl.wikipedia.org/wiki?curid=1309590" title="Jeton Kelmendi">
Jeton Kelmendi

Jeton Kelmendi (ur. 1978 w Peciu) – kosowski poeta, tłumacz, dziennikarz i wydawca.
Życiorys.
Urodził się w kosowskim mieście Peć (Peja). Ukończył studia na Uniwersytecie w Prisztinie i uzyskał stopień licencjata w zakresie komunikacji masowej. Studia podyplomowe odbył w Wolnym Uniwersytecie w Brukseli (Belgia), specjalizując się w badaniach stosunków międzynarodowych i bezpieczeństwa międzynarodowego. Obronił pracę doktorską pt. "Wpływ mediów na kwestie bezpieczeństwa politycznego UE". Jest profesorem w AAB University College oraz aktywnym członkiem Europejskiej Akademii Nauki i Sztuki w Salzburgu w Austrii. Od wielu lat pisze wiersze, prozę, eseje i opowiadania, a także publikuje w prasie artykuły poświęcone tematyce stosunków międzynarodowych. Stał się znany w Kosowie po publikacji swojej pierwszej książki zatytułowanej „Wiek obietnic” („Shekulli i Premtimeve”), wydanej w 1999 roku. Później opublikował wiele innych książek. Jego wiersze zostały przetłumaczone na ponad dwadzieścia siedem języków i opublikowane w kilku międzynarodowych antologiach literackich. W 2018 ukazał się wybór wierszy Jetona Kelmendiego w języku polskim, w tłumaczeniu Alicji Kuberskiej. Obecnie mieszka i pracuje w Brukseli i w Prisztinie.

</doc>
<doc id="1309591" url="https://pl.wikipedia.org/wiki?curid=1309591" title="Øystein II">
Øystein II



</doc>
<doc id="1309592" url="https://pl.wikipedia.org/wiki?curid=1309592" title="Dymitr Chalecki">
Dymitr Chalecki

Dymitr Chalecki herbu Chalecki (ur. ok. 1550 roku, zm. w 1598 roku), szlachcic.
Życiorys.
Był synem Józefa Chaleckiego i jego trzeciej żony Fedoty Kopciówny. Od 1580 był miecznikiem wielkim litewskim, następnie podskarbim wielkim litewskim od 1590. W 1589 roku podczas Sejmu pacyfikacyjnego był marszałkiem. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. W 1596 był jednym z posłów królewskich na soborze brzeskim. Dworzanin Stefana Batorego.
Z czterech jego synów najbardziej znani są: Mikołaj Krzysztof i Aleksander

</doc>
<doc id="1309593" url="https://pl.wikipedia.org/wiki?curid=1309593" title="Jechi’am">
Jechi’am

Jechi’am (hebr. יחיעם; ang. Yehiam) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("HaTenoa’a HaKibbutzit").
Położenie.
Kibuc Jechi’am jest położony na wysokości 324 metrów n.p.m. na zachodnim skraju Górnej Galilei. Leży na zachodnich zboczach góry, po której południowej stronie znajduje się głębokie wadi strumienia Jechiam. Na północy przepływa strumień Aszerat. Okoliczny teren opada w kierunku południowo-zachodnim w stronę wzgórz Zachodniej Galilei i następnie na równinę przybrzeżną Izraela. Położone wokół wzgórza są zalesione. W otoczeniu kibucu Jechi’am znajdują się miasto Ma’alot-Tarszicha, miejscowości Kefar Weradim, Januch-Dżat i Jirka, kibuc Gaton, moszawy En Ja’akow, Me’ona i Amka, wioska komunalna Kelil, oraz arabska wioska Szajch Dannun.
Podział administracyjny.
Jechi’am jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Na szczycie wzgórza położonego przy współczesnym kibucu jest położony zamek krzyżowców, nazywany "Judyn". Został on odbudowany w XVIII wieku przez osmańskiego gubernatora Galilei, Dhaher al-Omara. Następnie, w 1775 roku Dżazzar Pasza zburzył ten zamek. W kolejnych latach w jego otoczeniu powstała arabska wioska Chirbat Dżiddin. Na początku XX wieku tutejsze ziemie od arabskich właścicieli zaczęły wykupywać żydowskie organizacje syjonistyczne. Grupa założycielska kibucu zawiązała się w styczniu 1946 roku. W jej skład wchodzili członkowie młodzieżowego ruchu syjonistycznego Ha-Szomer Ha-Cair z Węgier i innych krajów Europy. Mieszkali w namiotach rozbitych na terenie dzisiejszego osiedla Kirjat Haim w Hajfie. Oczekując na przyznanie lokalizacji kibucu pracowali w rolnictwie, lokalnych fabrykach, kamieniołomach i restauracjach. W dniu 27 listopada 1946 roku nastąpiło założenie kibucu. Pierwotnie nazywał się HaSe'ela (hebr. קיבוץ הסלע), jednak później zmieniono jego nazwę na obecną na cześć Jechiama Weitza – syna przywódcy ruchu syjonistycznego Josefa Weitza. Jechi’am był członkiem kompanii szturmowej Palmach i zginął w nocy z 16 na 17 czerwca 1946 roku podczas operacji wysadzania mostów. Kobiety i dzieci pozostawiono w tym pierwszym najtrudniejszym okresie w Kirjat Haim, a mężczyźni mieszkali w prowizorycznych warunkach na terenie na wpół zburzonego zamku krzyżowców. Cierpieli od niedostatku wody i ciężkiej pracy fizycznej. Po miesiącu czasu, 20 osadników zachorowało na malarię. Ich życie uratowano dzięki zastrzykom penicyliny. Kibuc był odcięty od pozostałej społeczności żydowskiej i łączność utrzymywano głównie przy pomocy sygnałów świetlnych nadawanych z ruin zamku na wzgórzu. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Kibuc Jechi’am był wówczas oblężony i całkowicie odcięty od pozostałej części żydowskiej społeczności w Mandacie Palestyny. W dniu 20 stycznia 1948 roku siły ponad 400 Arabów zaatakowały kibuc. W bitwie o Jechi’am zginęło 8 obrońców. W dniu 27 marca 1948 roku żydowska organizacja paramilitarna Hagana wysłała konwój w celu wzmocnienia obrony kibucu. Wpadł on jednak w zasadzkę i został rozbity (zginęło 47 żydowskich bojowników). Podczas I wojny izraelsko-arabskiej w lipcu 1948 roku Izraelczycy przeprowadzili operację „"Dekel"”, w trakcie której w dniu 11 lipca zajęli po krótkiej walce sąsiednią arabską wioskę Chirbat Dżiddin. Większość jej mieszkańców uciekła do sąsiednich arabskich wiosek, a następnie wyburzono wszystkie domy. Po wojnie tereny wioski przejął kibuc Jechiam. W kolejnych latach osiedlili się tutaj imigranci z Francji i Ameryki Południowej. W latach 90. XX wieku kibuc znalazł się w kryzysie ekonomicznym, który wymusił przeprowadzenie w 2001 roku częściowej prywatyzacji. Obecnie istnieją plany rozbudowy kibucu o kolejnych 120 domów mieszkalnych.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w kibucu Kabri lub szkoły średniej w kibucu Ewron.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen kąpielowy, boiska do piłki nożnej i koszykówki, oraz korty tenisowe.
Turystyka.
Na początku lat 90. XX wieku kibuc zaczął wykorzystywać swoje naturalne zalety turystyczne. U podnóża zamku krzyżackiego utworzono pensjonat, który posiada 60 pokojów do wynajęcia. Obsługa ruchu turystycznego stanowi coraz ważniejsze element dochodów mieszkańców kibucu. W obrębie zamku utworzono Park Narodowy Miwcar Jechi’am.
Infrastruktura.
W kibucu jest przychodnia zdrowia, klinika stomatologiczna, sklep wielobranżowy, pralnia, warsztat mechaniczny i stacja benzynowa.
Gospodarka.
Gospodarka kibucu opiera się na sadownictwie i obsłudze ruchu turystycznego. Uprawia się banany, cytrusy, awokado, a także pszenicę, kukurydzę, bawełnę i tytoń. Jest ferma drobiu i hodowla bydła mlecznego. Od 1960 roku funkcjonuje rzeźnia i zakład "Deli-Yehiam" produkujący wołowinę i mięso drobiowe. Zakład ten posiada około 20% krajowego rynku mięsnego, oraz eksportuje mięso do Stanów Zjednoczonych i Europy. Od 1993 roku działa zakład "Yeẖi'am Delicatessen" produkujący słodycze.
Transport.
Z kibucu wyjeżdża się na północny zachód na drogę nr 8833, którą jadąc na północny wschód dojeżdża się do kibucu Gaton i moszawu En Ja’akow, lub jadąc na zachód dojeżdża się do drogi ekspresowej nr 89. Jadąc drogą nr 89 na wschód dojeżdża się do miejscowości Mi’ilja i miasta Ma’alot-Tarszicha, lub jadąc na zachód do skrzyżowania z drogą nr 70 przy kibucu Kabri.

</doc>
<doc id="1309595" url="https://pl.wikipedia.org/wiki?curid=1309595" title="Chief Pleas">
Chief Pleas

Chief Pleas (fr. "Chefs Plaids", sark. "Cheurs Pliaids") – powołany w 1579 roku jednoizbowy parlament wyspy Sark. Obecnie składa się z 30 członków- w tym 28 wybieranych w demokratycznych wyborach. Poprzednio (do 9 stycznia 2009) składał się z 52 członków w tym 12 wybieranych w wyborach.
Początkowo składał on się z 40 dzierżawców (członkami tego parlamentu byli do 2009 roku dożywotnio), jednak w 1922 na mocy Prawa Reformującego skład jego poszerzono o 12 przedstawicieli ludności wybieranych w wolnych i tajnych wyborach. Prawo do głosu przyznano wówczas mężczyznom powyżej 20 i kobietom powyżej 30 roku życia. W roku 1951 wprowadzono 3-letnie kadencje dla nie-dzierżawców. Kolejne reformy miały miejsce w 1974 roku kiedy to zrównano prawa wyborcze dla kobiet i mężczyzn. Prawo do zasiadania w Parlamencie (w ławach dzierżawców) uzyskały również kobiety (wcześniej dotyczyło to tylko wdów i niezamężnych córek dzierżawców; w innych wypadkach miejsce kobiety zajmował jej mąż). Prawa do dziedziczenia zostały jednak zrównane dla obu płci dopiero w 1999. W skład Chief Pleas wchodzi również senior (z prawem weta zawieszającego) oraz seneschal (przewodniczący parlamentu, szef władzy wykonawczej oraz główny sędzia wyspy), który wybierany jest przez seniora, a zatwierdzany przez gubernatora Guernsey. W obradach biorą również udział: Prévôt (głowa administracji), Sekretarz oraz Skarbnik. Nie mają oni jednak prawa głosu.
Funkcje wykonawcze w Chief Pleas pełnią:
Seneschal, Prevôt, Sekretarz i Skarbnik są powoływani przez Seniora; Constable i Vingtenier wybierani przez Chief Pleas.
Parlament Sarku ma niemal pełną autonomię w sprawach ustawodawczych, a każda ustawa czy decyzja sądownicza dotycząca Guernsey powinna być osobno przegłosowana przez Chief Pleas, aby uzyskać prawomocność na wyspie Sark (tak szeroka autonomia jest często kwestionowana przez władze baliwatu Guernsey). Nie dotyczy to spraw kryminalnych, gdzie decyzje podjęte przez władze baliwatu nie muszą być potwierdzane przez Chief Pleas (i automatycznie wchodzą w życie). W roku 2003 parlament Sarku przegłosował zmiany prawne wprowadzające możliwość rozwodu, aby dostosować się do decyzji Sądu Królewskiego Guernsey.
Chief Pleas zbiera się zwykle 3 razy do roku na posiedzeniach zwyczajnych: w pierwszą środę po 15 stycznia, w pierwszą środę po Wielkanocy oraz w pierwszą środę po dniu Dniu św Michała (po 29 września). Posiedzenia nadzwyczajne są bardzo rzadkie i zwoływane są przez seneschala za zgodą seniora lub w nagłych sytuacjach przez gubernatora. Każde posiedzenie legislatury rozpoczyna wspólna recytacja modlitwy "Ojcze nasz".
W związku z konfliktem dotyczącym statusu wyspy Brecqhou (od 1993) oraz naciskami władz brytyjskich planowane były zmiany prawne dotyczące głównie wprowadzenia bardziej demokratycznego składu Parlamentu. Spośród wielu propozycji wybrano jedną – Chief Pleas miał składać się z 30 członków: Seniora, Seneschala, 14 wybranych w wyborach dzierżawców oraz 14 wybranych w wyborach niedzierżawców. Zmiany przegłosowano 8 marca 2006 roku (25 za – 15 przeciw). Jednak w związku z przeprowadzonym wśród ludności sondażem (wysoka jak na wyspę frekwencja 89,5%), który wskazywał na opcje bardziej demokratyczne, Parlament przegłosował w dniu 4 października zmiany wprowadzające 28-osobowy skład izby bez specjalnych miejsc dla dzierżawców. Decyzję jednak anulowano w styczniu 2007 (kontrowersje dotyczące niekonstytucyjności zmian), wprowadzając w kwietniu tego samego roku 30-osobowy skład (16 dzierżawców, 14 niedzierżawców) na lata 2008-2012 oraz referendum po tym okresie. Nowe ustalenia zostały jednak (wraz z ustawodawstwem podatkowym) skrytykowane przez władze europejskie i rząd brytyjski (dostosowanie do Europejskiej Konwencji Praw Człowieka). W dniach 16 stycznia (kiedy wprowadzono zmiany częściowe) i 21 lutego (ostateczne, radykalne zmiany) 2008 roku Chief Pleas zaaprobował 30-osobowy skład, którego 28 członków ma być wybieranych w wyborach powszechnych. 9 kwietnia Tajna Rada Wielkiej Brytanii zaakceptowała reformy. 10 grudnia 2008 roku odbyły się pierwsze wybory (w których zdecydowane zwycięstwo odniosła frakcja zachowawcza, związana z seniorem wyspy), a nowy parlament zebrał się 21 stycznia 2009 roku.

</doc>
<doc id="1309596" url="https://pl.wikipedia.org/wiki?curid=1309596" title="Emanuel Villa">
Emanuel Villa

Emanuel Alejandro „Tito” Villa (ur. 24 lutego 1982 roku w Casilda w prowincji Santa Fe) – argentyński piłkarz występujący na pozycji napastnika. Od grudnia 2013 posiada również obywatelstwo meksykańskie.
Kariera.
Emanuel Villa rozpoczął karierę zawodniczą w klubie argentyńskiej Primiera Division CA Huracán w 2001 roku. W 2003 roku przeszedł do Atlético Rafaela z którym w sezonie 2003/2004 spadł z ligi po meczach barażowych z Huracán Tres Arroyos.
W następnym sezonie Villa powrócił do Primera Division podpisując kontrakt z Rosario Central. W 2006 roku podpisał nowy kontrakt z meksykańskim klubem Atlas Guadalajara, natomiast w 2007 roku został zawodnikiem Tecos UAG Guadalajara.
4 stycznia 2008 roku Villa podpisał 3,5-letni kontrakt z Derby County. Angielski klub zapłacił za niego 2 miliony funtów. W Derby zadebiutował w meczu przeciwko Wigan Athletic. 2 lutego w ostatniej minucie meczu z Birmingham City strzelił swoją pierwszą bramkę. Mecz kończy się wynikiem 1-1. 29 marca zdobył dwa gole w zremisowanym 2-2 meczu z Fulham.
2 lipca 2009 roku Villa został zawodnikiem Cruz Azul.

</doc>
<doc id="1309598" url="https://pl.wikipedia.org/wiki?curid=1309598" title="Jasur">
Jasur

Jasur (hebr. יסעור) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Jasur jest położony na wysokości 18 metrów n.p.m. w północnej części równiny przybrzeżnej Izraela. Leży u podnóża wzgórz Zachodniej Galilei, w odległości 6 km na wschód od wybrzeża Zatoki Hajfy. Na wschód od kibucu wznosi się wzgórze Giwat Javor (86 m n.p.m.). Dalej są położone wzgórza Har Gamal (324 m n.p.m.) i Har Gillon (367 m n.p.m.), za którymi rozpoczyna się Dolina Bet ha-Kerem wyznaczająca granicę między Dolną a Górną Galileą. Na południe od kibucu przepływa strumień Hilazon. W otoczeniu kibucu Jasur znajdują się miasta Tamra, Szefaram, Kirjat Atta, Kirjat Bialik i Akka, miejscowości Sza’ab, Kabul i Dżudajda-Makr, kibuce Afek, Kefar Masaryk i En ha-Mifrac, moszawy Achihud i Ja’ad, oraz wioska komunalna Gilon. Na wschodzie jest położona strefa przemysłowa "Bar Lev".
Podział administracyjny.
Jasur jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Pierwotnie w okolicy tej znajdowała się arabska wioska al-Birwa. Na początku XX wieku tutejsze ziemie zaczęły wykupywać od arabskich właścicieli żydowskie organizacje syjonistyczne. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy operowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej Izraelczycy przeprowadzili w lipcu 1948 roku operację „Dekel”, podczas której w dniu 11 lipca zajęli wioskę al-Birwa. Wszystkich mieszkańców wysiedlono, a następnie wyburzono jej domy.
Współczesny kibuc został założony w styczniu 1949 roku przez członków młodzieżowej organizacji syjonistycznej Ha-Szomer Ha-Cair z Wielkiej Brytanii i Węgier. Początkowo nowa osada nazywała się Sza'ar le-Galil (hebr. שער לגליל; pol. "Brama do Galilei") i była położona bliżej wybrzeża przy kibucu Kefar Masaryk. Następnie przeniesiono ją w obecny rejon, ale nieco bardziej na północ, w rejon dzisiejszego lasu przy moszawie Achihud. Dopiero w 1950 roku zmieniono lokalizację na obecną. Zajęto wówczas część terenów zniszczonej arabskiej wioski Ad-Damun. W 1956 roku kibuc został wzmocniony przez imigrantów z Brazylii. Po kryzysie gospodarczym lat 90. XX wieku, kibuc przeszedł w 2000 roku proces prywatyzacji.
Nazwa.
Nazwa kibucu Jasur pochodzi od hebrajskiej nazwy ptaka puffinus, który zamieszkuje otwarte morza całego świata. Nawiązywało to do pragnienia pierwszych mieszkańców kibucu, że będą utrzymywać się z rybołówstwa.
Edukacja.
Kibuc utrzymuje przedszkole. Starsze dzieci są dowożone do gimnazjum i szkoły średniej w kibucu Ewron.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen pływacki oraz sala sportowa z siłownią.
Infrastruktura.
W kibucu jest przychodnia zdrowia, sklep wielobranżowy, stacja benzynowa i warsztat mechaniczny.
Gospodarka.
Gospodarka kibucu opiera się na rolnictwie i sadownictwie. Uprawy polne obejmują bawełnę, kukurydzę, pszenicę, pomidory i arbuzy. W sadach uprawia się awokado i granaty. Hodowla bydła mlecznego posiada 300 krów oraz cielęta przeznaczone na rzeź. Jest tu także ferma drobiu. Część mieszkańców pracuje poza kibucem, dojeżdżając do pobliskich stref przemysłowych.
Transport.
Z kibucu wyjeżdża się na wschód na drogę nr 70, którą jadąc na północny zachód dojeżdża się do moszawu Achihud i skrzyżowania z drogą ekspresową nr 85, lub jadąc na południowy wschód do skrzyżowania z drogą nr 805 (prowadzi na wschód do moszawu Ja’ad) i dalej do miasta Tamra.

</doc>
<doc id="1309600" url="https://pl.wikipedia.org/wiki?curid=1309600" title="Kabri">
Kabri

Kabri (hebr. כברי; ang. Kabri) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Kabri jest położony na wysokości 84 metrów n.p.m. na zachodnich zboczach wzgórz Zachodniej Galilei. W kierunku wschodnim wzgórza wznoszą się do Górnej Galilei. Na południe od kibucu przepływa rzeka Nachal Gaton, a na północy strumień Sza’al. Okoliczny teren opada w kierunku zachodnim na równinę przybrzeżną Izraela. W odległości 4,5 km znajduje się wybrzeże Morza Śródziemnego. Część położonych wokół wzgórz jest zalesione. W otoczeniu kibucu Kabri znajdują się miasto Naharijja, miejscowość Szelomi, kibuce Sa’ar, Geszer ha-Ziw, Maccuwa, Gaton i Jechi’am, moszawy Liman, Becet, Awdon, Manot, En Ja’akow, Amka, Netiw ha-Szajjara i Ben Ammi, wioski komunalne Newe Ziw i Kelil, oraz wioska arabska Szajch Dannun.
Podział administracyjny.
Kabri jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Badania archeologiczne odkryły pozostałości osadnictwa ludzkiego pochodzące z neolitu. Jednak stałe struktury mieszkalne starożytnego miasta Tel Kabri pojawiły się około XXV wieku p.n.e. Obszar miasta wynosiła ponad 32 ha, które były otoczone wałem ziemnym o wysokości 7 metrów i szerokości 35 metrów. Na wale wzniesiono wieże strażnicze. Było to najważniejsze kanaanejskie miasto-państwo Zachodniej Galilei. W jego centrum znajdował się dwupiętrowy pałac monarchy. Miasto było połączone z portem morskim położonym przy Achziw. Utrzymywało stałe kontakty handlowe z Egiptem i Kretą. Miasto zostało opuszczone z nieznanych przyczyn w XVI wieku p.n.e. Zachowało się ono w stosunkowo dobrym stanie, głównie dzięki temu, że na jego miejscu nie założono żadnego innego miasta. Od 1983 roku prowadzone są tutaj badania archeologiczne. Później, w okolicy tej powstała arabska wioska al-Kabri, która była wzmiankowana już w XII wieku przez krzyżowców pod nazwą "Cabra". Na początku XV wieku arabski historyk al-Maqrizi wymienił wioskę jako "al-Kabira". W 1291 roku sułtan Al-Aszraf Chalil przeznaczył dochody z wioski al-Kabri na rzecz organizacji charytatywnych w Kairze. Tutejsze źródła wody były wykorzystywane do zasilania w wodę pobliskiego miasta Akka. W tym celu wybudowano wodociąg. W wyniku I wojny światowej w 1918 roku cała Palestyna przeszła pod panowanie Brytyjczyków. W kolejnych latach żydowskie organizacje syjonistyczne wykupywały tutejsze grunty od arabskich właścicieli. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. W dniu 27 marca 1948 roku żydowska organizacja paramilitarna Hagana wysłała konwój w celu wzmocnienia obrony oblężonego kibucu Jechi’am. Wpadł on jednak w zasadzkę przy wiosce al-Kabri, i został rozbity (zginęło 47 żydowskich bojowników). Podczas I wojny izraelsko-arabskiej Izraelczycy w dniu 21 maja 1948 roku opanowali wioskę al-Kabri. Wszystkich jej mieszkańców wysiedlono, a następnie wyburzono domy.
Współczesny kibuc został założony w 1949 roku. Założycielami było około 100 mieszkańców ewakuowanego kibucu Bet ha-Arawa znad Morza Martwego. Zostali oni podczas wojny ewakuowani do kibucu Szefajim, a następnie podzieleni na dwie grupy. Jedna utworzyła kibuc Geszer ha-Ziw, a druga kibuc Kabri. W latach 90. XX wieku kibuc znalazł się w kryzysie ekonomicznym, który wymusił na początku XXI wieku przeprowadzenie procesu częściowej prywatyzacji.
Edukacja.
Kibuc utrzymuje przedszkole. Jest tutaj szkoła podstawowa "Ma'ajanot", natomiast starsze dzieci są dowożone do położonej na południe od kibucu szkoły średniej "HaGalil HaMa'arawi". Szkoła kładzie szczególny nacisk na sztukę, umożliwiając edukację muzyczną i plastyczną.
Kultura i sport.
W kibucu jest ośrodek kultury z biblioteką i galerią sztuki, w której swoje prace prezentują artyści z całego kraju. Tutejsze audytorium mieści 450 osób i umożliwia organizację koncertów i różnych imprez kulturalnych. Z obiektów sportowych jest basen pływacki, oraz centrum sportowe z kompleksem boisk i salą sportową z siłownią.
Infrastruktura.
W kibucu znajduje się przychodnia zdrowia, klinika stomatologiczna, fryzjer, sklep wielobranżowy, pralnia, szwalnia oraz warsztat mechaniczny.
Turystyka.
W lokalnej gospodarce coraz większą rolę odgrywa obsługa ruchu turystycznego. Kibuc jest dogodnym miejscem wypadowym do wycieczek pieszych po okolicznych wzgórzach Zachodniej Galilei. Są tutaj dwa stanowiska archeologiczne. Jest także stadnina koni umożliwiająca przejażdżki konne.
Gospodarka.
Gospodarka kibucu opiera się na rolnictwie, sadownictwie i produkcji przemysłowej. Istnieją tutaj plantacje bananów (700 ha) i awokado (1100 ha). Tutejsza obora produkuje 2,8 mln litrów mleka rocznie i 1 tys. sztuk cieląt. Ferma drobiu dostarcza rocznie 1,2 tys. ton mięsa drobiowego na rynek. Tutejsza stołówka rozpoczęła w 1998 roku usługi cateringowe, dostarczając szeroki wybór dań dla potrzeb imprez instytucjonalnych poza kibucem. Zakład "Cabiran" produkuje precyzyjne części aluminiowe dla potrzeb krajowego i zagranicznego przemysłu lotniczego. Zakład "Rion" produkuje wyroby z tworzyw sztucznych wykorzystywane przy produkcji okien, szklarni i dla przemysłu motoryzacyjnego. Część mieszkańców kibucu znajduje zatrudnienie w pobliskich strefach przemysłowych.
Transport.
Z kibucu wyjeżdża się na zachód na drogę nr 70, na północ od skrzyżowania z drogą ekspresową nr 89. Jadąc drogą nr 70 na północ dojeżdża się do skrzyżowania z prowadzącą na wschód drogą nr 8911 (dojazd do moszawów Awdon i Manot) i dalej do kibucu Maccuwa, lub na południe do moszawu Netiw ha-Szajjara i wioski Szajch Dannun. Natomiast jadąc drogą nr 89 na zachód dojeżdża się do moszawu Ben Ammi i dalej do miasta Naharijja i skrzyżowania z drogą nr 4, lub na wschód do skrzyżowania z drogą nr 8833 (dojazd do kibuców Gaton i Jechi’am, oraz moszawu En Ja’akow) i dalej do wioski Newe Ziw.

</doc>
<doc id="1309601" url="https://pl.wikipedia.org/wiki?curid=1309601" title="Prince consort">
Prince consort



</doc>
<doc id="1309602" url="https://pl.wikipedia.org/wiki?curid=1309602" title="Kefar Masaryk">
Kefar Masaryk

Kefar Masaryk (hebr. כפר מסריק) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości 5 metrów n.p.m. w północnej części równiny przybrzeżnej Izraela. Leży w odległości 2 km od wybrzeża Zatoki Hajfy, a teren pomiędzy osadą a Morzem Śródziemnym stanowiły pierwotnie wydmy. Na wschód od kibucu przepływa strumień Na'aman. W otoczeniu kibucu Kefar Masaryk znajdują się miasta Akka, Tamra, Kirjat Bialik i Kirjat Jam, miejscowości Dżudajda-Makr, Kabul i I’billin, kibuce En ha-Mifrac, Jasur i Afek, moszaw Achihud, oraz wioska komunalna Tal-El. Na zachód od kibucu znajduje się strefa przemysłowa "South Akko Industrial Park", na południu strefa przemysłowa "Cor szalom", a na południowym zachodzie tereny wojskowe koncernu zbrojeniowego "Raphael".
Podział administracyjny.
Kefar Masaryk jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Na początku XX wieku tutejszą ziemię wykupiły od arabskich właścicieli żydowskie organizacje syjonistyczne. Grupa założycielska kibucu zawiązała się w 1932 roku w miejscowości Petach Tikwa. W jej skład weszli członkowie młodzieżowej organizacji syjonistycznej Ha-Szomer Ha-Cair z Czechosłowacji i Litwy. Po przejściu szkolenia rolniczego, w 1933 roku przenieśli się do osiedla Bat Gallim w mieście Hajfa. W 1934 roku przenieśli się w rejon piaszczystych wydm położonych w obrębie dzisiejszego osiedla Kirjat Chaim, gdzie utworzyli osadę Mismar Zewulun. W 1937 roku nawiązali współpracę z grupą imigrantów z Polski i wspólnie starali się o przyznanie gruntów pod założenie własnego kibucu. Agencja Żydowska sprzeciwiała się zakładaniu osady rolniczej na piaszczystych glebach, argumentując że nie nadają się one do rozwoju działalności rolniczej. Pomimo to, w dniu 29 listopada 1938 roku założono kibuc. Była to wówczas typowa osada obronna, z wieżą obserwacyjną i palisadą obronną. W 1940 roku zmieniono jego nazwę na współczesną, oddając w ten sposób cześć Tomášowi Masarykowi, pierwszemu prezydentowi Czechosłowacji. W dokumencie lokacyjnym widnieje wyraźny zapis, że decyzję o zmianie nazwy kibucu dokonano na „"znak szacunku dla jego osobowości, jego humanizmu, jego walki o prawdę, o wyzwolenie narodowe i jako wdzięczność za jego wsparcie wolności Izraela"”. Pierwsi mieszkańcy cierpieli z powodu bagnistego otoczenia i chorowali na malarię. Z tego powodu, w ciągu trzech lat zrealizowano olbrzymi projekt osuszając tutejsze bagna i likwidując problem komarów roznoszących malarię. Na nowych gruntach utworzono stawy hodowlane ryb oraz pola uprawne. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Podczas wojny domowej w Mandacie Palestyny w 1948 roku w okolicy stacjonowały siły Arabskiej Armii Wyzwoleńczej, które paraliżowały żydowską komunikację w całej Zachodniej Galilei. Z tego powodu kibuc przez kilkanaście miesięcy odgrywał funkcję osady frontowej, strzegąc linii komunikacyjnych prowadzących w rejon Akki. W kibucu stacjonowały siły kompanii szturmowych Palmach. Na samym początku I wojny izraelsko-arabskiej Izraelczycy wyprowadzili stąd natarcie, zajmując w nocy z 16 na 17 maja 1948 roku miasto Akkę. Na początku XXI wieku przeprowadzono częściową prywatyzację kibucu.
Edukacja.
Kibuc utrzymuje przedszkole. Na północ od osady jest położona wioska edukacyjna ze szkołą podstawową. Starsze dzieci są dowożone do gimnazjum i szkoły średniej w kibucu Ewron
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki, boisko do piłki nożnej, korty tenisowe oraz sala sportowa z siłownią.
Infrastruktura.
W kibucu jest sklep wielobranżowy oraz warsztat mechaniczny.
Gospodarka.
Gospodarka kibucu opiera się na rolnictwie i sadownictwie. Pola uprawne zajmują powierzchnię około 9 tys. ha, na których uprawia się bawełnę, kukurydzę, słonecznik, pomidory, pszenicę, paprykę i orzeszki ziemne. W sadach uprawia się oliwki, chleb świętojański, winorośle, granaty, pigwy, śliwy, brzoskwinie, oraz w mniejszej ilości jabłonie, morele i gujawę. Ważną rolę odgrywa hodowla bydła - stado liczy ponad 300 sztuk krów mlecznych i rzeźnych. Roczna produkcja mleka wynosi około 5,5 mln litrów mleka. Są tu także stawy hodowlane ryb. Z przemysłu, spółka "Silora R&amp;D" jest zaangażowana w rozwój produktów do przesyłania obrazu i dźwięku w trudnych warunkach terenowych. Firma "Ducart" produkuje jednowarstwowe opakowania tekturowe na rynek krajowy i zagraniczny. Zatrudnia 200 pracowników i przetwarza 20 tys. ton kartonu rocznie. Spółka "Silvera" produkowała w przeszłości telewizory, jednak obecnie skupia się na produkcji i sprzedaży różnorodnych urządzeń związanych z odbiorem sygnałów satelitarnych. Część mieszkańców kibucu dojeżdża do pracy w sąsiednich strefach przemysłowych.
Transport.
Z kibucu wyjeżdża się na południowy zachód na drogę ekspresową nr 4, którą jadąc na północ dojeżdża się do kibucu En ha-Mifrac i dalej do miasta Akka, lub jadąc na południe do miasta Kirjat Bialik.

</doc>
<doc id="1309603" url="https://pl.wikipedia.org/wiki?curid=1309603" title="Gerald Gardiner">
Gerald Gardiner

Gerald Austin Gardiner, "baron Gardiner" (ur. 30 maja 1900, zm. 7 stycznia 1990) – brytyjski prawnik i polityk, członek Partii Pracy, minister w rządach Harolda Wilsona.
Był synem Roberta Gardinera i Alice van Ziegesar, córki hrabiego von Ziegesar. Wykształcenie odebrał w Harrow School i w Magdalen College na Uniwersytecie Oksfordzkim, gdzie studiował prawo. W 1925 r. rozpoczął praktykę adwokacką. W 1918 r. służył w Coldstream Guards, ale w latach 30. został działaczem Peace Pledge Union. W latach 1943–1945 służył we Friends' Amublance Unit.
Jako prawnik działał na rzecz zniesienia kary śmierci. Od 1948 r. był Radcą Króla. W latach 1947–1953 był członkiem Komisji ds. Praktyki i Procedury Sądu Najwyższego. W latach 1952–1963 zasiadał w Komisji Reform Prawa Lorda Kanclerza. W 1955 r. otrzymał tytuł Master of the Bench w korporacji Inner Temple.
W 1951 r. wystartował bez powodzenia w wyborach parlamentarnych w okręgu Croydon West. W 1963 r. został kreowany parem dożywotnim jako baron Gardiner i zasiadł w Izbie Lordów. Po wyborczym zwycięstwie laburzystów w 1964 r. został Lordem Kanclerzem i członkiem Tajnej Rady. W 1965 r. powołał Komisję Prawa, mającą na celu opracowanie postulatów reform prawnych. W 1967 r. doprowadził do powołania urzędu rzecznika praw obywatelskich.
Lordem Kanclerzem był do wyborczej porażki Partii Pracy w 1970 r. W latach 1973–1978 był kanclerzem Open University. Od 1925 r. był mężem Lesly Trounson, z którą miał jedną córkę. Lesly zmarła w 1966 r. i Gardiner ożenił się ponownie w 1970 r. z Muriel Box, pisarkę, producentkę i reżyserkę, laureatkę Oscara za najlepszy scenariusz oryginalny w 1945 r.
Lord Gardiner zmarł 7 stycznia 1990 r.

</doc>
<doc id="1309606" url="https://pl.wikipedia.org/wiki?curid=1309606" title="Lochame ha-Geta’ot">
Lochame ha-Geta’ot

Lochame ha-Geta’ot (hebr. לוחמי הגטאות) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Lochame ha-Geta’ot jest położony na wysokości 14 metrów n.p.m. w północnej części równiny przybrzeżnej Izraela. W odległości 1,5 km na zachód znajduje się wybrzeże Morza Śródziemnego, a 2 km na wschodzie zaczynają się wznosić wzgórza Zachodniej Galilei. Na południe od kibucu przepływa strumień Jasaf. W otoczeniu kibucu Lochame ha-Geta’ot znajdują się miasto Naharijja, miejscowości Kafr Jasif, Julis i Dżudajda-Makr, kibuce Bet ha-Emek i Szamerat, moszawy Szawe Cijjon, Regba, Netiw ha-Szajjara i Bustan ha-Galil, chrześcijańska wioska Nes Ammim, oraz arabska wioska Szajch Dannun. Na zachód od kibucu znajduje się baza wojskowa "Szeragga" będąca bazą Brygady Golani.
Lochame ha-Geta’ot jest położony w Samorządzie Regionu Matte Aszer, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Pierwotnie w tej okolicy znajdowała się arabska wioska As-Sumajrijja. W dawnych wiekach była ona zamieszkana przez Samarytan, jednak w XVIII wieku zostali oni wydaleni przez Turków do miasta Nablus. Pod koniec XVIII wieku Dżazzar Pasza wybudował przy wiosce akwedukt dostarczający wodę do odległego o 6 km miasta Akka. W 1814 roku jego syn, Sulajman, całkowicie przebudował akwedukt. Na początku XX wieku okoliczne grunty zaczęły wykupywać żydowskie organizacje syjonistyczne. W wyniku I wojny światowej cała Palestyna przeszła pod panowanie Brytyjczyków, którzy utworzyli Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całej Zachodniej Galilei. Z tego powodu, w dniu 14 maja 1948 roku wioskę zajęły siły żydowskiej organizacji paramilitarnej Hagana. Wszystkich mieszkańców wysiedlono, a następnie wyburzono jej domy.
Grupa założycielska kibucu zawiązała się we wrześniu 1948 roku w moszawie Allone Abba. W jej skład weszli członkowie żydowskich grup oporu, którzy ocaleli z Holocaustu w Polsce i Litwie. Byli to ocaleni powstańcy z getta warszawskiego i wileńskiego, oraz byli więźniowie obozów koncentracyjnych. Wśród nich znajdowali się Icchak Cukierman i Cywia Lubetkin z Żydowskiej Organizacji Bojowej. Próbowali oni założyć własną osadę rolniczą w Dolinie Jezreel, jednak z powodu braku wolnych gruntów musieli przenieść się na równinę przybrzeżną. Pod założenie nowego kibucu przeznaczono 3600 ha położonych przy dawnej brytyjskiej bazie wojskowej, oraz grunty zniszczonej arabskiej wioski As-Sumajrijja. Pierwsza grupa zamieszkała w lutym 1949 roku w opuszczonych budynkach po wschodniej stronie brytyjskiej bazy. W dniu 19 kwietnia 1949 roku (dokładnie w rocznicę wybuchu powstania w getcie warszawskim) nastąpiło oficjalne założenie współczesnego kibucu Lochame ha-Geta’ot. Od samego początku był to wyjątkowy kibuc. Jego mieszkańcy byli osobami starszymi, bardzo często schorowanymi i nie będącymi w stanie wykonywać ciężkich prac fizycznych. Na wiosnę 1950 roku w południowej części kibucu założono Muzeum Bojowników Getta (inauguracja muzeum miała miejsce 19 kwietnia 1951 r.). Gdy w 1952 roku rząd Izraela podpisał z Niemcami Zachodnimi porozumienie w sprawie rekompensat za Holocaust w kibucu doszło do dużych niepokojów i protestów. Niektórzy członkowie odmówili wystąpienia o należące się im rekompensaty, czemu sprzeciwili się młodzi mieszkańcy kibucu. Gdy została przyjęta rezolucja wzywająca wszystkich członków do złożenia wniosków o rekompensaty, kilka rodzin w proteście opuściło kibuc. Podczas kryzysu sueskiego w 1956 roku, kibuc został ostrzelany przez egipski niszczyciel. Mieszkańcy schronili się wówczas w schronach. W dniu 3 lutego 1952 roku kibuc odwiedził francuski prezydent François Mitterrand z żoną. Na początku XXI wieku kibuc przeszedł proces prywatyzacji.
Nazwa.
Nazwę kibucu tłumaczy się na polski jako "Bojowników Gett". W ten sposób oddano cześć bohaterom powstania m.in. w getcie warszawskim (19 kwietnia–16 maja 1943 r.).
Edukacja.
Kibuc utrzymuje przedszkole. Starsze dzieci są dowożone do szkół w kibucu Geszer ha-Ziw.
Kultura i sport.
W kibucu jest ośrodek kultury z biblioteką, jednak najważniejszym obiektem jest Muzeum Bojowników Getta. Nazwano je na cześć żydowskiego poety Icchaka Kacenelsona zamordowanego 1 maja 1944 roku w obozie zagłady Auschwitz-Birkenau. Budynek muzeum zawiera kilka sekcji, w tym bibliotekę i archiwum z bogatą kolekcją dokumentów o żydowskim ruchu oporu i różnych obozach koncentracyjnych. Co roku 19 kwietnia, w rocznicę wybuchu powstania w getcie warszawskim, organizowane są tutaj specjalne wystawy oraz wykłady. Muzeum prowadzi szeroką działalność badawczą, edukacyjną, wydawniczą i kulturową. Tuż obok znajduje się Muzeum Dzieci Jad LaJeled poświęcone pamięci Janusza Korczaka i dzieciom Holocaustu. Wśród licznych realizowanych tutaj projektów jest między innymi wirtualna Międzynarodowa Szkoła Janusza Korczaka. Z obiektów sportowych jest basen pływacki, boisko do piłki nożnej oraz korty tenisowe.
Turystyka.
Na skraju kibucu są dobrze zachowane pozostałości na wodociągu. Kibuc obsługuje liczne wycieczki, wakacyjne imprezy kulturalne oraz różne działania społeczne organizowane przez Muzeum Bojowników Getta. Obok muzeum jest amfiteatr. Zachował się także stary meczet, który wymaga jednak zabiegów konserwatorskich. Na południe od kibucu znajduje się Al-Bahja, letni dom Bahá’u’lláha, założyciela Wiary Baha’i.
Infrastruktura.
W kibucu znajduje się przychodnia zdrowia z gabinetem stomatologicznym, dom opieki nad osobami starszymi, pralnia, stolarnia, sklep wielobranżowy, stacja benzynowa i warsztat mechaniczny.
Gospodarka.
Gospodarka kibucu opiera się na rolnictwie i sadownictwie. Uprawy polne zajmują powierzchnię około 4100 ha. Całość upraw objęta jest infrastrukturą wodną, w skład której wchodzą trzy zbiorniki zbierające ścieki oraz wodę deszczową. Uprawy obejmują pszenicę, kukurydzę, sorgo, bawełnę, groszek, ciecierzycę i słonecznik. Sady koncentrują się na hodowli oliwek i awokado. Jest tu także ferma drobiu oraz stawy hodowlane ryb. Istniejący od 1985 roku zakład "Tivall" produkuje żywność wegetariańską. Od 2003 roku działa firma "Duby Waiss" specjalizująca się w imporcie, sprzedaży i naprawach lekkich koparek, ładowarek itp.. Firma "Tomatic Ltd." specjalizuje się w tworzeniu zintegrowanych systemów sterowania oczyszczalni ścieków, przepompowni wody, systemów nawadniania itp.. Część mieszkańców pracuje poza kibucem, dojeżdżając do pobliskich stref przemysłowych.
Transport.
Z kibucu wyjeżdża się w kierunku zachodnim na drogę ekspresową nr 4, którą jadąc na północ dojeżdża się do moszawu Regba i skrzyżowania z drogą prowadzącą na zachód do moszawu Szawe Cijjon, lub jadąc na południe dojeżdża się do kibucu Szamerat, moszawu Bustan ha-Galil i dalej do miasta Akka.

</doc>
<doc id="1309607" url="https://pl.wikipedia.org/wiki?curid=1309607" title="Maccuwa">
Maccuwa

Maccuwa (hebr. מצובה) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Maccuwa jest położony na wysokości 105 metrów n.p.m. na wzgórzach Zachodniej Galilei. W kierunku wschodnim teren wznosi się do gór Górnej Galilei i opada na zachód na równinę przybrzeżną Izraela. W odległości 5 km na zachód znajduje się wybrzeże Morza Śródziemnego. Na wschód od kibucu wznosi się wzgórze Har Poreach (173 m n.p.m.), a na południowym wschodzie wzgórza Giwat Chamudot (93 m n.p.m.), Giwat Ezow (178 m n.p.m.) i Tel Awdon (146 m n.p.m.). Na północy przepływa strumień Becet i jego dopływ Cuva. W odległości niecałych 2 km na północy przebiega granica Libanu. W otoczeniu kibucu Maccuwa znajdują się miasto Naharijja, miejscowość Szelomi, kibuce Chanita, Kabri, Sa’ar i Geszer ha-Ziw, moszawy Ja’ara, Awdon, Ben Ammi, Liman i Becet, oraz wioska komunalna Newe Ziw
Podział administracyjny.
Maccuwa jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Na początku XX wieku ziemię w tej okolicy zaczęły wykupywać od arabskich właścicieli żydowskie organizacje syjonistyczne. Grupa założycielska kibucu zawiązała się w 1934 roku. Należeli do niej imigranci z Niemiec, Austrii i Czechosłowacji, związani z organizacją sportową "Maccabi ha-Ca'ir". Początkowo mieszkali w rejonie dzisiejszego miasta Hadera, a w 1937 roku przeszli szkolenie w kibucu Deganja Alef. W 1939 roku wsparli rozbudowę przygranicznego kibucu Chanita. W dniu 9 lutego 1940 roku w jego pobliżu założyli własny kibuc Maccuwa. Nazwę zaczerpnięto od starożytnego miasta Masub, którego lokalizację wskazuje się na 2 km na północ od miejsca położenia kibucu. Miasto to było wspominane przez Talmud i Misznę. W pierwszym okresie mieszkańcy mieli duże trudności z brakiem wody i chorobami. Trudne warunki upraw rolniczych w górskiej okolicy powodował duże niedobory żywności. Mieszkańcy poszukiwali więc nietypowych sposobów utrzymania, zbierając grzyby oraz zakładając warsztaty tkackie. Po zakończeniu II wojny światowej w Brytyjskim Mandacie Palestyny zaczął narastać konflikt izraelsko-arabski. W nocy z 16 na 17 czerwca 1946 roku żydowskie organizacje paramilitarne Hagana i Lechi przeprowadziły dywersyjny atak wysadzając 11 mostów drogowych i kolejowych w Palestynie. Rannych członków kompanii szturmowej Palmach ewakuowano wówczas do kibucu Maccuwa, a następnie w obawie przed brytyjskim pościgiem przeniesiono do jaskini w pobliżu kibucu Chanita. W odwecie za atak brytyjskie władze mandatowe rozpoczęły kampanię represji wobec żydowskich organizacji paramilitarnych. W dniu 29 czerwca 1946 roku brytyjscy żołnierze wkroczyli do kibucu Maccuwa, przeprowadzając aresztowania podejrzanych osób - zostali internowani. Ubytek mieszkańców w kibucu został uzupełniony przez grupę imigrantów z Węgier. W 1947 roku miał miejsce punkt zwrotny w historii kibucu - było to odkrycie nowego źródła wody, które umożliwiło normalną egzystencję osady. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całej Zachodniej Galilei. Kibuc Maccuwa był oblężony przez kilka miesięcy. Na samym początku I wojny izraelsko-arabskiej w maju 1948 roku Izraelczycy przeprowadzili operację „Ben-Ammi”, wypierając z tego obszaru siły arabskie i znosząc oblężenie kibucu. Po wojnie kibuc przejął część ziem zniszczonej arabskiej wioski Al-Bassa. Pod koniec lat 90. XX wieku kibuc przeszedł proces prywatyzacji.
Edukacja.
Kibuc utrzymuje przedszkole. Starsze dzieci są dowożone do szkół w kibucu Geszer ha-Ziw.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen pływacki, boisko do piłki nożnej oraz korty tenisowe.
Infrastruktura.
W kibucu jest przychodnia zdrowia, pralnia, sklep wielobranżowy, stolarnia i warsztat mechaniczny.
Gospodarka.
Gospodarka kibucu opiera się na intensywnym rolnictwie i sadownictwie. Hodowle w sadach koncentrują się na granatach, bananach, mandarynkach, mango, awokado i liczi. Jest tu także ferma drobiu. Z zakładów istnieje firma produkująca wyroby skórzane i tekstylne.
Transport.
Z kibucu wyjeżdża się na zachód na drogę nr 70, którą jadąc na południe dojeżdża się do skrzyżowania z drogą nr 8911 (prowadzi na wschód do moszawów Awdon i Manot) i dalej do kibucu Kabri przy skrzyżowaniu z drogą ekspresową nr 89, lub jadąc na północ dojeżdża się do skrzyżowania z drogą nr 899. Jadąc nią na północny zachód dojeżdża się do miejscowości Szelomi, lub na wschód do moszawu Ja’ara.

</doc>
<doc id="1309608" url="https://pl.wikipedia.org/wiki?curid=1309608" title="Sa’ar">
Sa’ar

Sa’ar (hebr. סער; ang. Sa'ar; pol. "Burza") – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Sa’ar jest położony na wysokości 22 metrów n.p.m. w północnej części równiny przybrzeżnej Izraela. Leży na niewielkim wzgórzu w odległości niecałego 1 km od wybrzeża Morza Śródziemnego. W odległości 2 km na wschód zaczynają się wznosić wzgórza Zachodniej Galilei, z których spływa przepływający na północ od kibucu strumień Sza’al. W otoczeniu kibucu Sa’ar znajdują się miasto Naharijja, kibuce Geszer ha-Ziw, Maccuwa i Kabri, moszawy Awdon, Manot i Ben Ammi, oraz wioska komunalna Newe Ziw. Na zachód od kibucu jest położona strefa przemysłowa Naharijji.
Podział administracyjny.
Sa’ar jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Na początku XX wieku okoliczne ziemie zaczęły wykupywać od arabskich właścicieli żydowskie organizacje syjonistyczne. Grupa założycielska kibucu została zawiązana przez członków młodzieżowego ruchu syjonistycznego Ha-Szomer Ha-Cair, którzy w latach 1946-1947 przybyli do Brytyjskiego Mandatu Palestyny z Rumunii i Bułgarii. Przeszli oni szkolenie w kibucu Tel Amal (obecnie nazwany Nir Dawid), gdzie dołączyła do nich grupa Żydów ocalonych z Holocaustu z Europy, którzy przyjechali z kibucu Kefar Menachem. Kontynuowali oni dalsze szkolenie w kibucach Ruchama i En ha-Mifrac. Planowali oni założyć nowy kibuc, który utrzymywałby się z rolnictwa i rybołówstwa. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy operowały siły Arabskiej Armii Wyzwoleńczej, które paraliżowały żydowską komunikację w całej Galilei. Wojna zmusiła członków grupy do zaangażowania się w obronę społeczności żydowskich. Większość z nich służyła w kompaniach szturmowych Palmach. Na samym początku I wojny izraelsko-arabskiej Izraelczycy przeprowadzili operację „Ben-Ami”, podczas której wyprali z większości tego obszaru siły arabskie. W lipcu 1948 roku z rejonu Naharijji wyprowadzono natarcie w celu odblokowania oblężonego kibucu Jechi’am (operacja „"Dekel"”). W dniu 6 sierpnia 1948 roku grupa założycielska założyła prowizoryczny kibuc położony na terenie dawnej brytyjskiej bazy wojskowej na wzgórzu Trumpeldor przy miejscowości Naharijja. Po wielu dyskusjach pomiędzy członkami grupy, po wojnie zdecydowano się na przeniesienie kibucu nad morze - znajdował się on w rejonie Achziw, na północ od Naharijji. Powstał on na gruntach zniszczonej wioski arabskiej Az-Zib. W 1949 roku mieszkańcy kibucu otrzymali swój pierwszy trawler rybacki o nazwie „"Szomria"”. Bazował on w porcie Hajfa i łowił ryby na Morzu Śródziemnym. Po kilku latach otrzymali drugi trawler „"Saar"”. Okazało się jednak, że mieszkańcom brakuje doświadczenia rybackiego. Rybołówstwo było mało dochodowe i po około 10 latach zdecydowano się na zrezygnowanie z tej formy działalności gospodarczej. W konsekwencji w dniu 2 listopada 1952 roku ponownie przeniesiono kibuc, tym razem w głąb lądu na jego obecną lokalizację. W 1954 roku osada została wzmocniona grupą osadników z Tel Awiwu, a w 1963 roku osiedlili się tutaj imigranci z Argentyny. Po kryzysie gospodarczym lat 90. XX wieku, kibuc przeszedł w 2003 roku proces prywatyzacji. Następnie w północno-zachodniej części osady wybudowano nowe osiedle mieszkaniowe, dzięki któremu wzrosła populacja i nastąpiło pobudzenie rozwoju gospodarczego.
Nazwa.
Nazwa kibucu jest tłumaczona na język polski jako "Burza". Nazwa symbolizowała pragnienia pierwszych mieszkańców osady, którzy chcieli utrzymywać się z rybołówstwa - jest więc to burza w znaczeniu sztormu na morzu.
Edukacja.
Kibuc utrzymuje przedszkole. Starsze dzieci są dowożone do szkół w kibucu Geszer ha-Ziw.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki, boisko do piłki nożnej, korty tenisowe oraz sala sportowa z siłownią.
Infrastruktura.
W kibucu znajduje się przychodnia zdrowia, sklep wielobranżowy, stacja benzynowa i warsztat mechaniczny.
Turystyka.
W pobliżu kibucu jest położony Park Narodowy Achziw.
Gospodarka.
Gospodarka kibucu opiera się na intensywnym rolnictwie i sadownictwie. Uprawy polne zajmują powierzchnię około 1,3 tys. ha, na których uprawia się bawełnę, kukurydzę, słonecznik, ciecierzycę, groch i pszenicę. Część produkcji rolnej jest przeznaczona na produkcję pasz dla hodowli bydła mlecznego. Stado posiada prawie 300 krów, które oddają ponad 3 mln litrów mleka rocznie. Jest tu także ferma drobiu. W sadach uprawia się banany, cytrusy i awokado. Swoją siedzibę ma tutaj międzynarodowa firma "Bermad - Water Control Solutions" specjalizująca się w produkcji systemów kontroli przepływu wody i innych cieczy. Firma "Sit&amp;Sleep" produkuje łóżka i różnorodne materace do sypialni. Natomiast spółka "A.D. Ambulance" świadczy usługi przewozów karetkami pogotowia w całej Zachodniej Galilei.
Transport.
Z kibucu wyjeżdża się na zachód na drogę nr 4, którą jadąc na południe dojeżdża się do miasta Naharijja i skrzyżowania z drogą nr 89, lub jadąc na północ dojeżdża się do kibucu Geszer ha-Ziw.

</doc>
<doc id="1309610" url="https://pl.wikipedia.org/wiki?curid=1309610" title="Ewron">
Ewron

Ewron (hebr. עברון) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Ewron jest położony na wysokości 25 metrów n.p.m. w północnej części równiny przybrzeżnej Izraela, w odległości około 1 km od wybrzeża Morza Śródziemnego. W odległości około 2,5 km na wschód rozpoczynają się wznosić wzgórza Zachodniej Galilei. Na południe od kibucu przepływa strumień Bet ha-Emek, a na północy rzeka Nachal Gaton. W jego otoczeniu są położone miasto Naharijja, miejscowość Mazra’a, kibuc Bet ha-Emek, moszawy Ben Ammi, Netiw ha-Szajjara, Amka, Regba i Szawe Cijjon, oraz chrześcijańska wieś Nes Ammim.
Podział administracyjny.
Ewron jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Badania archeologiczne odkryły w tym miejscu pozostałości pochodzącego z V wieku kościoła z mozaiką podłogową. We wschodniej części współczesnej osady jest położony akwedukt z okresu osmańskiego. Dostarczał on wodę do miasta Akka. Na początku XX wieku tutejsze grunty zaczęły wykupywać do arabskich właścicieli żydowskie organizacje syjonistyczne. W 1937 roku powstała osada Jekim (hebr. יקים), której istnienie było jednak nieformalne. Jej założycielami byli członkowie młodzieżowej organizacji syjonistycznej Ha-Szomer Ha-Cair z Niemiec, Polski i Siedmiogrodu. Od 1940 roku osada służyła jako baza kompanii szturmowych Palmach oraz kryjówka nielegalnych imigrantów Aliji Bet. W 1945 roku mieszkańcy otrzymali prawa do użytkowania gruntów, dzięki czemu nastąpiło formalne założenie kibucu. Do mieszkańców dołączyli wówczas imigranci z Bułgarii. W styczniu 1946 roku doszło do konfrontacji członków kibucu z sąsiednimi Arabami, którzy protestowali przeciwko zaoraniu ziemi zakupionej przez Żydowski Fundusz Narodowy. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu żydowskiemu. Gdy kilka dni później wybuchła wojna domowa w Mandacie Palestyny, siły Arabskiej Armii Wyzwoleńczej rozpoczęły atakowanie żydowskich linii komunikacyjnych w całej Galilei. Kibuc Ewron znalazł się wówczas na linii frontu, broniąc drogi dojazdowej do miasta Akka. Stacjonował tu oddział szturmowy Palmach. Sytuacja ustabilizowała się, gdy w pierwszych dniach I wojny izraelsko-arabskiej Izraelczycy przejęli kontrolę nad całą okolicą. Pod koniec lat 90. XX wieku kibuc znalazł się w głębokim kryzysie gospodarczym. Wymusiło to przeprowadzenie w 2004 roku częściowej prywatyzacji.
Nazwa.
Nazwa kibucu została zaczerpnięta od biblijnego miasta Abdon (w innych tłumaczeniach Ebdon lub Ewron), należącego do izraelskiego pokolenia Asera.
Edukacja.
Kibuc utrzymuje przedszkole. Jest tu także gimnazjum oraz szkoła średnia "Ofek", do których są dowożone dzieci z okolicznych wiosek. Szkoła podstawowa jest w sąsiednim mieście Naharijja.
Kultura i sport.
W kibucu jest ośrodek kultury z biblioteką. Z obiektów sportowych jest boisko do piłki nożnej, korty tenisowe, basen pływacki, oraz sala sportowa z siłownią.
Gospodarka.
Gospodarka kibucu opiera się na intensywnym rolnictwie, sadownictwie i przemyśle. Uprawy polowe koncentrują się na melonach, kukurydzy, groszek i ciecierzyca. W sadach hoduje się awokado, figi, maliny, granaty i oliwki. Jest także ferma drobiu. Na wschód od kibucu jest położony zbiornik wody "Ewron", gromadzący nadwyżkę wody ze strumieni Gaton i Bet ha-Emek. Woda następnie jest wykorzystywany dla potrzeb rolnictwa. Z przedsiębiorstw najważniejszym jest spółka "Bermad Water Control Solutions", która produkuje zawory hydrauliczne i systemy zarządzające dystrybucją wody. Kibuc zarządza także położonym na wschodzie składowiskiem odpadów. Spełnia ono wszystkie rygorystyczne normy ochrony środowiska i wód gruntowych. Realizowany jest tu także projekt wykorzystania gazów emitowanych przez odpady do produkcji energii elektrycznej.
Infrastruktura.
W kibucu znajduje się przychodnia zdrowia, sklep wielobranżowy, pralnia oraz warsztat mechaniczny.
Transport.
Z kibucu wyjeżdża się na zachód na drogę nr 4, którą jadąc na północ dojeżdża się do miasta Naharijja, lub jadąc na południe do miejscowości Mazra’a.

</doc>
<doc id="1309611" url="https://pl.wikipedia.org/wiki?curid=1309611" title="Matylda z Hackeborn">
Matylda z Hackeborn



</doc>
<doc id="1309612" url="https://pl.wikipedia.org/wiki?curid=1309612" title="Kobyli Wierch">
Kobyli Wierch

Kobyli Wierch (słow. "Kobylí vrch", niem. "Koboldberg", "Stutenkuppe", węg. "Kobold-hegy", 1109 m n.p.m.) – pierwszy od wschodu szczyt grani głównej Tatr Bielskich na Słowacji. Zarazem stanowi pierwsze od wschodu wzniesienie w całych Tatrach.
Kobyli Wierch jest odgraniczony od kolejnego szczytu w grani głównej, Fajksowej Czuby (1488 m), trawiastą Kobylą Przełęczą (ok. 1090 m), znajdującą się nieopodal wierzchołka. Na wschód od szczytu leżą zabudowania Tatrzańskiej Kotliny – uzdrowiskowo-sanatoryjnej miejscowości położonej w dolinie Kotliny, oddzielającej Tatry od sąsiadującego z nimi pasma Magury Spiskiej.
Masyw Kobylego Wierchu jest praktycznie cały zalesiony. Na jego stokach znajdują się reliktowe okazy sosny zwyczajnej. Jego południowe i południowo-wschodnie zbocza opadają do Doliny Huczawy Bielskiej, północne zaś do niewielkiej doliny Drabiny. W północnym zboczu Kobylego Wierchu znajduje się Jaskinia Bielska – jedyna w Tatrach Słowackich jaskinia udostępniona dla ruchu turystycznego, wyposażona w oświetlenie elektryczne.
Nazwa Kobylego Wierchu pochodzi od słowa "kobyła", jednak brak dalszych wskazówek co do pochodzenia nazwy. Nazwy niemiecka i węgierska nie pochodzą od koboldów, ale od spiskoniemieckiego słowa "Kobal", także oznaczającego kobyłę. Nazwa Kobylego Wierchu jest stara, prawdopodobnie to ten szczyt występuje w dokumencie kapituły spiskiej z 1589 r. pod nazwą Kobyli Groń.

</doc>
<doc id="1309614" url="https://pl.wikipedia.org/wiki?curid=1309614" title="En ha-Mifrac">
En ha-Mifrac

En ha-Mifrac (hebr. עין המפרץ; ang. En HaMifraz, lub także Ein HaMifratz; pol. "Wiosenna Zatoka") – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości 4 metrów n.p.m. w północnej części równiny przybrzeżnej Izraela, w odległości 1 km od wybrzeża Zatoki Hajfy. W odległości około 2 km na wschód rozpoczynają się wznosić wzgórza Zachodniej Galilei. Wzdłuż wschodniej i północnej granicy kibucu przepływa strumień Naaman, za którym są położone liczne stawy hodowlane. W otoczeniu kibucu En ha-Mifrac są położone miasta Akka i Tamra, miejscowości Dżudajda-Makr i Kabul, kibuce Jasur i Kefar Masaryk, oraz moszaw Achihud. Na zachód od kibucu znajduje się strefa przemysłowa "South Akko Industrial Park".
Podział administracyjny.
En ha-Mifrac jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Na początku XX wieku tutejszą ziemię wykupiły od arabskich właścicieli żydowskie organizacje syjonistyczne. Grupa założycielska kibucu zawiązała się w 1930 roku. W jej skład wchodzili członkowie młodzieżowej organizacji syjonistycznej Ha-Szomer Ha-Cair z Galicji. Zamieszkali w obozie namiotowym w osiedlu Bat Gallim w Hajfie, i pracowali w Porcie Hajfy. Podczas arabskiego powstania w Palestynie (1936–1939) postanowiono wzmocnić żydowską obecność w rejonie miasta Akka. Dlatego do grupy założycielskiej dołączyli nowi imigranci z Polski i Niemiec, i w dniu 25 sierpnia 1938 roku założono kibuc En ha-Mifrac. Była to typowa osada obronna, z wieżą obserwacyjną i obronną palisadą. Kibuc został kilkakrotnie zaatakowany przez arabskie milicje. Mieszkańcy byli nastawieni na rozwój rybołówstwa i rolnictwa, napotkano jednak na poważne trudności z powodu piaszczystego ujścia rzeki Naaman oraz okolicznych słonych mokradeł. Dopóki nie osuszono bagien wielu mieszkańców cierpiało chorując na malarię. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu żydowskiemu. Gdy kilka dni później wybuchła wojna domowa w Mandacie Palestyny, siły Arabskiej Armii Wyzwoleńczej rozpoczęły atakowanie żydowskich linii komunikacyjnych w całej Galilei. Kibuc En ha-Mifrac znalazł się wówczas na linii frontu, broniąc drogi dojazdowej do miasta Akka. Stacjonował tu oddział szturmowy Palmach. Sytuacja ustabilizowała się, gdy w pierwszych dniach I wojny izraelsko-arabskiej Izraelczycy przejęli kontrolę nad całą okolicą. Pod koniec lat 90. XX wieku kibuc znalazł się w głębokim kryzysie gospodarczym. Wymusiło to przeprowadzenie w 2004 roku częściowej prywatyzacji.
Edukacja.
Kibuc utrzymuje przedszkole. Na południe od osady jest położona wioska edukacyjna ze szkołą podstawową. Starsze dzieci są dowożone do gimnazjum i szkoły średniej w kibucu Ewron.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki, sala sportowa z siłownią oraz korty tenisowe. Przy szkole jest położone boisko do piłki nożnej oraz sala sportowa. Blisko kibucu znajduje się Stadion Miejski w Akce.
Gospodarka.
Gospodarka kibucu opiera się na rolnictwie, sadownictwie i hodowli ryb. We współpracy z kibucem Gaton wybudowano zakład produkujący wosk. Spółka "I.M.A. Engineering Ltd." produkuje różnorodne opakowania dla potrzeb przemysłu i rolnictwa. Część mieszkańców dojeżdża do pracy w pobliskich strefach przemysłowych.
Infrastruktura.
W kibucu jest przychodnia zdrowia, sklep wielobranżowy oraz warsztat mechaniczny.
Transport.
Z kibucu wyjeżdża się na zachód na drogę nr 4, którą jadąc na północ dojeżdża się do miasta Akka, lub jadąc na południe dojeżdża się do kibucu Kefar Masaryk. Na zachód od kibucu przebiega linia kolejowa, jednak najbliższa stacja to stacja kolejowa Akka.

</doc>
<doc id="1309618" url="https://pl.wikipedia.org/wiki?curid=1309618" title="Kefar Rosz ha-Nikra">
Kefar Rosz ha-Nikra

Kefar Rosz ha-Nikra (hebr. ראש הנקרה) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Kefar Rosz ha-Nikra jest położony na wysokości 41 metrów n.p.m. w północnej części równiny przybrzeżnej Izraela. Leży na południowych zboczach grzbietu górskiego Reches ha-Sulam (361 m n.p.m.), którym przebiega granica z Libanem. W odległości 0,5 km na zachód znajduje się wybrzeże Morza Śródziemnego. W miejscu, gdzie grzbiet górski Reches ha-Sulam styka się z Morzem Śródziemnym, są położone klify Rosz ha-Nikra. W odległości 0,5 km na północ od kibucu przebiega granica Libanu, a 1 km na południowym wschodzie wznoszą się wzgórza Zachodniej Galilei. Okoliczny teren opada w kierunku południowym. Na południe od kibucu przepływa strumień Chanita, który wpada do strumienia Becet. Grzbiet górski Reches ha-Sulam jest zalesiony. W otoczeniu kibucu Kefar Rosz ha-Nikra znajdują się miejscowość Szelomi, kibuc Chanita, oraz moszawy Becet i Liman. Na północny zachód od kibucu znajduje się nieczynne przejście graniczne Rosz ha-Nikra z izraelską bazą wojskową "Rosz ha-Nikra", na północnym wschodzie jest izraelska baza wojskowa "Dvoranit Sigint", oraz posterunek obserwacyjny UNIFIL. Po stronie libańskiej jest położone miasto An-Nakura i wieś Alma asz-Szab.
Podział administracyjny.
Kefar Rosz ha-Nikra jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Pierwotnie ziemie te należały do położonej bardziej na wschodzie arabskiej wioski Al-Bassa. Na początku XX wieku okoliczne grunty zaczęły wykupywać żydowskie organizacje syjonistyczne. W wyniku I wojny światowej nastąpiły duże zmiany terytorialne na Bliskim Wschodzie. Francusko-brytyjska umowa graniczna z 1920 roku nieprecyzyjnie określiła przebieg granicy między Brytyjskim Mandatem Palestyny i Francuskim Mandatem Syrii (w skład którego wchodził także dzisiejszy Liban). Okazało się, że granica przebiegała na północ od wsi al-Bassa. Sama wieś znajdowała się w Mandacie Palestyny, jednak znaczna część jej pól uprawnych znalazła się w Mandacie Syrii. W rezultacie mieszkańcy al-Bassa zostali odcięci od swoich pól uprawnych. Władze francuskie rozwiązały ten problem, przyznając w 1921 roku mieszkańcom al-Bassa obywatelstwo Mandatu Syrii. Równolegle pracowała mieszana komisja francusko-brytyjska, która do lutego 1922 roku ustaliła szczegółowy przebieg granicy. W 1923 roku oficjalnie potwierdzono, że al-Bassa znajduje się w Brytyjskim Mandacie Palestyny (zmieniono również przebieg granicy przy wiosce). W 1926 roku zmieniono obywatelstwo mieszkańców wsi na palestyńskie. Przy nadmorskich klifach Rosz ha-Nikra podczas II wojny światowej wybudowano most i tunel kolejowy. Przebiegająca tędy linia kolejowa miała umożliwić transport wojsk z Hajfy do Bejrutu w Libanie. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej. W dniu 14 maja 1948 roku członkowie żydowskiej organizacji paramilitarnej Hagana wysadzili tutejszy tunel kolejowy. Uczyniono to, aby uniemożliwić wojskom libańskim wkroczenie do Palestyny i zaangażowanie się w wojnę domową. Po zakończeniu I wojny izraelsko-arabskiej podjęto decyzję o utworzeniu w tym miejscu żydowskiej osady rolniczej.
Grupa założycielska kibucu zawiązała się w pobliskim kibucu Chanita. W jej skład weszli zdemobilizowani żołnierze kompanii szturmowych Palmach, do których dołączyli młodzi imigranci z Europy. Współczesny kibuc został założony w dniu 6 stycznia 1949 roku, a 1 października 1950 roku przeniósł się w swoją obecną lokalizację. Z powodu bliskości granicy Libanu, kibuc początkowo był osadą wchodzącą w program Nachal, w którym mieszkańcy kibucu wykonując prace rolnicze pełnili jednocześnie obowiązki służby wojskowej. W miejscu tym prowadzono negocjacje i w dniu 23 marca 1949 roku podpisano porozumienie o zawieszeniu broni izraelsko-libańskim. W dniu 6 grudnia 1974 roku kibuc został zaatakowany przez palestyńskich terrorystów, którzy przeniknęli granicę z Libanu. Zranili oni dwóch mieszkańców kibucu i zostali wyrzuceni przez przybyłych żołnierzy. W kolejnych latach dochodziło do licznych przygranicznych incydentów ostrzału i prób infiltracji przez granicę. Doprowadziło to do wybuchu w 1982 roku wojny libańskiej. Izraelskie wojska między innymi tędy wkraczały do Libanu. Gdy w 1985 roku Izraelczycy wycofali się z Libanu, pozostawili w jego południowej części utworzoną „strefę bezpieczeństwa” za którą odpowiadała Armia Południowego Libanu. Na północny zachód od kibucu, po stronie libańskiej znajdowała się wówczas baza wojskowa Sił Obronnych Izraela. Podczas likwidacji „strefy bezpieczeństwa” w dniu 23 maja 2000 roku baza została opuszczona i przekazana w ręce Libańczyków. Tereny przygraniczne po stronie Libanu przejęła wtedy organizacja terrorystyczna Hezbollah, która wielokrotnie ostrzeliwała terytorium Izraela. Po II wojnie libańskiej w 2006 roku odpowiedzialność za libańską część granicy przejęły międzynarodowe siły UNIFIL, które utworzyły swoją główną bazę w pobliskim libańskim mieście An-Nakura. Na początku XXI wieku kibuc przeszedł proces częściowej prywatyzacji. W 2009 roku w jego wschodniej części wybudowano nowe osiedle mieszkaniowe, które umożliwiło wzrost populacji i pobudziło dalszy rozwój osady.
Edukacja.
Kibuc utrzymuje dwa przedszkola. Starsze dzieci są dowożone do szkół w kibucu Geszer ha-Ziw.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki, boisko do piłki nożnej oraz sala sportowa z siłownią.
Turystyka.
Największą tutejszą atrakcją turystyczną jest Park Narodowy Rosz ha-Nikra, a bardziej na południu jest położony Park Narodowy Achziw. Przy kibucu jest położona wieś wypoczynkowa Rosz ha-Nikra, w której można wynająć domki noclegowe i skorzystać z tutejszych plaż. Istnieje tutaj możliwość uprawiania różnych sportów wodnych.
Infrastruktura.
W kibucu znajduje się przychodnia zdrowia z gabinetem stomatologicznym, pralnia, sklep wielobranżowy i warsztat mechaniczny.
Gospodarka.
Gospodarka kibucu opiera się na rolnictwie i sadownictwie. Uprawia się banany i awokado. W mniejszym stopniu uprawia się warzywa, głównie w szklarniach. Tutejszy zakład badawczy biotechnologii "Rahan" koncentruje się na rozwoju technologii upraw glonów morskich i ich wykorzystaniu jako pasze dla drobiu. Ferma drobiu koncentruje się głównie na hodowli indyków. Coraz większą rolę w lokalnej gospodarce odgrywa obsługa ruchu turystycznego. Pomimo to, część mieszkańców kibucu dojeżdża do pracy w pobliskich strefach przemysłowych.
Transport.
Z kibucu wyjeżdża się na południe na drogę nr 4, którą jadąc na północny zachód dojeżdża się do Parku Narodowego Rosz ha-Nikra i nieczynnego przejścia granicznego Rosz ha-Nikra, lub jadąc na południe do skrzyżowania z drogą nr 899 (prowadzi na wschód do moszawu Becet i miejscowości Szlomi) i dalej do moszawu Liman.

</doc>
<doc id="1309619" url="https://pl.wikipedia.org/wiki?curid=1309619" title="Szamerat">
Szamerat

Szamerat (hebr. שמרת) – kibuc położony w Samorządzie Regionu Matte Aszer, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Szamerat jest położony na wysokości 12 metrów n.p.m. w północnej części równiny przybrzeżnej Izraela. Leży w odległości 1,5 km od wybrzeża Morza Śródziemnego. W odległości 2,5 km na wschód zaczynają się wznosić wzgórza Zachodniej Galilei, z których spływa przepływający na północ od kibucu strumień Jasaf. W otoczeniu kibucu Szamerat znajdują się miasto Akka, miejscowości Kafr Jasif, Julis i Dżudajda-Makr, kibuce Lochame ha-Geta’ot i Bet ha-Emek, moszawy Bustan ha-Galil i Szawe Cijjon, chrześcijańska wioska Nes Ammim, oraz wioska komunalna Aszerat. Na północny zachód od kibucu jest położona baza wojskowa "Szraga", będąca bazą Brygady Golani. Również na południe od kibucu jest położona niewielka tajna baza wojskowa Sił Obronnych Izraela.
Podział administracyjny.
Szamerat jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Pierwotnie tutejsze grunty należały do arabskiej wioski al-Manszijja. Na początku XX wieku okoliczne ziemie zaczęły wykupywać żydowskie organizacje syjonistyczne. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy operowały siły Arabskiej Armii Wyzwoleńczej, które paraliżowały żydowską komunikację w całej Galilei. Z tego powodu, w dniu 14 maja 1948 roku siły żydowskiej organizacji paramilitarnej Hagana zajęły tutejszą wioskę al-Manszijja. Wysiedlono jej mieszkańców, a następnie w dniu 16 czerwca 1948 roku wyburzono jej domy. Jeszcze w trakcie I wojny izraelsko-arabskiej, w dniu 28 maja 1948 roku na terenie arabskiej wioski założono kibuc Szamerat. Grupa założycielska składała się z członków młodzieżowej organizacji syjonistycznej Ha-Szomer Ha-Cair z Rumunii, Węgier i Słowacji. Przy próbie dostanie się do Brytyjskiego Mandatu Palestyny zostali zatrzymani i internowani w obozie na Cyprze. Po proklamacji niepodległości Izraela odzyskali wolność i przyjechali do Izraela. Natychmiast po przyjeździe wzięli udział w walkach w rejonie kibucu Ramat Jochanan, a następnie założyli swój własny kibuc na północ od Akki. Nowa osada pełniła funkcje obronne Akki i chroniąc linie komunikacyjne przyczyniała się do wzmocnienia pozycji społeczności żydowskiej w Zachodniej Galilei. Po wojnie kibuc przeniesiono 2 km na północ, do jego obecnej lokalizacji, zajmując w ten sposób część gruntów zniszczonej arabskiej wioski As-Sumajrijja. W kolejnych latach został wzmocniony przez nowych imigrantów z Kanady, Stanów Zjednoczonych i Ameryki Południowej. W sierpniu 1988 roku kibuc zyskał złą sławę z powodu zbiorowego gwałtu. Sześciu nastolatków oskarżono o to, że przez pięć dni gwałcili 14-letnią dziewczynę. Do gwałtów doszło w różnych miejscach w kibucu i jego okolicy. Po kryzysie gospodarczym lat 90. XX wieku, kibuc przeszedł w 2003 roku proces prywatyzacji.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w kibucu En ha-Mifrac, lub gimnazjum i szkoły średniej w kibucu Ewron.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki, boisko do piłki nożnej oraz sala sportowa z siłownią.
Infrastruktura.
W kibucu znajduje się przychodnia zdrowia, sklep wielobranżowy oraz warsztat mechaniczny. We wrześniu 2007 roku Żydowski Fundusz Narodowy otworzył przy kibucu nową oczyszczalnię ścieków ze zbiornikiem o pojemności 3 mln m³. Są tutaj zbierane ścieki z miasta Akka i pobliskich osad rolniczych. Oczyszczone ścieki są później wykorzystywane dla potrzeb rolnictwa.
Turystyka.
Na południowy zachód od kibucu jest położona al-Bahja, letnia rezydencja Bahá'u'lláh, założyciela Wiary Baha'i. Miejsce to przyciąga licznych turystów. W kibucu istnieje możliwość wynajęcia noclegów.
Gospodarka.
Gospodarka kibucu opiera się na rolnictwie i sadownictwie. Uprawy polne koncentrują się głównie na bawełnie, a sady na drzewach oliwnych i awokado. Jest tu także ferma drobiu i obora bydła mlecznego. Działa tutaj firma meblarska "Wissman Furniture Ltd.", która posiada siedem sklepów meblowych w Izraelu.
Transport.
Z kibucu wyjeżdża się w kierunku południowo-zachodnim na drogę ekspresową nr 4, którą jadąc na południe dojeżdża się do węzła drogowego z drogą ekspresową nr 85 i dalej do kibucu En ha-Mifrac, lub jadąc na północ dojeżdża się do kibucu Lochame ha-Geta’ot. Droga nr 8510 prowadzi na południowy zachód do miasta Akka.

</doc>
<doc id="1309622" url="https://pl.wikipedia.org/wiki?curid=1309622" title="Publicat">
Publicat

Publicat S.A. – spółka akcyjna z siedzibą w Poznaniu, zajmująca się działalnością wydawniczą. Jednostka dominująca grupy, w skład której wchodzą wydawnictwa: Elipsa, Papilon, Publicat, Wydawnictwo Dolnośląskie, Wydawnictwo Książnica i Centrum Edukacji Dziecięcej.
Działalność.
Grupa Publicat poprzez swoje wydawnictwa działa w różnych segmentach rynku:
W roku 2005 grupa (w skład której wchodziły wówczas: Publicat, Książnica i Wydawnictwo Dolnośląskie) opublikowała łącznie 599 tytułów, w tej liczbie 246 nowości. Przychody grupy wyniosły ponad 40 mln zł, o 15% więcej niż w roku 2004.
Historia.
Firma rozpoczęła działalność w roku 1990 pod nazwą „Podsiedlik-Raniowski i S-ka Sp. z o.o.”. Początkowo wydawała książki dla dzieci, z biegiem czasu poszerzając ofertę o poradniki, beletrystykę i pozycje popularnonaukowe. W 2004 zmianie uległa nazwa firmy, jak i forma prawna – ze spółki z ograniczoną odpowiedzialnością na spółkę akcyjną. Dalszy rozwój spółki polegał na przejęciu kilku wydawnictw: wrocławskiego Wydawnictwa Dolnośląskiego w 2004, katowickiej Książnicy w 2005 i warszawskiej Elipsy w marcu 2007. W 2006 utworzone zostało wydawnictwo Papilon, publikujące pozycje dla dzieci.

</doc>
<doc id="1309627" url="https://pl.wikipedia.org/wiki?curid=1309627" title="Grand Prix Luksemburga">
Grand Prix Luksemburga



</doc>
<doc id="1309628" url="https://pl.wikipedia.org/wiki?curid=1309628" title="Red Deer (rzeka)">
Red Deer (rzeka)

Red Deer – rzeka przepływająca przez kanadyjską prowincję Alberta.
Jej całkowita długość wynosi 724 km, a powierzchnia zlewni 45 100 km². Wpływa do Saskatchewanu Południowego. Rzeka przepływa przez następujące miejscowości: Sundre, Red Deer, Blackfalds i Drumheller. Angielska nazwa rzeki jest tłumaczeniem z języka kri – "Was-ka-soo" oznacza "rzeka łosia".

</doc>
<doc id="1309631" url="https://pl.wikipedia.org/wiki?curid=1309631" title="Ślepy zegarmistrz">
Ślepy zegarmistrz

Ślepy zegarmistrz – popularnonaukowa książka brytyjskiego biologa Richarda Dawkinsa wydana w 1986. Naukowiec przedstawia w niej argumenty i dowody popierające teorię ewolucji metodami doboru naturalnego. Zajmuje się także niektórymi krytycznymi głosami wobec jego poprzedniej książki: „Samolubny gen”. Celem napisania obu była popularyzacja koncepcji ewolucji, w której dobór naturalny przebiega na poziomie genów.
Treść.
W przedmowie autor pisze, że napisał książkę, by przekonać czytelnika nie tylko do prawdziwości darwinowskiej ewolucji, ale też do tego, że to jedyna znana nam teoria, która jest w stanie wyjaśnić nasze istnienie.
Tytuł nawiązuje do analogii zegarmistrza, którą spopularyzował William Paley w książce "Natural Theology". Paley na pół wieku przed publikacją "O pochodzeniu gatunków" Darwina twierdził, że złożoność żywych organizmów jest dowodem na istnienie boskiego twórcy. Dowodził tego za pomocą analogii w postaci sytuacji, w której istnienie tak skomplikowanego obiektu jak zegarek uzasadnia wiarę w istnienie inteligentnego zegarmistrza. Dawkins przeciwstawia ludzki sposób projektowania uwzględniający cel i planowanie z efektami doboru naturalnego, porównując działanie procesu ewolucji do ślepego zegarmistrza.
Rozwijając argumentację, że dobór naturalny jest w stanie wyjaśnić złożoność i przystosowanie organizmów żywych, Dawkins najpierw rozważa różnice między możliwościami rozwoju, jakie daje czysta przypadkowość, a tymi, które są wynikiem połączenia przypadkowości z kumulatywnym doborem. Demonstruje to na przykładzie programu Weasel. Opisuje swoje doświadczenie z bardziej zaawansowanymi komputerowymi modelami ewolucji zaimplementowanej w programie "The Blind Watchmaker" (Ślepy zegarmistrz), który jest sprzedawany oddzielnie jako pomoc edukacyjna.
Po przedstawieniu argumentów na to, że ewolucja jest w stanie wyjaśnić powstanie złożoności, pod koniec książki Dawkins używa tego samego argumentu, by dowieść nielogiczności koncepcji istnienia boskiego stwórcy „bóstwo zdolne do skonstruowania całej zorganizowanej złożoności, jaką widzimy w świecie organizmów żywych, albo natychmiastowo, albo za pośrednictwem sterowanego procesu ewolucji ... musi samo najpierw być w ogromnym stopniu złożone” i nazywa to postulatem zorganizowanej złożoności pozbawionym jakiegokolwiek wyjaśnienia.
Wydania.
Pierwsze wydanie ukazało się w 1986 r. Okładkę zaprojektował Desmond Morris.
Drugie, z 1996, zawiera dodatek, w którym autor opisuje jak doświadczenie z modelami komputerowymi spowodowało, że zauważył, jak bardzo istotne są uwarunkowania embriologiczne dla doboru naturalnego. Szczególnie dotyczy to pewnych wzorców rozwoju zarodkowego mogących prowadzić do sukcesu ewolucyjnego danych gatunków. Ale uważa, że nie wynikają z tego żadne argumenty na rzecz koncepcji doboru grupowego.
Polskie tłumaczenie zostało wydane w 1994 r. przez Państwowy Instytut Wydawniczy w serii „Biblioteka myśli współczesnej”.
Film.
W 1987 r. we współpracy z Jeremym Taylorem zrealizował dla BBC HORIZON film dokumentalny na podstawie książki, pod tym samym tytułem. Film zdobył nagrodę Sci-Tech Award for Best Science Documentary of the year.

</doc>
<doc id="1309634" url="https://pl.wikipedia.org/wiki?curid=1309634" title="Ketuba">
Ketuba

Ketuba (hebr. "כתובה" „dokument”; l.mn. "ketubot") – prawny kontrakt w judaizmie zawierany przed ślubem przez narzeczonych. Na jego mocy mężczyzna zobowiązuje się dbać o przyszłą żonę, spełniać powinności małżeńskie, zapewniać jej utrzymanie, a w razie rozwodu wypłacić jej określoną w kontrakcie rekompensatę. Dokument zapewniał także małżonce pierwsze miejsce na liście spadkowej w razie ewentualnej śmierci męża. Ketuba musiała być spisana w obecności 2 świadków niespokrewnionych z młodymi oraz ze sobą.

</doc>
<doc id="1309636" url="https://pl.wikipedia.org/wiki?curid=1309636" title="Symcha Rotem-Ratajzer">
Symcha Rotem-Ratajzer



</doc>
<doc id="1309637" url="https://pl.wikipedia.org/wiki?curid=1309637" title="Temperatura powierzchni oceanu">
Temperatura powierzchni oceanu

Temperatura powierzchni oceanu (ang. sea surface temperature, SST) − temperatura wody blisko powierzchni oceanu lub morza.
Wiele zjawisk atmosferycznych zależy od temperatury wody: masy powietrza nad oceanem są modyfikowane przez temperaturę oceanu, temperatura wody wpływa na powstawanie pasm opadowych, powstawanie i cykl życia cyklonów tropikalnych zależy od temperatury oceanu i ilości ciepła w warstwie blisko powierzchni. Cyklony tropikalne pozostawiają także zimny ślad cyklonu powodowany przez mieszanie się ciepłej wody przy powierzchni oceanu z zimniejszymi warstwami w głębi oceanu. Temperatura oceanu może mieć silne dobowe zmiany ze względu na zmianę dochodzącego promieniowania słonecznego. Jednak zazwyczaj zmiany dobowe temperatury powierzchni oceanu są mniejsze niż zmiany dobowe temperatury powietrza ze względu na większą pojemność cieplną wody; zmiany dobowe temperatury oceanu są mniejsze w czasie silniejszego wiatru. Prądy oceaniczne i globalna cyrkulacja termohalinowa wpływa na średnią temperaturę powierzchni oceanu. Blisko brzegu wiatry powodują oziębienie powierzchni oceanu w przypadku przepływu wody w kierunku powierzchni z głębszych rejonów. Temperatura oceanu jest ważnym parametrem w numerycznej prognozie pogody i w modelach klimatu. Temperatura oceanu wpływa też na powstawanie mgły.
Pomiary.
Temperatura samej powierzchni morza jest trudna do zmierzenia. Za pomocą metod teledetekcyjnych w podczerwieni można wyznaczyć temperaturę na około 10 mikrometrach od powierzchni. Temperatura ta jest nazywana temperaturą naskórka (ang. skin temperature). Sztuczne satelity mierzą temperaturę na głębokości około milimetra za pomocą pomiaru mikrofalowego, zaś boje dryfujące lub termometry mierzą temperaturę na głębokości około 1 m (w czasie dnia jest to temperatura ciepłej warstwy). Na statkach rutynowo mierzy się temperaturę z głębokości około 20 m.
Boje dryfujące są w stanie dokonywać pomiarów temperatury przy powierzchni oceanów. Sieć profilatorów oceanicznych Argo, która jest używana do oceny zawartości ciepła w oceanie jest obecnie (2013) w mniejszym stopniu wykorzystywana do pomiarów temperatury samej powierzchni oceanu, ze względu na to, że boje te nie dochodzą bezpośrednio do samej powierzchni.
Termometry.
Temperatura oceanu była jedną z pierwszych wielkości, jakie były rutynowo mierzone w wodach oceanicznych i morskich
Pod koniec 18 wieku Benjamin Franklin używał termometrów rtęciowych na statku podczas podróży ze Stanów Zjednoczonych. Temperatura oceany była mierzona przez zanurzenie termometry do wiadra z wodą pobraną z powierzchni oceanu. Pierwsze automatyczne pomiary SST zaczęły się w 1963 roku. Pomiary te polegają na mierzeniu temperatury wody, jaka jest pobierana na statku w celu np. chłodzenia silnika. Te pomiary mają błąd około 0,6 C powodowany przez wzrost temperatury w pomieszczeniu, gdzie znajdują się silniki okrętowe. Boje pogodowe i oceaniczne dokonują pomiarów temperatury oceanu na około 3m metrach. W czasie ostatnich 130 lat, czyli w okresie, kiedy pomiary SST były wykonywane, używa się różnorodnych metod pomiarowych. Powoduje to systematyczne błędy pomiarowe. Do roku 1941 pomiary dokonywano głównie za pomocą pobierania wody wiadrem, z głębokości około 0,5 m, ale możliwe były różnice pomiarowe związane z tym, jakie to były wiadra, skąd pobierano wodę na statku, rodzaj instrumentu do pomiary temperatury, czas pomiędzy pobraniem wody i pomiarem temperatury. Na początku drugiej Wojny Światowej 1939–1941 zmiany techniki pomiarowej, spowodowane tym, że dane ze statków europejskich był zastąpione w dużej mierze danymi ze statków amerykańskich, były największe. Mniejsze różnice zaobserwowano pod koniec wojny w roku 1945.
Pomiędzy 1951 a 1980 pomiary robiono głównie za pomocą wody pobieranej z oceanu do chłodzenia silników okrętowych. Używa się także pomiarów temperatury z dryfujących boi, których wyniki są przesyłane do satelitów. Istnieje sieć pomiarowa przy wybrzeżach Stanów Zjednoczonych National Data Buoy Center (NDBC). Istnieje też sieć pomiarowa boi na Pacyfiku i Oceanie Indyjskim. 
Pomiary satelitarne.
Pomiary satelitarne używane do pomiarów temperatury oceany są wykorzystywane od 1967 roku a pierwsze dane globalne powstały w 1970 roku. Od 1982 roku dane satelitarne są wykorzystywane coraz częściej i dają dość dobrą zgodność z pomiarami bezpośrednimi. Pomiary satelitarne są robione za pomocą pomiaru promieniowania dochodzącego do satelity najczęściej w dwóch lub więcej długościach widma elektromagnetycznego. Pomiary satelitarne dają informacje zarówno o globalnym rozkładzie temperatury i umożliwiają dokonywanie wielokrotnych pomiarów tego samego rejonu w czasie dnia. 
Istnieją jednak problemy z pomiarami satelitarnymi temperatury oceanu. Pomiary satelitarne oceniają temperaturę "naskórka" oceanu do około 0.01 mm. Ten pomiar może się różnić od temperatury oceanu przy powierzchni oceanu (na głębokości 1–10 m). na pomiary satelitarne mają wpływ czynniki inne niż temperatura oceanu. W szczególności chmury mogą wpływać na satelitarny pomiar SST.
Temperatura oceanu i klimat.
Temperatura na powierzchni oceanu jest regulowana nie tylko przez lokalne procesy takie jak mieszanie wody w oceanie czy adwekcja (przepływ) wody. W globalnej skali procesy takie jak nierównowaga dochodzącego i odchodzącego promieniowania słonecznego i podczerwonego na szczycie atmosfery jest kompensowana przez zmiany transportu ciepła do oceanu. Powoduje to zmiany temperatury oceanu, w tym wody na powierzchni. Ocean pobiera nadwyżkę energii dochodzącą do Ziemi (w przypadku gdy następują zmiany powodujące, że atmosfera oddaje ciepło do oceanu). Zmienia to temperaturę powierzchni oceanów i powoduje transport ciepła w głąb oceanu przez co zmienia się jego zawartość ciepła. Rysunek pokazuje zawartość ciepła w pierwszych 2000 metrów od powierzchni wody; widać, że zawartość ciepła w oceanie zwiększyła się na przestrzeni ostatnich 65 lat; z tym, że pomiary z początku tego okresu obarczone są dużym błędem. Dopiero od okresu pomiarów Argo, czyli od 2004 roku, błąd pomiarowy jest znacznie niższy. Okazuje się też, że zawartość ciepła w oceanie pomiędzy warstwą 0-700 m oraz 0-200 m (nie pokazana na rysunku) ma inny przebieg w różnych okresach czasu. Obserwacje pokazują, że mogą występować okresy zaniku akumulacji ciepła w górnych warstwach (0-700m) kompensowane przez zwiększony transport do niższych warstw (700-2000 m), co jest związane ze zmianami cyrkulacji oceanu. Może to wpływać na obserwowaną temperaturę na powierzchni oceanu. Pomiary zawartości ciepła na głębokości 2000-6000m nie są obecnie wykonywane rutynowo.
Pomiar temperatury oceanu umożliwia poznanie tempa globalnego ocieplenia. W 2019 roku temperatura oceanów (w szczególności górnych 2000m) była najwyższa w historii pomiarów. Szczególnie mocno wzrosły temperatury Atlantyku i Oceanu Antarktycznego. Wyjaśnieniem tego zjawiska są antropogeniczne czynniki zmiany klimatu.

</doc>
<doc id="1309639" url="https://pl.wikipedia.org/wiki?curid=1309639" title="Bronek Spigel">
Bronek Spigel

Baruch Spigel, pierwotnie Bronek Szpigel (ur. 4 października 1919 w Wyszogrodzie, zm. 9 maja 2013 w Montrealu) – żydowski działacz ruchu oporu w getcie warszawskim, uczestnik powstania w getcie warszawskim.
Życiorys.
Podczas powstania w getcie zdetonował na Nowolipiu jedną z dwóch min posiadanych przez bojowców (mina przez nieprawidłowe założenie wybuchła w głąb ziemi). Po wydostaniu się z getta ukrywał się po aryjskiej stronie. Uczestniczył w powstaniu warszawskim. Po wojnie zamieszkał w Kanadzie. 
W 2006 wystąpił w izraelskim filmie dokumentalnym "Ostatni żydowscy powstańcy". 
Życie prywatne.
Jego żoną była Halina Bełchatowska-Spigiel.

</doc>
<doc id="1309640" url="https://pl.wikipedia.org/wiki?curid=1309640" title="Lady Samantha">
Lady Samantha



</doc>
<doc id="1309641" url="https://pl.wikipedia.org/wiki?curid=1309641" title="Roger Cotes">
Roger Cotes

Roger Cotes (ur. 10 lipca 1682 w Burbage, Leicestershire, zm. 5 czerwca 1716 w Cambridge) – angielski matematyk i astronom. 
Życiorys.
W 1699 podjął studia w Trinity College Uniwersytetu w Cambridge, które ukończył z tytułem BA w 1702. Do 1705 pozostał na stypendium w Cambridge, a w styczniu 1706 został profesorem astronomii i eksperymentalnej filozofii. W 1711 wybrany członkiem Towarzystwa Królewskiego. 
Praca naukowa.
W latach 1709-1713 jako redaktor przygotowywał do druku drugie wydanie "Principia" Newtona, studiując to dzieło szczegółowo i dyskutując wiele zagadnień z autorem.
Badał logarytmy, spiralę logarytmiczną i pierwszy udowodnił równanie Eulera (w postaci logarytmicznej).

</doc>
<doc id="1309643" url="https://pl.wikipedia.org/wiki?curid=1309643" title="Aharon Karmi">
Aharon Karmi

Aharon Karmi, pierwotnie Aron Chmielnicki (ur. 1921 w Opocznie, zm. w listopadzie 2011 w Tel Mond) – żydowski działacz ruchu oporu podczas II wojny światowej, jeden z ostatnich żyjących uczestników powstania w getcie warszawskim.
Życiorys.
Urodził się w religijnej rodzinie żydowskiej; jego ojciec był piekarzem. Ukończył w rodzinnym mieście cheder, żydowską szkołę podstawową w Domu Esterki i następnie hebrajską szkołę Tarbut. Należał do syjonistycznej organizacji Gordonia.
Na początku okupacji niemieckiej znalazł się wraz z rodzicami i resztą rodziny w getcie w Opocznie. Wraz z siostrami, bratem i rodzicami zgłosił się na transport Żydów, którzy mieli być internowani w neutralnym kraju i deportowani do Palestyny w zamian za zwolnienie jeńców niemieckich. Transport wyruszył 5 stycznia 1943 w kierunku obozu zagłady w Treblince. Wraz z bratem udało mu się wyskoczyć z pociągu. Brat jednak nie przeżył skoku.
Przedostał się do getta warszawskiego. Jako bojownik Żydowskiej Organizacji Bojowej uczestniczył w powstaniu w getcie, a 29 kwietnia 1943 opuścił getto z innymi powstańcami i schronił się w lasach w Łomiankach pod Warszawą. Do zakończenia wojny walczył w oddziałach partyzanckich w lasach koło Wyszkowa. W 1945 wyemigrował z Polski do Palestyny.
W 2006 wziął udział w izraelskim filmie dokumentalnym "„Ostatni żydowscy powstańcy”".

</doc>
<doc id="1309644" url="https://pl.wikipedia.org/wiki?curid=1309644" title="Zima wulkaniczna">
Zima wulkaniczna

Zima wulkaniczna – hipotetyczne globalne obniżenie temperatury na skutek przysłonięcia Słońca przez produkty wielkiej erupcji wulkanicznej. Popiół wulkaniczny i kropelki kwasu siarkowego to cząsteczki aerozolu atmosferycznego, które w troposferze mogą stanowić jądra kondensacji kropelek chmurowych (zwiększając prawdopodobieństwo wystąpienia chmur lub zwiększając ich albedo, co nazywamy pośrednim efektem aerozolowym) i a wprowadzone do stratosfery pozostają w niej przez dłuższy czas (do kilku lat) i bezpośrednio rozpraszają promieniowanie słoneczne (bezpośredni efekt aerozolowy).
W roku 1982 P.J. Crutzen i J.W. Birks opublikowali teorię zimy nuklearnej na całej kuli ziemskiej jako następstwa wojny jądrowej, po której pojawiła się seria publikacji na ten temat. Wkrótce wprowadzono analogiczne pojęcie globalnej „zimy wulkanicznej” jako skutku katastrofalnych erupcji wulkanicznych i związanymi z nią „wielkimi wymieraniami”.
W roku 2013 w osadach jeziora Niasa (Malawi) odkryto pozostałości po gigantycznej erupcji superwulkanu Toba (obecnie jezioro Toba) ok. 75 tys. lat temu, położonego w odległości ok. 7 tys. km. Był to najsilniejszy wybuch wulkanu w czwartorzędzie i wiązano go z koncepcją zimy wulkanicznej i wielkim zmniejszeniem się populacji ludzkiej. Precyzyjne dane stratygraficzne osadów pozwoliły jednak na ustalenie, że w okresie erupcji nie doszło do żadnych znaczących zmian klimatycznych, co jest silnym dowodem przeciw koncepcji zimy wulkanicznej.
Zjawiska pogodowe wywołane erupcją wulkaniczną na mniejszą skalę mogą mieć złożony przebieg. Aerozole atmosferyczne odbijając promieniowanie słoneczne powodują ochłodzenie troposfery i jednoczesne ogrzanie stratosfery. To z kolei może wpłynąć na cyrkulację atmosferyczną i wywołać odmienne skutki w różnych regionach. Z tego powodu wybuch wulkanu Pinatubo w roku 1991 nie wywołał katastrofalnego globalnego ochłodzenia, ale spowodował kilkustopniowe odchylenia od kilkuletniej normy na przełomie lat 1991/1992. Sięgnęły one 2-3 stopni ocieplenia w centralnej Ameryce Płn. i w Europie Północno-Zachodniej i 2 stopni ochłodzenia na Bliskim Wschodzie i w kanadyjskiej Arktyce. Zwiększenie ilości aerozoli powoduje wzrost zachmurzenia, przykładowo, po wybuchu indonezyjskiego wulkanu Tambora w roku 1815, nietypowa ilość opadów odbiła się na plonach na Półwyspie Iberyjskim.

</doc>
<doc id="1309647" url="https://pl.wikipedia.org/wiki?curid=1309647" title="Rok bez lata">
Rok bez lata

Rok bez lata – określenie jakim nazwano rok 1816, w którym wystąpił szereg gwałtownych letnich anomalii klimatycznych, przede wszystkim na półkuli północnej. W efekcie doprowadziło to do zniszczenia upraw w Europie Północnej, północno-wschodniej Ameryce. Uważa się, że anomalie te były zimą wulkaniczną wywołaną wybuchem wulkanu Tambora.
Opis.
Niespotykane klimatyczne aberracje roku 1816 miały największe nasilenie na terenach północno-wschodnich Stanów Zjednoczonych (Nowa Anglia), wybrzeżach Kanady, Nowej Fundlandii i w północnej Europie. Na ogół temperatury późną wiosną i latem w północno-wschodnich Stanach Zjednoczonych są stosunkowo stabilne: średnio, zarówno dla dnia, jak i nocy, wynoszą ok. , i bardzo rzadko spadają poniżej . Śnieg podczas lata jest zjawiskiem niezwykle rzadkim, aczkolwiek majowe opady czasami się przytrafiają.
Jednakże w maju 1816 mróz zniszczył większość upraw, a w czerwcu dwie wielkie burze śnieżne we wschodniej Kanadzie i w Nowej Anglii doprowadziły do wielu ofiar śmiertelnych wśród ludzi. Na początku czerwca w mieście Québec leżało prawie 30 cm śniegu, doszło do wymrożenia ziemi i zniszczenia tych upraw roślinnych, których plony zbiera się latem. Rezultatem klęski nieurodzaju były lokalne klęski głodu i masowe zgony na skutek chorób wśród ludzi, których układ odpornościowy był osłabiony niedostatkiem pożywienia.
W lipcu i sierpniu, zamarznięte jeziora i rzeki obserwowano aż do Pensylwanii. Szybkie, dramatyczne wahania temperatury były powszechne, czasami temperatura spadała z letniej, upalnej temperatury do blisko zera w ciągu kilku godzin. Nawet jeśli farmerzy na południe od Nowej Anglii zdołali zebrać jakieś plony, ceny kukurydzy i innych zbóż gwałtownie wzrosły. Na przykład cena owsa wzrosła z 12 centów za buszel (w poprzednim roku) do 92 centów za buszel, a więc blisko ośmiokrotnie – a owies był niezbędnym artykułem dla gospodarki, w której konie stanowiły podstawowy środek transportu.
Przyczyny.
Aberracje klimatyczne wystąpiły w głównej mierze na skutek erupcji wulkanu Tambora, mającej miejsce w dniach 5–15 kwietnia 1815 na wyspie Sumbawa w Holenderskich Indiach Wschodnich (dzisiejsza Indonezja). Erupcja ta wprowadziła olbrzymie ilości popiołu wulkanicznego do górnych warstw atmosfery. Dodatkowo wydarzyło się to w środku okresu małej aktywności słonecznej, zwanego minimum Daltona, mającego miejsce w latach 1790–1830.
W tym czasie przejawiały aktywność inne wulkany: Soufrière na wyspie Saint Vincent na Karaibach w 1812 oraz Mayon na Filipinach w 1814.
Te erupcje dodatkowo zwiększyły ilość pyłu w atmosferze, zmniejszając ilość energii słonecznej docierającej do powierzchni ziemi. W następstwie erupcji wulkanicznych na ogromną skalę temperatura spadła na całym świecie.
Skutki.
Jako konsekwencje serii erupcji wulkanicznych plony na dotkniętych ochłodzeniem obszarach były słabe przez kilka kolejnych lat. W Stanach Zjednoczonych wielu historyków uważa, że „rok bez lata” był główną przyczyną migracji na zachód i szybkiego zasiedlania terenów dzisiejszego zachodniego i centralnego stanu Nowy Jork oraz Środkowego Zachodu. Wielu mieszkańców Nowej Anglii wyprowadziło się do końca roku, a dziesiątki tysięcy przekonały się o żyźniejszych glebach i lepszych warunkach uprawy roślin w górnym rejonie Środkowego Zachodu.
Europa, ciągle dochodząca do siebie po wojnach napoleońskich, cierpiała na niedobór żywności. W Wielkiej Brytanii i Francji wybuchały zamieszki, nasilała się przestępczość, magazyny ze zbożem były plądrowane. Przemoc była szczególnie duża w Szwajcarii, gdzie klęska głodu zmusiła rząd do ogłoszenia klęski narodowej. Niespotykanie gwałtowne burze, ogromne ulewy z wylewami wszystkich największych rzek w Europie (wliczając Ren) są przypisywane temu wydarzeniu, podobnie jak przymrozki w sierpniu 1816 roku.
Na Węgrzech padał brązowy śnieg, a we Włoszech – czerwony. Uważa się, że przyczyną były popioły wulkaniczne.
W Chinach niezwykle niskie temperatury i opady w lecie zniszczyły uprawy ryżu w prowincji Junnan na południowym zachodzie, w rezultacie doprowadzając do rozległej klęski głodu. Letnie opady śniegu były raportowane w różnych miejscach na południu kraju w prowincjach Jiangxi i Anhui. Na Tajwanie, który leży w strefie klimatu tropikalnego, śnieg był obserwowany w Xinzhu i Miaoli, podczas gdy szron w Zhanghua.
Efekty kulturowe.
Wysokie stężenie pyłu doprowadziło w tamtym okresie do spektakularnych zachodów słońca, uwiecznionych na obrazach Williama Turnera. Podobny fenomen wystąpił po erupcji wulkanu Krakatau w 1883 i na zachodnim wybrzeżu USA po erupcji Pinatubo na Filipinach w 1991 roku.
Brak karmy dla koni, głównie owsa, mógł zainspirować niemieckiego wynalazcę Karla Draisa do poszukiwań nowych sposobów bezkonnego transportu, które doprowadziły do wynalezienia welocypedu, przodka współczesnego roweru.
W lipcu 1816 roku „nieustający deszcz” podczas tego „mokrego, niezgrabnego lata” zmusił George’a G. Byrona, Mary Shelley, Johna Williama Polidoriego oraz ich przyjaciół do pozostawania w domu przez znaczną część ich szwajcarskich wakacji. Pewnego wieczoru zdecydowali się oni urządzić zawody, aby przekonać się, kto napisze najstraszniejsze opowiadanie. Shelley stworzyła wówczas zarys swej słynnej powieści grozy "Frankenstein, czyli nowy Prometeusz", a Polidori – szkic "Wampira".

</doc>
<doc id="1309648" url="https://pl.wikipedia.org/wiki?curid=1309648" title="Castle Rushen">
Castle Rushen

Castle Rushen (manx "Cashtal Rushen") – zamek położony w centrum miasta Castletown – była siedziba królów i lordów Wyspy Man.
Pochodzi z trzynastego i czternastego stulecia. Zbudowany z wapienia na wzgórzu nad rzeką Silverburn. Służył jako twierdza broniąca przed najeźdźcami, był centrum administracyjnym, tu mieściły się sąd, zakład karny, mennica. Lochy zachowane są do dziś, a zamek jest główną historyczną atrakcją miasta.

</doc>
<doc id="1309649" url="https://pl.wikipedia.org/wiki?curid=1309649" title="Ballad in Plain D">
Ballad in Plain D

Ballad in Plain D – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r.
Historia i charakter utworu.
"Ballad in Plain D” jest kolejnym utworem albumu powstałym w wyniku rozejścia się Dylana i Suze Rotolo. Były wśród nich piosenki, które traktowały tę sprawę elegancko („To Ramona”), jak i bardziej gwałtownie („I Don’t Believe You (She Acts Like We Never Have Met)”. Gwałtownością i całkowitym brakiem elegancji wyróżniła się z nich wszystkich „Ballad in Plain D”.
Jest to jeden z najbardziej otwarcie autobiograficznych utworów Dylana, w dodatku całkowicie enigmatycznie zatytułowany. Pozornie jest to tytuł nic nie mówiący i całkowicie neutralny, określający rodzaj utworu i jego tonację, jednak po wysłuchaniu piosenki sprawa staje się tajemnicza, bowiem ballada ta jest wykonana w tonacji C! Czyli literka D musiała mieć w zamyśle Dylana jakieś szczególne znaczenie. Trager sugeruje D jak „death” (pol. śmierć), co miałoby oddawać nastrój artysty w trakcie powstawania ballady. Inną jego sugestią jest słowo „dull” (pol. tępy, głupi).
Utwór ten powstał w połowie marca 1964 r. Wiadomo że Dylan tuż przed tym twórczym aktem, pokłócił się z Suze Rotolo w mieszkaniu jej siostry Carli (na Lower East Side). Według Suze (w „Dylan: A Biography” Boba Spitza z 1989 r.) Carla i Bob pobili się na podłodze mieszkania. W świetle tego określenie „pasożytniczna siostra” użyte przez Dylana w balladzie – nie dziwi. Wydarzenie to ostatecznie zakończyło związek Boba i Suze. Dopiero po kilku latach doszło między nimi do odnowienia przyjaźni i Suze stopniowo zrozumiała przyczyny napisania tekstu tej ballady.
Również matka Suze od samego początku nie darzyła muzyka sympatią, co powodowało także konflikty; również i to znalazło swoje odbicie w tekście. Jadowita piosenka Dylana uderzyła w całą rodzinę Suze Rotolo.
Był to jedyny tekst, którego Dylan zawsze się wstydził. Prawdopodobnie wykonał tę balladę tylko raz na koncercie latem 1964 r., chociaż i to nie jest zbyt pewne, albowiem nie istnieje żadne nagranie, które by to potwierdzało.
Źródeł utworu Dylana można się dopatrywać w dwóch folkowych balladach brytyjskich: „Once I Had a Sweetheart” (znanej także pod tytułem „The False Bride”) oraz „The Two Sisters” (znanej także jako „Oh, the Dreadful Wind and Rain”). Głównym wzorem była ta ostatnia ballada, zapisana przez Childe’a pod numerem 10. Są w tym utworze namiętność, gwałtowność, zazdrość, morderstwo i sprawy nadprzyrodzone. Utwór ten był znany Dylanowi; w maju 1960 r. nagrał go na taśmie w domu Karen Wallace w Saint Paul w stanie Minnesota.
Innym utworem, który powstał także pod wpływem „The Two Sisters”, jest nieopublikowana na żadnym z Dylanowskich regularnych studyjnych albumów piękna piosenka „Percy's Song”.

</doc>
<doc id="1309650" url="https://pl.wikipedia.org/wiki?curid=1309650" title="Cesarski kompleks pałacowy w Tokio">
Cesarski kompleks pałacowy w Tokio

 – obszar o powierzchni 341 ha, o charakterze parkowym, położony w centralnej dzielnicy tokijskiej Chiyoda. 
Na terenie kompleksu pałacowego "Kōkyo" znajduje się kilka budynków, w tym: główny pałac cesarski "Kyūden" (宮殿), rezydencje niektórych członków rodziny cesarskiej, siedziba Agencji Dworu Cesarskiego (宮内庁, "Kunai-chō"), odpowiedzialnej za sprawy państwowe dotyczące rodziny cesarskiej, archiwum, muzea i biura administracyjne. 
Historia.
Obecny pałac cesarski został wzniesiony na miejscu dawnego zamku Edo (江戸城 "Edo-jō"), który był siedzibą siogunów rodu Tokugawa, rządzących Japonią w latach 1603–1867.
W 1868 roku siogunat został obalony, a stolica kraju i cesarska rezydencja zostały przeniesione z Kioto do Edo, które przemianowano na Tokio (Wschodnia Stolica). W 1888 roku zakończono budowę nowej siedziby, która została zniszczona podczas II wojny światowej i odbudowana po jej zakończeniu w tym samym stylu. W okresie od 1888 do 1946 roku pałac był nazywany Pałacem-Zamkiem (宮城 "Kyūjō"). 
Remont i modernizacja całego kompleksu została zakończona w 1968 roku, z zachowaniem japońskiego stylu architektonicznego. Główny budynek pałacowy nie został postawiony na miejscu dawnego pałacu sioguna, który znajdował się na terenie Ogrodów Wschodnich. W 1993 roku ukończono nową rezydencję dla cesarza Akihito. 
Większa część terenu pałacowego jest zamknięta dla zwiedzających. Można jednak rezerwować (także przez internet) wycieczki z przewodnikiem w Agencji Dworu Cesarskiego. Pałac Cesarski jest szerzej dostępny tylko dwa dni w roku: w urodziny cesarza oraz z okazji Nowego Roku (2 stycznia). Rodzina cesarska ukazuje się wówczas na oszklonej werandzie Pawilonu Recepcyjnego (長和殿 "Chōwa-den").
Główne obiekty na terenie kompleksu "Kōkyo".
Pałac cesarski Kyūden (宮殿 "Kyūden")
Został ukończony w 1968 roku i oddany do użytku w kwietniu następnego roku. Jest to dwukondygnacyjny żelbetowy budynek z podziemną kondygnacją i skośnym dachem z długimi wystającymi okapami o łącznej powierzchni 24 175 m². Tu cesarz wykonuje swoje obowiązki państwowe, przyjmowani są goście krajowi i zagraniczni, składający oficjalne wizyty państwowe. Odbywają się w nim ceremonie państwowe. 
Rezydencja Cesarska (御所 "Gosho")
Rezydencja znajduje się na terenie ogrodów Fukiage, jest siedzibą mieszkalną cesarza Naruhito, cesarzowej Masako oraz ich córki księżniczki Aiko.
Pałac Fukiage Ōmiya (吹上大宮御所 "Fukiage Ōmiya Gosho")
Pałac znajduje się na terenie ogrodów Fukiage, był rezydencją cesarza Shōwa (1901–1989) i cesarzowej Kōjun (1903–2000). 
Agencja Dworu Cesarskiego (宮内庁 "Kunai-chō")
Budynek został oddany do użytku w 1935 roku. Jego trzecie piętro było wykorzystane jako tymczasowa rezydencja cesarska od 1952 roku, aż do oddania do użytku nowej rezydencji pałacowej w 1968 roku. 
Muzeum Zbiorów Cesarskich (三の丸尚蔵館 "San-no-maru Shōzō-kan")
Muzeum zostało oddane do użytku w 1993 roku w celu przechowywania i prezentowania kolekcji liczącej ok. 9,8 tys. obiektów muzealnych, nie tylko japońskich (m.in. obrazy, kakemono, emaki-mono, porcelanę, kaligrafię, dzieła literatury, meble), przekazanej przez rodzinę cesarską kolejno w latach: 1989, 1996, 2001, 2005. 
Sala Koncertowa (桃華楽堂 "Tōka-gakudō")
Wzniesiona w latach 60. XX w. dla cesarzowej Kōjun (1903–2000), która była miłośniczką muzyki klasycznej. Budynek ma kształt ośmiokątny, dach w kształcie płatków kwiatu powojnika ("Clematis" L.). Ściany zewnętrzne są pokryte kolorowymi płytkami i fragmentami porcelany "arita-yaki" i "shigaraki-yaki". Tworzą one mozaiki przedstawiające wielkie ptaki oraz słońce, księżyc i gwiazdy.
Departament Muzyki (楽部 "Gakubu")
Jest odpowiedzialny za zachowanie tradycji i organizację przedstawień dawnej muzyki dworskiej gagaku, a także klasycznej muzyki w stylu zachodnim. Planuje i urządza koncerty w Pałacu w czasie państwowych przyjęć. Przedstawienia dla publiczności odbywają się co roku jesienią. Organizacyjnie należy do Zarządu Ceremonii Agencji Dworu Cesarskiego.
Departament Archiwów i Mauzoleów (書陵部 "Shōryō-bu") 
Odpowiada za przechowywanie ważnych i oficjalnych dokumentów i ksiąg dotyczących Domu Cesarskiego oraz za opiekę i utrzymanie mauzoleów i grobowców rodziny cesarskiej, usytuowanych w różnych miejscach Japonii.
Baszta Fushimi (伏見櫓 "Fushimi-yagura")
"Yagura" (wieża zamkowa, stołp, baszta, donżon) stała kiedyś na terenie zamku Fushimi w Kioto. Została rozebrana i ustawiona w obecnym miejscu podczas panowania trzeciego sioguna z rodu Tokugawa, Iemitsu. Zniszczona w pożarze w 1657 roku i zrekonstruowana w 1659 roku. Zniszczona ponownie w czasie wielkiego trzęsienia ziemi w Kantō w 1923 roku. Jest widoczna także w głębi na zdjęciu w infoboksie. 
Pawilon Recepcyjny (長和殿 "Chōwa-den") 
Jest to największy budynek na terenie pałacowym. Ma 160 m długości, a korytarz wewnętrzny – 100 metrów. W jego wnętrzu jest kilka sal i pomieszczeń, które służą celom recepcyjnym i ceremonialnym. Największa z nich, Shunjū-no-Ma, ma charakter wielofunkcyjny, służy m.in. jako sala audiencjonalna. Tu cesarz odbiera listy uwierzytelniające od nowo przybyłych do Japonii ambasadorów. 
Dwukrotnie w roku: 2 stycznia (z okazji Nowego Roku) i z okazji urodzin cesarza za kuloodporną szybą werandy tego pawilonu członkowie rodziny cesarskiej ukazują się publiczności zgromadzonej na przylegającym do niego placu o nazwie Kyūden Tōtei, który może pomieścić 20 tys. osób. 
Most Podwójny (二重橋 "Nijū-bashi")
Most widoczny na zdjęciu w infoboksie jest jednym z najlepiej znanych w Japonii i jednym z najczęściej fotografowanych obiektów w Tokio przez turystów. Popularnie nazywany jest Nijū-bashi, co jest tłumaczone jako „podwójny most”, czy też „most dwupoziomowy, dwuwarstwowy”. W rzeczywistości jednak są to dwa oddzielne mosty: kamienny i stalowy. Na pierwszym planie widoczny jest Kamienny Most Głównej Bramy (正門石橋 "Seimon Ishibashi") zwany także „mostem okularowym” ze względu na podobieństwo konstrukcji przęseł do okularów. Tuż za nim znajduje się Żelazny Most Głównej Bramy (正門鉄橋 "Seimon Tetsubashi"). Ten drugi był niegdyś zbudowany z drewna i ze względu na to, że wysokość brzegu ponad fosą jest stosunkowo duża został on wzmocniony podwójnymi dźwigarami. Stąd powstała nazwa Nijū-bashi. Patrząc od strony placu parkowego sprzed pałacu, ponad mostem kamiennym ledwie widoczna jest ozdobna balustrada mostu stalowego. Można zatem odnieść wrażenie, że dwa mosty tworzą most dwupiętrowy. W głębi za mostami widoczna jest baszta Fushimi.
Na niektórych mapach i planach oba mosty są oznaczone tą samą nazwą "Nijū-bashi".
Most Nijū-bashi jest otwarty tylko z okazji specjalnych okazji, jak oficjalne wizyty państwowe i formalne ceremonie pałacowe. Dwa razy do roku wchodzą nim wszyscy chętni, którzy z wewnętrznego placu Kyūden Tōtei chcą pozdrowić cesarza i jego rodzinę zebranych na werandzie pawilonu "Chōwa-den": 2 stycznia (z okazji Nowego Roku) i z okazji urodzin cesarza.
Poniżej dwa zdjęcia obu mostów: po lewej kamienny (widoczny z zewnątrz) i po prawej stalowy (niewidoczny).
Twórcą stalowego mostu Nijū-bashi był niemiecki inżynier, Wilhelm Heise (1846–1895). Jeden z wielu specjalistów zagranicznych, zapraszanych przez rząd Japonii okresu Meiji, aby pomagali w modernizacji kraju.
Wschodnie Ogrody (皇居東御苑 "Kōkyo Higashi Gyoen")
Wschodnie Ogrody o powierzchni 210 000 m² znajdują się w północno-wschodniej części kompleksu i są otwarte dla publiczności. W przeszłości były to wewnętrzne pierścienie obrony zamku Edo. Do dziś zachowały się jedynie fosy, fragmenty murów, bramy wjazdowe i kilka wartowni. Na ich terenie mieszczą się: Sala Koncertowa (Tōka-gakudō) i Muzeum Zbiorów Cesarskich (San-no-maru Shōzō-kan).
Sanktuaria cesarskie.
Na terenie kompleksu pałacowego znajdują się trzy Sanktuaria Cesarskie (宮中三殿 "Kyūchū-sanden"). Są one wykorzystywane wyłącznie w czasie cesarskich ceremonii religijnych, w tym intronizacji. Rytuały te nazywane są łącznie: „shintō dworu cesarskiego” i są odprawiane w:
Nazewnictwo pałaców i rezydencji.
Zmiany nazw.
Niektóre pałace i rezydencje cesarskie, zgodnie z tradycją, nie mają stałych nazw odnoszących się do jednej lokalizacji, ale do dowolnej rezydencji zamieszkanej przez określonego członka rodziny cesarskiej. I tak na przykład pałacem "Tōgū" jest siedziba mieszkalna następcy tronu. Taką właśnie nazwę – Pałacu Tōgū (東宮 "Tōgū") – nosił pałac na terenie posiadłości cesarskiej Akasaka, w którym rezydował były następca tronu książę Naruhito przed wstąpieniem na tron w dniu 1 maja 2019 roku. Gdy Naruhito został cesarzem, nazwa została zmieniona na Pałac Akasaka (赤坂御所 "Akasaka Gosho"). Po długim remoncie, od września 2021 roku rezydencją monarchy i jego rodziny jest Pałac Fukiage (吹上御所 "Fukiage Gosho") na terenie parkowego kompleksu cesarskiego "Kōkyo".
Ze względu na to, że książę Akishino nie jest synem, ale bratem cesarza Naruhito, formalnie nie jest „następcą tronu” (皇太子 "kōtaishi"), ale „cesarskim dziedzicem pierwszym w sukcesji do tronu” (皇嗣 "kōshi", ang. Crown Prince), nie ma obecnie (w 2021 roku) pałacu o nazwie "Tōgū".
Podobne zmiany dotyczą siedzib emerytowanych cesarzy i ich małżonek. Nazwa ich rezydencji jest zmieniana na Pałac Sentō (仙洞御所 "Sentō Gosho").
Wyjaśnienie nazw.
Ze względu na to, że nazewnictwo licznych cesarskich obiektów, pałaców i rezydencji jest trudno zrozumiałe (a ponadto zmieniane w wyniku kontynuowania wielkowiekowej tradycji) poniższe wyjaśnienia będą przydatne dla lepszego poznania tematu. Wiele nieporozumień i niejasności wynika również ze specyfiki i historii języka japońskiego oraz z niewłaściwego lub uproszczonego tłumaczenia (także oficjalnego) tych nazw na język angielski, także w wyniku braku właściwych odpowiedników z językach zachodnich.
Wyjaśnienia dotyczące nazw pałaców cesarskich na terenie Tokio i Kioto:

</doc>
<doc id="1309652" url="https://pl.wikipedia.org/wiki?curid=1309652" title="Amka">
Amka

Amka (hebr. עמקה; ang. Amqa) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Amka jest położony na wysokości 74 metrów n.p.m. na wzgórzach Zachodniej Galilei, w odległości 6 km na wschód od wybrzeża Morza Śródziemnego. Okoliczny teren łagodnie opada w kierunku zachodnim na równinę przybrzeżną Izraela. Na północ od osady przepływa strumień Bet ha-Emek, do którego wpada strumień Jechiam. Wzgórza wznoszą się w kierunku wschodnim do Górnej Galilei. W otoczeniu moszawu Amka znajdują się miejscowości Januch-Dżat, Jirka, Kafr Jasif i Mazra'a, moszawy Regba i Netiw ha-Szajjara, kibuce Bet ha-Emek, Ewron, Kabri i Gaton, wioski komunalne Kelil, Aszerat i Newe Ziw, oraz arabska wioska Szajch Dannun.
Podział administracyjny.
Amka jest położona w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest religijna, chociaż mieszkają tutaj osoby nie zaangażowane głęboko w judaizm:
Historia.
Miejsce to jest utożsamiane z lokalizacją biblijnego miasta Bet-Haemek. W okresie panowania rzymskiego miasto nazywało się Kefar Amka, a w czasach krzyżowców nazywano je Amca. Nazwa ta przetrwała w arabskiej wiosce al-Amka, która przez kolejne lata rozwijała się w tym obszarze. W wyniku I wojny światowej w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy operowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej Izraelczycy przeprowadzili w lipcu 1948 roku operację „Dekel”, podczas której w dniu 10 lipca zajęli wioskę al-Amka. Wszystkich mieszkańców wysiedlono, a następnie wyburzono jej domy.
Współczesny moszaw został założony w 1949 roku przez żydowskich imigrantów z Jemenu.
Edukacja.
Moszaw utrzymuje przedszkole. Starsze dzieci są dowożone do szkoły podstawowej i średniej w kibucu Kabri.
Kultura i sport.
W moszawie znajduje się ośrodek kultury z biblioteką. Moszaw jest ośrodkiem kultury Żydów jemeńskiej. Z obiektów sportowych jest boisko do piłki nożnej, boisko do koszykówki oraz siłownia.
Infrastruktura.
W moszawie jest przychodnia zdrowia, sklep wielobranżowy i warsztat mechaniczny. Są tutaj cztery jemeńskie synagogi oraz mykwa.
Gospodarka.
Gospodarka moszawu opiera się na rolnictwie i sadownictwie. Uprawia się awokado, banany i oliwki. Jest tutaj także ferma drobiu oraz obora bydła mlecznego.
Transport.
Z moszawu wyjeżdża się lokalną drogą w kierunku południowo-zachodnim do wioski komunalnej Aszerat, za którą wjeżdża się na drogę nr 70, którą jadąc na północ dojeżdża się do skrzyżowania z drogą nr 8721 (prowadzi na wschód do wioski Klil) i dalej do moszawu Netiw ha-Szajjara oraz arabskiej wioski Szajch Dannun. Natomiast jadąc drogą nr 70 na południe dojeżdża się do kibucu Bet ha-Emek lub dalej do miejscowości Kafr Jasif.

</doc>
<doc id="1309653" url="https://pl.wikipedia.org/wiki?curid=1309653" title="Pnina Grynszpan-Frymer">
Pnina Grynszpan-Frymer

Pnina Grynszpan-Frymer, z domu Papier (hebr. פנינה גרינשפן–פרימר, ur. 1923 w Nowym Dworze Mazowieckim zm. 17 listopada 2016 w Tel Awiwie) – żydowska działaczka ruchu oporu podczas II wojny światowej, uczestniczka powstania w getcie warszawskim.
Życiorys.
Urodziła się w Nowym Dworze Mazowieckim, jako ostatnia z siedmiorga rodzeństwa. Jej ojciec posiadał własny wóz oraz konie i pracował jako tragarz towarów. W rodzinnym mieście ukończyła żydowską szkołę powszechną. Jesienią 1939 przeniosła się z rodziną do Warszawy, ale wczesną wiosną 1941 powróciła do Nowego Dworu, gdzie zamieszkała w getcie na Piaskach. Pracowała w pobliskim Modlinie przy wycince drzew. W czerwcu 1941 przeniosła się do Legionowa, a następnie ponownie do Warszawy, gdzie zamieszkała u brata Dawida. Jej rodzice, dziadek, siostra i brat Zygmunt trafili do obozu w Pomiechówku. We wrześniu 1941 do getta warszawskiego przyjechała jej matka i brat Zygmunt. Pnina i jej dwóch braci pracowali w szopie Landaua przy ulicy Gęsiej. 
Przed styczniem 1943 dzięki Herszowi Berlińskiemu wstąpiła do Żydowskiej Organizacji Bojowej. Po tzw. "akcji styczniowej" grupy bojowe skoszarowały się, a Pnina przyporządkowana została do grupy Berlińskiego. W tym czasie mieszkała na terenie szopu szczotkarzy przy ulicy Świętojerskiej 34.
W czasie powstania w getcie walczyła w oddziałach ŻOB, posiadając zaledwie jeden granat i jedną butelkę z benzyną. 20 kwietnia przeszła wraz z Markiem Edelmanem do getta centralnego do budynku przy ulicy Franciszkańskiej 30. 
8 maja wraz z grupą bojowców (m.in. Jurkiem Błonesem i Abramem Stolarkiem) weszła do kanału w poszukiwaniu wyjścia na aryjską stronę. Tam natknęła się na grupę, którą prowadził Kazik Rathajzer. 10 maja obie grupy wyszły z kanałów przy ulicy Prostej. Zostali przewiezieni podstawioną ciężarówką do lasu w Łomiankach pod Warszawą. 
Do lipca 1944 walczyła w partyzantce w lasach wyszkowskich. Następnie wróciła do Warszawy, gdzie ukrywała się w mieszkaniu przy ulicy Rakowieckiej 24 wraz z Jankiem Bilakiem, Chaną Kryształ-Fryszdorf i Dowem Szniperem. Po wybuchu powstania warszawskiego właścicielka mieszkania wymówiła im schronienie. Na ulicy zostali złapani przez Niemców i wraz z grupą Polaków zaprowadzeni do siedziby Gestapo w alei Szucha. Pnina i Chana wraz z innymi kobietami zostały zwolnione. 
Pninie następnie udało się przejść na stronę powstańców, którzy posądzili ją o szpiegostwo, za co trafiła do więzienia. Podczas przesłuchania uwierzył jej oficer znający nazwisko jej brata. Zwolniono ją i nakazano zamieszkać u żydowskiej rodziny, gdzie ją regularnie kontrolowano. Po upadku powstania nie zdecydowała się na opuszczenie Warszawy, bojąc się wykrycia jej żydowskiego pochodzenia. W ruinach miasta wraz z Maszą Glajtman i Jakubem Putermilchem ukrywała się do 22 lub 23 stycznia 1945.
Po spotkaniu komendanta z lasów wyszkowskich dostała mundur i została łączniczką w grupie Armii Ludowej. W marcu 1945 wyjechała z Polski. Po pół roku przebywania w Rumunii dotarła do Palestyny. Zamieszkała w Tel Awiwie. Jej mężem był Chaim Frymer (1920-1972), także powstaniec z getta.
W 2002 wypowiedziała się na temat listu otwartego Marka Edelmana do „palestyńskich partyzantów”, krytykując porównanie między żydowskimi bojownikami z getta a palestyńskimi terrorystami. 
W 2003 jako jedna z ostatnich uczestniczek brała udział w obchodach 60. rocznicy wybuchu powstania w getcie warszawskim. W 2006 wzięła udział w izraelskim filmie dokumentalnym "Ostatni żydowscy powstańcy". W kwietniu 2008 uczestniczyła w obchodach 65. rocznicy wybuchu powstania w getcie warszawskim.

</doc>
<doc id="1309654" url="https://pl.wikipedia.org/wiki?curid=1309654" title="Achihud">
Achihud

Achihud (hebr. אחיהוד; ang. Ahihud) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Achihud jest położony na wysokości 34 metrów n.p.m. w północnej części równiny przybrzeżnej Izraela. Leży u podnóża wzgórz Zachodniej Galilei, w odległości 6 km na wschód od wybrzeża Zatoki Hajfy. Na południe od moszawu wznosi się wzgórze Giwat Jawor (86 m n.p.m.), za którym przepływa strumień Hilazon. Na wschodzie jest wzgórze Giwat Achihud (122 m n.p.m.). Dalej są położone wzgórza Har Gamal (324 m n.p.m.) i Har Gillon (367 m n.p.m.), za którymi rozpoczyna się Dolina Bet ha-Kerem wyznaczająca granicę między Dolną a Górną Galileą. Na północ od moszawu rozciąga się kompleks leśny Jaar Achihud. W otoczeniu moszawu Achihud znajdują się miasta Tamra i Akka, miejscowości Madżd al-Krum, Sza’ab, Kabul i Dżudajda-Makr, moszaw Ja’ad, kibuce Pelech, Tuwal, Jasur i En ha-Mifrac, oraz wioski komunalne Tal-El i Gilon. Na wschodzie jest położona strefa przemysłowa "Bar-Lev", a na północnym wschodzie jest baza wojskowa "Jarka".
Podział administracyjny.
Achihud jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest religijna, chociaż mieszkają tutaj osoby nie zaangażowane głęboko w judaizm:
Historia.
Pierwotnie w okolicy tej znajdowała się arabska wioska al-Birwa. Na początku XX wieku tutejsze ziemie zaczęły wykupywać od arabskich właścicieli żydowskie organizacje syjonistyczne. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy operowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej Izraelczycy przeprowadzili w lipcu 1948 roku operację „Dekel”, podczas której w dniu 11 lipca zajęli wioskę al-Birwa. Wszystkich mieszkańców wysiedlono, a następnie wyburzono jej domy.
Współczesny moszaw został założony 17 maja 1950 roku przez żydowskich imigrantów z Jemenu. Przez dwa pierwsze lata osadnicy mieszkali w namiotach rozbitych w ruinach zniszczonej arabskiej wioski al-Birwa. Następnie rozpoczęto budowę murowanych domów, które początkowo były jeszcze pozbawione wody i prądu. Suleiman Josef i Rachel Awadi tak wspominali te pierwsze lata: "„My, imigranci z Jemenu przyjechaliśmy do obozu. Zapytano nas, kto chce zamieszkać w osadzie. Gdy tu przyjechaliśmy, to zobaczyliśmy tutaj ciernie i osty porastające pozostałości arabskiej wioski Birwa. Jako pierwszy, rok wcześniej przed nami, powstał kibuc Jasur ... Mieszkaliśmy w namiotach, każda rodzina w jednym namiocie, nawet z czwórką dzieci. Następnie zaczęliśmy budować domy - jeden pokój i kuchnia, oczywiście bez wody i elektryczności. Początkowo pracowaliśmy razem, mieliśmy instruktora rolnictwa, który otrzymywał wynagrodzenie. Potem każda rodzina otrzymała krowę i kilka kur, zaczynając pracować na swojej własnej farmie, której była właścicielem”".
Nazwa.
Nazwa moszawu pochodzi od biblijnej postaci Achihuda z pokolenia Asera.
Edukacja.
Moszaw utrzymuje przedszkole. Starsze dzieci są dowożone do szkół w miastach Akka i Karmiel.
Infrastruktura.
W moszawie jest przychodnia zdrowia, sklep wielobranżowy, synagoga, mykwa oraz warsztat mechaniczny.
Gospodarka.
Gospodarka moszawu opiera się na intensywnym rolnictwie i sadownictwie. Uprawia się warzywa oraz awokado. Jest tu także nowoczesna obora bydła mlecznego. Stopniowo rolnictwo odgrywa coraz mniejszą rolę w lokalnej gospodarce. Część mieszkańców dojeżdża do pracy w sąsiedniej strefie przemysłowej. Strefa przemysłowa "Bar-Lev" została utworzona w latach 1994-1997 i zajmuje powierzchnię 284 ha, z możliwością dalszego rozwoju o kolejne 136 ha. Centralną część zajmuje park high-tech o powierzchni 17 ha. Na terenie parku jest położone niewielkie lotnisko, które pozwala na szybki i łatwy dostęp menedżerów i klientów do przedsiębiorstw. Rząd Izraela ogłosił obszar parku jako priorytet narodowy, dzięki czemu inwestorzy mogą korzystać z licznych zwolnień i ulg podatkowych. Swoje siedziby ma tutaj wiele firm - są to między innymi: "M.I.S." produkuje implanty dentystyczne; "CaesarStone" zajmuje się obróbką kamieni; "Vlademar Metals Ltd." precyzyjną obróbkę powierzchni metalowych; "Orit" specjalizuje się z inżynierii budowlanej; "Ayala Plast" produkuje elementy z tworzyw sztucznych dla potrzeb przemysłu elektrycznego; "Estron" produkuje odzież i buty ochronne dla przemysłu budowlanego.
Transport.
Z moszawu wyjeżdża się na zachód na drogę nr 70, którą jadąc na północny zachód dojeżdża się do skrzyżowania z drogą ekspresową nr 85, lub jadąc na południowy wschód do kibucu Jasur i dalej do skrzyżowania z drogą nr 805 (prowadzi na wschód do moszawu Ja’ad) i dalej do miasta Tamra. Jadąc drogą nr 85 na zachód dojeżdża się do miasta Akka, lub jadąc na wschód do miejscowości Dżudajda-Makr i dalej do miasta Karmiel.

</doc>
<doc id="1309655" url="https://pl.wikipedia.org/wiki?curid=1309655" title="Bustan ha-Galil">
Bustan ha-Galil

Bustan ha-Galil (hebr. בוסתן הגליל) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Bustan ha-Galil jest położony na wysokości 3 metrów n.p.m. w północnej części równiny przybrzeżnej Izraela. Leży bezpośrednio przy wybrzeżu Morza Śródziemnego, i w odległości około 5 km na zachód od wzgórz Zachodniej Galilei. Na północ od osady przepływa strumień Jasaf. W otoczeniu moszawu Bustan ha-Galil znajdują się miasta Akka i Naharijja, moszawy Regba i Szawe Cijjon, oraz kibuce Szamerat i Lochame ha-Geta’ot. Na północny wschód od moszawu jest położony baza wojskowa "Szraga", będąca bazą Brygady Golani.
Podział administracyjny.
Bustan ha-Galil jest położony w Samorządzie Regionu Matte Aszer, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Pierwotnie tutejsze grunty należały do arabskiej wioski al-Manszijja. Na początku XX wieku okoliczne ziemie zaczęły wykupywać żydowskie organizacje syjonistyczne. Podczas II wojny światowej powstał tutaj brytyjski obóz wojskowy "Ginsan". Był to kompleks mieszkalny wyższych oficerów i personelu administracyjnego odpowiadającego za północną część Brytyjskiego Mandatu Palestyny. W dniu 14 lipca 1941 roku doszło tutaj do podpisania Rozejmu z Saint Jean d'Acre z rządem Francji Vichy, która zakończyła operację „"Exporter"” w Mandacie Syrii i Libanu. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy operowały siły Arabskiej Armii Wyzwoleńczej, które paraliżowały żydowską komunikację w całej Galilei. Z tego powodu, w dniu 14 maja 1948 roku siły żydowskiej organizacji paramilitarnej Hagana zajęły tutejszą wioskę al-Manszijja. Wysiedlono jej mieszkańców, a następnie w dniu 16 czerwca 1948 roku wyburzono jej domy. Jeszcze w trakcie I wojny izraelsko-arabskiej, w dniu 1 grudnia 1948 roku założono tutaj współczesny moszaw. Nazywał się on wówczas Chofim (hebr. חופים). Grupa założycielska zawiązała się w 1947 roku i składała się z ocalonych z Holocaustu z Rumunii oraz Węgier. Dołączyła do nich grupa mieszkańców ewakuowanego moszawu Bet Josef z Doliny Bet Sze’an. Pierwsi mieszkańcy żyli w prowizorycznych warunkach na skraju sąsiedniego kibucu Szamerat. Dopiero w listopadzie 1951 roku przenieśli się do obecnej lokalizacji moszawu, przy opuszczonym brytyjskim obozie wojskowym. Sama baza wojskowa była długo wykorzystywana jako ośrodek szkoleniowy Brygady Golani. Później obóz przekształcono w wioskę młodzieżową "Nirim". W latach 90. XX wieku przy moszawie utworzono obóz "Hacerot Jassaf", w którym przebywali i uczyli się nowo przybyli do Izraela imigranci z Etiopii (felaszowie). Wybudowano tutaj 1658 przyczep mieszkalnych, do których podłączono kanalizację i energię elektryczną. Obecnie obóz jest zamknięty, ale może zostać uruchomiony jako ośrodek dla osób ewakuowanych. Po 2005 roku moszaw przyjął 30 żydowskich rodzin z ewakuowanych osiedli Elei Synaj i Nisanit w Strefie Gazy.
Nazwa.
Nazwa moszawu jest tłumaczona na język polski jako "sad Galilei" i nawiązuje do licznych w tej okolicy sadów owocowych.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Regba, lub do gimnazjum i szkoły średniej w kibucu Ewron. Na zachód od moszawu jest położona wioska młodzieżowa "Nirim". Zajmuje ona obszar 170 ha dawnej bazy wojskowej, którą przejęła Agencja Żydowska. Od 2003 roku prowadzona jest tutaj działalność edukacyjno-terapeutyczna. Młodzież trenuje żeglarstwo, kajakarstwo, sporty motorowe i wspinaczkę. Ucząc się przy tym w specjalistycznej szkole średniej przygotowuje się do służby wojskowej w marynarce wojennej.
Kultura i sport.
W moszawie jest ośrodek kultury z biblioteką. Z obiektów sportowych jest boisko do piłki nożnej, korty tenisowe i siłownia.
Infrastruktura.
W moszawie znajduje się przychodnia zdrowia, sklep wielobranżowy i warsztat mechaniczny.
Turystyka.
Na początku XXI wieku podjęto szereg działań zmierzających do rewitalizacji osady i zwiększenie jej walorów turystycznych. Między innymi utworzono szlak turystyczny „śladami sztuki”, na którym można poznać tutejszą galerię sztuki, centrum włókiennictwa, warsztat rzemieślniczy, stolarnię, studio fotograficzne i inne miejsca. Dużą atrakcją są tutejsze plaże, na których można uprawiać sporty wodne. Na wschód od moszawu jest położona Al-Bahja, letnia rezydencja Bahá'u'lláh, założyciela Wiary Baha'i.
Gospodarka.
Gospodarka moszawu opiera się na rolnictwie i sadownictwie. Jest tutaj także ferma drobiu. Coraz większą rolę odgrywa obsługa ruchu turystycznego. Część mieszkańców dojeżdża do pracy w pobliskich strefach przemysłowych.
Komunikacja.
Z moszawu wyjeżdża się na wschód na drogę nr 8510, którą jadąc na południe wjeżdża się do centrum miasta Akka, lub jadąc na północ dojeżdża się do skrzyżowania z drogą nr 4 przy kibucu Szamerat.

</doc>
<doc id="1309656" url="https://pl.wikipedia.org/wiki?curid=1309656" title="Ben Ammi">
Ben Ammi

Ben Ammi (hebr. בן עמי) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw jest położony na wysokości 28 metrów n.p.m. w północnej części równiny przybrzeżnej Izraela. Leży w odległości 2 km na zachód od wzgórz Zachodniej Galilei, i w odległości 3 km na wschód od wybrzeża Morza Śródziemnego. Na południe od osady przepływa rzeka Nachal Gaton. W otoczeniu moszawu Ben Ammi znajdują się miasto Naharijja, miejscowości Szelomi i Mazra’a, moszawy Liman, Becet, Netiw ha-Szajjara i Regba, kibuce Sa’ar, Geszer ha-Ziw, Maccuwa, Kabri, Gaton i Ewron, wioska komunalna Newe Ziw, chrześcijańska wioska Nes Ammim, oraz arabska wioska Szajch Dannun.
Podział administracyjny.
Ben Ammi jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Pierwotnie znajdowała się tutaj arabska wioska Umm al-Faradż. W wyniku I wojny światowej w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w okolicy operowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej Izraelczycy w dniu 21 lipca zajęli wioskę Umm al-Faradż. Wszystkich mieszkańców wysiedlono, a następnie wyburzono jej domy.
Współczesny moszaw został założony w 1949 roku przez grupę żydowskich żołnierzy z Brygady Karmeli, którzy podczas wojny walczyli w tym obszarze. Osadę nazwano na cześć Ben-Ammiego Pachtera (dowódca 21 Batalionu), który w 1948 roku dowodził konwojem żydowskiej organizacji paramilitarnej Hagana jadącym z zaopatrzeniem do oblężonego kibucu Jechi’am. W dniu 27 marca 1948 roku konwój wpadł w arabską zasadzkę i został rozbity (zginęło 47 żydowskich bojowników, w tym Ben-Ammi Pachter). Pierwsi mieszkańcy musieli żyć w bardzo trudnych warunkach, dlatego przez pierwszy rok mieszkali w sąsiednim kibucu Kabri, przygotowując teren pod rozpoczęcie normalnej działalności rolniczej własnego moszawu. Arabowie z Umm al-Faradż usiłowali utrzymać się w ruinach swojej wioski i wielokrotnie do nich powracali. Z tego powodu dochodziło do starć z żydowskimi osadnikami (w lutym, wrześniu i listopadzie 1949 r.). Gdy doszło do oddania pierwszego strzału i ranienia jednej osoby, policja ze względów bezpieczeństwa zamknęła ten obszar na 3 tygodnie. Później konflikt ten znalazł rozwiązanie w kilku sądach, które orzekły, że ziemia należy do osiedla żydowskiego. Ostatnią grupę Arabów ewakuowano z wioski w dniu 14 września 1953 roku. W kolejnych latach moszaw został wzmocniony imigrantami z Europy. Podczas II wojny libańskiej moszaw został 14 lipca 2006 roku ostrzelano rakietami wystrzelonymi przez organizację terrorystyczną Hezbollah z terytorium południowego Libanu. Na początku XXI wieku w centralnej części moszawu wybudowano nowe osiedle mieszkaniowe, dzięki czemu wzrosła populacja i nastąpiło pobudzenie lokalnej gospodarki.
Edukacja.
Moszaw utrzymuje przedszkole. Starsze dzieci są dowożone do szkoły podstawowej i szkoły średniej "HaGalil HaMa'arawi" w kibucu Kabri.
Kultura i sport.
W moszawie jest ośrodek kultury z biblioteką. Z obiektów sportowych jest boisko do koszykówki i siłownia.
Turystyka.
Tereny położone wokół moszawu są bardzo atrakcyjne pod względem aktywnego wypoczynku. Realizowany na początku XXI wieku projekt rozbudowy moszawu był właśnie przygotowany pod względem rozwoju turystyki. W ramach projektu wybudowano w wiosce nowe drogi, chodniki i oświetlenie uliczne. Przez okoliczne wzgórza poprowadzono około 20 szlaków turystycznych, przeznaczonych dla turystyki pieszej i rowerowej. W ofercie są także przejażdżki terenowymi jeepami. Wyjątkową tutejszą atrakcją jest odkryty w latach 80. XX wieku „człowiek na ścianie”. Jest to wielka postać człowieka wyryta na zewnętrznej skale przy jaskini w parku Goren. Prawdopodobnie została ona wyryta około IV wieku.
Infrastruktura.
W moszawie znajduje się sklep wielobranżowy oraz warsztat mechaniczny. Przy wyjeździe z osady jest położony Szpital Zachodniej Galilei.
Gospodarka.
Gospodarka moszawu opiera się na rolnictwie, z największym naciskiem na sadownictwo. Uprawiane są rośliny ozdobne, awokado, cytrusy, liczi, papaja i ananasy. Hoduje się także kozy, z których mleka tutejsza mleczarnia produkuje różnorodne miękkie sery – w tym wysokogatunkowy ser biały, ser miętowy, oraz klasyczne Sainte-Maure, Kamember, Brie i inni.
Transport.
Z moszawu wyjeżdża się na północ na drogę nr 89, którą jadąc na zachód dojeżdża się do miasta Naharijji i skrzyżowania z drogą nr 4, lub jadąc na wschód dojeżdża się do skrzyżowania z drogą nr 70 przy kibucu Kabri.

</doc>
<doc id="1309657" url="https://pl.wikipedia.org/wiki?curid=1309657" title="Becet">
Becet

Becet (hebr. בצת) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Becet jest położony na wysokości 26 metrów n.p.m. na zachodnich zboczach wzgórz Zachodniej Galilei. Leży u podnóża grzbietu górskiego Reches ha-Sulam (361 m n.p.m.), którym przebiega granica z Libanem. Wzdłuż północnej granicy osady przepływa strumień Chanita, a na południe strumień Becet. Okoliczne wzgórza są w większości zalesione. Teren opada w kierunku zachodnim na równinę przybrzeżną Izraela. W odległości 2 km na zachód od moszawu znajduje się wybrzeże Morza Śródziemnego, a 2 km na północy przebiega granica Libanu. W otoczeniu moszawu Becet znajdują się miasto Naharijja, miejscowość Szelomi, moszawy Ben Ammi i Liman, oraz kibuce Maccuwa, Kabri, Sa’ar, Geszer ha-Ziw i Kefar Rosz ha-Nikra. Na północ od moszawu, przy granicy znajduje się izraelska baza wojskowa "Deworanit Sigint", oraz posterunek obserwacyjny UNIFIL. Po stronie libańskiej jest położone miasto An-Nakura. Na zachód od moszawu jest położone niewielkie awaryjne lądowisko Sił Powietrznych Izraela. Na końcu pasa wybudowano lądowisko dla helikopterów.
Podział administracyjny.
Becet jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Badania archeologiczne wykazały, że miejsce to było zamieszkane już w epoce brązu. Od I do V wieku wioska była zamieszkana przez społeczność żydowską. Talmud nazywa ją "Becet". We wsi znaleziono 18 stanowisk archeologicznych z tego okresu. Odkryto miejsca pochówku chrześcijan oraz dzbany z IV wieku. Od początku okresu panowania Arabów wioska była zamieszkana przez społeczność arabską i nazywała się Al-Bassa. W 1189 roku wioskę wykorzystali krzyżowcy jako obóz wojenny podczas III wyprawy krzyżowej. Krzyżowcy nazywali wioskę "Le Bace" lub "LeBassa". W 1517 roku wioska wraz z całą Palestyną przeszła pod panowanie osmańskie. Dokumenty podatkowe z 1596 roku mówią, że w al-Bassa mieszkało 76 rodzin muzułmańskich i 28 kawalerów. Płacili oni podatki z upraw pszenicy, jęczmienia, bawełny, oliwek, owoców, oraz hodowli kóz i uli. W 1882 roku we wsi otworzono publiczną szkołę podstawową dla chłopców, a następnie prywatną szkołę średnią i publiczną szkołę podstawową dla dziewcząt. W wyniku I wojny światowej nastąpiły duże zmiany terytorialne na Bliskim Wschodzie. Francusko-brytyjska umowa graniczna z 1920 roku nieprecyzyjnie określiła przebieg granicy między Brytyjskim Mandatem Palestyny i Francuskim Mandatem Syrii (w skład którego wchodził także dzisiejszy Liban). Okazało się, że granica przebiegała na północ od wioski al-Bassa. Sama wioska znajdowała się w Mandacie Palestyny, jednak znaczna część jej pól uprawnych znalazła się w Mandacie Syrii. W rezultacie mieszkańcy al-Bassa zostali odcięci od swoich pól uprawnych. Władze francuskie rozwiązały ten problem, przyznając w 1921 roku mieszkańcom al-Bassa obywatelstwo Mandatu Syrii. Równolegle pracowała mieszana komisja francusko-brytyjska, która do lutego 1922 roku ustaliła szczegółowy przebieg granicy. W 1923 roku oficjalnie potwierdzono, że al-Bassa znajduje się w Brytyjskim Mandacie Palestyny (zmieniono również przebieg granicy przy wiosce). W 1926 roku zmieniono obywatelstwo mieszkańców wioski na palestyńskie. Przeprowadzony we wrześniu 1922 roku wykazał, że w al-Bassa mieszkało 867 chrześcijan, 150 muzułmanów i 1 Żyd. W kolejnych latach tutejsza populacja uległa dużym zmianom. W 1945 roku w wiosce żyło 1590 chrześcijan i 1360 muzułmanów. Podczas arabskiego powstania w Palestynie (1936–1939) w bezpośrednim sąsiedztwie wioski powstał posterunek żydowskiej policji, który następnie przekształcono w brytyjski Fort Tegart. W dniu 6 września 1938 roku w pobliżu wioski wpadł na minę brytyjski samochód pancerny, w wyniku czego zginęło czterech brytyjskich żołnierzy. W odwecie Brytyjczycy spalili dolną część wioski. Kilka dni później brytyjscy żołnierze zmusili około 50 wieśniaków do wejścia do autobusu, który następnie skierowano na minę podłożoną na drodze. W wybuchu zginęło około 20 Arabów. Mieszkańcy wioski zostali zmuszeni do wykopania dołu i pogrzebania wszystkich zabitych. Podczas II wojny światowej Brytyjczycy wybudowali przy wiosce lotnisko wojskowe z dwoma pasami startowymi. Służyło ono w czerwcu i lipcu 1941 roku podczas operacji „"Exporter"” w Mandacie Syrii i Libanu przeciwko siłom Francji Vichy. W 1943 roku lotnisko rozbudowano o nowe hangary lotnicze, bunkry amunicyjne i stanowiska karabinów. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej. W ostatnich dniach przed proklamacją niepodległości Izraela żydowska organizacja paramilitarna Hagana przeprowadziła operację „Ben-Ami”, w trakcie której 14 maja 1948 roku Izraelczycy zajęli wioskę al-Bassa. Była ona słabo broniona przez nieliczną lokalną milicję arabską. Po zajęciu wioski, Izraelczycy zgromadzili mieszkańców w miejscowym kościele, gdzie zastrzelili kilku młodzieńców. Zeznania świadków różnią się od siebie, i mówią o pięciu osobach zastrzelonych wewnątrz kościoła lub siedmiu osobach na zewnątrz. Następnie, 27 maja mieszkańców wioski przymusowo wysiedlono, a ich domy w większości zniszczono. Prawie wszyscy wieśniacy z al-Bassa uciekli do Libanu. Jeszcze w trakcie I wojny izraelsko-arabskiej, 6 stycznia 1949 roku, założono współczesny moszaw. W skład grupy założycielskiej weszli imigranci z Jugosławii i Rumunii, którzy przeżyli Holocaust. Do 1951 roku mieszkali w ocalałych domach zniszczonej wioski arabskiej al-Bassa, a następnie przenieśli się do nowo wybudowanych domów. Początkowo moszaw nazywał się Kfar Zejtim (hebr. כפר זיתים). Po wojnie sześciodniowej, 12 sierpnia 1968 roku, piloci dwóch syryjskich samolotów myśliwskich MiG-17 popełnili błąd nawigacyjny i wylądowali na tutejszym lotnisku.
Edukacja.
Moszaw utrzymuje przedszkole. Jest tutaj także szkoła podstawowa "Szalom Alechem". Natomiast starsze dzieci są dowożone do szkół w kibucu Geszer ha-Ziw.
Kultura i sport.
W moszawie jest ośrodek kultury z biblioteką. Z obiektów sportowych jest boisko do piłki nożnej oraz sala sportowa z siłownią.
Infrastruktura.
W moszawie znajduje się przychodnia zdrowia, sklep wielobranżowy i warsztat mechaniczny.
Turystyka.
Od lat 90. XX wieku rozpoczęto rozwijanie turystyki. W okolicy wytyczono szlaki turystyczne, jednak z powodu bliskości granicy z Libanem, korzystanie z nich jest mocno ograniczone i uzależnione od aktualnej sytuacji bezpieczeństwa. Dużą atrakcją jest tutejsze lotnisko, które obecnie służy głównie klubom modelarskim. Z dawnej brytyjskiej bazy wojskowej pozostały hangary lotnicze, podziemne bunkry, stanowiska karabinów itp. Obiekty te są udostępnione do zwiedzania. Dodatkowo, na wschód od moszawu jest położony Rezerwat Przyrody Nachal Becet, na północnym zachodzie jest Park Narodowy Rosz ha-Nikra, a na południowym zachodzie Park Narodowy Achziw.
Gospodarka.
Gospodarka moszawu opiera się na rolnictwie i sadownictwie. Uprawia się głównie kwiaty, warzywa, awokado, banany, liczi, granaty i oliwki. Tutejsza ferma drobiu koncentruje się na hodowli indyków. Jest także hodowla bydła mlecznego. Część mieszkańców dojeżdża do pracy w sąsiednich strefach przemysłowych.
Transport.
Z moszawu wyjeżdża się na północ na drogę nr 899, którą jadąc na wschód dojeżdża się do miejscowości Szelomi i skrzyżowania z drogą nr 70, lub jadąc na zachód dojeżdża się do skrzyżowania z drogą nr 4 między kibucem Kefar Rosz ha-Nikra a moszawem Liman.

</doc>
<doc id="1309658" url="https://pl.wikipedia.org/wiki?curid=1309658" title="Minimum Daltona">
Minimum Daltona

Minimum Daltona – okres małej aktywności słonecznej, trwający od około 1790 do 1830 roku, wyznaczony na podstawie obserwowanej liczby plam słonecznych.
Mniejszej aktywności słonecznej przypisuje się związek z okresami chłodniejszymi na Ziemi. Podobnie jak w przypadku minimum Maundera oraz minimum Spörera, odnotowano w tym czasie niższe średnie temperatury. Na ten okres przypada trzecie i ostatnie maksimum zasięgu lodowców górskich podczas małej epoki lodowej 1820-1850 (czas reakcji lodowców średniej wielkości to 17-40 lat).

</doc>
<doc id="1309659" url="https://pl.wikipedia.org/wiki?curid=1309659" title="16 Eskadra Okrętów Podwodnych">
16 Eskadra Okrętów Podwodnych

16 Eskadra Okrętów Podwodnych ("Submarine Squadron Sixteen") – strategiczna jednostka amerykańskich okrętów podwodnych o napędzie atomowym, nosicieli pocisków balistycznych klasy SLBM, z baza macierzystą w Naval Submarine Base Kings Bay w stanie Georgia na wschodnim wybrzeżu Stanów Zjednoczonych.
Początki 16 eskadry sięgają II wojny światowej, podczas której jej okręty zatopiły jednostki przeciwnika o łącznym tonażu 500 000 t. Jednostka ta została rozwiązana po zakończeniu wojny, aby zostać ponownie powołaną 18 października 1963 roku jako eskadra 2 Floty Strategicznych Okrętów Podwodnych. 28 stycznia 1964 r., Dowództwo Operacji Morskich rozmieściło 16 Eskadrę w hiszpańsko-amerykańskiej bazie Naval Station Rota w pobliżu Cieśniny Gibraltarskiej. Zawartym w 1976 roku Traktatem o Przyjaźni i Współpracy z Hiszpanią, Stany Zjednoczone zobowiązały się do opuszczenia przez 16 Eskadrę bazy Rota, co nastąpiło w roku 1979, po zakończeniu budowy bazy w Kings Bay. 25 stycznia 1994 roku – po 30 latach pełnienia służby i wykonaniu ok. 3000 patroli, eskadra została ponownie rozwiązana, już jednak 7 sierpnia 1997 roku utworzono ją ponownie kierując do niej 5 przenoszących pociski balistyczne Trident II D-5 okrętów typu "Ohio".
16 Eskadra jest wraz z 20 Eskadrą częścią 10 Grupy Okrętów Podwodnych (COMSUBGRU 10) z baza macierzystą w Kings Bay, stanowiącą część Sił Podwodnych Floty Atlantyku (COMSUBLANT).

</doc>
<doc id="1309660" url="https://pl.wikipedia.org/wiki?curid=1309660" title="Liman (Izrael)">
Liman (Izrael)

Liman (hebr. לימן; ang. Liman) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Liman jest położony na wysokości 16 metrów n.p.m. w północnej części równiny przybrzeżnej Izraela. Leży w odległości około 500 metrów od wybrzeża Morza Śródziemnego. W odległości niecałych 2 km na północy wznosi się grzbiet górski Reches ha-Sulam (361 m n.p.m.), którym przebiega granica z Libanem. Również około 2 km na wschodzie zaczynają się wznosić wzgórza Zachodniej Galilei, które następnie przechodzą w góry Górnej Galilei. Na północ od moszawu przepływa strumień Becet, a na południe strumień Keziw. W otoczeniu moszawu Liman znajdują się miejscowość Szelomi, moszawy Becet i Awdon, kibuce Kefar Rosz ha-Nikra, Maccuwa, Kabri i Geszer ha-Ziw, oraz wioska komunalna Newe Ziw. Na północnym zachodzie jest strefa przemysłowa "Achziw", a na północnym wschodzie jest położone niewielkie awaryjne lądowisko Sił Powietrznych Izraela. Na końcu pasa wybudowano lądowisko dla helikopterów.
Podział administracyjny.
Liman jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
W obszarze tym pierwotnie istniał fenicki port morski Achziw. Badania archeologiczne odkryły w tym rejonie pozostałości osad ludzkich z epoki brązu (XX wiek p.n.e.), okresu perskiego (X wiek p.n.e. i hellenistycznego (III wiek p.n.e.). Główne miejsce prowadzonych wykopalisk posiada osiem odkrytych warstw. Między innymi odkryto tutaj ruiny kananejskiej świątyni z XVI wieku p.n.e. poświęconej bogini Astarte. Podczas podboju asyryjskiego w 732 roku p.n.e. miasto zostało zdobyte i spalone przez Asyryjczyków. Odkryty kamienny mur obronny o wysokości 2 metrów z V wieku p.n.e. jest dowodem, że miasto odbudowano. Wokół znaleziono pozostałości budynków oraz liczne przedmioty użytkowe i ceramikę. W okresie panowania helleńskiego, Achziw było miastem granicznym Ptolemeuszy. W wyniku kolejnych wojen przeszło pod kontrolę Seleucydów. O tym nadmorskim mieście wspomina żydowski historyk Józef Flawiusz, jest także wymieniane w żydowskich pismach rabinicznych, na przykład Midrasz Rabba Vajikra 37:4. Talmud babiloński wspomina o nim przedstawiając lokalizację Achziw w odniesieniu do historycznych granic Izraela. Prawdopodobnie podczas wojen żydowskich miasto zostało doszczętnie zniszczone. W 1970 roku odkryto kościół poświęcony św. Łazarzowi. Pochodzi on z okresu bizantyjskiego i prawdopodobnie został zniszczony przez pożar podczas najazdu perskiego w 614 roku. W okresie panowania krzyżowców powstał tutaj zamek obronny "Casal Lambertie or Imbert". Pod panowaniem mameluków w miejscu tym pojawiła się arabska wioska Az-Zib. W wyniku I wojny światowej cała Palestyna przeszła pod panowanie Brytyjczyków, którzy utworzyli tutaj Mandat Palestyny. Po wojnie w Palestynie zaczął narastać konflikt izraelsko-arabski. W nocy z 16 na 17 czerwca 1946 roku żydowski oddział kompanii szturmowych Palmach, podjął próbę wysadzenia mostu kolejowego i drogowego przy Az-Zib. Żydowscy żołnierze zostali jednak dostrzeżeni i ostrzelani przez Brytyjczyków zanim zdołali podłożyć ładunki wybuchowe. Operacja nie powiodła się, a Żydzi utracili 14 zabitych i 5 rannych. Wydarzenie to upamiętnia pomnik. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny, w dniu 14 maja 1948 roku siły żydowskiej organizacji paramilitarnej Hagana zajęły tutejszą arabską wioskę Az-Zib. Jej mieszkańcy uciekli na północ do Libanu, a większość domów wyburzono. Współczesny moszaw został założony w 1949 roku przez grupę zdemobilizowanych żydowskich żołnierzy. Osada początkowo nazywała się Cahal (hebr. צ"הל), na cześć Sił Obronnych Izraela. W 1959 roku zmieniono nazwę na obecną, oddając w ten sposób cześć amerykańskiemu senatorowi Herbertowi Lehman (1878-1963), który był Żydem.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet, oraz gimnazjum w kibucu Geszer ha-Ziw.
Kultura i sport.
W moszawie jest ośrodek kultury z biblioteką. Z obiektów sportowych jest boisko do piłki nożnej oraz boisko do koszykówki.
Infrastruktura.
W moszawie znajduje się przychodnia zdrowia, sklep wielobranżowy i warsztat mechaniczny.
Turystyka.
Moszaw został uznany za osadę turystyczną. Największą tutejszą atrakcją jest bliskość morza i pięknie położone plaże. Z tego powodu wybudowano tutaj 60 pokoi gościnnych, istnieją także plany dalszej rozbudowy infrastruktury turystycznej. Na południowy zachód od moszawu jest położony Park Narodowy Achziw. Warto odwiedzić także położony na północ od osady rezerwat przyrody, na którym na powierzchni 45 ha rosną tulipany i storczyki (kwitną na przełomie marca i kwietnia). W pobliżu moszawu są położone także Park Narodowy Rosz ha-Nikra, rezerwat przyrody strumienia Becet i rezerwat przyrody strumienia Keziw.
Gospodarka.
Gospodarka moszawu opiera się na rolnictwie i sadownictwie. Hoduje się głównie warzywa, cytrusy, awokado i banany. Jest tu także ferma drobiu. Część mieszkańców dojeżdża do pracy w sąsiednich strefach przemysłowych.
Transport.
Z moszawu wyjeżdża się na zachód na drogę nr 4, którą jadąc na południe dojeżdża się do kibucu Geszer ha-Ziw, lub jadąc na północ dojeżdża się do skrzyżowania z drogą nr 899 i dalej do kibucu Kefar Rosz ha-Nikra. Droga nr 899 prowadzi na wschód do moszawu Becet i miejscowości Szlomi.

</doc>
<doc id="1309661" url="https://pl.wikipedia.org/wiki?curid=1309661" title="Netiw ha-Szajjara">
Netiw ha-Szajjara

Netiw ha-Szajjara (hebr. נתיב השיירה) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Netiw ha-Szajjara jest położony na wysokości 40 metrów n.p.m. na zachodnich zboczach wzgórz Zachodniej Galilei. Okoliczny teren łagodnie opada w kierunku zachodnim na równinę przybrzeżną Izraela. W odległości 3,5 km na zachodzie jest wybrzeże Morza Śródziemnego. Na północy przepływa rzeka Nachal Gaton, a na południu strumień Bet ha-Emek. W otoczeniu moszawu Netiw ha-Szajjara znajdują się miasto Naharijja, miejscowość Mazra’a, moszawy Ben Ammi, Amka i Regba, kibuce Kabri, Bet ha-Emek, Lochame ha-Geta’ot i Ewron, wioski komunalne Newe Ziw i Aszerat, wioska chrześcijańska Nes Ammim, oraz wioska arabska Szajch Dannun.
Podział administracyjny.
Netiw ha-Szajjara jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Pierwotnie w miejscu tym znajdowały się grunty rolne arabskiej wioski al-Ghabisijja. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w obszarze tym działały siły Arabskiej Armii Wyzwoleńczej, które paraliżowały żydowską komunikację w całej Galilei. Mieszkańcy wioski al-Ghabisijji mieli jednak zawarty pakt o nieagresji z sąsiednimi osadami żydowskimi i dzięki temu unikali aktów przemocy. W dniu 27 marca 1948 roku żydowska organizacja paramilitarna Hagana wysłała konwój w celu wzmocnienia obrony oblężonego kibucu Jechi’am. Wpadł on jednak przy wiosce al-Kabri w zasadzkę i został rozbity (zginęło 47 żydowskich bojowników). W zasadzce wzięli udział również mieszkańcy z wioski al-Ghabisijji. Na samym początku I wojny izraelsko-arabskiej Izraelczycy przeprowadzili operację „Ben-Ami”, w trakcie której w nocy z 20 na 21 maja 1948 roku zajęli wioskę al-Ghabisijja. Wszystkich jej mieszkańców wysiedlono, a następnie większość domów wyburzono. Współczesny moszaw został założony w 1950 roku przez żydowskich imigrantów z Iraku i Iranu. Początkowo nosił on nazwę Dowe (hebr. דובא), a następnie w 1954 roku zmieniono ją na obecną, oddając w ten sposób cześć ofiarom konwoju Jechiam.
Edukacja.
Moszaw utrzymuje przedszkole. Starsze dzieci są dowożone do szkoły podstawowej i średniej w kibucu Kabri.
Kultura i sport.
W moszawie jest ośrodek kultury z biblioteką. Z obiektów sportowych jest boisko do piłki nożnej oraz boisko do koszykówki.
Infrastruktura.
W moszawie znajduje się sklep wielobranżowy i warsztat mechaniczny.
Gospodarka.
Gospodarka moszawu opiera się na rolnictwie i sadownictwie. W szklarniach uprawiane są warzywa. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na wschód na drogę nr 70, którą jadąc na północ dojeżdża się do skrzyżowania z drogą ekspresową nr 89 przy kibucu Kabri, lub jadąc na południe dojeżdża się do arabskiej wioski Szajch Dannun i skrzyżowania z drogą nr 8721 (prowadzi na wschód do wioski Kelil).

</doc>
<doc id="1309662" url="https://pl.wikipedia.org/wiki?curid=1309662" title="Unnan">
Unnan

 – miasto w Japonii, na wyspie Honsiu, w prefekturze Shimane.
Położenie.
Miasto leży we wschodniej części prefektury graniczy z miastami:
Historia.
Miasto otrzymało prawa miejskie 1 listopada 2004, a powstało z połączenia miasteczek Daitō, Kamo, Kisuki, Mitoyai, Kakeya oraz wsi Yoshida.

</doc>
<doc id="1309666" url="https://pl.wikipedia.org/wiki?curid=1309666" title="Israel Gutman">
Israel Gutman

Israel Gutman (hebr. ישראל גוטמן; ur. 20 maja 1923 w Warszawie, zm. 1 października 2013 w Jerozolimie) – żydowski historyk, działacz ruchu oporu w getcie warszawskim, uczestnik powstania w getcie warszawskim.
Życiorys.
Podczas okupacji niemieckiej był działaczem Żydowskiej Organizacji Bojowej w getcie warszawskim, a po wybuchu powstania w getcie 19 kwietnia 1943 wziął w nim udział. Od 5 maja 1943 do 5 maja 1945 był więźniem niemieckich obozów koncentracyjnych na Majdanku, w Auschwitz-Birkenau oraz Mauthausen-Gusen. Po wojnie był członkiem grupy założycielskiej kibucu Aviv we Włoszech, a w latach 1947–1971 członkiem kibucu Lehavot w Górnej Galilei. W 1961 uczestniczył w tworzeniu Centrum Pamięci Mordechaja Anielewicza. W tym samym roku, podczas odbywającego się w Izraelu procesu Adolfa Eichmanna uczestniczył w nim w charakterze świadka.
W latach 1971–1993 pracował na Uniwersytecie Hebrajskim w Jerozolimie. W latach 1975–1993 piastował funkcję dyrektora Ośrodka Badawczo-Naukowego Jad Waszem w Jerozolimie. W latach 1980–1981 wykładał gościnnie na Uniwersytecie Kalifornijskim w Los Angeles. Od 1983 do 1985 piastował funkcję dyrektora Instytutu Współczesnego Żydostwa Uniwersytetu Hebrajskiego w Jerozolimie, a w latach 1993–1996 dyrektora Międzynarodowego Instytutu Badań nad Holocaustem Jad Waszem.
W 1995 otrzymał tytuł doktora honoris causa Uniwersytetu Warszawskiego. W latach 2000–2012 był wiceprzewodniczącym Międzynarodowej Rady Oświęcimskiej. Był także członkiem Komitetu Naukowo-Badawczego Muzeum Pamięci Holocaustu w USA. Był autorem 11 książek oraz redaktorem albo współredaktorem kolejnych 19.
Zmarł 1 października 2013 w Jerozolimie.

</doc>
<doc id="1309667" url="https://pl.wikipedia.org/wiki?curid=1309667" title="Joint (ujednoznacznienie)">
Joint (ujednoznacznienie)



</doc>
<doc id="1309672" url="https://pl.wikipedia.org/wiki?curid=1309672" title="Regba">
Regba

Regba (hebr. רגבה; ang. Regba) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Regba jest położony na wysokości 14 metrów n.p.m. w północnej części równiny przybrzeżnej Izraela. Leży w odległości około 1 km od wybrzeża Morza Śródziemnego, a w odległości 4 km na wschodzie zaczynają się wznosić wzgórza Zachodniej Galilei. Na północ od osady przepływa strumień Bet ha-Emek. W otoczeniu moszawu Regba znajdują się miasto Naharijja, miejscowość Mazra’a, moszawy Ben Ammi, Netiw ha-Szajjara, Amka, Bustan ha-Galil i Szawe Cijjon, kibuce Ewron, Bet ha-Emek i Lochame ha-Geta’ot, wioska chrześcijańska Nes Ammim, oraz wioska arabska Szajch Dannun. Na południowy wschód od moszawu jest położona baza wojskowa "Szraga", będąca bazą Brygady Golani.
Podział administracyjny.
Regba jest położona w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Pierwotnie w okolicy tej znajdowała się arabska wioska as-Sumajrijja. W wyniku I wojny światowej w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. W kolejnych latach okoliczne grunty zaczęły odkupywać od arabskich właścicieli żydowskie organizacje syjonistyczne. Ne tych terenach w dniu 8 sierpnia 1946 roku założono współczesny moszaw Regba. Grupa założycielska składała się z dwóch odrębnych części: (1) weteranów walczących po stronie aliantów II wojny światowej i (2) mieszkańców z osady Kirjat Bialik. Te dwie grupy nie miały wcześniej ze sobą żadnego kontaktu i różniły się ideologicznie, zamieszkały jednak razem w nowo utworzonej osadzie rolniczej. Początkowo był to kibuc. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej. W ostatnich dniach przed proklamacją niepodległości Izraela żydowska organizacja paramilitarna Hagana przeprowadziła operację „Ben-Ami”, w trakcie której 14 maja 1948 roku Izraelczycy zajęli wioskę As-Sumajrijja. Wszystkich mieszkańców wysiedlono, a następnie wyburzono jej domy. Po zakończeniu I wojny izraelsko-arabskiej grunty rolne al-Sumajriji przyłączono do kibucu Regba, który następnie w 1949 roku przekształcono w moszaw. W latach 90. XX wieku moszaw przechodził głęboki kryzys ekonomiczny, który zmusił jego mieszkańców do przeprowadzenia w 2002 roku prywatyzacji. Na początku XXI wieku w północno-wschodniej części moszawu wybudowano nowe osiedle mieszkaniowe, dzięki czemu wzrosła populacja i nastąpiło ożywienie lokalnej gospodarki.
Polityka.
Na południe od moszawu znajduje się siedziba władz administracyjnych Samorządu Regionu Matte Aszer.
Kultura i sport.
W moszawie jest ośrodek kultury z biblioteką. Z obiektów sportowych jest basen kąpielowy, sala sportowa, siłownia, boisko oraz korty tenisowe.
Edukacja.
W moszawie jest przedszkole i szkoła podstawowa. Starsze dzieci są dowożone do szkoły w kibucu Geszer ha-Ziw.
Infrastruktura.
W moszawie znajduje się przychodnia zdrowia, klinika stomatologiczna, dom opieki nad osobami starymi, stacja benzynowa, warsztat mechaniczny oraz sklep wielobranżowy.
Turystyka.
Największą tutejszą atrakcją turystyczną jest stadnina koni Rancho Regba, które oferuje przejażdżki konne po okolicznych wzgórzach i sadach owocowych.
Gospodarka.
Lokalna gospodarka opiera się na rolnictwie i sadownictwie (głównie awokado). Hoduje się tutaj bydło mleczne i mięsne, oraz drób. Swoją siedzibę w moszawie ma firma "Regba Kitchens Acs Ltd.", produkująca meble kuchenne. Spółka "Regba-Kal Molds Ltd." od 1974 produkuje i rozwija urządzenia do produkcji precyzyjnych części plastikowych metodą wstrzyku polimerów. Współpracuje z licznymi przedsiębiorstwami w Izraelu, Turcji i Chinach.
Transport.
Z moszawu wyjeżdża się na zachód na drogę nr 8611, którą jadąc na zachód dojeżdża się do skrzyżowania z drogą ekspresową nr 4, lub na północ do miejscowości Mazra’a i na wschód do wioski Nes Ammim. Drogą nr 4 jadąc na północ dojeżdża się do miejscowości Mazra’a i miasta Naharijja, lub jadąc na południe do kibucu Lochame ha-Geta’ot.

</doc>
<doc id="1309673" url="https://pl.wikipedia.org/wiki?curid=1309673" title="Szawe Cijjon">
Szawe Cijjon

Szawe Cijjon (hebr. שבי ציון; ang. Shave Ziyyon, lub także Shavei Tzion) – moszaw położony w Samorządzie Regionu Matte Aszer, w Dystrykcie Północnym, w Izraelu.
Położenie.
Moszaw Szawe Cijjon jest położony na wysokości 4 metrów n.p.m. w północnej części równiny przybrzeżnej Izraela. Leży bezpośrednio na wybrzeżu Morza Śródziemnego. Na północ od osady przepływa strumień Bet ha-Emek. W otoczeniu moszawu Szawe Cijjon znajdują się miasto Naharijja, miejscowość Mazra’a, moszawy Regba i Bustan ha-Galil, oraz kibuce Ewron, Lochame ha-Geta’ot i Szamerat. Na południowy wschód od moszawu jest położony baza wojskowa "Szraga", będąca bazą Brygady Golani.
Podział administracyjny.
Szawe Cijjon jest położony w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
W wyniku I wojny światowej w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. W kolejnych latach okoliczne grunty zaczęły odkupywać od arabskich właścicieli żydowskie organizacje syjonistyczne. Dzięki temu, w dniu 13 kwietnia 1938 roku powstał współczesny moszaw Szawe Cijjon. W skład grupy założycielskiej wchodzili imigranci z Niemiec. Była to typowa osada obronna z wieżą strażniczą i palisadą obronną. Po II wojnie światowej w 1945 roku mieszkańcy zaczęli razem z prywatnymi deweloperami budowę hotelu i ośrodka wypoczynkowego dla turystów. Z czasem rozwinął się on w sąsiednią, odrębną od moszawu dzielnicę. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w rejonie tym działały siły Arabskiej Armii Wyzwoleńczej, które paraliżowały żydowską komunikację w całej Galilei. W wyniku I wojny izraelsko-arabskiej 1948-1949 większość okolicznych arabskich wiosek została wysiedlona, a Zachodnia Galilea została zdominowana przez społeczność żydowską. W 1949 roku nastąpiło połączenie moszawu z sąsiednią dzielnicą hotelową w jedną osadę.
Miasta partnerskie.
Moszaw posiada jedno miasto partnerskie - Stuttgart w Niemczech.
Kultura i sport.
W moszawie jest ośrodek kultury z biblioteką. Z obiektów sportowych jest boisko do piłki nożnej oraz basen pływacki.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Regba.
Gospodarka.
Gospodarka moszawu opiera się na rolnictwie i sadownictwie. Uprawia się głównie awokado. Jest także ferma drobiu. Coraz większą rolę odgrywa obsługa ruchu turystycznego. Tutejsze plaże przyciągają licznych turystów, którzy mogą w moszawie wynająć domki noclegowe oraz skorzystać z restauracji. W osadzie jest także hotel "Hofit".
Transport.
Z moszawu wyjeżdża się na wschód na drogę ekspresową nr 4, którą jadąc na północ dojeżdża się do miejscowości Mazra’a i miasta Naharijja, lub na południe do skrzyżowania z drogą nr 8611 przy moszawie Regba (prowadzi na wschód do wioski Nes Ammim) i dalej do kibucu Lochame ha-Geta’ot.

</doc>
<doc id="1309674" url="https://pl.wikipedia.org/wiki?curid=1309674" title="Izrael Gutman">
Izrael Gutman



</doc>
<doc id="1309675" url="https://pl.wikipedia.org/wiki?curid=1309675" title="Kelil">
Kelil

Kelil (hebr. כליל) – wieś komunalna położona w Samorządzie Regionu Matte Aszer, w Dystrykcie Północnym, w Izraelu.
Położenie.
Kelil jest położona na wysokości 181 metrów n.p.m. na zboczach wzgórz Zachodniej Galilei. Leży u podnóża gór Górnej Galilei. Okoliczne wzgórza są zalesione. Teren opada w kierunku zachodnim ku równinie przybrzeżnej Izraela. Na północ i zachód od wsi przepływa strumień Jechiam, na wschodzie strumień Szeli, a na południu strumień Jano'ah, który zasila Bet ha-Emek. W otoczeniu wsi znajdują się miejscowości Januch-Dżat, Jirka i Kafr Jasif, kibuce Gaton, Jechi’am i Kabri, moszaw Amka, wsie komunalne Aszerat i Newe Ziw, oraz arabska wieś Szajch Dannun.
Podział administracyjny.
Kelil jest położona w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś powstała w 1979 roku z prywatnej inicjatywy kilku rodzin, które rozpoczęły wykupywać grunty od arabskich właścicieli. Przy zakładaniu osady wsparcia udzieliła Agencja Żydowska, w ramach realizowanego projektu "Ha-Micpim be-Galil" (hebr. המצפים בגליל; pol. "Morze Perspektyw Galilei"). Projekt ten zakładał zakładanie nowych osiedli w Galilei, aby w ten sposób poprawić pozycję demograficzną społeczności żydowskiej na północy kraju. Nazwa wsi pochodziła od pobliskiego stanowiska archeologicznego Chirbat Kelil. W przeciwieństwie do większości osad wiejskich w Izraelu, Kelil została zaprojektowana jako gromada rodzinnych gospodarstw rolniczych rozproszonych na dużej powierzchni. Niektóre z tych gospodarstw przyjęły koncepcję ekologicznego rozwoju, produkując własną energię elektryczną z ogniw słonecznych i turbin wiatrowych.
Edukacja i sport.
Wieś utrzymuje przedszkole. Starsze dzieci są dowożone do szkoły podstawowej w kibucu Kabri.
Kultura i sport.
We wsi mieszka duża liczba profesjonalnych artystów, rzemieślników, muzyków, poetów i pisarzy. Tworzy to niepowtarzalny, unikalny charakter osady. Z obiektów sportowych jest boisko do koszykówki.
Gospodarka.
Podstawą lokalnej gospodarki jest rolnictwo, głównie rolnictwo ekologiczne z nastawieniem na hodowlę ziół. Innym źródłem dochodów jest obsługa ruchu turystycznego i agroturystyka.
Transport.
Ze wsi wyjeżdża się na zachód na drogę nr 8721, którą jadąc na zachód dojeżdża się do skrzyżowania z drogą nr 70 między wsią Szajch Dannun a moszawem Amka. Od drogi nr 8721 odchodzi w kierunku południowym lokalna droga prowadząca do miejscowości Kafr Jasif. Natomiast jadąc drogą nr 8721 na wschód dojeżdża się do miejscowości Januch-Dżat.

</doc>
<doc id="1309676" url="https://pl.wikipedia.org/wiki?curid=1309676" title="Nes Ammim">
Nes Ammim

Nes Ammim (hebr. נס עמים) – chrześcijańska wieś położona w Samorządzie Regionu Matte Aszer, w Dystrykcie Północnym, w Izraelu. Została założona przez europejskich chrześcijan, jako znak solidarności z narodem żydowskim po Holocauście. Jej ideologia podkreśla potrzebę dialogu chrześcijaństwa z judaizmem i innymi religiami.
Położenie.
Nes Ammim jest położona na wysokości 26 metrów n.p.m. w północnej części równiny przybrzeżnej Izraela. Leży w odległości 3 km od wybrzeża Morza Śródziemnego i około 2 km na zachód od podnóża wzgórz Zachodniej Galilei. Okoliczny teren łagodnie opada ku zachodowi. Na północ od wsi przepływa strumień Bet ha-Emek, a na południu strumienie Zoch i Jasaf. W otoczeniu wsi znajdują się miasta Naharijja i Akka, miejscowości Mazra’a, Kafr Jasif, Julis, Dżudajda-Makr, kibuce Lochame ha-Geta’ot, Ewron, Bet ha-Emek, Szamerat, moszawy Regba, Ben Ammi, Netiw ha-Szajjara, oraz arabska wieś Szajch Dannun.
Podział administracyjny.
Nes Ammim jest położona w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Populacja wsi składa się z europejskich imigrantów, będących chrześcijanami:
Historia.
W następstwie śmierci 6 milionów Żydów podczas Holocaustu w samym środku chrześcijańskiej Europy, w latach 50. XX wieku narodził się ruch chrześcijan, którzy byli głęboko wstrząśnięci tymi wydarzeniami i starali się odbudować stosunki chrześcijańsko-żydowskie. Ruch ten odrzucał konwersję Żydów na chrześcijaństwo, poszukując dróg dialogu między religiami i kulturami. Niektórzy z tych aktywistów wysunęli w swoich kościołach w Niemczech, Holandii, Szwajcarii i Stanach Zjednoczonych propozycję utworzenia w Izraelu chrześcijańskiej osady rolniczej, która mogłaby stać się ośrodkiem budowania więzi wzajemnego poszanowania. W listopadzie 1960 roku dr Johan Pilon i Jacob Bernath spotkali się ówczesnym ministrem finansów Lewi Eszkolem (późniejszym premierem). Poparł on ten projekt i zachęcił Dawida Ben Guriona oraz Goldę Meir do jego akceptacji. Projekt założenie chrześcijańskiej wsi w Ziemi Izraela budził dużo kontrowersji, zwłaszcza w środowiskach religijnych, które obawiały się, że taka osada bardzo szybko przekształci się w ośrodek nawracania Żydów na chrześcijaństwo. Uzyskano jednak wyraźne zapewnienia, że mieszkańcy wsi nie będą angażować się w działalność misyjną. Doprowadziło to do zakupu w 1962 roku 250 akrów ziemi od druzyjskiego szejka Galilei. W dniu 15 kwietnia 1963 roku nastąpiło założenie wsi, którą nazwano Nes Ammim. Nazwa wsi została zaczerpnięta z biblijnego wersetu z Księgi Izajasza 11,10: "„Owego dnia to się stanie: Korzeń Jessego stać będzie na znak dla narodów. Do niego ludy przyjdą po radę, i sławne będzie miejsce jego spoczynku”" (BT).
W latach 1963-1978 grupa holenderskich specjalistów technicznych pomogła wybudować szklarnie, zakładając hodowlę kwiatów przeznaczonych głównie na eksport. Przez wiele lat były one głównym źródłem dochodów wsi. Od połowy lat 70. XX wieku osada coraz częściej gościła grupy chrześcijańskich pielgrzymów przyjeżdżających do Ziemi Świętej. Do obsługi rosnącego ruchu turystycznego wybudowano pensjonat oraz schronisko młodzieżowe. Od lat 70. rząd Niemiec zezwala osobom odbywającym zastępczą służbę wojskową na pobyt i pracę w Nes Ammim. Wybuch w 1987 roku palestyńskiego powstania Intifady, a następnie w 2000 roku intifady Al-Aksa, doprowadziły do załamania się chrześcijańskiej turystyki, a w rezultacie zmniejszenia populacji wsi. Od tego czasu, jej mieszkańcy dodali do swojej działalności dążenie do pojednania izraelsko-arabskiego.
Kultura i sport.
W wiosce jest ośrodek kultury, boisko do piłki nożnej oraz basen pływacki. Organizowane są tutaj liczne seminaria oraz koncerty. Do Nes Ammim przyjeżdżają grupy wolontariuszy z różnych wyznań chrześcijańskich, którzy chcą się uczyć braterstwa i wzajemnego szacunku. Biorą oni udział w wykładach i kursach nauki języka hebrajskiego. W centrum wsi znajduje się pensjonat z 58 pokojami hotelowymi, obsługiwanymi przez wolontariuszy. W wiosce jest także małe muzeum dokumentujące historię powstania Nes Ammim.
Gospodarka.
Gospodarka wsi opiera się na rolnictwie i hodowli kwiatów. Większość mieszkańców Nes Ammim nie pozostaje w wiosce na stałe i po krótkim pobycie powraca do swoich domów za granicą. Kryzys w rolnictwie wymusił na mieszkańcach przeorientowanie lokalnej gospodarki na obsługę ruchu turystycznego.
Transport.
Z wsi wyjeżdża się na północ drogą nr 8611, która prowadzi na zachód do miejscowości Mazra’a i moszawu Regba, oraz do skrzyżowania z drogą nr 4.

</doc>
<doc id="1309677" url="https://pl.wikipedia.org/wiki?curid=1309677" title="Aramisza">
Aramisza

Aramisza (arab. عرامشة; hebr. רָמִשָׁהעַ) nazywana jest także Arab al-Aramisza (arab. عرب العرامشة; hebr. עַרַבּ אל-עַרָמִשָׁה) – wieś arabska położona w Samorządzie Regionu Matte Aszer, w Dystrykcie Północnym, w Izraelu.
Położenie.
Aramisza jest położona na wysokości 470 m n.p.m. w północno-zachodniej części Górnej Galilei. Leży w środkowej części płaskowyżu Wyżyny Adamit (ok. 460 m n.p.m.) u podnóża masywu góry Har Manor (600 m n.p.m.). Na zachód od wsi z płaskowyżu spływa strumień Namer z dopływem Tavul. Po stronie wschodniej i południowej przebiega głębokie wadi strumienia Becet. Strumienie łączą się i spływają w kierunku zachodnim między wzgórzami Zachodniej Galilei na równinę przybrzeżną Izraela. W odległości około 100 metrów na północ od wsi przebiega granica Libanu. W otoczeniu wsi znajdują się miejscowość Fassuta, moszawy Zarit, Szomera, Ewen Menachem i Goren, kibuce Elon i Adamit, oraz wieś komunalna Gornot ha-Galil. Na wschód od wsi znajduje się baza wojskowa "Szomera", a przy granicy libańskiej są położone posterunki "Adamit" i "Boustane". Po stronie libańskiej leżą wioski Alma asz-Szab, Butajszijja, Zahajra, Jarin, Az-Zallutijja, Umm at-Tut i Al-Bustan.
Podział administracyjny.
Aramisza jest położona w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Populacja wioski jest mieszana i składa się z Arabów i Beduinów:
Historia.
Według lokalnej legendy, tutejsza wieś Chirbat Iribbin powstała w 1872 roku. Jednak w rzeczywistości było to koczowisko beduińskiej rodziny Al-Aramisza. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację "„Hiram”", w trakcie której 31 października 1948 roku zajęli wieś Chirbat Iribbin. Wszystkich jej mieszkańców wysiedlono (uciekli do sąsiedniego Libanu), a domy wyburzono. Po wojnie w tamtym rejonie istniały nieuznawane oficjalnie przez władze izraelskie beduińskie koczowiska An-Nawakir, Arab al-Aramsiza, Dżurdajch i Chirbat Idmit. Dopiero przyjęta w latach 80. XX wieku polityka przymusowego osiedlania Beduinów, spowodowała zmianę podejścia do koczowisk, które przekształcono w wieś Aramisza. Budowę nowych domów przeprowadzono na gruntach dawnej arabskiej wioski Chirbat Iribbin. Podczas II wojny libańskiej w 2006 roku na wieś spadły rakiety wystrzelone przez organizację terrorystyczną Hezbollah z terytorium Libanu. W dniu 5 sierpnia od wybuchu rakiety zginęło trzech mieszkańców wsi.
Kultura i sport.
We wsi jest ośrodek kultury z biblioteką. Z obiektów sportowych jest boisko do piłki nożnej.
Edukacja.
We wsi jest szkoła podstawowa "Arab al-Aramisza".
Gospodarka.
Rolnictwo odgrywa marginalną rolę w lokalnej gospodarce. Większość mieszkańców dojeżdża do miejsc pracy położonych poza wsią.
Transport.
Przez wieś przebiega droga nr 8993, którą jadąc na południowy zachód dojeżdża się do kibucu Adamit i dalej do skrzyżowania z drogą nr 899, lub jadąc na północny wschód dojeżdża się do moszawu Zarit.

</doc>
<doc id="1309679" url="https://pl.wikipedia.org/wiki?curid=1309679" title="Szajch Dannun">
Szajch Dannun

Szajch Dannun (arab. شيخ دنون; hebr. שיח' דנון) – wieś arabskapołożona w Samorządzie Regionu Matte Aszer, w Dystrykcie Północnym, w Izraelu.
Położenie.
Szajch Dannun jest położona na wysokości 92 metrów n.p.m. na zachodnich zboczach wzgórz Zachodniej Galilei. Okoliczny teren łagodnie opada w kierunku zachodnim na równinę przybrzeżną Izraela. W odległości 5,5 km na zachodzie jest wybrzeże Morza Śródziemnego. Na północy przepływa rzeka Nachal Gaton, na północnym wschodzie strumień Aszerat, a na południu strumień Bet ha-Emek. W otoczeniu wsi znajdują się kibuce Kabri, Gaton, Jechi’am, Bet ha-Emek i Lochame ha-Geta’ot, moszawy Amka, Regba, Netiw ha-Szajjara i Ben Ammi, chrześcijańska wieś Nes Ammim, oraz wsie komunalne Newe Ziw, Kelil i Aszerat.
Podział administracyjny.
Szajch Dannun jest położona w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Populacja wioski składa się z Arabów:
Historia.
Pierwotnie w obszarze tym istniały dwie wsie arabskie Asz-Szajch Dannun i Asz-Szajch Dawud. Victor Guérin opisał obie wioski pod koniec XIX wieku. Wieś Asz-Szajch Dannun była skupiona wokół grobu szejka Dannuna. W sąsiedniej wiosce Asz-Szajch Dawud znajdował się meczet z dwoma kopułami. Opis z 1881 roku wspomina o Asz-Szajch Dannun jako o małej wsi, której domy były zbudowane z kamieni i gliny. Populacja wioski liczyła około 50 muzułmanów. W sąsiedniej Asz-Szajch Dawud mieszkało 70 muzułmanów. Wokół wiosek były położone pola uprawne oraz gaje oliwne. Po I wojnie światowej w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w obszarze tym działały siły Arabskiej Armii Wyzwoleńczej, które paraliżowały żydowską komunikację w całej Galilei. Mieszkańcy wiosek mieli jednak zawarty pakt o nieagresji z sąsiednimi osadami żydowskimi i dzięki temu unikali aktów przemocy. Na samym początku I wojny izraelsko-arabskiej Izraelczycy przeprowadzili operację „Ben-Ammi”, w trakcie której w nocy z 20 na 21 maja 1948 roku zajęli okoliczne wioski. Wioski Asz-Szajch Dannun i Asz-Szajch Dawud nie zostały jednak wysiedlone, dzięki czemu zachowały swój pierwotny arabski charakter. Po wojnie połączono je w jedną wieś, do której przesiedlono uciekinierów z wiosek al-Ghabisijja, al-Amka, Kuwajkat, Umm al-Faradż i An-Nahr.
Kultura i sport.
We wsi jest ośrodek kultury z biblioteką. Przy kompleksie szkolnym jest położone boisko do piłki nożnej, boisko do koszykówki oraz sala sportowa.
Edukacja.
Wieś posiada własną szkołę podstawową oraz liceum.
Infrastruktura.
We wsi jest przychodnia zdrowia i kilkanaście sklepów.
Gospodarka.
Lokalna gospodarka opiera się na rolnictwie. Część mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na zachód na drogę nr 70, którą jadąc na północ dojeżdża się do moszawu Netiw ha-Szajjara i dalej do skrzyżowania z drogą ekspresową nr 89 przy kibucu Kabri, lub jadąc na południe dojeżdża się do skrzyżowania z drogą nr 8721 (prowadzi na wschód do wsi Kelil).

</doc>
<doc id="1309680" url="https://pl.wikipedia.org/wiki?curid=1309680" title="Navy Force Structure and Shipbuilding Plans">
Navy Force Structure and Shipbuilding Plans

Navy Force Structure and Shipbuilding Plans - program US Navy zakładający modernizację floty która ostatecznie ma posiadać około 313 okrętów, w tym:
Program przewidziany jest do realizacji do roku 2037.

</doc>
<doc id="1309681" url="https://pl.wikipedia.org/wiki?curid=1309681" title="Aszerat">
Aszerat

Aszerat (hebr. אשרת) – wieś komunalna położona w Samorządzie Regionu Matte Aszer, w Dystrykcie Północnym, w Izraelu.
Położenie.
Aszerat jest położona na wysokości 58 metrów n.p.m. na zachodnich zboczach wzgórz Zachodniej Galilei. Teren opada w kierunku zachodnim ku równinie przybrzeżnej Izraela. Na południe od wsi przepływa strumień Zoch. W otoczeniu wsi znajdują się miejscowości Kafr Jasif, kibuc Bet ha-Emek, moszaw Netiw ha-Szajjara, Amka, wieś komunalna Kelil, oraz arabska wieś Szajch Dannun.
Podział administracyjny.
Aszerat jest położona w Samorządzie Regionu Matte Aszer, w Poddystrykcie Akka, w Dystrykcie Północnym.
Demografia.
Stałymi mieszkańcami wsi są wyłącznie Żydzi. Tutejsza populacja jest mieszana, świecka i religijna:
Historia.
Wieś została założona w 1983 roku przez mieszkańców sąsiedniego moszawu Amka, którzy chcieli osiedlić się w pobliżu miejsca swego urodzenia, ale pragnęli mieszkać w pozarolniczej osadzie. Istnieją plany dalszej rozbudowy osady.
Edukacja.
Wieś utrzymuje przedszkole. Starsze dzieci są dowożone do szkoły podstawowej w moszawie Regba lub szkoły średniej w kibucu Kabri. Dzieci z rodzin religijnych są dowożone do szkoły w mieście Naharijja.
Kultura i sport.
We wsi jest ośrodek kultury, boisko do piłki nożnej oraz boisko do koszykówki.
Infrastruktura.
We wsi jest przychodnia zdrowia, sklep wielobranżowy, synagoga i warsztat mechaniczny.
Gospodarka.
Większość mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na północ na lokalną drogę, którą jadąc na północny wschód dojeżdża się do moszawu Amka, lub jadąc na zachód wjeżdża się na drogę nr 70, którą jadąc na północ dojeżdża się do skrzyżowania z drogą nr 8721 (prowadzi na wschód do wsi Kelil) i dalej do moszawu Netiw ha-Szajjara oraz arabskiej wioski Szajch Dannun. Natomiast jadąc drogą nr 70 na południe dojeżdża się do kibucu Bet ha-Emek lub dalej do miejscowości Kafr Jasif.

</doc>
<doc id="1309687" url="https://pl.wikipedia.org/wiki?curid=1309687" title="Samorząd Regionu Megiddo">
Samorząd Regionu Megiddo

Samorząd Regionu Megiddo (hebr. מועצה אזורית מגידו, "Mo'atza Azorit Megido"; ang. The Megiddo Regional Council) – samorząd regionu położony w Dystrykcie Północnym, w Izraelu.
Położenie.
Samorząd regionu jest położony wśród wzgórz Wyżyny Manassesa, która oddziela Dolinę Jezreel od równiny przybrzeżnej. Nazwa samorządu pochodzi od ruin starożytnego miasta Megiddo. Część osiedli jest położona na zboczach wzgórz w południowo-zachodnim skraju Doliny Jezreel.
Samorząd Regionu Megiddo jest położony w Poddystrykcie Jezreel, w Dystrykcie Północnym.
Demografia.
Samorząd regionu skupia 13 osad rolniczych, których mieszkańcami są w 95,8% Żydzi i 4,2% innymi narodowościami. Według danych Centralnego Biura Statystyki w 2010 roku w samorządzie mieszkało 10200 osób. Jest to populacja typowo wiejska. Według danych z 2009, przyrost naturalny w porównaniu do poprzedniego roku wyniósł 3,6%. W roku tym urodziło się 202 dzieci, a zmarło 60 osób. Całkowity przyrost naturalny wyniósł 142 osoby.
Historia.
Obszar Wyżyny Manassesa był zamieszkany już w starożytności. Przebiegały tędy ważne strategicznie drogi łączące Dolinę Jezreel z równiną przybrzeżną i położoną dalej na południu równiną Szaron. Drogi tej strzegło starożytne miasto Megiddo. Nowoczesne osadnictwo żydowskie rozpoczęło się na początku lat 30. XX wieku wraz z wykupem ziemi przez organizacje syjonistyczne. Rozwijająca się w Brytyjskim Mandacie Palestyny społeczność żydowska już wcześniej rozpoczęła kolonizację Doliny Jezreel, na której południowo-zachodniej krawędzi powstał 3 listopada 1926 roku kibuc Miszmar ha-Emek. Podczas arabskich zamieszek w Palestynie w 1929 roku został on zaatakowany przez Arabów. Osada ocalała jedynie dzięki interwencji brytyjskiej policji, która zmusiła jednak żydowskich mieszkańców do opuszczenia kibucu do czasu uspokojenia się sytuacji. Po tygodniu powrócili do zniszczonej osady. Pionierzy rozpoczęli wtedy budowę systemu obronnego - wieży obserwacyjnej i obronnej palisady. W 1935 roku bardziej na północy utworzono moszawę Jokne’am. Nie zdołano tutaj uregulować wszystkich spraw własności, przez co pierwsi pionierzy musieli żyć na niewielkim skrawku ziemi. Ciężki warunki życia i trudności gospodarcze spowodowały, że w ciągu roku czasu połowa rodzin opuściła osadę. W styczniu 1936 roku powstał kibuc Ha-Zore’a. Nazwa osady (pol. "Siewca") nawiązywała do idei „siewcy pokoju”, który miał symbolizować połączenie narodu żydowskiego z własną ziemia i odnową Ziemi Izraela. Pomimo pragnienia utrzymywania pokoju z arabskimi sąsiadami, współżycie od samego początku nie układało się zgodnie. Arabowie nie ustępowali ze sprzedanej ziemi, i pierwsi mieszkańcy kibucu byli zmuszeni utrzymywać się z bardzo niewielkiej działki. Mieszkali w namiotach, cierpieli od komarów z pobliskich bagien, chorób, ubóstwa i nędzy. Trudne warunki życia i brak podstaw ekonomicznych były przyczyną zniechęcenia i wyjazdu niektórych mieszkańców. Do kolejnych poważnych trudności doszło podczas arabskiego powstania w Palestynie (1936–1939). W maju 1936 roku doszło do wielokrotnych podpaleń pól należących do kibucu Miszmar ha-Emek. Podjęto także próbę podpalenia sąsiedniego lasu. W maju Arabowie zniszczyli także 2 tys. drzew owocowych należących do moszawy Jokne’am, a w sierpniu tego samego roku zastrzelili dwóch strażników. Atakowano także sąsiedni kibuc Ha-Zore’a.
W 1937 roku Żydzi rozpoczęli ekspansję w głąb masywu wzgórz Wyżyny Menassesa. Jako pierwszy powstał położony na zachód od Miszmar ha-Emek kibuc En ha-Szofet. Niemal natychmiast po powstaniu stał się on celem arabskich ataków. Od 1938 roku w miejscu zwanym "Dżo’ara" powstała główna baza szkoleniowa żydowskiej organizacji paramilitarnej Hagana. Lokalizacji tej sprzyjało izolowane położenie, odległe od osad ludzkich i stosunkowo niewielka obecność brytyjskich sił w okolicy. Bardzo szybko powstała tutaj szkoła oficerów i instruktorów wojskowych Hagany. W latach 1938-1948 przeszkolenie przeszło ponad tysiąc oficerów, którzy później tworzyli podstawy Sił Obronnych Izraela. W 1939 roku założono położony bardziej na zachodzie kibuc Dalijja, a w 1941 roku położony na północy kibuc Ramat ha-Szofet. Większość okolicznych gruntów była położona na stromych zboczach wzgórz, była słaba i pokryta grubą warstwą kamieni, przez co nie nadawała się do działalności rolniczej. Pionierzy początkowo oczyszczali niewielkie kawałki ziemi, na których tworzyli ogródki warzywne. Rozwijano także rzemiosło. Podczas II wojny światowej Brytyjczycy przystąpili do formowania żydowskich kompanii szturmowych Palmach. W kwietniu 1942 roku w kibucu Miszmar ha-Emek rozpoczęto pierwszy kurs sabotażu dla komandosów Palmach. Ćwiczenia odbywały się w sąsiednich zalesionych wzgórzach. Gdy rok później Brytyjczycy zrezygnowali ze współpracy z Żydami i skonfiskowali broń, członkowie Palmach zaatakowali brytyjski magazyn broni w Hajfie. Umożliwiła ona pełne uzbrojenie oddziału przebywającego w ukryciu w rejonie Miszmar ha-Emek.
W 1944 roku powstał moszaw En ha-Emek, który na początku XXI wieku został przekształcony w wioskę komunalną. W 1945 roku powstał kibuc Galed. W tym samym roku brytyjskie władze mandatowe utworzyły Radę Regionu Wzgórz Efraima, która była jednym z pierwszych podobnych stowarzyszeń regionalnych żydowskich osad rolniczych. Zrzeszała ona pięć osad z populacją około 3 tys. osób. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznawała obszar Wyżyny Manassesa państwu żydowskiemu. Arabowie odrzucili to rozwiązanie i rozpoczęli dzień później wojnę domową w Mandacie Palestyny. Siły Arabskiej Armii Wyzwoleńczej dowodzone przez Fauziego al-Kawukdżiego skutecznie sparaliżowały żydowską komunikację, a następnie przez 10 dni (4-14 kwietnia 1948 r.) prowadziły oblężenie kibucu Miszmar ha-Emek. Po raz pierwszy w czasie konfliktu izraelsko-arabskiego strona arabska użyła tutaj artylerii (7 dział należących do syryjskiej armii). Po pięciu dniach walk, jednostki Palmach zdołały przeprowadzić kontratak z rejonu kibucu Ein HaSzofet. Wysiedlono i zniszczono wówczas okoliczne arabskie wioski, wypierając siły arabskie w kierunku Dżaninu. W wyniku bitwy o Miszmar ha-Emek, Żydzi zdominowali całą okolicę. Jeszcze podczas trwania I wojny izraelsko-arabskiej został założony kibuc Ramot Menasze. Po wojnie, w 1949 roku założono kibuce Giwat Oz i Megiddo, oraz moszaw Eljakim. W 1951 roku przekształcono tymczasowy obóz imigrantów ("maabarot") w moszaw Midrach Oz.
W niepodległym Izraelu przystąpiono do organizacji nowej administracji państwa. Równocześnie podjęto decyzję o zmianie nazwy samorządu regionu ze Wzgórz Efraima na Megiddo. Ze względu na formalne opóźnienia, dopiero w 1954 roku zatwierdzono Samorząd Regionu Megiddo. W okresie tym praktycznie zakończono proces tworzenia żydowskich osiedli w rejonie Wyżyny Menassesa.
Polityka.
Siedziba władz samorządu regionu znajduje się przy drodze nr 6954, na zachód od kibucu Ramat ha-Szofet.
Osiedla.
W 9 kibucach, 2 moszawach, 1 moszawie i 1 wiosce komunalnej żyje tutaj ponad 10 tys. mieszkańców.
Edukacja i kultura.
W Samorządzie Regionu Megiddo znajdują się 3 szkoły podstawowe (świeckie w kibucach En ha-Szofet i Ha-Zore’a, oraz religijna w moszawie Eljakim), oraz 1 szkoła średnia (w kibucu En ha-Szofet). Za dowóz dzieci do szkół odpowiada samorząd regionu. Przy kibucu En ha-Szofet znajduje się Muzeum Dżo’ara, które prezentuje historię organizacji wojskowych kursów szkoleniowych Hagany. W muzeum zgromadzono liczne pamiątki z tamtego okresu. Ważnym obiektem kulturalnym jest położone w kibucu Ha-Zore’a "Muzeum Wilfrida". Prezentuje ono kolekcję sztuki z Dalekiego Wschodu.
Turystyka.
Obszar Wyżyny Manassesa stanowi od 2011 roku rezerwat biosfery UNESCO. Obejmuje on mozaikę tutejszych systemów ekologicznych, w tym obszary zalesione, źródła strumieni, wzgórza wulkaniczne i stanowiska archeologiczne. Tutejsze osady rolnicze są dogodnymi punktami wypadowymi do pieszych wędrówek po wzgórzach. Okoliczne wzgórza porasta gęsty las, który stwarza wrażenie, że są one położone w Europie. Wśród wzgórz wiją się malownicze strumienie, a wierzchołki porastają topole i wierzby. Obok kibucu Galed utworzono rezerwat przyrody tysięcy fiołków alpejskich. Niektórzy nazywają ten kibuc „"Toskanią Izraela"”.
Największą tutejszą atrakcją są ruiny starożytnego miasta Megiddo. Dla ochrony parku archeologicznego utworzono Park Narodowy Megiddo. Miejsce to zostało w 2005 roku wpisane na listę światowego dziedzictwa kultury UNESCO (wraz z ruinami Chasor i Beer Szewa). Na wzgórzu Tell Jokneam przy moszawie Jokneam można podziwiać ruiny zamku krzyżowców. Przy kibucu Miszmar ha-Emek znajduje się zbudowany w 1989 roku park rozrywki i pamięci "Jaskinia Palmach". Jest on położony w ukryciu wśród drzew i krzewów typowych dla wzgórz Wyżyny Menassesa. Odtworzono tutaj atmosferę z czasów działalności jednostek Palmach. Specjalny park linowy zapewnia liczne atrakcje, a jednocześnie przypomina metody szkolenia komandosów. Organizowane są także wycieczki piesze po okolicy.
Gospodarka.
Gospodarka wiosek opiera się na rolnictwie, sadownictwie i hodowli zwierząt. W większości tutejszych osad znajdują się różne zakłady przemysłowe, które dają zatrudnienie mieszkańcom. Miejscem zatrudnienia są także okoliczne strefy przemysłowe miasta. Według danych z 2009 roku przeciętne miesięczne wynagrodzenie pracowników w Samorządzie Regionu Megiddo wynosiło 7853 szekli (średnia krajowa: 7070 ILS).
Transport.
Wzdłuż granic samorządu regionu przebiegają ważne arterie komunikacyjne Izraela. Po stronie zachodniej przebiega autostrada nr 6, na północy droga ekspresowa nr 70, na wschodzie droga nr 66, a na południu droga nr 65. Przez środek samorządu regionu przebiega droga nr 672, od której odchodzą drogi nr 6953 i 6954. W 2009 roku w regionie znajdowało się 3131 zarejestrowanych pojazdów mechanicznych, w tym 2387 samochodów.

</doc>
<doc id="1309690" url="https://pl.wikipedia.org/wiki?curid=1309690" title="Academy Awards">
Academy Awards



</doc>
<doc id="1309694" url="https://pl.wikipedia.org/wiki?curid=1309694" title="Dalijja">
Dalijja

Dalijja (hebr. דליה; ang. Daliyya, lub także Dalia; pol. "Gałąź Winorośli") – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Dalijja jest położony na wysokości od 170 do 210 metrów n.p.m. na Wyżynie Manassesa, która oddziela Dolinę Jezreel od równiny przybrzeżnej na północy Izraela. Okoliczny teren stromo opada w kierunku północno-zachodnim do wadi strumienia Szelef, a po stronie południowej do wadi strumienia Nachal Dalijja. Oba strumienie łączą się ze sobą na zachód od osady. Wadi strumienia Szelef jest częściowo zalesione, natomiast pozostałe tereny wokół kibucu są wykorzystywane do celów rolniczych lub jako pastwiska. W otoczeniu Dalijji znajdują się kibuce Ramot Menasze, Ramat ha-Szofet, En ha-Szofet i Galed, oraz moszawy Giwat Nili i Ammikam. Na południowy wschód od osady są tereny szkoleniowe bazy Gadna Dżo’ara.
Dalijja jest położona w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w miejscu tym znajdowała się arabska wieś Dalijat ar-Rauha. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 30. XX wieku żydowskie organizacje syjonistyczne zaczęły wykupywać grunty na Wyżynie Manassesa.
Mniej więcej w tym samym czasie zaczęło zawiązywać się grupa założycielska przyszłego kibucu Dalijja. Powstała ona z połączenia się dwóch grup imigrantów. Pierwsza nazywała się "Ba-Ma’ale" i składała się z imigrantów pochodzących z Rumunii i Siedmiogrodu. Przyjechali oni do Palestyny w 1933 roku i zamieszkali w moszawie Magdiel, który obecnie jest częścią miasta Hod ha-Szaron. Mniejsza część zamieszkała w moszawie Kefar Malal. Utrzymywali się z pracy w rolnictwie i różnych tymczasowych miejscach zatrudnienia, oczekując na zezwolenie Agencji Żydowskiej i przyznanie im miejsca pod założenie własnej osady. Angażowali się oni aktywnie w różne formy działalności kulturalnej i politycznej. Druga grupa nazywała się "Ba-Mifne" i składała się z imigrantów z Niemiec. Większość z nich przeszła przed emigracją szkolenia rolnicze w Danii, Francji, Anglii i Niemczech. W 1933 roku przyjechali do Palestyny i zamieszkali w nowo powstałym moszawie Gan ha-Szomeron. Pracowali w ogrodach warzywnych tego moszawu oraz przy rozbudowie jego zabudowań. Część członków grupy znalazła zatrudnienie w Porcie Hajfa. Grupa ta także była mocno zaangażowana w działalność kulturalną i polityczną. Raz w miesiącu organizowali projekcje filmów lub przedstawienia teatralne, a co trzy tygodnie udawali się pieszo do kibucu En Szemer by słuchać wykładów politycznych. Czynnikiem łączącym obie grupy był fakt, że wielu ich członków należało do syjonistycznej organizacji młodzieżowej Ha-Szomer Ha-Cair. W dniu 26 kwietnia 1939 roku w sekretariacie Ha-Szomer Ha-Cair podjęto decyzję o połączeniu obu tych grup osadników.
W kilka dni później, 1 maja 1939 roku w sąsiedztwie arabskiej wioski Dalijat ar-Rauha założyli oni swój własny kibuc. Jego nazwę zaczerpnięto od tej sąsiedniej wioski, i nazwano go Dalijja. Była to typowa żydowska osada rolniczo-obronna, która posiadała wieżę obserwacyjną i obronną palisadę. Mieszkańcy kibucu poza pracą pełnili także obowiązki obrony osiedla. Początkowo mieszkali oni w namiotach, a budowa pierwszych domów rozpoczęła się latem 1940 roku. Wybudowano je w bezpośrednim sąsiedztwie arabskiej wioski Dalijat ar-Rauha, której większość mieszkańców wyjechało. Jedynym źródłem wody było niewielkie źródło w Dalijat ar-Rauha (wydajność 3 m³ wody na godzinę). Większość okolicznych gruntów była położona na stromych zboczach wzgórz, była słaba i pokryta grubą warstwą kamieni, przez co nie nadawała się do działalności rolniczej. W kibucu znajdowało się 160 członków i 14 dzieci. Eksperci wyrazili wątpliwość, czy tutejsze tereny w ogóle nadają się pod działalność rolniczą. Pionierzy z Dalijji jednak nie zniechęcili się i zaczęli usuwać kamienie z niewielkich kawałków ziemi, na których tworzyli ogródki warzywne. Poszukując alternatywnych źródeł dochodu rozwinęli rzemiosło i założyli kuźnię. Następnie przeprowadzono dużą akcję zalesiania. Posadzono 60 hektarów drzew, głównie sosny, cyprysów i szarańczynów strąkowych, ale także sad z jabłoniami, śliwami, oliwkami i winoroślą. Utworzono stado hodowlane owiec i fermę drobiu. Kontynuowano także nieustanną pracę oczyszczania pól z kamieni, wywożąc sterty gruzu kamiennego po każdej orce. W 1944 roku w kibucu zorganizowano Festiwal Tańca (do 1968 r. odbyło się jego pięć kolejnych edycji). W 1947 roku kibuc stał się bazą jednego z oddziałów kompanii szturmowych Palmach.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Dalijja miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. W styczniu 1948 roku syjonistyczny działacz Josef Weitz wezwał do usunięcia mieszkańców z arabskich wiosek Dalijat ar-Rauha i al-Butajmat. W dniu 1 marca 1948 roku wioski zajęły siły żydowskiej Hagany i Irgunu. Wysiedlono wtedy ich mieszkańców. W dniu 4 kwietnia siły Arabskiej Armii Wyzwoleńczej zaatakowały pobliski kibuc Miszmar ha-Emek, rozpoczynając dziesięciodniową bitwę o Miszmar ha-Emek. Żydzi po odparciu napaści, zdołali przejść do kontrataku i 14 kwietnia zdobyli Dalijat ar-Rauha. Na początku czerwca wyburzono domy, aby w ten sposób uniemożliwić Arabom powrót do wsi. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój kibucu Dalijja.
W 1949 roku do kibucu przyjęto grupę dzieci ocalałych z Holocaustu z Węgier. W 1950 roku wywiercono studnię o głębokości 374 metrów, która umożliwiła budowę wodociągu. Spowodowało to istotne zmiany w rozwoju rolnictwa, a także umożliwiło zasadzenie trawników, ogrodów i sadów. Dzięki temu puste tereny zostały bardzo szybko zazielenione, całkowicie zmieniając wygląd Dalijji. Na miejscu ruin opuszczonej wioski arabskiej powstał zakład produkujący wodomierze, a następnie fabryka mydła i detergentów. W ten sposób członkowie kibucu stali się pionierami w rozwoju zupełnie nowych kibuców przemysłowych. W dniu 30 października 1980 roku w kibuc uderzyło tornado, powodując duże zniszczenia w infrastrukturze, budynkach i sadach.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawy rolne obejmują głównie pszenicę, owies i koniczynę. W sadach hoduje się awokado, migdały i oliwki. Hodowla owiec jest nastawiona na produkcję mleka i mięsa. We wschodniej części kibucu znajduje się strefa przemysłowa, w której działa zakład "Zohar" produkujący środki czystości i detergenty. Spółka "Arad Ltd." specjalizuje się w produkcji nowatorskich liczników wody. Spółka "Bio Dalia" jest jedynym przedsiębiorstwem w Izraelu, które produkuje na skalę przemysłową substancję do produkcji związanej z fermentacją i bioprocesami. W kibucu znajduje się przychodnia zdrowia, sklep wielobranżowy oraz warsztat mechaniczny.
Na zachód od kibucu, w wadi strumienia Szelef znajduje się wylot podziemnego tunelu wodociągu Mekorot, który doprowadza wodę z Jeziora Tyberiadzkiego do położonej na południu kraju pustyni Negew. Tunel ma średnicę około 3,5 metra i długość około 7 km. Wlot do tunelu znajduje się przy strumieniu Gachara w Dolinie Jezreel (pomiędzy kibucami Ha-Zore’a i Miszmar ha-Emek). Został on wybudowany w 2008 roku.
Transport.
Z kibucu wyjeżdża się na wschód na drogę nr 672, którą jadąc na południe dojeżdża się do kibucu Galed, lub jadąc na północ do skrzyżowań z drogami nr 6953 (prowadzi na wschód do kibucu En ha-Szofet) i nr 6954 (prowadzi na wschód do kibucu Ramat ha-Szofet i na zachód do kibucu Ramot Menasze). Jadąc dalej na północ drogą nr 672 dojeżdża się do wiosek komunalnych En ha-Emek i Eljakim oraz węzła drogowego z drogą ekspresową nr 70. Na zachód od kibucu przebiega autostrada nr 6, brak jednak możliwości bezpośredniego wjazdu na nią (wjazd z drogi ekspresowej nr 70). Autostrada przebiega tutaj mostem ponad wadi strumienia Szelef.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu En ha-Szofet. W kibucu jest ośrodek kultury z biblioteką. W południowej części osady jest położony duży amfiteatr z widokiem na dolinę. W latach 1944, 1947, 1951, 1958 i 1968 organizowany był tutaj międzynarodowy festiwal tańca folkorystycznego. Obecnie miejsce jest opuszczone i zaniedbane. Natomiast we wschodniej części kibucu jest położony ogród rzeźby. Powstał on w 2011 roku staraniem jednego z mieszkańców osiedla. W ramach zajęć kulturalnych przyprowadza się tutaj grupy szkolne, aby w otoczeniu rzeźb i przyrody podziwiali zachód słońca na horyzoncie. Z obiektów sportowych jest basen pływacki, korty tenisowe, sala sportowa z siłownią oraz boisko do piłki nożnej. Jest tu także synagoga i mykwa.
Turystyka.
W osadzie mieści się ośrodek rekreacyjny "Trawy Zohar", w którym istnieje możliwość wynajęcia drewnianych domków noclegowych i skorzystać z bogatej oferty turystycznej. Niewielka stadnina koni umożliwia konne przejażdżki po okolicy.
W niewielkiej odległości na wschód od kibucu znajduje się zachowane miejsce pierwotnej lokalizacji kibucu z 1939 roku. W cieniu drzew eukaliptusowych znajdują się pozostałości palisady oraz wieża obserwacyjna. Teren jest ogrodzony i jego zwiedzanie jest możliwe po uzgodnieniu z sekretariatem kibucu. Położone na północy wadi strumienia Szelef jest porośnięte bujną roślinnością. W 2013 roku przeprowadzono tam prace porządkowe, udostępniając małe jeziorka oraz niewielki naturalny basen. Są to popularne miejsca wycieczkowe, gdzie w upalne dni można znaleźć ochłodę. W cieniu drzew wystawiono ławki. W 2008 roku utworzono rezerwat przyrody Nachal Dalijja, który chroni dorzecze strumienia Dalijja pomiędzy kibucem Dalijja i moszawem Bat Szelomo. Rezerwat zajmuje powierzchnię prawie 800 hektarów, na której ochronie podlega różnorodna roślinność. Obszar całej Wyżyny Menassesa stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309695" url="https://pl.wikipedia.org/wiki?curid=1309695" title="Giwat Oz">
Giwat Oz

Giwat Oz (hebr. גבעת עוז; ang. Giv'at Oz; pol. "Silne Wzgórze") – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości od 100 do 125 metrów n.p.m. na zachodniej krawędzi Doliny Jezreel, na północy Izraela. Leży ona na północno-wschodnich zboczach wzgórz, które zamykają od południa Wadi Ara. Okoliczny teren opada w kierunku północno-wschodnim do Doliny Jezreel. Wzgórza są zalesione, natomiast dolina stanowi płaski intensywnie eksploatowany rolniczo teren. Przez środek kibuc przepływa strumień Susa. Natomiast na północ od osady przepływa strumień Ba'ana, a na południu strumień Rimonim. W otoczeniu kibucu Giwat Oz znajduje się miejscowość Ma’ale Iron, kibuc Megiddo, oraz moszawy Ha-Jogew i Mele’a. Na północy jest port lotniczy Megiddo, a na południowym wschodzie baza wojskowa Salem. W odległości 1 km na południowy wschód od kibucu przebiega mur bezpieczeństwa, oddzielający terytorium Autonomii Palestyńskiej od Izraela. Po stronie palestyńskiej jest wioska Zububa.
Giwat Oz jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Na początku XX wieku rozpoczęło się osadnictwo żydowskie w Palestynie. Realizując plany Światowej Organizacji Syjonistycznej, różne żydowskie organizacje syjonistyczne od 1910 roku wykupywały grunty w Dolinie Jezreel. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach dalszy rozwój osadnictwa żydowskiego, jednak utworzenie nowej osady rolniczej w pobliżu Wadi Ara było utrudnione przez bliskość licznych społeczności arabskich. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że obszar ten miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w całym regionie. Dopiero działania izraelskiej armii podjęte na początku I wojny izraelsko-arabskiej zabezpieczyły Dolinę Jezreel, stwarzając warunki do dalszego rozwoju tutejszych osiedli. W takich okolicznościach w 1949 roku powstał kibuc Giwat Oz.
Grupa założycielska kibucu zawiązała się jeszcze przed 1948 rokiem. W jej skład weszli żydowscy imigranci z Węgier, którzy przeszli tragedię Holocaustu. Byli oni związani z młodzieżowym ruchem syjonistycznym Ha-Szomer Ha-Cair. Po przybycie do Mandatu Palestyny zamieszkali w kibucach Sza’ar ha-Golan i Ha-Zore’a, gdzie przeszli szkolenie rolnicze oraz zdobyli potrzebne doświadczenie. Po zakończeniu I wojny izraelsko-arabskiej, w 1949 roku założyli swój własny kibuc. Był on położony w bezpośrednim sąsiedztwie linii zawieszenia broni z Jordanią, w otoczeniu licznych arabskich wiosek w Wadi Ara. Nazwa kibucu Giwat Oz (pol. "Silne Wzgórze") nawiązywała do pewnej historii z okresu wojny - oddział Hagany został wysłany w ten rejon z zadaniem wysadzenia mostu. Po podłożeniu ładunków wybuchowych, dowódca odesłał swoich żołnierzy, ale bomba z jakiś powodów nie wybuchła. Porucznik Amos dokończył działa samodzielnie, oddając jednak przy tym własne życie. Wysadzenie mostu zamknęło drogę natarcia arabskim wojskom. W ten sposób upamiętniono bohaterstwo porucznika Amosa.
W pierwszych latach mieszkańcy kibucu borykali się z dużymi trudnościami braku wody. Dostarczano ją w cysternach z pobliskiego miasta Afula. Dopiero w 1953 roku zrobiono odwierty, zapewniając osadzie wodę pitną. Umożliwiło to budowę wodociągu, oraz rozwój rolnictwa i hodowlę bydła. W 1959 i 1963 roku do kibucu dołączyła grupa imigrantów z Brazylii, a następnie z Argentyny. Na początku XXI wieku kibuc przeszedł częściową prywatyzację.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie. Uprawy rolne rozciągają się na około 6000 hektarach (ciecierzyca, słonecznik, kukurydza, groch, pszenica, cebula, czosnek, melony i arbuzy). Plantacja migdałowców zajmuje 800 akrów i przynosi około 70 ton migdałów rocznie. Dodatkowo jest tutaj farma drobiu i hodowla bydła mlecznego. Stodoła liczy około 600 krów, które produkują około 6,5 mln litrów mleka rocznie. Zakład "Sandry Cakes" powstał jako mała piekarnia, ale z biegiem lat rozrósł się w dużą fabrykę produkującą dziesiątki ciast i ciasteczek. Spółka "Aromor Flavors and Fragrances" jest niewielkim zakładem chemicznym produkującym aromaty zapachowe i smakowe. W kibucu znajduje się przychodnia zdrowia z kliniką stomatologiczną, sklep wielobranżowy, stacja benzynowa i warsztat mechaniczny.
Transport.
Z kibucu wyjeżdża się na wschód na drogę nr 66, którą jadąc na południowy wschód dojeżdża się do skrzyżowania z drogą prowadzącą na zachód do miejscowości Ma'ale Iron, lub jadąc dalej na południowy wschód do przejścia granicznego Salem z Autonomią Palestyńską. Natomiast jadąc drogą nr 66 na północny zachód dojeżdża się do skrzyżowania z drogą ekspresową nr 65 przy więzieniu Megiddo.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Ha-Zore’a lub szkoły średniej w kibucu En ha-Szofet. W kibucu jest ośrodek kultury z biblioteką, basen kąpielowy oraz boisko do piłki nożnej.

</doc>
<doc id="1309697" url="https://pl.wikipedia.org/wiki?curid=1309697" title="Ha-Zore’a">
Ha-Zore’a

Ha-Zore’a (hebr. הזורע; ang. HaZorea; pol. "Siewca") – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na wysokości od 50 do 70 metrów n.p.m. w zachodnim skraju Doliny Jezreel, w Dolnej Galilei na północy Izraela. Leży u wejścia do głębokiego wadi strumienia Ha-Szofet, u podnóża wzgórz Wyżyny Manassesa. Strumień Ha-Szofet na wschodzie wpada do rzeki Kiszon. Na wschód od kibucu są stawy hodowlane ryb i pola uprawne Doliny Jezreel, natomiast po stronie zachodniej są zalesione wzgórza Giwat Misz'ol (206 m n.p.m.), Tell Kira (222 m n.p.m.) i Har Gachar (237 m n.p.m.). W jego otoczeniu znajduje się miasto Jokne’am, moszawy Kefar Jehoszua, Kefar Baruch i Ha-Jogew, moszawa Jokne’am, kibuce Miszmar ha-Emek i Ramat ha-Szofet, oraz wieś komunalna En ha-Emek. Na wschód od kibucu znajduje się baza lotnicza Ramat Dawid.
Ha-Zore’a jest położona w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej istniała arabska wieś Abu Zurajk. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach rozwój osadnictwa żydowskiego w Palestynie. W takich okolicznościach, w latach 30. XX wieku żydowska firma syjonistyczna "Israel Land Development Company" wykupiła 20 tys. hektarów ziemi w tej okolicy. Następnie, w 1935 roku powstała tutaj moszawa Jokne’am, a w 1936 roku założono kibuc Ha-Zore’a.
Grupa założycielska kibucu Ha-Zore’a zawiązała się już w 1934 roku. W jej skład weszło 70 żydowskich imigrantów z Niemiec. Byli to członkowie liberalno-socjalistycznego syjonistycznego ruchu młodzieżowego "Wanderbund". Początkowo zamieszkali oni w Haderze, gdzie uczyli się rolnictwa i zdobywali potrzebne doświadczenie. Na początku lata 1936 roku przyjechali do Doliny Jezreel i w sąsiedztwie moszawy Jokne’am założyli swój własny kibuc. Nazwali go Ha-Zore’a (pol. "Siewca"), czym nawiązali do idei „siewcy pokoju”, i pragnęli w ten sposób symbolicznie wyrazić łączność narodu żydowskiego z Ziemią Izraela. Przez pierwsze trzy lata pionierzy byli zmuszeni do życia na niewielkiej wykupionej działce o wymiarach 300 metrów długości i 60 metrów szerokości. Mieszkali w prowizorycznych namiotach i cierpieli od komarów z pobliskich bagien, chorób, ubóstwa i nędzy. Trudne warunki życia i brak podstaw ekonomicznych były przyczyną zniechęcenia i wyjazdu niektórych mieszkańców. W międzyczasie starano się zachęcić arabskich sąsiadów ze wsi Abu Zurajk do odsprzedania części ziem, okazało się to jednak niemożliwe z powodu narastającego arabskiego ekstremizmu. Podczas arabskiego powstania w Palestynie (1936–1939) doszło do ataku na kibuc. Pomimo to, w grudniu 1938 roku rozpoczęto budowę pierwszego domu. W 1942 roku do kibucu dotarła grupa imigrantów z Niemiec - dwa lata później przenieśli się oni do położonego bardziej na północy kibucu Szamir. Następnie do Ha-Zore’a przyjechali imigranci z Bułgarii.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Ha-Zore’a miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w całym regionie. Ze względów bezpieczeństwa w Ha-Zore’a na stałe stacjonowała niewielka jednostka kompanii szturmowych Palmach. W dniu 4 kwietnia 1948 roku arabskie siły zaatakowały pobliski kibuc Miszmar ha-Emek, rozpoczynając dziesięciodniową bitwę o Miszmar ha-Emek. Żydzi po odparciu napaści, zdołali przejść do kontrataku i w nocy z 11 na 12 kwietnia zdobyli Abu Zurajk. Wysiedlono wówczas wszystkich jej mieszkańców, a następnie 15 kwietnia wyburzono domy. Izraelskie działania podjęte podczas I wojny izraelsko-arabskiej (1948-1949) w pełni zabezpieczyły Dolinę Jezreel, stwarzając warunki do dalszego rozwoju tutejszych osiedli. W takich okolicznościach kibuc Ha-Zore’a przejął grunty rolne zniszczonej arabskiej wioski Abu Zurajk. W kolejnych latach kibuc przyjął imigrantów z Maroka, Syrii i Libanu.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka. W 2011 roku liczył 852 mieszkańców, i był uznawany za jeden z największych kibuców w kraju.
Gospodarka i infrastruktura.
Gospodarka kibucu opiera się na intensywnym rolnictwie, hodowli ryb i turystyce. Stodoła liczy około 670 sztuk bydła, w tym 330 krów mlecznych. Cały system dojenia krów jest w pełni zautomatyzowany. Tutejsza mleczarnia produkuje mleko, sery i inne wyroby mleczarskie. Firma "Hazorea Aquatics" zajmuje się hodowlą i eksportem ryb hodowlanych oraz lilii wodnych. Zakład "Plastopil" produkuje folie rolnicze oraz opakowania na mleko. W ostatnich latach firma została rozbudowana, dzięki czemu mogła poszerzyć asortyment produkowanych opakowań dla żywności. Przy kibucu mieści się jedno z największych laboratoriów w Izraelu. Powstałe w 1986 roku "QCC Calibration Technologies Hazorea" świadczy usługi w zakresie wzorcowania wyposażenia pomiarowego dla całego kraju. W kibucu znajduje się przychodnia zdrowia, centrum handlowe, zakład kosmetyczny, stacja benzynowa i warsztat mechaniczny.
Transport.
Z kibucu wyjeżdża się na północny wschód na drogę nr 66, którą jadąc na południowy wschód dojeżdża się do kibucu Miszmar ha-Emek, lub jadąc na północny zachód do skrzyżowania z drogą nr 70 i drogą nr 722. Lokalna droga prowadzi do sąsiedniej moszawy Jokne’am i miasta Jokne’am.
Edukacja i kultura.
Kibuc posiada przedszkole i szkołę podstawową. Starsze dzieci są dowożone do szkoły średniej w kibucu En ha-Szofet. W kibucu znajduje się ośrodek kultury z biblioteką. Centrum kultury wydaje tygodnik zatytułowany "Ba'sza'ar" (pol. "Przy Bramie"), który służy do przekazywania mieszkańcom różnych informacji dotyczących codziennego życia. Ważnym obiektem kulturalnym jest "Muzeum Wilfrida", który pomagał w latach 40. XX wieku organizować aliję z nazistowskiej Europy. Muzeum prezentuje kolekcję sztuki z Dalekiego Wschodu. Z obiektów sportowych jest basen kąpielowy, korty tenisowe, sala sportowa z siłownią oraz boisko do piłki nożnej. W 2009 roku powstał "Klub Biegaczy HaZorea".
Turystyka.
Największą tutejszą atrakcją jest wadi strumienia Ha-Szofet. Wcina się ono pomiędzy wysokie zalesione wzgórza, w których stokach ukryte są jaskinie ze starożytnymi miejscami pochówku. W miękkiej skale kredowej zachowały się wyrzeźbione łuki oraz inne zdobienia. Wzdłuż strumienia prowadzi dobrze utrzymany szlak turystyczny, który jest dostępny także dla osób niepełnosprawnych. Jest tu wiele punktów rekreacyjnych oraz miejsca do zanurzenia się w wodzie. W sąsiedztwie wodospadu i młynu wybudowano kemping z domkami noclegowymi. Wśród wzgórz wytyczono trasy rowerowe. Gęstość tutejszych lasów sprawia wrażenie, że jest się w Europie. Kibuc jest dobrym punktem wyjściowym do pieszych wycieczek na położoną powyżej Wyżynę Manassesa. Cały jej obszar stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309698" url="https://pl.wikipedia.org/wiki?curid=1309698" title="Obstawa Prezydenta">
Obstawa Prezydenta

Obstawa Prezydenta – bolesławiecka grupa muzyczna, powstała w 1986 roku. Muzyka Obstawy Prezydenta wywodzi się z bluesowej tradycji. To mieszanka takich stylów muzycznych jak: rock and roll, funk, rock, soul.
W 1988 roku gościli w koncercie „Debiuty” podczas opolskiego festiwalu. Kilkukrotnie zespół brał udział w warszawskim Finale Wielkiej Orkiestry Świątecznej Pomocy w studiu Telewizji Polskiej. Są autorami i wykonawcami utworu związanego z WOŚP: „Od rana wszystko wokół zwariowało”. Ostatnia płyta "O nic mnie nie pytaj" została nominowana do nagrody Fryderyki 2010. 

</doc>
<doc id="1309700" url="https://pl.wikipedia.org/wiki?curid=1309700" title="Megiddo (kibuc)">
Megiddo (kibuc)

Megiddo (hebr. מגידו; ang. Megiddo) – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Megiddo jest położony na wysokości od 150 do 160 metrów n.p.m. na niewielkim wzgórzu Tell Megiddo (167 m n.p.m.) o wylotu Wadi Ara do Doliny Jezreel, w Dolnej Galilei na północy Izraela. Po stronie zachodniej wznosi się płaskowyż Wyżyny Manassesa. Jest tutaj wzgórze Giwat Joszijahu (235 m n.p.m.), z którego zboczy spływa strumień Megiddo. Po stronie południowej osady znajduje się wadi strumienia Keini. Natomiast na wschód od kibucu są pola uprawne Doliny Jezreel. W jego otoczeniu znajduje się miejscowość Ma’ale Iron, kibuce Giwat Oz, Galed i En ha-Szofet, moszawy Midrach Oz, Ha-Jogew i Mele’a, oraz wioska komunalna Nir Jafe. Na północny wschód od kibucu znajduje się port lotniczy Megiddo.
Megiddo jest położone w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Wzgórze Tell Megiddo zajmuje strategiczną pozycję, górującą nad Doliną Jezreel. Panowało ono nad skrzyżowaniem ważnych szlaków handlowych i stanowiło klucz do obrony Doliny Jordanu (od południa) i równiny przybrzeżnej (od północy). Kontrola nad wejściem do Wadi Ara umożliwiała czerpanie zysków ze starożytnego szlaku handlowego Via Maris, łączącego Egipt z Asyrią. Dodatkowym korzystnym czynnikiem była żyzność ziem Doliny Jezreel oraz dostępność wody i innych potrzebnych surowców w okolicy. Wszystko to razem powodowało, że już od najdawniejszych czasów Tell Megiddo było zamieszkane. Najstarsze ślady osadnictwa pochodzą z chalkolitu z IV tysiąclecia p.n.e. W owym czasie istniała tutaj niewielka wioska. Na początku III tysiąclecia p.n.e. (epoka brązu) Megiddo było już miastem otoczonym murami obronnymi. Prace archeologiczne odkryły między innymi tzw. „wyżynę” kananejską - wielki kopiec o charakterze kultowym (XIX wiek p.n.e.), system zaopatrzenia miasta w wodę, mury obronne wraz z bramami, zbudowane w podobny sposób jak w Gezer i Chasor, rzeźby z kości słoniowej (pochodzące z Egiptu i Lewantu). W połowie XII wieku p.n.e. na tutejsze wybrzeża zaczęły napływać Ludy Morza, za których sprawą Megiddo zostało zniszczone i przez kolejne stulecie pozostawało opuszczone. Mniej więcej w połowie XI wieku p.n.e. Megiddo było ponownie warownym miastem, zamieszkanym przez Filistynów. Megiddo po raz pierwszy pojawia się w Biblii, kiedy Żydzi nie zdołali go zająć i przez długie lata pozostawało ono w rękach Kananejczyków i Filistynów. Dopiero za czasów króla Dawida weszło w skład Królestwa Izraela, a swój największy rozkwit osiągnęło pod panowaniem króla Salomona. Zajmowało ono wówczas powierzchnię około 6 hektarów i było otoczone potężnymi murami o szerokości 3,5 metrów i wysokości 6 metrów. Pusta przestrzeń pozostawiona we wnętrzu murów, służyła jako magazyny. Miasto było prawdziwym klejnotem królestwa Izraelitów, nazywanym Miastem Rydwanów. Po rozpadzie królestwa, Megiddo weszło w skład północnego Królestwa Izraela i około 835 roku p.n.e. zostało zniszczone podczas najazdu asyryjskiego króla Chazaela. Kolejne wojny i bitwy przynosiły miastu nowe zniszczenia, aż bitwa pod Megiddo w 609 roku p.n.e. przyniosła kres dawnej świetności Megiddo. Pod koniec IV wieku p.n.e. Aleksander Macedoński założył tutaj nowe miasto. Przetrwał ono do czasów stłumieniu w 135 roku n.e. żydowskiego Powstania Bar-Kochby. Rzymski cesarz Hadrian rozkazał wówczas zbudowanie przy tutejszym skrzyżowaniu dróg obozu nazwanego "Legio" (pol. "Legion"). W ten sposób Rzymianie strzegli strategicznego przejścia Wadi Ara, oraz kontrolowali linię komunikacyjną łączącą nadmorską równinę z Doliną Jezreel. Gdy w III wieku rzymskie wojska zostały wycofane, Legio stało się miastem o nazwie "Maximianopolis", na cześć cesarza Maksymiana. Po podboju muzułmańskim nazwę osady zmieniono na Ladżdżun (arabskie słowo „"ladżdżun"” wywodzi się z rzymskiego „"legio"”, i oznacza legion). Krzyżowcy przywrócili mu rzymską nazwę "Legio", ale używali także nazw "Ligum" i "le Lyon". W 1182 roku miasto ponownie zajęli Muzułmanie, którzy powrócili do nazwy Ladżdżun. W 1596 roku miasto Ladżdżun zostało włączone do Imperium osmańskiego. Walki wewnętrzne toczone w drugiej połowie XVIII wieku spowodowały stopniowy upadek miasta, i jego degradację do statusu wioski.
W trakcie działań wojennych I wojny światowej doszło w pobliżu do bitwy pod Megiddo (1918). Brytyjskie wojska złamały opór Turków i przejęły kontrolę nad Palestyną. W 1922 roku formalnie utworzono Brytyjski Mandat Palestyny. Umożliwiło to w kolejnych latach rozwój osadnictwa żydowskiego w Palestynie. W takich okolicznościach, w latach 30. XX wieku żydowskie organizacje syjonistyczne wykupiły znaczne ilości gruntów w Dolinie Jezreel. W niedalekim sąsiedztwie arabskiej wsi Ladżdżun powstał w 1925 roku żydowski kibuc Miszmar ha-Emek. Wszystko to powodowało wzrost napięć społecznych w regionie. Podczas II wojny światowej Brytyjczycy utworzyli w Dolinie Jezreel kilka ważnych baz wojskowych – w 1942 roku na północny wschód od wioski Ladżdżun powstała baza lotnicza RAF Megiddo. Przy bazie lotniczej Megiddo powstały koszary z magazynami wojskowymi. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Ladżdżun miała znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Następnie, w dniach od 4 do 14 kwietnia 1948 roku w okolicy doszło do bitwy o Miszmar ha-Emek. Siły żydowskiej organizacji paramilitarnej Hagana broniące tego kibucu, najpierw odparły arabski atak, a następnie przeszły do kontrataku i zdobyły szereg wiosek arabskich. Wieś Ladżdżun pozostała wtedy nie zdobyta i nadal blokowała żydowską komunikację w regionie. Z tego powodu siły żydowskiej organizacji paramilitarnej Hagana zajęły pod koniec kwietnia wioskę, wysiedlając większość jej mieszkańców i burząc część domów. Podczas I wojny izraelsko-arabskiej pod koniec maja 1948 roku siły żydowskie przeprowadziły operację „"Erez"”, w trakcie której 30 maja zajęto wioskę Ladżdżun. Została ona wówczas prawie całkowicie zniszczona.
Współczesny kibuc Megiddo został założony w dniu 1 lutego 1949 roku. Jego grupa założycielska składała się z 60 żydowskich imigrantów z Polski i Węgier, którzy przeżyli Holocaust. Byli to w większości członkowie młodzieżowej organizacji syjonistycznej Ha-Szomer Ha-Cair. Natychmiast po skończeniu wojny w Europie, podjęli oni starania o wyjazd do Palestyny. Zostali jednak zatrzymani przez Brytyjczyków i osadzeni w obozie dla internowanych na Cyprze. Dopiero po proklamacji niepodległości Izraela mogli oni przyjechać do Ziemi Izraela. Grupa została podzielona między kibuce Gat, En ha-Szofet, Dan i Negba w celu wzmocnienia obrony tych osad. Równocześnie uczyli się oni rolnictwa i zdobywali potrzebne doświadczenie. Podczas I wojny izraelsko-arabskiej wzięli aktywny udział w walkach. Na początku 1949 roku przyjechali do Doliny Jezreel i wzmocnili kibuc Miszmar ha-Emek. Po krótkim czasie utworzyli oni swój własny kibuc Megiddo. Początkowo znajdował się on około 500 metrów na zachód od ruin arabskiej wioski Ladżdżun, a po kilku latach przeniósł się do obecnej lokalizacji. Pionierzy w pierwszej kolejności wybudowali magazyn, warsztaty oraz kurnik, samemu zamieszkując w prowizorycznych namiotach. W sierpniu 1949 roku wybudowano wspólną stołówkę, a pierwsze domy mieszkalne rozpoczęto budować po kilku latach w nowej lokalizacji kibucu. W połowie lat 50. XX wieku kibuc został wzmocniony imigrantami z Libanu, Meksyku i Argentyny. Pod koniec lat 90. XX wieku kibuc znalazł się w głębokim kryzysie gospodarczym, który wymusił przeprowadzenie w 2000 roku częściowej prywatyzacji. Od 2006 roku rozpoczęto budowę trzech nowych osiedli mieszkaniowych, co przyniosło wzmocnienie i ożywienie kibucu.
W dniu 5 czerwca 2002 roku na skrzyżowaniu "Megiddo" w sąsiedztwie kibucu doszło do samobójczego zamachu na autobus w Megiddo. W tym zamachu bombowym zginęło 17 Izraelczyków, a 43 osoby zostały ranne. Odpowiedzialność za zamach wziął na siebie Palestyński Islamski Dżihad.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka.
Gospodarka i infrastruktura.
Gospodarka kibucu opiera się na intensywnym rolnictwie i obsłudze ruchu turystycznego. Uprawy polne koncentrują się na bawełnie. W sadach hoduje się awokado i migdałowce. Dodatkowo jest tutaj farma drobiu i hodowla bydła mlecznego. Zakład "Polygal" produkuje plastikowe panele dla szklarni i konstrukcji dachowych. W kibucu jest przychodnia zdrowia, sklep wielobranżowy, stacja benzynowa oraz warsztat mechaniczny.
Transport.
Z kibucu wyjeżdża się na północny wschód na drogę nr 66, którą jadąc na północny zachód dojeżdża się do moszawu Midrach Oz, lub jadąc na południowy wschód dojeżdża się do skrzyżowania z drogą ekspresową nr 65 przy więzieniu Megiddo.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Ha-Zore’a i szkoły średniej w kibucu En ha-Szofet. Osada posiada ośrodek kultury z biblioteką, basen kąpielowy, salę sportową oraz boisko do piłki nożnej.
Turystyka.
Największą tutejszą atrakcją turystyczną są ruiny starożytnego miasta Megiddo. Całość parku archeologicznego jest chroniona przez Park Narodowy Megiddo, który w 2005 roku został wpisany na listę światowego dziedzictwa kultury UNESCO. Na południe od kibucu przebiega wadi strumienia Keini. Cały ten obszar jest zalesiony. Wzdłuż brzegu strumienia poprowadzono ładną trasę wycieczkową, urządzając miejsca piknikowe oraz baseny do kąpieli dla dzieci. Po południowej stronie drogi nr 65 znajdują się pozostałości dawnego obozu rzymskiego legionu. W tym samym miejscu wznosiła się niewielka warownia krzyżowców. Z punktu widzenia geologicznego, to niewielkie wzniesienie jest wygasłym wulkanem (156 metrów n.p.m.), który porastają drzewa. Na jego północnych zboczach odkryto pozostałości dawnego kościoła z około II wieku - zachowała się mozaika z symbolem ryby. Z kibucu można również organizować piesze wycieczki do położonych na zachodzie wzgórz Wyżyny Manassesa. Obszar całej wyżyny stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309701" url="https://pl.wikipedia.org/wiki?curid=1309701" title="Miszmar ha-Emek">
Miszmar ha-Emek

Miszmar ha-Emek (hebr. משמר העמק; ang. Mishmar HaEmeq, lub także Mishmar HaEmek; pol. "Strażnik Doliny") – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Miszmar ha-Emek jest położony na wysokości od 80 do 140 metrów n.p.m. na północno-wschodnich zboczach Wyżyny Manassesa, która opada do Doliny Jezreel w Dolnej Galilei, na północy Izraela. Na północ i wschód od kibucu rozciągają się pola uprawne Doliny Jezreel, natomiast po stronie południowej i zachodniej wznoszą się zalesione wzgórza Giwat Kipod (252 m n.p.m.) oraz Giwat Ka’at (253 m n.p.m.). Wzdłuż północnego skraju osady przepływa strumień Miszmar ha-Emek, który na zachodzie wcina się między wzgórza głębokim wadi. Dalej na północy płynie strumień Paga, a na południu strumień Jicchar. W jego otoczeniu znajduje się miasto Jokne’am, miejscowość Ma’ale Iron, kibuce Ha-Zore’a, Galed, En ha-Szofet i Ramat ha-Szofet, moszawy Kefar Jehoszua, Kefar Baruch, Ha-Jogew i Midrach Oz, oraz wioska komunalna En ha-Emek. Na północ od kibucu jest baza lotnicza Ramat Dawid.
Miszmar ha-Emek jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowały się trzy arabskie wioski Abu Szusza, al-Ghubaja at-Tahta i al-Ghubaja al-Fauka. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach rozwój osadnictwa żydowskiego w Palestynie. W takich okolicznościach, w latach 20. XX wieku żydowskie organizacje syjonistyczne zaczęły wykupywać pierwsze grunty w Dolinie Jezreel. W takich okolicznościach w dniu 3 listopada 1926 roku został założony kibuc Miszmar ha-Emek.
Grupa założycielska kibucu zawiązała się już w 1922 roku. W jej skład weszli młodzi żydowscy imigranci z Polski, którzy byli członkami młodzieżowej organizacji syjonistycznej Ha-Szomer Ha-Cair. Początkowo zamieszkali w osadzie Newe Sza’anan (obecnie dzielnica Hajfy), gdzie zdobywali potrzebne doświadczenie rolnicze i budowlane. Pracowali między innymi przy budowie drogi i osuszaniu bagien w rejonie moszawu Nahalal. W 1925 roku przyjechali do Afuli, która stanowiła centrum żydowskiego osadnictwa w Dolinie Jezreel. Oczekiwali tutaj na decyzję Żydowskiego Funduszu Narodowego w sprawie przyznania ziemi pod założenie nowej osady rolniczej. W międzyczasie dołączyli do nich członkowie innych grup osadniczych. W dniu 3 listopada 1926 roku grupa 15 pionierów zamieszkała w wykupionym zabytkowym budynku przy arabskiej wiosce Abu Szusza, zakładając w ten sposób kibuc Miszmar ha-Emek. Rok później przenieśli się do obecnej lokalizacji kibucu. Jego nazwę (w języku polskim "Strażnik Doliny") zaproponował Menachem Usyszkin. Miała ona przypominać rolę organizacji "Ha-Szomer Ha-Cair" w założeniu kibucu, ale jednocześnie odwoływać się do działalności żydowskiej organizacji samoobrony Ha-Szomer (pol. "Strażnik") w Dolinie Jezreel.
Początki istnienia kibucu były niezwykle ciężkie. Niewielka ilość ziemi była bardzo słabej jakości i wymagała pilnego osuszenie bagien. Brakowało również drogi prowadzącej do kibucu, a podczas zimy dojazd praktycznie był niemożliwy - okolica zamieniała się w wielkie błota. Wszystko to wpływało na pogorszenie warunków życia, przyczyniając się do licznych chorób i zniechęcając pionierów. W rezultacie ich liczba szybko spadła z 80 do zaledwie 12 osób (pozostali przenieśli się tymczasowo do pobliskiej Afuli). Na początku 1929 roku amerykański filantrop John Rockefeller zaplanował wizytę na stanowisku archeologicznym w Megiddo. Grupa z Afuli zawarła wówczas porozumienie z Żydowskim Funduszem Narodowym, i dzięki wsparciu finansowemu wybudowali drogę przebiegającą wzdłuż południowej krawędzi Doliny Jezreel. Prowadziła ona przy kibucu Miszmar ha-Emek oraz wzgórzu Tell Megiddo, umożliwiając dojazd od strony portowego miasta Hajfa. Poprawiło to sytuację kibucu, umożliwiając jego dalszy rozwój. W rejonie narastał jednak konflikt izraelsko-arabski, który był szczególnie silnie odczuwany w tej południowo-zachodniej części Doliny Jezreel. Arabowie z tutejszych wiosek Abu Szusza, al-Ghubaja at-Tahta i al-Ghubaja al-Fauka zdecydowanie odmawiali sprzedaży ziemi organizacjom syjonistycznym, oraz byli wrogo nastawieni wobec powstających w okolicy żydowskim osadom. Podczas arabskich zamieszek w Palestynie w 1929 roku, kibuc Miszmar ha-Emek został zaatakowany przez grupę około 200 Arabów. Kibuc ocalał jedynie dzięki interwencji brytyjskiej policji mandatowej, która zmusiła jednak mieszkańców do opuszczenia kibucu do czasu uspokojenia się sytuacji. Po dziesięciu dniach powrócili oni do zniszczonego kibucu - spalono stodołę oraz rozkradziono zapas drewna. Wydarzenia te wzbudziły dużo emocji i wzbudziły publiczną debatę nad bezpieczeństwem żydowskiej społeczności w Mandacie Palestyny. Pionierzy rozpoczęli wtedy budowę systemu obronnego - wieży obserwacyjnej i palisady obronnej. Dzięki temu, podczas arabskiego powstania w Palestynie (1936–1939) napastnicy mogli zaszkodzić jedynie okolicznym uprawom rolnym (w maju 1936 r. wielokrotnie podpalano okoliczne pola oraz las), sam kibuc oraz jego mieszkańcy byli bezpieczni. W konsekwencji tych wydarzeń, żydowska organizacja samoobrony Hagana podjęła decyzję o utworzeniu własnej bazy szkoleniowej, by podnosić kwalifikacje swoich kadr dowódczych. W ten sposób, przy położonym na zachód od kibucu Miszmar ha-Emek, gospodarstwie Dżo’ara powstał ośrodek szkoleniowy Hagany. W latach 1938-1948 przeszkolenie przeszło ponad tysiąc oficerów, którzy później tworzyli podstawy Sił Obronnych Izraela. Podczas II wojny światowej Brytyjczycy utworzyli w Dolinie Jezreel kilka ważnych baz wojskowych - w 1942 roku na południowy zachód od miejscowości Afula powstała baza lotnicza RAF Megiddo, a na północny zachód baza lotnicza RAF Ramat Dawid. Powstanie tych bazy wiązało się ze wzrostem znaczenia strategicznego całej doliny. W tym samym czasie Brytyjczycy przystąpili do formowania żydowskich kompanii szturmowych Palmach. W kwietniu 1942 roku właśnie w kibucu Miszmar ha-Emek zorganizowano pierwszy kurs sabotażu dla komandosów kompanii Palmach. Ćwiczenia odbywały się wśród położonych na zachód od kibucu zalesionych wzgórz Wyżyny Manassesa i w otoczeniu bazy Dżo’ara. Gdy rok później Brytyjczycy zrezygnowali ze współpracy z Żydami i skonfiskowali broń, członkowie Palmach zaatakowali brytyjski magazyn broni w Hajfie, przejmując znaczną część uzbrojenia. Została ona ukryta w pobliżu Miszmar ha-Emek.
Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Miszmar ha-Emek miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Następnie, w dniach od 4 do 14 kwietnia 1948 roku w okolicy doszło do bitwy o Miszmar ha-Emek. Dowodzeni przez Fauziego al-Kawukdżiego Arabowie po raz pierwszy użyli tutaj artylerii (było to 7 dział należących do syryjskiej armii). Dzięki brytyjskiej mediacji zdołano ewakuować wszystkie kobiety i dzieci z oblężonego kibucu. Pozostałe na miejscu siły żydowskiej Hagany zdołały odeprzeć arabski atak i utrzymały kibuc. Po pięciu dniach walk, jednostki Palmach zdołały przeprowadzić z rejonu Dżo’ara kontratak, przejmując inicjatywę i rozstrzygając losy bitwy na swoją korzyść. W całej bitwie obrońcy stracili 26 ludzi, i zajęli szereg okolicznych wiosek arabskich - w dniu 8 kwietnia 1948 al-Ghubaja al-Fauka i al-Ghubaja at-Tahta, a dzień później Abu Szusza. Izraelczycy w ten sposób zdominowali całą okolicę. Podczas I wojny izraelsko-arabskiej w dniu 24 grudnia 1948 roku kibuc zaatakowały cztery irackie samoloty. Ich piloci starali się zaatakować pobliską bazę lotniczą Ramat Dawid, jednak bomby zrzucili na Miszmar ha-Emek. Trafiony został główny budynek jadalni kibucu, w którym zginęły 4 osoby (w tym troje dzieci). Wydarzenie to ciężko odbiło się na mieszkańcach, którzy wciąż nie potrafili otrząsnąć się jeszcze z traumy arabskiego ataku sprzed ośmiu miesięcy. Po wojnie bardzo szybko odbudowano zniszczenia wojenne i przyjęto nowych imigrantów. W latach 70. XX wieku zawarto porozumienie o współpracy gospodarczej z pobliskim kibucem Galed.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka.
Gospodarka i infrastruktura.
Gospodarka kibucu opiera się na intensywnym rolnictwie i turystyce. Spółka "Tama Plastic Industry" jest efektem współpracy z kibucem Gal'ed. Głównym obszarem działalności jest produkcja opakowań dla potrzeb rolnictwa. Poza tym produkowane są trawniki dla przemysłu i gospodarstw domowych, wraz ze wszystkimi potrzebnymi akcesoriami. Firma "IDEA Information Systems" jest wiodącym międzynarodowym dostawcą zintegrowanych systemów oprogramowania komputerowego do ochrony i zarządzania archiwami, bibliotekami i muzeami. Spółka zyskała duże uznanie po opracowaniu w 2000 roku systemu dla Jad Waszem, a w 2003 roku dla Muzeum Izraela. W kibucu znajduje się przychodnia zdrowia, sklep wielobranżowy oraz warsztat mechaniczny.
Transport.
Z kibucu wyjeżdża się na północny wschód na drogę nr 66, którą jadąc na południowy wschód dojeżdża się do moszawu Midrach Oz, lub jadąc na północny zachód do kibucu Ha-Zore’a. W kierunku zachodnim prowadzi droga nr 6953 do kibucu En ha-Szofet na Wyżynie Manassesa.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu En ha-Szofet. W kibucu znajduje się ośrodek kultury z biblioteką, basen kąpielowy, sala sportowa oraz boisko do piłki nożnej.
Turystyka.
Przy kibucu znajduje się zbudowany w 1989 roku park rozrywki i pamięci Jaskinia Palmach. Jest on położony w ukryciu wśród drzew i krzewów typowych dla wzgórz Wyżyny Manassesa. Odtworzono tutaj atmosferę z czasów działalności jednostek Palmach. Specjalny park linowy zapewnia liczne atrakcje, a jednocześnie przypomina metody szkolenia komandosów. Organizowane są także wycieczki piesze po okolicy. Są tutaj także organizowane kursy szkoleniowe programu Gadna. W 2006 roku na położonym na zachodzie wzgórzu Giwat Ka’at (253 m n.p.m.) wzniesiono pomnik poświęcony pamięci poległym obrońcom kibucu. Centralne miejsce pomnika zajmuje wieża widokowa, z której roztacza się panorama na całą Dolinę Jezreel. Z kibucu można również organizować piesze lub rowerowe wycieczki do położonych na zachodzie wzgórz Wyżyny Manassesa. Obszar całej wyżyny stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309704" url="https://pl.wikipedia.org/wiki?curid=1309704" title="ORP Admirał Dickman">
ORP Admirał Dickman

ORP Admirał Dickman – polski okręt rzeczny Flotylli Pińskiej z okresu międzywojennego, o napędzie bocznokołowym, klasyfikowany jako statek uzbrojony. Przed II wojną światową przekształcony w okręt-cel; podczas kampanii wrześniowej wykorzystywany jako cel pozorny dla lotnictwa nieprzyjaciela. Nazwę otrzymał na cześć admirała Arenda Dickmanna. Przyjmuje się, że był to przebudowany rosyjski statek „Leon”. Według prawdopodobnej wersji był to jednak statek „Usierdnyj” („Усердный”), który w 1920 roku służył w polskiej Flotylli Pińskiej pod nazwami: H-2 i „Pancerny 2”.
Historia.
Pochodzenie i losy do 1921 roku.
ORP „Admirał Dickman” był rosyjskim holownikiem bocznokołowym, zdobytym podczas wojny polsko-bolszewickiej i zaadaptowanym w Polsce jako statek uzbrojony. Jego pochodzenie nie jest jednak pewne. Według utrwalonej wersji był to dawny statek „Leon”, co ma oparcie w rozkazie Szefa Kierownictwa Marynarki Wojennej z 14 kwietnia 1922 roku, przydzielającym statek „Leon” do Flotylli Pińskiej pod nazwą „Admirał Dickman”.
Holownik rzeczny „Leon”(do 1910 roku „Graf Totleben”), został zbudowany w Rosji w 1886 roku w stoczni Radnica dla armatorów I. Galperna i M. Shafira z Pińska. Napędzany był maszyną parową o mocy 180 KM. „Leon” w 1919 roku został zarekwirowany przez władze bolszewickie i wcielony do Flotylli Prypeckiej. Od października 1919 roku służył we Flotylli Dnieprzańskiej. Był uzbrojony w dwa działa kalibru 75 mm i 6 karabinów maszynowych. Brał udział w wojnie z Polską. Został zdobyty 5 marca 1920 roku przez żołnierzy polskiego 22. Pułku Piechoty w zamarzniętym porcie w Mozyrzu, po czym po remoncie wcielono go 1 maja 1920 roku do Flotylli Pińskiej pod oznaczeniem H-3 (H od holowniczy). W tym czasie uzbrojony był w 4 karabiny maszynowe i używany do transportu na linii frontu. Od 10 lipca uczestniczył w walkach. 20 lub 21 lipca 1920 roku został samozatopiony na Prypeci koło Kaczanowicz podczas odwrotu wojsk polskich, z uwagi na niemożność wycofania. Podniesiony przez Sowietów, ponownie samozatopiony podczas ich odwrotu w sierpniu 1920 roku koło Mostów Wolańskich. Powtórnie wydobyty w 1921 roku (prawdopodobnie w kwietniu) przez Pogotowie Techniczne Marynarki Wojennej, z przełamanym kadłubem i dziurą na rufie po wybuchu, oddany został Ministerstwu Robót Publicznych.
Zdaniem Jana Bartelskiego, prawdopodobnie w rzeczywistości jako „Admirał Dickman” wszedł jednak do służby statek „Usierdnyj”, gdyż „Leon” w 1929 roku nadal był wymieniany jako niewyremontowany, we władaniu instytucji cywilnej, a „Usierdnyj” dokładnie odpowiada wymiarom podawanym dla „Dickmana” („Leon” miał długość 42,5 m).
Statek „Usierdnyj” zbudowano w 1916 roku. Został zdobyty 6 marca 1920 roku przez polskie wojsko na Prypeci koło Jurewicz i wcielony 4 kwietnia 1920 roku do Flotylli Pińskiej pod oznaczeniem H-2. W lipcu 1920 roku przekształcono go w statek uzbrojony „Pancerny 2”. Podczas polskiego odwrotu 21 lipca 1920 roku został spalony na mieliźnie na Prypeci koło Kaczanowicz. Następnie również podniesiony przez Sowietów, odholowany w rejon Mostów Wolańskich i samozatopiony tam w sierpniu 1920 roku, po czym wydobyty przez Pogotowie Techniczne Marynarki Wojennej. Opisany był wówczas jako będący w złym stanie, z wygiętymi burtami od pożaru, spalonym pokładem i nadbudówkami. Został przeznaczony do sprzedaży na przetargu materiału zdobycznego i demobilizowanego 25 września 1922 roku. Zdaniem Bartelskiego, prawdopodobnie został następnie przejęty lub zakupiony przez Marynarkę Wojenną zamiast „Leona”. Przy tym, w oficjalnych dokumentach polskich podawano, że „Admirał Dickman” był zbudowany w 1916 roku, co odpowiada „Usierdnemu”.
Służba po 1922 roku jako Admirał Dickman.
Na skutek rozkazu z 1922 roku, ORP „Admirał Dickman” wszedł do polskiej służby we Flotylli Pińskiej, klasyfikowany początkowo jako statek pancerny (mimo braku opancerzenia). Później określany był jako statek uzbrojony. W 1926 roku okręt został poddany modernizacji w Warsztatach Portowych Marynarki Wojennej w Pińsku, polegającej na kompletnej przebudowie z wymianą elementów konstrukcji na nowe. Wymieniono także kocioł i parową maszynę sterową. Zmieniono uzbrojenie z dwóch dział morskich kalibru 47 mm i trzech ciężkich karabinów maszynowych na dwie armaty wz. 1897 kalibru 75 mm w dużych maskach ochronnych i cztery ciężkie karabiny maszynowe. W skład uzbrojenia wchodziły też miny rzeczne typu Rybka. Okręt zaadaptowano do celów sztabowych. Z porównania zdjęć jednak wynika, że po uzbrojeniu w armaty 75 mm okręt miał zredukowane nadbudówki. Od sierpnia 1927 roku służył jako okręt dowódcy dywizjonu oraz Oddziału Łączności. Ponadto, do 31 sierpnia 1928 roku służył jako okręt dowódcy Flotylli i podczas ćwiczeń był na nim zaokrętowany jej dowódca Witold Zajączkowski. Mieściła się też na nim przychodnia lekarska, do czasu zaadaptowania statku „Generał Sosnkowski” na szpitalny w latach 30. Oddziałowi Łączności podlegała grupa kutrów meldunkowych. Według M. Borowiaka, w 1935 roku statek przezbrojono w dwa przeciwlotnicze nkm 13,2 mm i dwa ckm 7,92 mm.
W 1937 roku okręt został wycofany ze służby i rozbrojony, a następnie wykorzystywany jako okręt-cel do ćwiczeń artylerii (według innych publikacji, został wycofany jesienią 1938 roku). Jesienią 1938 roku, na skutek napięcia w stosunkach z ZSRR związanego z zajęciem Zaolzia, na wypadek wojny dawny „Admirał Dickman” był wytypowany do zatopienia na Prypeci w rejonie granicy w celu zablokowania toru wodnego. Po wybuchu wojny na okręcie umieszczono manekiny załogi i atrapy uzbrojenia przeciwlotniczego w celu ściągania ataków lotniczych. W dniach 14 i 16 września był obiektem nieskutecznych bombardowań przez niemieckie lotnictwo. 18 września, po inwazji ZSRR, został odholowany w kierunku granicy i osadzony na mieliźnie przy Przewozie Łachewskim. Po zakończeniu działań Sowieci wydobyli jednostkę i przeholowali do Pińska, gdzie rozpoczęto prace remontowe, nie ukończone do ataku niemieckiego w 1941 roku. Dalsze losy okrętu są nieznane.
Projektowany okręt Admirał Dickman (II).
W pięcioletnim programie modernizacyjnym Flotylli Rzecznej z września 1936 roku zaplanowano budowę trzech nowych okrętów dowodzenia dywizjonami flotylli, o napędzie silnikami Diesla. Pierwszy miał być zbudowany w roku budżetowym 1939/40, a pozostałe w latach kolejnych. Ich plany zaczęło opracowywać Biuro Konstrukcyjne Warsztatów Portowych Marynarki Wojennej w Pińsku w 1938 roku. W kwietniu 1939 roku Warsztatom zlecono budowę dwóch takich okrętów, za sumę 500 000 zł, i przed wojną, w bliżej nieznanym czasie, położono ich stępki, lecz nie zostały zbudowane przed wybuchem wojny. Według rysunku sporządzonego po wojnie przez kierownika Biura Konstrukcyjnego inż. Piotra Podkowicza, pierwszy miał otrzymać nazwę „Admirał Dickman”. 
Projekt zakładał wymiary jednostki: długość na linii wodnej 24,4 m, szerokość na owrężu 4 m (zwiększoną następnie do 4,25 m), zanurzenie 52 cm. Wyporność projektowa miała wynosić 34,9 t, następnie zwiększone do 37,5 t. Przewidywano osiąganie prędkości 18 km/h.
Publikacje nie wskazują wprost rodzaju pędnika; według próby rekonstrukcji, były nim śruby (nie były to już statki bocznokołowe). Według rysunku inż. Podkowicza, przewidywał on uzbrojenie w postaci armaty przeciwlotniczej 40 mm Bofors w półwieży, dwóch ciężkich karabinów maszynowych 7,92 mm i podwójnego przeciwlotniczego nkm 13,2 mm; nie jest jednak jasne, czy okręt mógłby przenosić całe proponowane uzbrojenie.

</doc>
<doc id="1309706" url="https://pl.wikipedia.org/wiki?curid=1309706" title="En ha-Szofet">
En ha-Szofet

En ha-Szofet (hebr. עין השופט; ang. En HaShofet, lub także Ein HaShofet; pol. "Źródło Sędziego") – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc En ha-Szofet jest położony na wysokości od 250 do 280 metrów n.p.m. w północno-wschodniej części Wyżyny Manassesa, która oddziela Dolinę Jezreel od równiny przybrzeżnej, na północy Izraela. Na wschód od kibucu rozciągają się zalesione wzgórza, pomiędzy którymi przebiega wadi strumienia Gachar. Natomiast tereny położone na północ, południe i zachód od kibucu są uprawiane rolniczo i łagodnie opadają ku zachodowi. Na południe od osady znajdują się źródła strumienia Raz, na południowym zachodzie są źródła strumienia Nachal Dalijja, a na północnym zachodzie źródła strumienia Szelef. W otoczeniu En ha-Szofet znajduje się miejscowość Ma’ale Iron, kibuce Dalijja, Ramot Menasze, Ramat ha-Szofet, Miszmar ha-Emek, Megiddo i Galed, oraz moszaw Midrach Oz. Na południowy wschód od osady są tereny szkoleniowe bazy szkoleniowa Gadna Dżo’ara.
En ha-Szofet jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w miejscu tym znajdowały się pola należące do arabskiej wioski Dalijat ar-Rauha. W wyniku I wojny światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 30. XX wieku żydowskie organizacje syjonistyczne zaczęły wykupywać grunty na Wyżynie Manassesa.
Mniej więcej w tym samym czasie – w 1932 roku – zawiązała się grupa założycielska przyszłego kibucu En ha-Szofet. W jej skład weszli żydowscy imigranci z Polski i Ameryki Północnej, którzy byli członkami młodzieżowej organizacji syjonistycznej Ha-Szomer Ha-Cair. Przez pierwszych pięć lat mieszkali oni w kolonii Hadera, gdzie przechodzili szkolenie rolnicze i zdobywali potrzebnego doświadczenia. W 1937 roku udali się na północ i w dniu 5 lipca założyli swój własny kibuc na Wyżynie Manassesa. Został on nazwany En ha-Szofet (pol. "Wiosna Sędziego") na cześć sędziego Sądu Najwyższego Stanów Zjednoczonych Louisa Brandeis (był pierwszym Żydem na tym stanowisku). Początkowo osada znajdowała się na wzgórzu Giwat Dżo’ara, na wschód od obecnego kibucu. Rok później przeniesiono go do obecnej lokalizacji. Była to typowa żydowska osada rolniczo-obronna, która posiadała wieżę obserwacyjną i obronną palisadę. Mieszkańcy kibucu poza pracą pełnili także obowiązki obrony osiedla. Podczas arabskiego powstania w Palestynie (1936–1939) kibuc był wielokrotnie atakowany przez arabskie milicje. Na początku kwietnia 1938 roku zamordowanych zostało dwóch mieszkańców En ha-Szofet. Od 1938 roku na wzgórzu Dżo’ara powstała główna baza szkoleniowa żydowskiej organizacji paramilitarnej Hagana. Lokalizacji tej sprzyjało izolowane położenie i stosunkowo niewielka obecność brytyjskich sił policyjnych w okolicy. Bardzo szybko powstała tutaj szkoła oficerów i instruktorów wojskowych Hagany. W latach 1938-1948 przeszkolenie przeszło ponad tysiąc oficerów, którzy później tworzyli podstawy Sił Obronnych Izraela.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc En ha-Szofet miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. W styczniu 1948 roku syjonistyczny działacz Josef Weitz wezwał do usunięcia mieszkańców z arabskich wiosek Dalijat ar-Rauha i al-Butajmat. W dniu 1 marca 1948 roku wioski zajęły siły żydowskiej Hagany i Irgunu. Wysiedlono wtedy ich mieszkańców. W dniu 4 kwietnia siły Arabskiej Armii Wyzwoleńczej zaatakowały pobliski kibuc Miszmar ha-Emek, rozpoczynając dziesięciodniową bitwę o Miszmar ha-Emek. Żydzi po odparciu napaści, zdołali przejść do kontrataku i 14 kwietnia zdobyli Dalijat ar-Rauha. Na początku czerwca wyburzono domy, aby w ten sposób uniemożliwić Arabom powrót do wsi. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój kibucu En ha-Szofet.
W latach 1950–1967 tutejsza baza wojskowa Dżo’ara pełniła funkcję podstawowego ośrodka szkoleniowego Brygady Golani, a w 1970 roku przekształcono ją w ośrodek rekrutacji żołnierzy, w którym odbywało się podstawowe szkolenie praktyczne. W tym celu wykorzystywane są tereny ćwiczebne położone na południe od kibucu. Do bazy docierały grupy młodych Żydów z całego świata, którzy przechodzili szkolenie wojskowe. Nigdy nie zostali oni członkami Sił Obronnych Izraela, jednak poznawali dyscyplinę i praktyczną obsługę broni, a przy okazji zwiedzali Ziemię Izraela. Program ten był finansowany przez Agencję Żydowską. Sam kibuc jest rozbudowywany o nowe domy mieszkalne.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, hodowli bydła i drobiu. Pola uprawne zajmują powierzchnię 4000 hektarów, na których uprawia się pszenicę, bawełnę, oraz trawy i rośliny motylkowe na siano. Najważniejszą częścią sadu owocowego jest plantacja awokado, która zajmuje powierzchnię 360 akrów. Poza tym uprawia się śliwy, jabłonie, brzoskwinie, grusze i winorośl. Hodowla bydła koncentruje się na produkcji mlecznej. Stodoła liczy około 270 krów, które produkują około 3 mln litrów mleka rocznie. Druga stodoła licząca 750 krów jest nastawiona na produkcję mięsa. Każdego roku sprowadzanych jest około 1500 sztuk cieląt z Australii, Polski i innych krajów. Każde ciele jest tuczone przez pół roku, zanim przejdzie do rzeźni. Ferma drobiu daje produkcję 2300 ton mięsa rocznie. Drugą ważną gałęzią lokalnej gospodarki jest przemysł. Zakład "Mivrag Cold Forming Technology" jest światowej klasy dostawcą części samochodowych, głównie dla przemysłu motoryzacyjnego w Stanach Zjednoczonych. Odbiorcami części są między innymi General Motors, Volkswagen, Delphi Corporation i Opel. Firma "Ein Hashofet Electric Industries" produkuje systemy oświetleniowe. Współpracuje ona z fabryką w Europie, dzięki czemu mogła poszerzyć rynki zbytu. Ponadto zakład posiada linię produkcyjną przeznaczoną dla europejskiego przemysłu motoryzacyjnego. Trzecim tutejszym zakładem jest "MAG", który produkuje podzespoły mechaniczne i elektromechaniczne dla przemysłu motoryzacyjnego. W kibucu znajduje się przychodnia zdrowia, sklep wielobranżowy oraz warsztat mechaniczny.
Transport.
Z kibucu wyjeżdża się na północ na drogę nr 6953, którą jadąc na wschód dojeżdża się do kibucu Miszmar ha-Emek i drogi nr 66 w Dolinie Jezreel. Jadąc drogą nr 6953 na zachód, dojeżdża się do skrzyżowania z drogą nr 6954 (prowadzi na północ do kibucu Ramat ha-Szofet) i dalej do skrzyżowania z drogą nr 672 przy kibucu Dalijja. Jadąc drogą nr 672 na południe dojeżdża się do kibucu Galed, lub jadąc na północ do wiosek komunalnych En ha-Emek i Eljakim oraz węzła drogowego z drogą ekspresową nr 70.
Edukacja i kultura.
Kibuc utrzymuje przedszkole. Znajduje się tutaj także szkoła podstawowa i szkoła średnia, do których są dowożone dzieci z okolicznych wiosek. Przy kibucu organizowane są kursy języka hebrajskiego ("ulpan") dla imigrantów żydowskich z całego świata. W kibucu znajduje się ośrodek kultury z biblioteką. Przy bazie wojskowej Dżo’ara mieści się Muzeum Dżo’ara. Prezentuje ono historię organizacji wojskowych kursów szkoleniowych Hagany. Przypomina sylwetki najsłynniejszych izraelskich dowódców, którzy właśnie tutaj przechodzili szkolenie: Jicchak Sade, Jigal Allon, Mosze Dajan, Icchak Rabin, Me’ir Amit i Uzi Narkiss. W muzeum zgromadzono liczne pamiątki z tamtego okresu. Z obiektów sportowych w kibucu jest basen kąpielowy, sala sportowa z siłownią oraz boisko do piłki nożnej.
Turystyka.
Kibuc jest dobrym punktem wyjściowym do pieszych wycieczek po okolicznych wzgórzach. Obszar całej Wyżyny Menassesa stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne. Szczególnym miejscem jest położone na wschodzie wzgórze Dżo’ara. Rozciągające się za nim wzgórza są zalesione - znajdują się tutaj lasy "Ja’ar Ha-Zorea" i "Ja’ar Ramot Manassesa". Wytyczono tutaj ścieżki edukacyjne oraz trasy rowerowe. W najciekawszych miejscach wybudowano miejsca piknikowe. Na południowy wschód od kibucu znajdują się jaskinie, w których odkryto pozostałości starożytnej nekropolii z ludzkimi szczątkami. Tereny bardziej na południe są wykorzystywane do jazdy samochodami terenowymi. Okresowo poruszanie się po tym obszarze jest ograniczone przez ćwiczenia lub szkolenia wojskowe, gdyż znajduje się tutaj duży poligon wojskowy, a dalej na południu jest strzelnica.

</doc>
<doc id="1309707" url="https://pl.wikipedia.org/wiki?curid=1309707" title="Ramot Menasze">
Ramot Menasze

Ramot Menasze (hebr. רמות מנשה; ang. Ramot Menashe; pol. "Wzgórza Manassesa") – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Ramot Menasze jest położony na wysokości od 160 do 180 metrów n.p.m. w środkowej części Wyżyny Manassesa, na północy Izraela. Tutejszy teren opada w kierunku zachodnim, natomiast sam kibuc znajduje się na zboczu wzniesienia pomiędzy dwoma wadi. Po stronie północnej przepływa strumień Moed, który na zachodzie wpada do strumienia Menasze. Po stronie południowej przepływa strumień Szelef, który wpada do strumienia Nachal Dalijja. Wszystkie one łączą się z sobą w Wadi Milk na zachód od kibucu. Okoliczne wzgórza są częściowo zalesione, a częściowo wykorzystywane do upraw rolniczych lub pod pastwiska. W jego otoczeniu znajdują się kibuce Dalijja, Galed, Ramat ha-Szofet i En ha-Szofet, moszawy Giwat Nili, Ammikam, Bat Szelomo, Ofer, Kerem Maharal i Eljakim, oraz wieś komunalna En ha-Emek. Na północny zachód od kibucu znajduje się elektrownia Chaggit, a na północy baza wojskowa Eljakim.
Ramot Menasze jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowała się arabska wieś Dalijat ar-Rauha. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 30. XX wieku żydowskie organizacje syjonistyczne zaczęły wykupywać grunty na Wyżynie Manassesa. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Dalijat ar-Rauha miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. W styczniu 1948 roku syjonistyczny działacz Josef Weitz wezwał do usunięcia mieszkańców z arabskich wiosek Dalijat ar-Rauha i al-Butajmat. W dniu 1 marca 1948 roku wioski zajęły siły żydowskiej Hagany i Irgunu. Wysiedlono wtedy ich mieszkańców. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy rozwój osadnictwa żydowskiego na Wyżynie Manassesa.
Grupa założycielska kibucu zawiązała się w 1946 roku we Włoszech. W jej skład weszli młodzi Żydzi ocaleni z Holocaustu. W większości byli to członkowie młodzieżowej organizacji syjonistycznej Ha-Szomer Ha-Cair z Polski. W dniu 18 maja 1946 roku przyjechali do Mandatu Palestyny i zamieszkali w kibucach Dalijja i En ha-Szofet na Wyżynie Manassesa. Uczyli się oni tutaj rolnictwa i zdobywali potrzebnego doświadczenia. W dniu 29 lipca 1948 roku założyli własny kibuc, którego nazwę zapożyczyli od Wyżyny Manassesa. Warunki życia w kibucu początkowo były niezwykle ciężkie. Pierwszych 64 pionierów mieszkało w prowizorycznych namiotach i szałasach, bez wody i prądu elektrycznego. Okoliczne pola były nieurodzajne, i mieszkańcy ciężko pracowali przy usuwaniu z nich kamieni. Aby utrzymać się, część mieszkańców zatrudniała się przy projektach zalesiania realizowanych przez Żydowski Fundusz Narodowy lub w innych miejscach poza kibucem. W 1950 roku zostali wzmocnieni grupą 30 imigrantów z Chile i Urugwaju. Proces ich asymilacji przebiegł bardzo szybko, dzięki czemu kibuc odniósł duże wzmocnienie. W 1955 roku przyjechało kolejnych 23 imigrantów z Urugwaju, a w 1962 roku grupa 31 osób z młodzieżowej organizacji "Eszet". W kolejnych latach osiedlali się tutaj imigranci z Argentyny, Brazylii i Kuby. W latach 90. XX wieku osada znalazła się w kryzysie gospodarczym, w wyniku czego na początku XXI wieku przeprowadzono częściową prywatyzację. W 2007 roku wybudowano nowe osiedle mieszkaniowe.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie i hodowli drobiu oraz bydła mlecznego. Uprawy polne koncentrują się na bawełnie i kukurydzy. Obora liczy około 250 krów i produkuje 2,8 mln litrów mleka rocznie. Farma drobiu produkuje poza jajkami około 420 ton mięsa rocznie. Sad zajmuje powierzchnię ponad 60 hektarów i koncentruje się na awokado. Głównym źródłem utrzymania jest spółka "Arad Ltd.", która specjalizuje się w produkcji wodomierzy. W kibucu jest przychodnia zdrowia, sklep wielobranżowy, zakład kosmetyczny oraz warsztat mechaniczny.
Na zachód od kibucu, w wadi strumienia Szelef znajduje się wylot podziemnego tunelu wodociągu Mekorot, który doprowadza wodę z Jeziora Tyberiadzkiego do położonej na południu kraju pustyni Negew. Tunel ma średnicę około 3,5 metra i długość około 7 km. Wlot do tunelu znajduje się przy strumieniu Gachara w Dolinie Jezreel (pomiędzy kibucami Ha-Zore’a i Miszmar ha-Emek). Został on wybudowany w 2008 roku.
Transport.
Z kibucu wyjeżdża się na północny wschód drogą nr 6954, którą dojeżdża się do skrzyżowania z drogą nr 672 przy kibucu Ramat ha-Szofet. Drogą nr 672 jadąc na południe dojeżdża się do skrzyżowania z drogą nr 6953 (prowadzi na wschód do kibucu En ha-Szofet) i dalej do kibucu Dalijja, lub na północ do wsi komunalnej En ha-Emek i moszawu Eljakim, oraz węzła drogowego z drogą ekspresową nr 70. Na zachód od kibucu przebiega autostrada nr 6, brak jednak możliwości bezpośredniego wjazdu na nią (wjazd z drogi ekspresowej nr 70).
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu En ha-Szofet. W kibucu jest ośrodek kultury z biblioteką, basen pływacki, sala sportowa z siłownią, oraz boisko do piłki nożnej.
Turystyka.
W kibucu zrozumiano walory turystyczne okolicy i podjęto szereg inwestycji zmierzających do rozwoju branży turystycznej. Istnieje możliwość wynajęcia tutaj pokoi noclegowych. Niewielka stadnina koni umożliwia przejażdżki konne wśród stad owiec. Położone na południu wadi strumienia Szelef jest porośnięte bujną roślinnością. W 2013 roku przeprowadzono tam prace porządkowe, udostępniając małe jeziorka oraz niewielki naturalny basen. Są to popularne miejsca wycieczkowe, gdzie w upalne dni można znaleźć ochłodę. W cieniu drzew wystawiono ławki. W 2000 roku utworzono Rezerwat przyrody Nachal Tut, który chroni roślinność oraz źródła i koryto rzeki Nachal Tut. Rezerwat zajmuje powierzchnię 396 hektarów. Tuż obok, w 2008 roku utworzono Rezerwat przyrody Nachal Dalijja, który chroni dorzecze strumienia Dalijja pomiędzy kibucem Dalijja i moszawem Bat Szelomo. Rezerwat zajmuje powierzchnię prawie 800 hektarów, na której ochronie podlega różnorodna roślinność. Obszar całej Wyżyny Menassesa stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309710" url="https://pl.wikipedia.org/wiki?curid=1309710" title="Ramat ha-Szofet">
Ramat ha-Szofet

Ramat ha-Szofet (hebr. רמת השופט; ang. Ramat HaShofet; pol. "Wzgórze Sędziego") – kibuc położony w Samorządzie Regionu Megiddo, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Ramat ha-Szofet jest położony na wysokości od 220 do 250 metrów n.p.m. w północnej części płaskowyżu Wyżyny Manassesa na północy Izraela. Osada znajduje się na północnym zboczu wzgórza, które stromo obniża się w kierunku północnym do wadi strumienia ha-Szofet. Wśród położonych na wschodzie zalesionych wzgórz wije się wadi strumienia Gahar. Oba te strumienie spływają w kierunku wschodnim do Doliny Jezreel. Natomiast na południowy zachód od kibucu znajdują się źródła strumienia Szelef, który płynie w kierunku zachodnim do strumienia Nachal Dalijja i spływa na równinę przybrzeżną Izraela. Tereny wokół kibucu są wykorzystywane rolniczo. W jego otoczeniu znajduje się miasto Jokne’am, kibuce Ha-Zore’a, Miszmar ha-Emek, En ha-Szofet, Dalijja i Ramot Menasze, moszawy Jokne’am, moszawu Eljakim, oraz wioska komunalna En ha-Emek. Na północny zachód od kibucu jest elektrownia Chaggit.
Ramat ha-Szofet jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej istniała arabska wioska Ar-Rihanija. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. Umożliwiło to w kolejnych latach rozwój osadnictwa żydowskiego w Palestynie. W takich okolicznościach, w latach 30. XX wieku żydowskie organizacje syjonistyczne zaczęły wykupywać pierwsze grunty na Wyżynie Manassesa. Arabowie z wiosek położonych w tej okolicy byli bardzo niechętni rozwojowi żydowskiego osadnictwa i nie wyrażali zgody na sprzedaż ziemi. Pomimo to, w 1937 roku powstał kibuc En ha-Szofet, a w 1939 roku kibuc Dalijja. W konsekwencji arabskiego powstania w Palestynie (1936–1939) żydowska organizacja paramilitarna Hagana utworzyła w ich sąsiedztwie ośrodek szkoleniowy Dżo’ara. Lokalizacji tej sprzyjało izolowane położenie i stosunkowo niewielka obecność brytyjskich sił policyjnych w okolicy. W latach 1938-1948 przeszkolenie przeszło ponad tysiąc oficerów, którzy później tworzyli podstawy Sił Obronnych Izraela. Podczas II wojny światowej Brytyjczycy wzmocnili swoją współpracę z Haganą, tworząc i szkoląc kompanie szturmowe Palmach. W pobliskim kibucu Miszmar ha-Emek w kwietniu 1942 roku zorganizowano pierwszy kurs sabotażu dla komandosów Palmach. Ćwiczenia odbywały się wśród wzgórz Wyżyny Manassesa i w otoczeniu bazy Dżo’ara. W ten sposób, cały ten obszar był mocno zdominowany przez Żydów i silnie kontrolowany przez Haganę. W takich okolicznościach, w dniu 2 listopada 1941 roku utworzono kibuc Ramat ha-Szofet.
Grupa założycielska tego kibucu składała się z żydowskich imigrantów z Polski, Litwy, Węgier i Bułgarii. Byli to młodzi ludzie związani z młodzieżową organizacją syjonistyczną Ha-Szomer Ha-Cair. Po przybyciu do Mandatu Palestyny zamieszkali w Rechowot i Ra’ananna, gdzie przeszli oni szkolenie rolnicze oraz zdobyli potrzebne doświadczenie. Po przyjechaniu na Wyżynę Manassesa założyli swój własny kibuc Ramat ha-Szofet (pol. "Wzgórze Sędziego"), który nazwali na cześć amerykańskiego sędziego Juliana Williama Mack’a. Był on pochodzenia żydowskiego i bardzo mocno wspierał idee syjonizmu, popierając osadnictwo żydowskie w Palestynie. Początki istnienia kibucu były niezwykle ciężkie. Większość okolicznych gruntów była położona na zboczach wzgórz, była słaba i pokryta grubą warstwą kamieni, przez co nie nadawała się do działalności rolniczej. Pionierzy oczyszczali niewielkie kawałki ziemi, na których tworzyli ogródki warzywne. Dopiero z czasem można było rozwinąć normalną działalność rolniczą.
Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Ramat ha-Szofet miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Następnie, w dniach od 4 do 14 kwietnia 1948 roku w okolicy doszło do bitwy o Miszmar ha-Emek. Po pięciu dniach walk, jednostki Palmach zdołały przeprowadzić z rejonu Dżo’ara kontratak, przejmując inicjatywę i rozstrzygając losy bitwy na swoją korzyść. Następnie w dniu 30 kwietnia 1948 roku siły żydowskie zajęły i wysiedliły sąsiednią wioskę Ar-Rihanija. Po wojnie jej ziemie przejął kibuc Ramat ha-Szofet. W wyniku I wojny izraelsko-arabskiej Izraelczycy przejęli kontrolę nad całym obszarem Wyżyny Manassesa, stwarzając dogodne warunki dla dalszego rozwoju tutejszych osad rolniczych. Lata 70. XX wieku były szczytowym momentem rozwoju kibucu Ramat ha-Szofet. W latach 90. XX wieku kibuc przeszedł kryzys gospodarczy, w wyniku czego w 2003 roku przeprowadzono częściową prywatyzację. W latach 2009-2010 w północnej części osady wybudowano nowe osiedle mieszkaniowe. W 2012 roku rozpoczęto budowę dwóch kolejnych osiedli.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na rolnictwie, sadownictwie, hodowli bydła mlecznego i fermie drobiu. Obora daje rocznie ponad 3 mln litrów mleka. Ferma drobiu produkuje poza jajkami ponad 2 tys. ton mięsa rocznie. Sad koncentruje się na uprawach awokado, migdałowców i oliwek. Firma "Polygal" jest światowym liderem w produkcji płyt osłonowych i dachowych z poliwęglanów, oraz materiały konstrukcyjne z polipropylenu. Firma "Keter Plastic Ltd." produkuje różnorodne sprzęty wykończenia wnętrz domów. W kibucu jest przychodnia zdrowia, sklep wielobranżowy oraz warsztat mechaniczny.
Transport.
Z kibucu wyjeżdża się na południe na drogę nr 6954, którą jadąc na południe dojeżdża się do skrzyżowania z drogą nr 6953 przy kibucu En ha-Szofet, lub jadąc na zachód do skrzyżowania z drogą nr 672 lub dalej do kibucu Ramot Menasze. Drogą nr 6953 można dojechać do położonego na wschodzie kibucu Miszmar ha-Emek i drogi nr 66. Natomiast drogą nr 672 można dojechać na południe do kibucu Dalijja, lub na północny wschód do wioski komunalnej En ha-Emek i moszawu Eljakim oraz węzła drogowego z drogą ekspresową nr 70. Na zachód od kibucu przebiega autostrada nr 6, brak jednak możliwości bezpośredniego wjazdu na nią (wjazd z drogi ekspresowej nr 70).
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej i średniej w kibucu En ha-Szofet. W kibucu znajduje się ośrodek kultury z biblioteką, oraz niewielkie muzeum prezentujące historię rozwoju osady. Z obiektów sportowych jest basen kąpielowy oraz sala sportowa z boiskiem do koszykówki. Przy kibucu znajduje się siedziba władz administracyjnych Samorządu Regionu Megiddo.
Turystyka.
Przy kibucu jest wioska turystyczna "Góra Karmel", w której można wynająć pokoje noclegowe i zjeść posiłek w restauracji. Oferta turystyczno-rekreacyjna jest bogata i zawiera między innymi piesze wycieczki z przewodnikiem po okolicy. Położone na południowym zachodzie wadi strumienia Szelef jest porośnięte bujną roślinnością. W 2013 roku przeprowadzono tam prace porządkowe, udostępniając małe jeziorka oraz niewielki naturalny basen. Są to popularne miejsca wycieczkowe, gdzie w upalne dni można znaleźć ochłodę. W cieniu drzew wystawiono ławki. Z kibucu można również organizować piesze lub rowerowe wycieczki do położonych na zachodzie wzgórz Wyżyny Manassesa. Obszar całej wyżyny stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309715" url="https://pl.wikipedia.org/wiki?curid=1309715" title="Grand Prix Europy 1983">
Grand Prix Europy 1983

Grand Prix Europy 1983 (oryg. John Player Grand Prix of Europe) – 14. runda Mistrzostw Świata Formuły 1 w sezonie 1983, która odbyła się 25 września 1983, po raz pierwszy na torze Brands Hatch.
35. Grand Prix Europy, pierwsze zaliczane do Mistrzostw Świata Formuły 1.

</doc>
<doc id="1309716" url="https://pl.wikipedia.org/wiki?curid=1309716" title="Eljakim">
Eljakim

Eljakim (hebr. אליקים; ang. Elyaqim, lub także Eliakim) – moszaw położony w Samorządzie Regionu Megiddo, w Dystrykcie Północnym, w Izraelu.
Położenie.
Moszaw Eljakim jest położony na wysokości od 210 do 240 metrów n.p.m. na północnej krawędzi Wyżyny Manassesa, u podnóża masywu Góry Karmel na północy Izraela. Okoliczny teren wznosi się ku położonym na północy wysokim zalesionym wzgórzom masywu Góry Karmel, które wznoszą się tutaj na wysokość 323 metrów n.p.m. Jest to obszar tak zwanego Wadi Milk. Przebiega tędy dział wód. Po stronie wschodniej wznoszą się wzgórza Wyżyny Manassesa, pomiędzy którymi wiją się wadi strumieni Jokne’am, Sanin i ha-Sznajim (spływają one do Doliny Jezreel). Po stronie północno-zachodniej teren łagodnie opada do wadi strumienia Maharal, natomiast na południe od kibucu są źródła strumieni Nachal Tut i Boded (spływają one na równinę przybrzeżną Izraela). Część okolicznych terenów jest wykorzystywana jako sady, gaje, uprawy rolnicze lub pastwiska. W jego otoczeniu znajduje się miasto Jokne’am, miejscowość Dalijat al-Karmil, kibuce Ramat ha-Szofet i Dalijja, Ramot Menasze, moszawy Bat Szelomo, Ofer i Kerem Maharal, wieś komunalna En ha-Emek, oraz arabska wieś Ajn Haud. Na zachód od wsi jest baza wojskowa Eljakim, a na południowym zachodzie jest elektrownia Chaggit.
Eljakim jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowała się arabska wieś Umm az-Zinat. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 30. XX wieku żydowskie organizacje syjonistyczne zaczęły wykupywać grunty na Wyżynie Manassesa. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Umm az-Zinat miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. W dniach 4-14 kwietnia 1948 roku doszło do bitwy o Miszmar ha-Emek, w wyniku której siły żydowskiej Hagany zajęły i wysiedliły szereg pobliskich wiosek arabskich. Około 28 kwietnia mieszkańcy wsi Umm az-Zinat w obawie przed pogromem upuścili swoje domy. Na samym początku I wojny izraelsko-arabskiej w dniu 15 maja 1948 roku siły Hagany zajęły opuszczoną wieś Umm az-Zinat. W kolejnych dniach zniszczono jej domy. Umożliwiło to dalszy rozwój żydowskiego osadnictwa w rejonie.
Współczesny moszaw został założony w 1949 roku przez żydowskich imigrantów z Jemenu. Jego nazwę zaczerpnięto od biblijnego króla Eliakima. Niedostatek ziemi rolnej spowodował, że mieszkańcy moszawu zaczęli stopniowo odchodzić od pracy w rolnictwie, decydując się na dojeżdżanie do pobliskich stref przemysłowych. Z tego powodu w 1970 roku moszaw przekształcono w wieś komunalną, jednak w 2008 roku dokonano kolejnej restrukturyzacji i powrócono do moszawu.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest mieszana - świecka i religijna:
Gospodarka i infrastruktura.
Większość mieszkańców dojeżdża do pracy w pobliskich strefach przemysłowych. Pozostała część utrzymuje się z rolnictwa. W moszawie jest przychodnia zdrowia, sklep wielobranżowy oraz warsztat mechaniczny.
Transport.
Z moszawu wyjeżdża się na północny wschód na drogę nr 672, którą jadąc na południowy wschód dojeżdża się do skrzyżowania z drogą prowadzącą na północny wschód do miasta Jokne’am, a następnie do wsi komunalnej En ha-Emek. Natomiast jadąc drogą nr 672 na północny zachód dojeżdża się do węzła drogowego z drogą ekspresową nr 70 i dalej do miejscowości Dalijat al-Karmil. Drogą ekspresową nr 70 dojeżdża się na północny wschód do miasta Jokne’am i skrzyżowania z drogą nr 66, lub na południowy zachód do węzła drogowego z autostradą nr 6.
Edukacja i kultura.
Moszaw utrzymuje przedszkole i religijną szkołę podstawową. Pozostałe oraz świeckie dzieci są dowożone do szkoły podstawowej i średniej w kibucu En ha-Szofet. W moszawie znajduje się ośrodek kultury z biblioteką oraz ośrodek sportu. Przy domu kultury funkcjonuje zespół tańca jemeńskiego. Jest tu także synagoga i mykwa.
Turystyka.
Na północny zachód od moszawu, w 2000 roku utworzono Rezerwat przyrody Nachal Tut, który chroni roślinność oraz źródła i koryto strumienia Tut. Rezerwat zajmuje powierzchnię 396 hektarów. Obszar całej Wyżyny Menassesa stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309718" url="https://pl.wikipedia.org/wiki?curid=1309718" title="Wasilij Jemielin">
Wasilij Jemielin

Wasilij Jemielin, ros. Василий Владимирович Емелин (ur. 1 lutego 1976) – rosyjski szachista, arcymistrz od 1994 roku.
Kariera szachowa.
W pierwszej połowie lat 90. należał do światowej czołówki juniorów. W 1990 (w kategorii do lat 14) oraz 1993 r. (do lat 18) dwukrotnie zdobył tytuły wicemistrza świata. W latach 1994 i 1998 wystąpił w drugich reprezentacjach Rosji na szachowych olimpiadach, za pierwszym razem zdobywając brązowy medal. W 1993 i 2002 r. zwyciężył w mistrzostwach Sankt Petersburga W 1994 r. podzielił III m, natomiast w 2002 r. – II m. w indywidualnych mistrzostwach Rosji.
Wielokrotnie startował w turniejach międzynarodowych, sukcesy odnosząc m.in. w:
Najwyższy ranking w dotychczasowej karierze osiągnął 1 lipca 2011 r., z wynikiem 2592 punktów zajmował wówczas 35. miejsce wśród rosyjskich szachistów.

</doc>
<doc id="1309719" url="https://pl.wikipedia.org/wiki?curid=1309719" title="Grand Prix Europy 1984">
Grand Prix Europy 1984

Grand Prix Europy 1984 (oryg. AvD Großer Preis von Europa) – 15. runda Mistrzostw Świata Formuły 1 w sezonie 1984, która odbyła się 7 października 1984, po raz pierwszy na torze Nürburgring.
36. Grand Prix Europy, drugie zaliczane do Mistrzostw Świata Formuły 1.

</doc>
<doc id="1309721" url="https://pl.wikipedia.org/wiki?curid=1309721" title="Grand Prix Europy 1985">
Grand Prix Europy 1985

Grand Prix Europy 1985 (oryg. Shell Oils Grand Prix of Europe) – 14. runda Mistrzostw Świata Formuły 1 w sezonie 1985, która odbyła się 6 października 1985, po raz drugi na torze Brands Hatch.
37. Grand Prix Europy, trzecie zaliczane do Mistrzostw Świata Formuły 1.

</doc>
<doc id="1309722" url="https://pl.wikipedia.org/wiki?curid=1309722" title="Jokne’am (moszawa)">
Jokne’am (moszawa)

Jokne’am (hebr. יקנעם; ang. Yoqne'am Moshava, lub także Yoqne'am) – moszawa położona w Samorządzie Regionu Megiddo, w Dystrykcie Północnym, w Izraelu.
Położenie.
Moszawa Jokne’am jest położona na wysokości od 45 do 80 metrów n.p.m. u wylotu Wadi Milk w północno-zachodniej części Doliny Jezreel, na północy Izraela. Z położonych na zachodzie wzgórz Wyżyny Manassesa spływają głębokimi wadi strumienie Jokne’am, Keret i ha-Szofet. W odległości niecałego 1 km na północny zachód od moszawy wznoszą się zbocza zalesionych wzgórz masywu Góry Karmel (dochodzą w tym rejonie do wysokości 474 metrów n.p.m.). Bezpośrednio u wylotu Wadi Milk wznosi się wzgórze Tel Jokne’am (121 metrów n.p.m.), a na zachód od moszawy jest wzgórze Tel Kira (222 metrów n.p.m.). Wzgórza są porośnięte lasem. Natomiast po stronie wschodniej rozciągają się pola uprawne Doliny Jezreel. W otoczeniu moszawy znajduje się miasto Jokne’am, miejscowość Kirjat Tiwon, moszawy Bet Zajid, Sede Ja’akow, Kefar Jehoszua i Kefar Baruch, oraz kibuc Ha-Zore’a. Na wschód od moszawy znajduje się baza lotnicza Ramat Dawid.
Jokne’am jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Starożytne miasto Jokne’am po raz pierwszy pojawiło się XV wieku p.n.e. na liście 119 miast podbitych przez egipskiego faraona Totmesa III po zwycięskiej dla niego bitwie pod Megiddo. Później Jokne’am jest wymieniane w Biblii jako miasto podbite przez Żydów prawdopodobnie w drugiej połowie XIII wieku p.n.e.. Następnie było to miasto lewickie położone na ziemiach żydowskiego pokolenia Zabulona. W okresie panowania rzymskiego miasto było nazywane "Cimona". Gdy w 637 roku Palestyna przeszła pod panowanie arabskie istniała tutaj już tylko niewielka wioska Kira. W okresie panowania krzyżowców była ona nazywana "Kain Mons". Wynikało to z legendy, według której w miejscu tym Kain zamordował Abla. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W takich okolicznościach, w latach 30. XX wieku żydowskie organizacje syjonistyczne wykupiły znaczne ilości gruntów w Dolinie Jezreel. W takich okolicznościach, w sąsiedztwie tutejszych wiosek arabskich powstał w 1925 roku żydowski kibuc Miszmar ha-Emek, w 1926 roku moszaw Kefar Baruch, a w 1927 roku moszawy Sede Ja’akow i Kefar Jehoszua. W takich okolicznościach, w 1934 roku firma "Israel Land Development Company" wykupiła 20 tys. hektarów ziemi wokół Tel Jokne’am. Około 3,2 tys. hektarów ziemi zostało odsprzedanych Żydowskiemu Funduszowi Narodowemu, a pozostałą część sprzedano prywatnym nabywcom. Organizacje syjonistyczne planowały utworzenie w tym miejscu dużej osady rolniczej dla 400 rodzin. W ten sposób w dniu 1 grudnia 1935 roku założono moszawę Jokne’am.
Jako pierwsi w 1933 roku w to miejsce przyjechali członkowie rodziny Daniele, którzy wyemigrowali z Republiki Weimarskiej. Początkowo mieszkali oni w namiocie, a następnie w prowizorycznej chacie u podnóża Góry Karmel. W ich otoczeniu znajdowały się wyłącznie arabskie wioski, a ich dom służył jako zajazd osobom podróżującym przez Wadi Milk. W międzyczasie przygotowano plany nowej kolonii i w grudniu 1935 roku przybyły pierwsze rodziny imigrantów z Niemiec i Holandii. Pierwsi pionierzy zamieszkali w prymitywnych szałasach i zaczęli wiercić studnie oraz porządkować pola uprawne. W 1936 roku w sąsiedztwie powstał kibuc Ha-Zore’a. Podczas arabskiego powstania w Palestynie (1936–1939) moszawa została zaatakowana przez arabską bandę. W maju 1936 roku Arabowie zniszczyli 2 tys. drzew owocowych, a w sierpniu tego samego roku zastrzelili dwóch strażników ochrony. Podczas II wojny światowej Brytyjczycy utworzyli w Dolinie Jezreel kilka ważnych baz wojskowych - w 1942 roku na północny wschód od moszawy powstała baza lotnicza RAF Ramat Dawid.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszawa Jokne’am miała znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w całym regionie. Z tego powodu, w dniu 1 marca 1948 roku siły żydowskiej Hagany zajęły i wysiedliły sąsiednią wioskę arabską Kira. Następnie wyburzono wszystkie jej domy, aby w ten sposób uniemożliwić ludności arabskiej powrót do swojej wioski. W dniu 4 kwietnia 1948 roku arabskie siły zaatakowały pobliski kibuc Miszmar ha-Emek, rozpoczynając dziesięciodniową bitwę o Miszmar ha-Emek. Żydzi po odparciu napaści, zdołali przejść do kontrataku i zdobyli szereg kolejnych wiosek arabskich w okolicy. Izraelskie działania podjęte podczas I wojny izraelsko-arabskiej (1948-1949) w pełni zabezpieczyły Dolinę Jezreel i Wyżynę Manassesa, stwarzając warunki do dalszego rozwoju tutejszych osiedli.
W 1950 roku w sąsiedztwie moszawy Jokne’am utworzono prowizoryczny obóz dla nowych imigrantów (ma'abarot). Początkowo w obozie zamieszkało 250 rodzin, obóz jednak bardzo szybko się rozrastał i w 1952 roku osiągnął wielkość 400 rodzin. Po kilku kolejnych miesiącach podjęto decyzję o utworzeniu w Wadi Milk nowej miejscowości, która według wstępnych planów miała pomieścić około 15 tys. mieszkańców. Przystąpiono wówczas do budowy pierwszych domów i pod koniec 1951 roku zamieszkało w nich pierwszych 285 rodzin. W 1964 roku rozpoczęto budowę nowego osiedla mieszkaniowego wśród tutejszych wzgórz. Dwa lata później mieszkańcy moszawy i nowej osady (zwyczajowo nazywanej Górne Jokne’am) zwrócili się do władz państwowych z prośbą o rozdzielenie ich osiedli. W 1966 roku nowa osada otrzymała nazwę Jokne’am, a rok później przyznano jej status samorządu lokalnego. Nowo powstała miejscowość rozwijała się niezależnie od sąsiedniej moszawy, jako ważny ośrodek przemysłowy oraz centrum lokalnej administracji. Natomiast moszawa Jokne’am rozwijała się dalej jako typowa kolonia rolnicza. Na początku XXI wieku władze miasta Jokne’am zaczęły starania o połączenie z moszawą. Jest to wynik rosnącej potęgi gospodarczej rozrastającego się miasta względem małej osady rolniczej.
Demografia.
Większość mieszkańców moszawy jest Żydami, jednak nie wszyscy identyfikują się z judaizmem. Tutejsza populacja jest świecka.
Gospodarka i infrastruktura.
Wielu mieszkańców moszawy to rolnicy, którzy uprawiają warzywa, hodują drób i bydło mleczne. Są tutaj także szkółki kwiatów i stawy hodowlane ryb. Dzięki temu osada nadal zachowuje swój rolniczy charakter, jednak coraz więcej mieszkańców dojeżdża do pracy w pobliskich strefach przemysłowych. Rolnictwo nie jest już dominującym źródłem dochodów. W moszawie jest przychodnia zdrowia, sklep wielobranżowy, stacja benzynowa i warsztat mechaniczny.
Transport.
Z moszawy wyjeżdża się na północny wschód na drogę nr 66 lub na północ na drogę nr 70. Lokalna droga umożliwia dojazd do miasta Jokne’am i kibucu Ha-Zore’a.
Edukacja i kultura.
Moszawa utrzymuje przedszkole. Starsze dzieci są dowożone do szkoły podstawowej w moszawie Kefar Jehoszua i szkoły średniej w kibucu En ha-Szofet. W moszawie jest ośrodek kultury z biblioteką, basen kąpielowy, sala sportowa oraz boisko do piłki nożnej. Jest tu także synagoga i mykwa. W centrum moszawy znajduje się ogród rzeźby autorstwa rzeźbiarza Aleksandra Kirznera. Zgromadzono tutaj 250 jego rzeźb i płaskorzeźb, które pogrupowano w trzech głównych kategoriach: Holocaust, muzyka i taniec.
W 1956 roku do moszawy przyjechał młody Niemiec, który służył podczas II wojny światowej jako pilot myśliwców. Kupił on 30 akrów ziemi w Dolinie Pokoju, wybudował dom i magazyn, oraz rozpoczął pracę na roli. Przez długie lata mieszkało tam dwóch chrześcijan (Józef i Herman). Byli to przyjaciele narodu żydowskiego, którzy uważali, że w 2000 roku nadejdzie Mesjasz ustanawiając Królestwo Boże. Gdy ich nadzieje się nie spełniły, Józef popełnił w 2000 roku samobójstwo wyskakując z rozpędzonego pociągu. Zmarł od odniesionych ran. Kilka lat później Herman zmarł ze starości. Wcześniej przekazał gospodarstwo rolne moszawie. Zabudowania są wykorzystywane w okresie letnim do różnych kursów edukacyjnych.
Turystyka.
Największą tutejszą atrakcją turystyczne jest wzgórze Tel Jokne’am, z ruinami starożytnego miasta o tej samej nazwie. Stanowisko archeologiczne posiada ponad dwadzieścia warstw, i jest udostępnione zwiedzającym. Ze wzgórza rozciąga się piękna panorama na Wadi Milk, Dolinę Jezreel i położoną na północy Dolinę Zewulun. Na terenie położonych na północ od moszawy stawów hodowlanych, urządzono baseny wędkarskie dla dzieci i dorosłych. Tuż obok przygotowano place zabaw oraz miejsce piknikowe. Moszawa jest dogodnym punktem wyjściowym do pieszych lub rowerowych wycieczek po okolicznych wzgórzach. Obszar całej Wyżyny Menassesa stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309723" url="https://pl.wikipedia.org/wiki?curid=1309723" title="Angielski walc">
Angielski walc



</doc>
<doc id="1309724" url="https://pl.wikipedia.org/wiki?curid=1309724" title="Grand Prix Europy 1993">
Grand Prix Europy 1993

Grand Prix Europy 1993 (oryg. Sega European Grand Prix) – trzecia runda Mistrzostw Świata Formuły 1 w sezonie 1993, która odbyła się 11 kwietnia 1993, po raz pierwszy na torze Donington Park.
38. Grand Prix Europy, czwarte zaliczane do Mistrzostw Świata Formuły 1.

</doc>
<doc id="1309725" url="https://pl.wikipedia.org/wiki?curid=1309725" title="En ha-Emek">
En ha-Emek

En ha-Emek (hebr. עין העמק; ang. En HaEmeq, lub także Ein HaEmek; pol. "Oko Doliny") – wieś komunalna położona w Samorządzie Regionu Megiddo, w Dystrykcie Północnym, w Izraelu.
Położenie.
En ha-Emek jest położona na wysokości od 220 do 250 metrów n.p.m. w północnej części Wyżyny Manassesa, na północy Izraela. W odległości 2 km na północy zaczyna wznosić się masyw Góry Karmel, którego wzgórza w tym rejonie osiągają wysokość 323 metrów n.p.m. W rejonie wioski En ha-Emek przebiega dział wód. Po stronie wschodniej wznoszą się wzgórza Wyżyny Manassesa, pomiędzy którymi wiją się wadi strumieni Sanin, ha-Sznajim i ha-Szofet (spływają one do Doliny Jezreel). Po stronie zachodniej teren łagodnie opada do Wadi Milk strumieni Nachal Tut i Boded (spływają one na równinę przybrzeżną Izraela). Okoliczne tereny są wykorzystywana głównie pod sady, gaje, uprawy rolnicze lub pastwiska. W jej otoczeniu znajduje się miasto Jokne’am, kibuce Ha-Zore’a, Miszmar ha-Emek, Ramat ha-Szofet i Ramot Menasze, oraz moszawy Bat Szelomo i Eljakim. Na zachód od wsi jest elektrownia Chaggit.
En ha-Emek jest położona w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej istniała arabska wieś Ar-Rihanija. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 30. XX wieku żydowskie organizacje syjonistyczne zaczęły wykupywać grunty na Wyżynie Manassesa. W takich okolicznościach w 1944 roku został założony moszaw En ha-Emek, który później przekształcono w wieś komunalną.
Grupa założycielska powstała w latach 30. XX wieku i składała się z żydowskich imigrantów z Kurdystanu. Agencja Żydowska wybrała dla nich teren pośrodku Wadi Milk, w którym w owym czasie nie było jeszcze żadnej osady żydowskiej. Przy wlocie do Wadi Milk od strony Doliny Jezreel istniała od 1935 roku moszawa Jokne’am, obok rok później powstał kibuc Ha-Zore’a. W 1937 roku w środkowej części Wyżyny Manassesa utworzono kibuc En ha-Szofet, w 1939 roku w jego sąsiedztwie powstała Dalijja, a w 1941 roku Ramat ha-Szofet. Dla osadnictwa żydowskiego całkowicie niedostępnymi pozostawały Wadi Ara i Wadi Milka, którymi przebiegały strategicznie ważne drogi łączące równinę przybrzeżną z Galileą. Podczas II wojny światowej Brytyjczycy wzmocnili współpracę z żydowską organizacją paramilitarną Hagana, dzięki czemu wzmocniła ona swoje siły na północy. Ośrodki szkoleniowe Hagany powstały w sąsiedztwie kibucu Miszmar ha-Emek i w Dżo’ara. Wykorzystując chwilową zmianę stosunku sił, Żydzi założyli w 1944 roku moszaw En ha-Emek. Początkowo nazywał się on Kedem, od nazwy organizacji syjonistycznej, która pomogła pionierom wyemigrować z Kurdystanu do Ziemi Izraela. Rozwijała się ona w niezwykle ciężkim otoczeniu. Wrogość arabskich sąsiadów łączyła się z brakiem wody, niedostatkiem zaopatrzenia i słabymi gruntami. Wszystko to powodowało, że warunki życia pierwszych pionierów były trudne.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że moszaw En ha-Emek miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w całym regionie. W dniach 4-14 kwietnia 1948 roku doszło do bitwy o Miszmar ha-Emek, w wyniku której siły żydowskiej Hagany zajęły i wysiedliły szereg pobliskich wiosek arabskich. Następnie, w dniu 30 kwietnia zajęta i zniszczona została arabska wieś Ar-Rihanija. Izraelskie działania podjęte podczas I wojny izraelsko-arabskiej (1948-1949) w pełni zabezpieczyły Wyżynę Manassesa, stwarzając warunki do dalszego rozwoju tutejszych osiedli. W takich okolicznościach moszaw En ha-Emek przejął grunty rolne zniszczonej arabskiej wioski Ar-Rihanija. Od lat 80 XX wieku tutejsi mieszkańcy zaczęli odchodzić od pracy w rolnictwie, decydując się na dojeżdżanie do pobliskich stref przemysłowych. Z tego powodu na początku XXI wieku moszaw przekształcono w wieś komunalną.
Demografia.
Większość mieszkańców wsi jest Żydami, jednak nie wszyscy identyfikują się z judaizmem. Tutejsza populacja jest mieszana - świecka i religijna:
Gospodarka i infrastruktura.
Większość mieszkańców dojeżdża do miejsc pracy w pobliskich strefach przemysłowych. Tylko nieliczni utrzymują się z rolnictwa, nastawiając się na hodowlę drobiu, bydła mlecznego oraz sadownictwo - głównie oliwek. We wsi jest przychodnia zdrowia i sklep wielobranżowy.
Transport.
Ze wsi wyjeżdża się na południowy zachód na drogę nr 672, którą jadąc na południe dojeżdża się do skrzyżowania z drogą 6954 (prowadzi na wschód do kibucu Ramat ha-Szofet lub na południowy zachód do kibucu Ramot Menasze) i dalej do kibuców Dalijja i En ha-Szofet. Natomiast jadąc drogą nr 672 na północny zachód dojeżdża się do skrzyżowania z drogą prowadzącą na północny wschód do miasta Jokne’am, następnie do moszawu Eljakim i węzła drogowego z drogą ekspresową nr 70. Jadąc drogą nr 70 na południowy zachód dojeżdża się do autostrady nr 6.
Edukacja i kultura.
Wieś utrzymuje przedszkole. Starsze dzieci są dowożone do szkoły podstawowej i średniej w kibucu En ha-Szofet. We wsi jest ośrodek kultury z biblioteką, oraz boisko do piłki nożnej. Jest tu także synagoga i mykwa.
Turystyka.
Wieś jest dogodnym punktem wyjściowym do pieszych lub rowerowych wycieczek po okolicznych wzgórzach. Obszar całej Wyżyny Menassesa stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309726" url="https://pl.wikipedia.org/wiki?curid=1309726" title="Bukovany">
Bukovany

Bukovany – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 650 mieszkańców.

</doc>
<doc id="1309727" url="https://pl.wikipedia.org/wiki?curid=1309727" title="Grand Prix Europy 1994">
Grand Prix Europy 1994

Grand Prix Europy 1994 (oryg. Gran Premio de Europa) – 14. runda Mistrzostw Świata Formuły 1 w sezonie 1994, która odbyła się 16 października 1994, po raz pierwszy na torze Circuito Permanente de Jerez.
39. Grand Prix Europy, piąte zaliczane do Mistrzostw Świata Formuły 1.

</doc>
<doc id="1309728" url="https://pl.wikipedia.org/wiki?curid=1309728" title="Midrach Oz">
Midrach Oz

Midrach Oz (hebr. מדרך עוז; ang. Midrakh Oz) – moszaw położony w Samorządzie Regionu Megiddo, w Dystrykcie Północnym, w Izraelu.
Położenie.
Moszaw Midrach Oz jest położony na wysokości od 110 do 140 metrów n.p.m. w niewielkiej wadi u podnóża płaskowyżu Wyżyny Manassesa. Wyjście z tej doliny znajduje się na zachodnim skraju Doliny Jezreel na północy Izraela. Tutejszy teren łagodnie opada w kierunku północno-wschodnim do intensywnie eksploatowanej rolniczo Doliny Jezreel, natomiast na pozostałych stronach wznoszą się zalesione wzgórza. Po stronie południowej są Giwat Eszmar (180 m n.p.m.) i Tell Bar (178 m n.p.m.). Wzdłuż północnego skraju moszawu przepływa strumień Midrach, a na południu strumień Slaw (spływają one w kierunku północno-wschodnim do rzeki Kiszon). W otoczeniu moszawu Midrach Oz znajdują się miejscowości Ma’ale Iron i Basma, kibuce Miszmar ha-Emek, Megiddo, Galed i En ha-Szofet, oraz moszawy Kefar Baruch i Ha-Jogew. Na północ od moszawu jest baza lotnicza Ramat Dawid, a na wschodzie port lotniczy Megiddo. Na zachodzie są tereny szkoleniowe bazy szkoleniowa Gadna Dżo’ara.
Midrach Oz jest położony w Samorządzie Regionu Megiddo, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowały się arabskie wioski al-Ghubaja al-Fauka i al-Mansi. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W takich okolicznościach, w latach 30. XX wieku żydowskie organizacje syjonistyczne wykupiły znaczne ilości gruntów w Dolinie Jezreel. W takich okolicznościach, w sąsiedztwie tutejszych wiosek arabskich powstał w 1925 roku żydowski kibuc Miszmar ha-Emek. Wszystko to powodowało wzrost napięć społecznych w regionie. Podczas II wojny światowej Brytyjczycy utworzyli w Dolinie Jezreel kilka ważnych baz wojskowych - w 1942 roku na północ od wiosek powstała baza lotnicza RAF Ramat Dawid. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioski al-Ghubaja al-Fauka i al-Mansi miały znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Następnie, w dniach od 4 do 14 kwietnia 1948 roku w okolicy doszło do bitwy o Miszmar ha-Emek. Siły żydowskiej organizacji paramilitarnej Hagana broniące tego kibucu, najpierw odparły arabski atak, a następnie przeszły do kontrataku i zdobyły szereg wiosek arabskich. W dniu 8 kwietnia 1948 roku została zajęta wioska al-Ghubaja al-Fauka, a 12 kwietnia wioska al-Mansi. Działania I wojny izraelsko-arabskiej w pełni zabezpieczyły Dolinę Jezreel, umożliwiając dalszy rozwój żydowskiego osadnictwa.
W 1949 roku w pobliżu tego miejsca powstał kibuc Megiddo, natomiast w rejonie zniszczonych wiosek arabskich al-Ghubaja al-Fauka i al-Mansi utworzono w 1950 roku przejściowy obóz dla imigrantów (ma’abarot). Stopniowo ewoluował on w stałą osadę, aż w 1952 roku utworzono moszaw Midrach Oz. Początkowo zamieszkało w nim około 100 żydowskich imigrantów z Jemenu. Jego nazwa (pol. "Silny Przyczółek") nawiązywała do bohaterskiej obrony w 1948 roku sąsiedniego kibucu Miszmar ha-Emek. W 2008 roku w moszawie wybudowano nowe osiedle mieszkaniowe.
Demografia.
Większość mieszkańców moszawu jest Żydami, jednak nie wszyscy identyfikują się z judaizmem. Tutejsza populacja jest mieszana - świecka i religijna:
Gospodarka i infrastruktura.
Gospodarka moszawu opiera się na intensywnym rolnictwie. W moszawie jest przychodnia zdrowia, sklep wielobranżowy oraz warsztat mechaniczny.
Transport.
Z moszawu wyjeżdża się na północny wschód na drogę nr 66, którą jadąc na północny zachód dojeżdża się do kibucu Miszmar ha-Emek, lub jadąc na południowy wschód dojeżdża się do kibucu Megiddo i skrzyżowania z drogą ekspresową nr 65.
Edukacja i kultura.
Moszaw utrzymuje przedszkole. Starsze dzieci są dowożone do szkoły podstawowej i średniej w kibucu En ha-Szofet. W moszawie znajduje się ośrodek kultury z biblioteką, oraz boiska do koszykówki i piłki nożnej. Jest tu także synagoga i mykwa.
Turystyka.
Największą tutejszą atrakcją turystyczną są położone przy sąsiednim kibucu ruiny starożytnego miasta Megiddo. Całość parku archeologicznego jest chroniona przez Park Narodowy Megiddo, który w 2005 roku został wpisany na listę światowego dziedzictwa kultury UNESCO. Z kibucu można również organizować piesze lub rowerowe wycieczki do położonych na zachodzie wzgórz Wyżyny Manassesa. Obszar całej wyżyny stanowi od 2011 roku rezerwat biosfery UNESCO. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.

</doc>
<doc id="1309729" url="https://pl.wikipedia.org/wiki?curid=1309729" title="Grand Prix Europy 1995">
Grand Prix Europy 1995

Grand Prix Europy 1995 (oryg. Grand Prix of Europe) – 14. runda Mistrzostw Świata Formuły 1 w sezonie 1995, która odbyła się 29 września - 1 października 1995, po raz 13. na torze Nürburgring.
40. Grand Prix Europy, szóste zaliczane do Mistrzostw Świata Formuły 1.

</doc>
<doc id="1309731" url="https://pl.wikipedia.org/wiki?curid=1309731" title="Grand Prix Europy 1996">
Grand Prix Europy 1996

Wyniki Grand Prix Europy na Nürburgring w Niemczech 28 kwietnia 1996.

</doc>
<doc id="1309736" url="https://pl.wikipedia.org/wiki?curid=1309736" title="Grand Prix Europy 1997">
Grand Prix Europy 1997

Grand Prix Europy 1997 (oficjalnie XLII European Grand Prix) – siedemnasta i ostatnia eliminacja Mistrzostw Świata Formuły 1 sezonu 1997. Grand Prix odbyło się w dniach 24-26 października 1997 na torze Circuito Permanente de Jerez.
Pierwotnie ostatnią rundą Mistrzostw Świata Formuły 1 miało być Grand Prix Portugalii na torze Autódromo do Estoril. Eliminacja została odwołana ze względu na brak wykonanych prac modernizacyjnych, będących wymogiem ze strony FIA. Wyścig składający się z 69 okrążeń wygrał Mika Häkkinen przed Davidem Coulthardem (obaj McLaren). Trzeci był Jacques Villeneuve (Williams), który ostatecznie zdobył tytuł mistrzowski. Do chwili obecnej jest to ostatni tytuł mistrzowski wśród kierowców i konstruktorów zdobyty przez Williamsa.
Michael Schumacher (Ferrari) przed wyścigiem prowadził w klasyfikacji generalnej z przewagą jednego punktu nad kanadyjskim kierowcą. Podczas wyścigu doszło do kolizji między Niemcem a Kanadyjczykiem. Uszkodzenia samochodu Ferrari doprowadziły do tego, że Schumacher nie ukończył wyścigu. FIA uznała go za winnego spowodowania kolizji, wobec czego 11 listopada 1997 ogłoszono, że Michael Schumacher został zdyskwalifikowany z całego sezonu. Zdarzenie to było szeroko krytykowane w mediach, zarówno w Niemczech, jak i we Włoszech.
Po wyścigu oskarżono także Williamsa i McLarena o zmowę dotyczącą kolejności ukończenia wyścigu. Villeneuve miał wówczas stwierdzić, że „lepiej było ich przepuścić i zdobyć mistrzostwo świata”. FIA ustaliła, że nie ma dowodów na poparcie tego stwierdzenia i odrzucono oskarżenie.
Opis weekendu wyścigowego.
Tło.
Ostatnią eliminacją Mistrzostw Świata Formuły 1 miał być wyścig o Grand Prix Portugalii, zaplanowany na 26 października. 15 maja 1997, na spotkaniu w Paryżu, FIA ogłosiła, że ze względu na brak wymaganych przez Federację prac modernizacyjnych na torze Estoril, wyścig został anulowany i przeniesiony na tor Jerez, gdzie otrzymał on nazwę "Grand Prix Europy". Rząd Portugalii miał przeznaczyć na ten cel 5 milionów dolarów, aby przywrócić prace nad modernizacją obiektu. FIA stwierdziła, że jeśli prace modernizacyjne będą ukończone, a wszystkie zespoły zgodzą się na przywrócenie Grand Prix Portugalii, to kalendarz będzie liczył 18 wyścigów, a eliminacja zostanie zorganizowana 9 listopada. Pomysł ten spotkał się ze sprzeciwem Ferrari i McLarena, więc Grand Prix Portugalii ostatecznie usunięto z kalendarza. Wyścig został zorganizowany na torze Jerez, ponieważ Renault nie chciało, aby Grand Prix Japonii było ich ostatnim wyścigiem.
W klasyfikacji kierowców, w walce o tytuł mistrzowski liczyło się tylko dwóch kierowców. Liderem klasyfikacji był Michael Schumacher, który zdobył 78 punktów, o jeden punkt więcej od Jacques’a Villeneuve’a. Trzeci był Heinz-Harald Frentzen, który miał na koncie 41 punktów. Za niemieckim kierowcą plasowali się Jean Alesi i David Coulthard – obaj mieli odpowiednio 35 i 30 punktów. Villeneuve przed ostatnią rundą miał o dwa zwycięstwa więcej od Schumachera, więc w przypadku takiej samej ilości punktów mistrzostwo trafiłoby do kierowcy Williamsa.
Aby Villeneuve mógł świętować zdobycie mistrzostwa, kierowca Williamsa wyżej od Niemca, pod warunkiem, że obaj zostaliby sklasyfikowani na punktowanych miejscach lub zająłby co najmniej szóste miejsce (w przypadku nieukończenia wyścigu przez Niemca). W przypadku Schumachera, gdyby znalazł się wyżej od Kanadyjczyka lub Villeneuve zająłby siódme miejsce bądź niższe, albo by nie ukończył wyścigu, wówczas kierowca Ferrari zdobyłby trzeci tytuł mistrzowski, a pierwszy we włoskim zespole.
W klasyfikacji konstruktorów, tytuł mistrzowski zapewnił sobie Williams, którego kierowcy zgromadzili łącznie 118 punktów, o 18 więcej od Ferrari i 54 więcej od Benettona.
Po wyścigu na torze Suzuka, zespoły udały się na testy w różnych miejscach na świecie. Williams, Sauber, Jordan, Benetton i McLaren udali się na testy na tor Silverstone – pierwsze trzy zespoły testowały samochód w specyfikacji na sezon 1998. Arrows przeprowadził sesję testową na obiekcie Circuit de Nevers Magny-Cours, w celu przetestowania opon Bridgestone przeznaczonych na mokrą nawierzchnię – w tym celu sztucznie nawodniono tor. Ekipa Prost odbyła testy na torze Circuit de Catalunya – stajnia testowała opony Bridgestone w samochodzie w specyfikacji na następny sezon. Ferrari natomiast postanowiło zostać w Japonii, by przetestować dyferencjał elektryczny, użyty przez Irvine’a podczas wyścigu.
Przed wyścigiem.
Przed wyścigiem odbyły się cztery sesje treningowe – dwie w piątek (od 11.00 do 12.00 i od 13.00 do 14.00) i dwie w sobotę (od 9.00 do 9.45 i od 10.15 do 11.00). W czasie piątkowych sesji treningowych najszybszym czasem popisał się Olivier Panis (Prost) z czasem 1:22,735, będąc szybszy o 0,1 sekundy od Damona Hilla (Arrows). Kolejne dwie pozycje zajęli Jacques Villeneuve (Williams) i Rubens Barrichello (Stewart). Kierowcy McLarena, Mika Häkkinen i David Coulthard zajęli odpowiednio piąte i ósme miejsce – zostali oni rozdzieleni przez Heinza-Haralda Frentzena (Williams) i Jeana Alesiego (Benetton). Czołową dziesiątkę zamknęli bracia Ralf i Michael Schumacher.
W sobotę szybszy był Coulthard, który z wynikiem 1:20,738 wyprzedził Häkkinena. Kierowcy Williamsa spisali się podobnie – trzeci był Villeneuve, szósty był Frentzen. Panis tym razem był czwarty przed Gerhardem Bergerem (Benetton), których dzieliła 0,1 sekundy. W pierwszej dziesiątce znaleźli się Jan Magnussen (Stewart), Shinji Nakano (Prost), Damon Hill i Jean Alesi.
Dwie godziny po zakończeniu drugiej sobotniej sesji treningowej, odbyły się kwalifikacje, w których kierowca musiał w ciągu dwunastu okrążeń uzyskać jak najlepszy czas, który decydował o kolejności na polach startowych. Czas był mierzony przez firmę TAG Heuer, która wykonywała pomiar z dokładnością co do 0,001 sekundy. Kiedy skończyły się kwalifikacje, okazało się, że trzech najszybszych kierowców uzyskało najszybszy czas kwalifikacji, co było pierwszym takim przypadkiem w historii Mistrzostw Świata. Pierwszym kierowcą był Jacques Villeneuve, który ustanowił czas 1:21,072. Czternaście minut później wynik wyrównał Michael Schumacher, a dziewięć minut przed końcem sesji kwalifikacyjnej ten sam rezultat osiągnął Heinz-Harald Frentzen. Zgodnie z regulaminem, kiedy kierowcy uzyskują te same czasy, na wyższej pozycji znajduje się ten, który jako pierwszy uzyskał czas. Dzięki temu pole position zdobył Villeneuve, natomiast Schumacher i Frentzen odpowiednio zostali sklasyfikowani na drugiej i trzeciej pozycji. Czwarty był Damon Hill, który uzyskał wynik 1:21,130 – był to wynik gorszy o 0,058 s. od prowadzącej trójki. Kierowca Arrowsa miał szansę na zdobycie pole position, jednak z powodu incydentu z udziałem Ukyō Katayamy (Minardi), po którym sędziowie pokazali żółtą flagę, Brytyjczyk nie mógł już poprawić czasu.
W niedzielę rano odbyła się sesja rozgrzewkowa przed wyścigiem, w której najszybszy był Mika Häkkinen, wyprzedzając o sekundę Gerharda Bergera i Oliviera Panisa. Najszybszym spośród kierowców, którzy walczyli o tytuł był Jacques Villeneuve, który zajął piąte miejsce, o dwie pozycje wyżej od Schumachera.
Wyścig.
Wyścig rozpoczął się o godzinie 14:00 czasu miejscowego przy słonecznej pogodzie. Przed rozpoczęciem wyścigu z samochodu Villeneuve’a wyciekł niebieski płyn. Jednak nie miało to wpływu na działanie samochodu. Na starcie Schumacher okazał się lepszy od Kanadyjczyka i objął prowadzenie na pierwszym zakręcie. Niemiec w sumie prowadził przez 39 z 47 okrążeń. Frentzen także wystartował lepiej od swojego kolegi zespołowego, wyprzedzając go. Jednak Williams wydał polecenie, aby Niemiec przepuścił Villeneuve’a, co uczynił na ósmym okrążeniu. Na 22. okrążeniu Schumacher zjechał do pit lane, natomiast Villeneuve uczynił to na następnym okrążeniu – obaj zachowali swoje pozycje. Podczas pierwszej serii pit stopów kierowcy McLarena zamieniły się pozycjami – Coulthard wyprzedził Häkkinena, natomiast Frentzen spadł na piąte miejsce, za kierowcami stajni z Woking. Po drugiej serii pit stopów między 42. a 43. okrążeniem nie doszło do zmiany, ale kierowca Williamsa zbliżał się do kierowcy Ferrari.
Na 48. okrążeniu Villeneuve miał już mniej niż sekundę straty do Schumachera. Kanadyjczyk później zahamował i wjechał po wewnętrznej stronie zakrętu "Dry Sac", podczas gdy Schumacher uderzył w samochód kierowcy Williamsa. Jak zauważył James Allen, ówczesny reporter w alei serwisowej dla telewizji ITV, Schumacherowi drgała lewa część kierowców, przed skrętem Schumachera w prawą stronę. Martin Brundle, który komentował wyścig z Murrayem Walkerem od razu stwierdził, że ruch niemieckiego kierowcy był celowy:
Efektem kolizji było wycofanie Michaela Schumachera z wyścigu, natomiast Jacques Villeneuve kontynuował jazdę, prowadząc w wyścigu. W chwili kolizji zostało 22 okrążenia do końca wyścigu. Wolniejsze tempo Kanadyjczyka wykorzystali kierowcy McLarena – w ramach poleceń zespołowych Coulthard przepuścił Häkkinena. Po wyścigu Kanadyjczyk stwierdził:
Gerhard Berger (dla którego wyścig był ostatnim w karierze) będący na czwartej pozycji próbował wyprzedzić Villeneuve’a, lecz kierowca Williamsa do samego końca obronił trzecią pozycję. Ostatecznie przewaga Kanadyjczyka nad Austriakiem wyniosła 0,116 s. Trzecie miejsce oznaczało dla zawodnika brytyjskiej ekipy, że wyprzedził Schumachera o trzy punkty i został mistrzem świata. Wygrana Häkkinena była pierwszym zwycięstwem w karierze.
Po wyścigu.
Kolizja Schumachera z Villeneuve'em.
Przed wyścigiem na torze Jerez, w czasie briefingu kierowców, prezydent FIA, Max Mosley oświadczył, że zostaną przyznane kary dla kierowców, którzy będą próbowali wpłynąć na wynik mistrzostw. Sędziowie wydali oświadczenie, w którym „jednogłośnie stwierdzili, że był to incydent wyścigowy i dalsze działanie nie jest konieczne”. Jednakże później Schumacher został wezwany na Komisję Dyscyplinarną FIA. 11 listopada 1997, Federacja postanowiła o dyskwalifikacji kierowcy Ferrari z całego sezonu 1997. Oznaczało to, że stracił tytuł wicemistrzowski na rzecz Heinza-Haralda Frentzena. Podjęto również decyzję, że zwycięstwa zdobyte przez Niemca zostaną zachowane, a punkty zdobyte w całym sezonie będą wliczone do klasyfikacji konstruktorów i nie będzie ukarany grzywną, ani nie poniesie dalszych kar w następnym sezonie. Mosley stwierdził, że „chociaż działania były celowe, to nie zrobiono tego z premedytacją”. Dodatkowo w ramach tejże kary musiał wykonywać prace społeczne na rzecz FIA polegające na udziale w kampanii na rzecz bezpieczeństwa drogowego w sezonie 1998.
Ferrari także uniknęło kary, mimo, złamania art. 123 Międzynarodowego Kodeksu Sportowego, stwierdzający, że „uczestnik jest odpowiedzialny za wszelkie działania lub zaniechania ze strony kierowcy”. Zgodnie z artykułem, który nie został zastosowany, Ferrari mogło być ukarane za brak kontroli swojego kierowcy. Zapytany na ten temat, prezydent FIA oświadczył, że Światowa Rada postanowiła nie powoływać się na art. 123 Międzynarodowego Kodeksu Sportowego. Kolejnym pytaniem, do którego Rada też nie ustosunkowała się, było to, czy również sankcji unikną stewardzi wyścigu, ponieważ został złożony wniosek za zaniedbanie obowiązków po kolizji Niemca z Kanadyjczykiem.
Reakcja mediów.
Niemieckie gazety były jednymi z wielu w krajach europejskich, które zaatakowały Schumachera. "Bild" napisał: „Schumacher był winny wypadkowi”, „Grał o wysoką stawkę i stracił wszystko – mistrzostwo świata i jego reputacja fair play. Nie ma wątpliwości, że chciał wyeliminować Villeneuve’a”. Dziennik "Frankfurter Allgemeine Zeitung" nazwał kierowcę Ferrari „kamikadze bez honoru”, pisząc także, że „pomnik zaczyna już pękać, ponieważ fundamenty są uszkodzone”. Jedna z niemieckich stacji telewizyjnych poprosiła fanów o wyrażenie swoich poglądów, aby uzyskać opinię i otrzymała 63 081 głosów. 28% stwierdziło, że nie będzie dłużej wspierać kierowcy.
We Włoszech potępiono zachowanie Niemca. Dziennik "L'Unita" wezwał włoski zespół do zwolnienia Schumachera. Napisał także, że „Schumacher powinienen mieć postawione zarzuty w hiszpańskim sądzie za poważny czyn, który popełnił”. Także odnotowano, że „Zarówno kierowca jak, i Ferrari i włoski sport okrył się wstydem. Czekamy na to, aby Ferrari ogłosiło rozstanie z Michaelem Schumacherem i zatrudnienie nowego kierowcy, który jest bardziej inteligentny, ma więcej mądrości i prawdziwe poczucie moralności”. "La Repubblica" napisała, że „patrzenie na tytuł, który znika po 18 latach oczekiwania jest wystarczająco smutne. Ale zobaczyć to, że wszystko poszło z dymem po tym, co uczynił Michael Schumacher jest jednak znacznie gorsze”. Włoski dziennik sportowy, "La Gazzetta dello Sport" określił, że gdyby Ferrari zdobyło tytuł byłby "ukrytym tytułem", stwierdzając, że wolą czekać na dzień, kiedy „pasja do Ferrari będzie miała szczęśliwe zakończenie”. Nawet gazeta "La Stampa", kierowana przez rodzinę Agnelli, stwierdziła, że „jego wizerunek jako mistrz został rozbity, jak szkło uderzone kamieniem”.
Brytyjskie media w wielu artykułach porównywały ten incydent do zdarzenia podczas Grand Prix Australii 1994, gdzie Schumacher uczestniczył w kolizji z Damonem Hillem. "Daily Mail" pisał, że Schumacher „stracił swój ostatni ślad reputacji w byciu sportowcem”, natomiast "The Times" napisał, że Niemiec „poświęcił swoją reputację takim aktem cynizmu, że stracił on prawo do jakiegokolwiek współczucia”.
28 października, dwa dni po wyścigu Ferrari zorganizowało konferencję prasową na torze Jerez. Schumacher przyznał, że popełnił błąd, stwierdzając jednocześnie, że „był to zły osąd, a nie celowa próba wyeliminowania Villeneuve’a”.
Nieporozumienie w czasie ceremonii.
12 grudnia 1997, Światowa Rada Sportów Motorowych, podczas spotkania w Monako, uznała, że burmistrz miasta Jerez, Pedro Pacheco oraz prezydent regionu, Manuel Chaves zakłócili ceremonię wręczenia trofeów. Po raz pierwszy zdarzyło się, że w zależności od rezultatów wyścigu, określone osoby mają wręczyć puchar. Pojawiły się dwie listy osób – jedna zwykła i druga na wypadek, gdyby miał zwyciężyć McLaren. Miało to związek z pojawieniem się Jürgena Schremppa, prezesa Daimler-Benz. Podczas ceremonii doszło do nieporozumienia – podczas gdy burmistrz i prezydent regionu wręczali trofea, Schrempp nie drgnął nawet palcem. Prezydent FIA zapowiedział, że Formuła 1 nie powróci na tor Jerez. Max Mosley stwierdził wówczas:
Pacheco był mniej zadowolony z werdyktu, jednak wystąpił przed Światową Radą i orzeczenie Federacji zostało uchylone. Choć to był ostatni wyścig na tym obiekcie, to po uchyleniu decyzji Mosleya, na tym torze organizowane były testy przedsezonowe.
Oskarżenie o zmowę.
8 listopada 1997, gazeta "The Times" opublikowała artykuł oskarżający Williamsa i McLarena o zmowę, w celu ustalenia ostatecznej kolejności wyścigu. Artykuł został oparty na transmisji radiowej obu zespołów w trakcie wyścigu. Światowa Rada Sportów Motorowych odrzuciła te roszczenia, gdy sprawa została wniesiona. Max Mosley stwierdził wówczas:
W 2006, Norberto Fontana powiedział w wywiadzie dla argentyńskiej gazety "Olé", że kilka godzin przed wyścigiem do motorhome'a Saubera przyszedł Jean Todt i powiedział zespołowi, który korzystał z ich silników, aby kierowcy blokowali Villeneuve’a, jeśli byłyby w stanie to zrobić, aby pomóc Michaelowi Schumacherowi w zdobyciu tytułu mistrzowskiego. Peter Sauber, będący wtedy właścicielem i szefem szwajcarskiego zespołu zaprzeczył zarzutom argentyńskiego kierowcy, dodając także, że „Ferrari nie wyrażało chęci, abyśmy utrudniali przeciwnikom Schumachera na torze”.
W 2014, David Coulthard, w wywiadzie udzielonemu Charlesowi Bradleyowi dla tygodnika "Autosport", przyznał, że rzeczywiście miało miejsce porozumienie pomiędzy McLarenem a Williamsem:

</doc>
<doc id="1309738" url="https://pl.wikipedia.org/wiki?curid=1309738" title="Grand Prix Europy 1999">
Grand Prix Europy 1999

Grand Prix Europy 1999 (oryg. Warsteiner Grand Prix of Europe) – 43. Grand Prix Europy, dziewiąta edycja zaliczana do Mistrzostw Świata Formuły 1, rozgrywana jako 14 w sezonie 1999 po raz 15. na torze Nürburgring. W odbywającym się 26 września 1999 roku wyścigu zwycięstwo odniósł Johnny Herbert.

</doc>
<doc id="1309739" url="https://pl.wikipedia.org/wiki?curid=1309739" title="Grand Prix Europy 2000">
Grand Prix Europy 2000

Wyniki Grand Prix Europy na Nürburgring w Niemczech 21 maja 2000.

</doc>
<doc id="1309741" url="https://pl.wikipedia.org/wiki?curid=1309741" title="Grand Prix Europy 2001">
Grand Prix Europy 2001

Wyniki Grand Prix Europy na Nürburgring w Niemczech 24 czerwca 2001.

</doc>
<doc id="1309742" url="https://pl.wikipedia.org/wiki?curid=1309742" title="Grand Prix Europy 2002">
Grand Prix Europy 2002

Wyniki Grand Prix Europy na Nürburgring w Niemczech, które odbyło się 23 czerwca 2002.

</doc>
<doc id="1309744" url="https://pl.wikipedia.org/wiki?curid=1309744" title="Grand Prix Europy 2003">
Grand Prix Europy 2003

Wyniki Grand Prix Europy na Nürburgring w Niemczech 29 czerwca 2003.

</doc>
<doc id="1309745" url="https://pl.wikipedia.org/wiki?curid=1309745" title="Elżbieta Ryl-Górska">
Elżbieta Ryl-Górska

Elżbieta Ryl-Górska (ur. 16 kwietnia 1933, zm. 28 września 2021) – polska śpiewaczka operetkowa (sopran), związana głównie z Operetką Warszawską oraz pedagog muzyczny.
Życiorys.
Dyplom w klasie śpiewu u Ady Sari uzyskała w 1954 roku. Jej opiekunami wokalnymi były: Ada Sari, Wanda Wermińska i Zofia Fedyczkowska.
W latach 1954–1982 była solistką Operetki Warszawskiej. Gościnnie śpiewała w Operetce Szczecińskiej, Krakowskiej, Operze Nova i Operze Wrocławskiej.
Koncertowała na wielu scenach całego świata, czterokrotnie w Stanach Zjednoczonych i Kanadzie, wielokrotnie w Niemczech, krajach Beneluksu, krajach byłego Związku Radzieckiego i wielu innych.
W latach 1982–1996 śpiewała we Frankfurcie nad Menem i koncertowała w Niemczech. Następnie mieszkała w Warszawie, zajmując się pracą pedagogiczną i nadal występując na estradzie.
Dokonała wiele nagrań radiowych i telewizyjnych. Wydała dwie płyty CD.

</doc>
<doc id="1309748" url="https://pl.wikipedia.org/wiki?curid=1309748" title="Grand Prix Europy 2004">
Grand Prix Europy 2004

Wyniki Grand Prix Europy na Nürburgring w Niemczech 30 maja 2004.

</doc>
<doc id="1309749" url="https://pl.wikipedia.org/wiki?curid=1309749" title="Heksacyjanożelaziany(II)">
Heksacyjanożelaziany(II)



</doc>
<doc id="1309752" url="https://pl.wikipedia.org/wiki?curid=1309752" title="Rezerwat przyrody Jezioro Wielkie">
Rezerwat przyrody Jezioro Wielkie

Jezioro Wielkie – faunistyczny rezerwat przyrody w województwie lubuskim, w powiecie międzyrzeckim, w gminie Trzciel.
Obszar rezerwatu objęty jest ochroną czynną.
Podstawa prawna.
Nr rej. woj. – 39
Akt prawny obejmujący rezerwat ochroną.
Zarządzenie Ministra Ochrony Środowiska, Zasobów Naturalnych i Leśnictwa z dnia 9 października 1991 roku w sprawie uznania za rezerwaty przyrody ().
Położenie.
Woj. lubuskie, powiat międzyrzecki, gm. Trzciel, obręb ewidencyjny m. Świdwowiec; (dz. nr 2026/1 – 2,34 ha, dz. nr 2029/2 – 3,18 ha, dz. nr 2038/1 – 1,44 ha) w zarządzie Nadleśnictwa Trzciel, (dz. nr 214/4 – 3,13 ha) własność Klub Przyrodników w Świebodzinie, (dz. nr 214/2 – 2,10 ha), w zarządzie Agencji Nieruchomości Rolnych Oddz. Terenowego w Gorzowie Wlkp., (dz. nr 216 – 217,51 ha) w zarządzie Marszałka Województwa Lubuskiego.
Właściciel, zarządzający.
Skarb Państwa, Nadleśnictwo Trzciel, Klub Przyrodników w Świebodzinie, Agencja Nieruchomości Rolnych Oddział Terenowy w Gorzowie Wlkp., Marszałek Województwa Lubuskiego.
Powierzchnia pod ochroną.
236,30 ha
Opis przedmiotu poddanego ochronie.
Jezioro Wielkie jest zbiornikiem stosunkowo płytkim, średnia głębokość wynosi około 2,5 m. Wody jeziora silnie zeutrofizowane. W okresie wegetacji woda traci przejrzystość przybierając zielone zabarwienie. Na jeziorze znajdują się trzy wyspy o powierzchni 2,34 ha. Jedna porośnięta jest starym, ponad 200-letnim mieszanym drzewostanem z przewagą dębu o charakterze naturalnym. Pozostałe dwie wyspy pokryte są młodszym drzewostanem z przewagą świerka i olszy. Brzegi Jeziora Wielkiego prawie w całości otoczone są lasami, tylko przy ujściu rzeki Obry poprzez szeroki pas trzcin, jezioro graniczy z nieużytkowanymi łąkami i pastwiskami porośniętymi zwartym turzycowiskiem. Teren wokół jeziora jest silnie wyniesiony i pagórkowaty. Na omawianym obszarze występuje około 120 gatunków ptaków. Z tej liczby 32 gatunki to taksony w skali kraju zagrożone. Znaczna część gatunków na omawianym terenie występuje licznie, tworząc jedne z liczniejszych populacji na Ziemi Lubuskiej, a nawet w zachodniej Polsce. W szczycie przelotów liczebność ptaków wodnych dochodzi do 6 tys. osobników.
Cel ochrony.
Zachowanie ze względów naukowych i dydaktycznych biotopów lęgowych oraz miejsc żerowania i odpoczynku ptaków wodnych.

</doc>
<doc id="1309753" url="https://pl.wikipedia.org/wiki?curid=1309753" title="Heksacyjanożelaziany(III)">
Heksacyjanożelaziany(III)



</doc>
<doc id="1309756" url="https://pl.wikipedia.org/wiki?curid=1309756" title="IChB PAN">
IChB PAN



</doc>
<doc id="1309758" url="https://pl.wikipedia.org/wiki?curid=1309758" title="Oddział Narcyza Figiettiego">
Oddział Narcyza Figiettiego

Oddział Narcyza Figiettiego – oddział powstańczy okresu powstania styczniowego operujący na terenie ziemi radomskiej.
Budził niechęć innych powstańców przez strojność swej jazdy przybyłej na początku czerwca 1863 z Galicji do partii Dionizego Czachowskiego.
Jeźdźcy nosili amarantowe jedwabne koszule spinane w pasie klamrą, granatowe kurtki, takież spodnie, palone buty z ostrogami, wysokie amarantowe czapki ułańskie ozdobione galonami i innymi świecidełkami. Uzbrojenie tego oddziału było znakomite jak na ówczesne warunki, ponieważ każdy powstaniec miał belgijski karabinek, pałasz, parę pistoletów i lancę.

</doc>
<doc id="1309760" url="https://pl.wikipedia.org/wiki?curid=1309760" title="Arachis">
Arachis



</doc>
<doc id="1309762" url="https://pl.wikipedia.org/wiki?curid=1309762" title="Zofia Żydanowicz">
Zofia Żydanowicz

Zofia Żydanowicz (ur. 6 maja 1914 w Aleksandrowie Łódzkim, zm. 18 października 1980 w Warszawie) – polska bibliotekarka, bibliograf.
W 1949 ukończyła studia filologiczne na Wydziale Humanistycznym Uniwersytetu Warszawskiego, będąc już wówczas od października 1947 pracownikiem Biblioteki Narodowej. Pracowała w Czytelni Ogólnej, a od 1951 w Dziale Informacji i Poradnictwa, przekształconym następnie w Zakład Informacji Naukowej. Od 1966 była adiunktem naukowo-badawczym. Wygłaszała prelekcje i prowadziła zajęcia na zawodowych kursach bibliotekarskich oraz kierowała praktykami studentów bibliotekoznawstwa. Odeszła na emeryturę 31 grudnia 1975.
Była autorką artykułów z zakresu bibliotekarstwa i bibliografii na łamach "Bibliotekarza" i "Informatora Bibliotekarza i Księgarza", a na potrzeby "Bibliografii Analitycznej Bibliotekoznawstwa i Informacji Naukowej" opracowywała abstrakty. Współpracowała z "Polskim słownikiem biograficznym". Opublikowała m.in. przewodniki "Bibliografie narodowe bieżące" (1970) i "The National Library" (1966); razem z Ewą Suchodolską opracowała "Bibliografię polskich przekładów z literatury pięknej krajów skandynawskich" (1971).

</doc>
<doc id="1309763" url="https://pl.wikipedia.org/wiki?curid=1309763" title="Oddział Karola Krysińskiego">
Oddział Karola Krysińskiego

Oddział Karola Krysińskiego – oddział powstańczy okresu powstania styczniowego.
Działał na Lubelszczyżnie, piechurzy byli ubrani w lniane kaftany i rogatywki z daszkiem. Wyłogi i wypustki były żółte (podobnie jak w całej piechocie lubelskiej).
Dowódcą partii powstańczej był Karol Krysiński, naczelnik wojskowy Międzyrzeca.
Miał on przeprowadzić w nocy z 22 na 23 stycznia 1863 atak na miasto, do czego z nieustalonych przyczyn jednak nie doszło. Jako adiutant pułkownika Walentego Lewandowskiego dowodził jego jazdą powstańczą. Od 21 lutego był naczelnikiem powiatu bialskiego, od 23 marca dowodził w zastępstwie rannego dowódcy.
Działał na terenie 3 województw i stoczył ponad 30 większych bitew i potyczek. Brał udział w bitwach m.in. : pod Chruśliną, Żyrzynem, Fajsławicami, i Rossoszem.
Po bitwie pod Malinówką (21 listopada 1863) oddział Krysińskiego uległ rozproszeniu a on sam po 1 grudnia znalazł się w Galicji. Za porzucenie oddziału gen. Michał Heydenreich oddał go pod sąd wojenny, który odebrał mu dowództwo. Rząd Narodowy udzielił mu nagany i polecił powrót na pole walki.
W lutym 1864 Krysiński zorganizował nowy oddział w lubelskiem. Ostatnią bitwę stoczył 21 kwietnia pod Zawieprzycami.

</doc>
<doc id="1309766" url="https://pl.wikipedia.org/wiki?curid=1309766" title="Grand Prix Włoch 1956">
Grand Prix Włoch 1956

Grand Prix Włoch 1956 (oryg. Gran Premio d'Italia), Grand Prix Europy 1956 – 8.(ostatnia) runda Mistrzostw Świata Formuły 1 w sezonie 1956, która odbyła się 2 września 1956 po raz 7. na torze Autodromo Nazionale Monza.
16. Grand Prix Włoch, 7. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1309768" url="https://pl.wikipedia.org/wiki?curid=1309768" title="Grand Prix Włoch 1957">
Grand Prix Włoch 1957

Grand Prix Włoch 1957 (oryg. Gran Premio d'Italia) – 8.(ostatnia) runda Mistrzostw Świata Formuły 1 w sezonie 1957, która odbyła się 8 września 1957 po raz 8. na torze Autodromo Nazionale Monza.
28. Grand Prix Włoch, 8. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1309769" url="https://pl.wikipedia.org/wiki?curid=1309769" title="Studencko-Doktoranckie Koło Naukowe Ekologów">
Studencko-Doktoranckie Koło Naukowe Ekologów

Studencko-Doktoranckie Koło Naukowe Ekologów (UWM w Olsztynie, Wydział Biologii), 
dawniej – Koło Naukowe Biologów WSP w Olsztynie.
Lata 1975–1980.
Studenckie Koło Naukowe Biologów zostało założone 28 października 1975 r. na WSP w Olsztynie na ulicy Żołnierskiej 14 i ukonstytuowało się w Ogólnopolskim Komitecie Koordynującym Studenckich Kół Biologicznych i Przyrodniczych w Warszawie. Opiekunkami Koła w tym czasie były mgr Maria Dynowska (obecnie profesor) i mgr Małgorzata Bauman-Majerska. Od 1975 roku opiekunem była mgr Maria Dynowska.
W 1975 r. w Kole działało pięć sekcji: dendrologiczna (opiekun dr Piotr Stypiński), teriologiczna (dr Janusz Dynowski), hydrobiologiczna (dr Maria Stypińska), dydaktyki biologów (mgr Tadeusz Domański) i parazytologiczna (dr Zbigniew Jabłonowski, od roku 1978 mgr Krzysztof Sudoł). Później (ok. 1977) powstała także sekcja mikrobiologiczna (opiekun doc. dr hab. Eugenia Dyner). W 1979 roku, po rocznej przerwie wznowiła działalność sekcja hydrobiologiczna a opiekunem został doc. dr hab. Eugeniusz Biesiadka.
Pierwszą przewodniczącą Koła była studentka Irena Giełwanowska (1975/76), potem funkcję tę pełniły kolejno: Anna Krawczyk (1976/77 – obecna dr hab. Anna Robak), Barbara Karpińska (1977/78) i Elżbieta Tomaszewska (1979/80). Sekcja teriologiczna w tamtym okresie badała występowanie ssaków drapieżnych na terenie miasta Olsztyna, sekcja hydrobiologiczna – występowanie Coleoptera i Hydracarina w zbiornikach wodnych Olsztyna.
W 1977 roku Koło było gospodarzem Ogólnopolskiego Zjazdu Studenckich Kół Naukowych Biologów (23-24 kwietnia). Jury w składzie: doc. dr hab. Włodzimierz Jezierski (WSP Olsztyn), dr Maria Nagięć (ART Olsztyn), dr Ewa Pawlicka (WSP Olsztyn), dr Jan Widuto (ART Olsztyn), mgr Małgorzata Bauman-Majerska (WSP Olsztyn), wysłuchało 12 referatów mających charakter prac studialnych oraz 7 innych referatów. Pierwszą nagrodę zdobyło Koło Naukowe Hydrobiologów i Rybaków ART Olsztyn, drugą KN Biologów UMK w Toruniu, trzecią KN Hydrobiologów AR w Szczecinie zaś czwartą Koło Naukowe Biologów WSP w Olsztynie za referat Lidii Kosek.
W lutym 1979 Barbara Karpińska brała udział w II Kongresie Studenckiego Ruchu Naukowego w Katowicach. Potem Koło brało udział w sesji naukowej kół biologicznych w Toruniu pt. „Ochrona przyrody – ochroną człowieka” (21-23.IV.1979), w czasie której zaprezentowany został referat pt. „Propagowanie zagadnień ochrony przyrody w szkołach podstawowych i ponadpodstawowych województwa olsztyńskiego” autorstwa Anny Zagulak, Anny Zdaniukiewicz i Elżbiety Tomaszewskiej. W dniach 12-13 maja 1979 r. Koło zostało zaproszone do Instytutu Ekologii PAN w Dziekanowie Leśnym. 
Na zebranie Koła w dniu 27 października 1979 zaproszono wojewódzkiego konserwatora przyrody mgr Rudolfa Klarowskiego. Na kolejnym zebraniu członkowie Sekcji Parazytologicznej omówili rezultaty obozu naukowego zorganizowanego w lipcu 1979 w Pasymiu. W obozie uczestniczyło 8 osób, opiekunami byli: mgr Krzysztof Sudoł i mgr Waldemar Hoczyk. Badano pasożyty bydła, zaś efektem był referat „Ocena parazytologiczna pastwiska”. 
27 listopada 1979 na spotkanie zaproszony został dr Piotr Przybyłowski z Zakładu Mleczarstwa ART. W dniach 13-16 grudnia Koło uczestniczyło w sesji naukowej zorganizowanej przez Uniwersytet Gdański. Wtedy podjęto się badań Mazurskiego Parku Krajobrazowego. Koło Naukowe Studentów Geografii Uniwersytetu Warszawskiego zaprosiło do udziału w obozie naukowym nad Zalewem Włocławskim. 
W lutym 1980 roku odbyła się I Uczelniana Sesja Studenckich Kół Naukowych WSP, którego współorganizatorem było Koło Biologów. Na 13 istniejących kół udział czynny wzięło 5. Koło Biologów przygotowało 3 referaty: Aleksander Świątecki (obecnie profesor) „Charakterystyka mikrobiologiczna Jeziora Długiego”, Elżbieta Tomaszewska „Propagowanie zagadnień ochrony przyrody podczas studenckich praktyk pedagogicznych” i Jadwiga Rubaszko „Parazytologiczna ocena pastwiska”. 7 marca 1980 odbył się wyjazd do Warszawy na spotkanie w Komitecie Koordynacyjnym Naukowych Kół Biologów i Przyrodniczych. W dniach 2-4 maja 1980 miał miejsce wyjazd sekcji hydrobiologicznej do Płocka na seminarium naukowe „Aqua 80”, poświęcone zagadnieniom wodnym (Elżbieta Tomaszewska i Jadwiga Bocian – studentka II roku, szefowa sekcji hydrobiologicznej). Koło przedstawiało referat „Występowanie Coleoptera i Heteroptera w Zbiorniku Włocławskim i w Wiśle poniżej stopnia wodnego”. Ta tematyka kontynuowana była na obozie naukowych w Murzynowie k. Płocka (na zaproszenie KN Studentów Geografii UW).
W dniach 2-4 maja 1980 Obradował VI Zjazd Naukowych Kół Teriologicznych, w którym uczestniczyli członkowie Koła Biologów: Maria Zawadzka i Elżbieta Barszcz z sekcji teriologicznej (przedstawiły komunikat o pracy sekcji). Z kolei 20 maja 1980 odbyło się spotkanie Koła z Januszem Grodzińskim – dziennikarzem miesięcznika „Warmia i Mazury” na temat zanieczyszczeń wód okolic Olsztyna.
Lata 1983–1987.
Pod koniec marca 1983 r. – po trzyletnie przerwie spowodowanej stanem wojennym – Koło Naukowe Biologów WSP w Olsztynie reaktywowało swoją działalność, dzięki inspiracji doc. dra hab. Eugeniusza Biesiadki oraz aktywności studentów z pierwszego i drugiego roku biologii. Zaczęło się od listopadowej wycieczki w poszukiwaniu owadziego życia. Wycieczkę poprowadził docent E. Biesiadka, zaś uczestnikami byli dwaj studenci pierwszego roku: Stanisław Czachorowski i Andrzej Grudzień. Wkrótce potem było już kilkanaście osób zainteresowanych poznawaniem życia bezkręgowców.
Koło zostało zarejestrowane 1 kwietnia 1983, a statut został zatwierdzony przez Rektora WSP prof. dra hab. Stanisława Szteyna. Na walnym zebraniu w dniu 19 kwietnia 1983 wybrano opiekuna Koła – dr Marię Dynowską. Wyłoniono zarząd Koła w składzie: prezes – Bożena Bojczewska, wiceprezes – Dariusz Michalczyk, sekretarz – Iwona Fabisiak, przewodniczący sekcji: Przemysław Kubiński (II rok biologii), Barbara Borkowska (III rok) i Stanisław Czachorowski (I rok).
W tym czasie Koło działało w trzech sekcjach:
Zebrania Koła odbywały się przeciętnie co dwa tygodnie. Zaplanowano wszechstronne badania w rezerwacie „U źródeł rzeki Łyny”. Badania te rozpoczęto już w lutym, a kontynuowano w czasie letniego obozu naukowego.
27-30.IV.1983 – na zaproszenie Koła Naukowego Studentów Filozofii Przyrody Katolickiego Uniwersytetu Lubelskiego 3 osoby: Jolanta Likszo, Katarzyna Najmoła i Bożena Bojczewska, wzięły udział w II Wiosennej Sesji Przyrodników „Człowiek-Środowisko”. Jolanta Likszo wygłosiła referat pt. „Biologiczne podstawy racjonalnej sieci rezerwatów jeziornych”.
29.IV.83 – wspólnie z Kołem Dydaktyków Biologii WSP w Olsztynie Koło Biologów zorganizowało „Dzień Otwartych Drzwi” dla wszystkich uczniów klas maturalnych zainteresowanych biologią. Zgłosiło się kilkanaście osób, które zwiedziły Instytut Biologii i wzięło udział w spotkaniu informacyjnym.
13-30.VI.1983 – obóz naukowych w rezerwacie „U źródeł rzeki Łyny”. Celem obozu była dokumentacja faunistyczna i florystyczna rezerwatu. Poszczególne sekcje prowadziły badania w obrębie następujących tematów:
W obozie uczestniczył także student Andrzej Kordylas z WSP w Słupsku (potem się przeniósł do Olsztyna na stałe), fotografik z Lublina i studenci z Poznania badający glony. 
Na spotkaniach Koła studenci referowali swoje wrażenia i fascynacje z przeczytanych książek, przekazywali relacje z wyjazdów w różne miejsca Polski i Europy, potem także pierwsze wyniki swoich własnych badań. 
11-14.IV.84 – po raz kolejny wyjazd 6 osób (Jolanta Likszo, Krystyna Rubaj, Bożena Bojczewska, Dariusz Michalczyk, Małgorzata Karmasz i Andrzej Kordylas) do Lublina i udział w III Wiosennej Sesji Przyrodników „Przyroda-Człowiek-Środowisko”.
Koło zorganizowało II Ogólnopolska Sesja Kół Naukowych Biologów, która odbyła się w dniach 8-10 maja 1984 r. w Kikitach ph. „Problematyka terenów chronionych”. Przyjechało wielu przedstawicieli kół naukowych z całej Polski. Koło Biologów WSP w Olsztynie zaprezentowało kilka referatów, relacjonujących wyniki badań w rezerwacie „U źródeł rzeki Łyny”. Część wyników opublikowana została później w pismach naukowych, już nie pod szyldem Koła.
W czasie dwóch dni wygłoszono 24 referaty (w tym 21 studenckich). Członkowie naszego Koła wygłosili:
„Chironomidae źródeł Łyny” (J. Likszo)
Trzeciego dnia zorganizowana była wycieczka przyrodnicza dla uczestników konferencji.
Jury w składzie: doc. dr hab. Eugenia Dyner, dr Janusz Dynowski, mgr Krzysztof Lewandowski przyznało następujące nagrody: I miejsce K. Wiśniewska i K. Dąbrowski (SGGW Warszawa), II T. Zachara i M. Zwieniecki (SGGW Warszawa), III – Andrzej Kordylas (WSP w Olsztynie).
Podczas kolejnego Walnego Zebrania (23.V.1984) po sprawozdaniu i dyskusji na temat dalszej działalności wybrano nowego opiekuna koła – doc. dra hab. Eugeniusza Biesiadkę, prezesa Koła – Andrzeja Kordylasa, wiceprezesa – Stanisława Czachorowskiego, sekretarza – Bożenę Warzechę, i członka zarządu – Jolantę Likszo. Powołano także nową sekcję – mikrobiologiczną, której opiekunem został mgr Aleksander Świątecki (obecnie profesor).
Drugi obóz naukowy zorganizowano w Niedźwiedziu k. Słomnik (okolice Krakowa). Wcześniej wymagało to uzyskania odpowiednich pozwoleń (stan wojenny). W czasie obozu członkowie Koła badali makrofaunę wodną źródlisk Wyżyny Miechowskiej. 
Jesienią 1984 roku Koło rozpoczęło przygotowania do obozu naukowego w Nigerii. Planowana wyprawa nie doszła do skutku, dlatego powzięto decyzję o zorganizowaniu obozu naukowe w Bułgarii. 
W tym czasie zorganizowano spotkanie z artystą fotografikiem Ryszardem Czerwińskim. Nieco później Koło było współorganizatorem Sesji Polskiego Towarzystwa Zoologicznego ph. „Rola studenckiego ruchu naukowego w realizacji celów dydaktyczno-wychowawczych” (14 grudnia 1984).
14.III.1985 – Koło było z wizytą u Ojców Werbistów w Pieniężnie, gdzie studenci konserwowali i naprawiali zbiory muzealne z całego świata, oraz zrobili rekonesans wzdłuż rzeki Wałszy. Nieco później odbyła się wycieczka całego koła do Muzeum Etnograficznego w Pieniężnie.
Lipiec 1985 – ostatni obóz naukowy. Tym razem w Drozdowie k. Łomży. Noclegi zapewnione były w nowo powstałym Muzeum Przyrody w Drozdowie. Celem badawczym było poznanie fauny bezkręgowców wodnych Doliny Narwi oraz przygotowanie kolekcji owadów dla Muzeum. 
W tym samym roku ogłoszony został konkurs na logo Koła. Wygrał projekt kol. Stanisława Czachorowskiego z żukiem gnojarzem.
W 1986 roku ukazała się pierwsza samodzielna publikacja członka Koła w czasopiśmie naukowym:
Kolejna praca przyjęta została do druku w kilka miesięcy później:
Pod koniec kwietnia 1986 studenci z Koła Naukowego Biologów uczestniczyli w I Studenckim Ogólnopolskim Sympozjum Naukowym ph. „Ochrona i degradacja środowiska”, które odbyło się w Akademii Rolniczej w Krakowie. Na spotkaniu referaty członków koła zdobyły nagrody:
Pod koniec roku 1986 rozpoczęte zostały badania faunistyczne torfowiska koło wsi Wrzesina. Efektem tego było rozpoczęcie dwóch prac magisterskich z wykorzystaniem zebranego materiału.
W roku 1987 Koło Naukowe Biologów WSP w Olsztynie zorganizowało swą trzecią konferencję. III Olsztyńska Ogólnopolska Sesja Studenckich Naukowych Kół Biologów i Przyrodników odbyła się w dniach 4-5 maja 1987 r. w Olsztynie. W tym czasie prezesem Koła był Wojciech Górski (po studiach przez krótki czas pracował w Zakładzie Mikrobiologii). Zgłoszono stosunkowo mało zgłoszeń na sesję, bardzo małe było także zainteresowanie ze strony studentów biologii WSP w Olsztynie. 
Referaty wygłoszone na konferencji:
Lata 1989-1999.
22 kwietnia 1989 r. odbyło się spotkanie wspominkowe absolwentów Koła, członków z najaktywniejszego okresu działalności, ph. „Sześciolecie reaktywowania Koła Naukowego Biologów”. Obecni byli: Jolanta Likszo, Stanisław Czachorowski, Iwona Fabisiak, Bożena Bojczewska (Wiercińska), Małgorzata Karmasz, Bożena Niemińska, Bożena Warzecha, Andrzej Kordylas, Przemysław Kubiński, H. Nowacka.
Pod koniec lat 80. w Instytucie Biologii WSP (na kierunku biologia) zaczęły powstawać inne koła naukowe. Działalność i tradycję Koła Naukowego Biologów próbował kontynuować S. Czachorowski (w tym czasie już jako pracownik Zakładu Ekologii i Ochrony Środowiska), jako opiekun grupy studentów zainteresowanych badaniami owadów. Aktywność skupiała się głównie w formie wypraw naukowych, tematycznych spotkań oraz prac magisterskich. 
W roku 1996 odbyła się wyprawa polsko-białoruska do wsi Jazby, okolice Jeziora Sielawa – (wschodnia Białoruś). Druga część wyprawy odbyła się w Mazurskim Parku Krajobrazowym, Krutyń.
W 1997 – kolejna polsko-białoruska wyprawa naukowa, tym razem w miejscowości Zielonaja koło Mińska (Białoruś). Po powrocie do Polski polsko-białoruska grupa udał się do Damnicy nad rzekę Łupawę. 
W 1998 zorganizowany został obóz naukowy w Łunnej nad rzeką Niemen (Białoruś)
Tuż przed formalnym powstaniem Uniwersytetu Warmińsko-Mazurskiego w Olsztynie pojawiła się kolejna próba reaktywacji Koła Naukowego Biologów (11.01.1999). Po kilku spotkaniach „reaktywacyjnych”, 26 listopada 1999 r. na walnym zebraniu wybrano władze Koła: prezes Tomasz Majewski, wiceprezes Robert Lasecki, sekretarz Bogdan Browarski. 
Studenci podjęli się badań florystyczno-faunistycznych zbiorników wodnych na Jarotach (Olsztyn). Zostały one wykorzystane w pracy magisterskiej.
Po udziale w konferencji naukowej zorganizowanej przez Lubuski Klub Przyrodników w Łagowie (27 kwietnia 1999) zrodził się pomysł zarejestrowania Koła jako organizacji pozarządowej. W lipcu 1999 zorganizowany został obóz naukowy w Górowie Iławeckim.
Próby reaktywacji Koła Naukowego Biologów zakończyły się założeniem typowej organizacji pozarządowej – Klub Przyrodników Warmii i Mazur, zarejestrowanego w sądzie jesienią 2001 roku. 
W 2001 r. członkowie koła uczestniczyli w obozie naukowym w Łajsie nad jeziorem Kośno, gościnnie na obozie koła naukowego Kortoptera.
Studencko-Doktoranckie Koło Naukowe Ekologów 2003.
Ze względu na fakt, iż na Wydziale Biologii UWM w Olsztynie istniały już inne koła naukowe, reaktywowane koło zmieniło nazwę na Koła Naukowego Ekologów, a później na Studencko-Doktoranckie (aby umożliwić formalnie możliwość pracy studentów studiów doktoranckich). Opiekunem koła został dr hab. Stanisław Czachorowski. Koło zostało reaktywowane w wyniku propozycji prof. dra hab. Antoniego Jarczyka, pełnomocnika rektora kół naukowych, aby koło zorganizowało kolejne, ogólnopolskie seminarium naukowe. Decyzją rektora z dnia 13 stycznia 2003 r. koło reaktywowało swoją działalność pod nazwą Studencko-Doktoranckie Koło Naukowe Ekologów UWM w Olsztynie, a dr hab. Stanisław Czachorowski prof. UWM mianowany został opiekunem. 
Pierwszym prezesem Koła pod nowa nazwą został mgr Tomasz Majewski (doktorant), wiceprezesem – Marcin Kański, sekretarzem – Katarzyna Piotrowska a członkami zarządu: mgr Bogdan Browarski i mgr Witold Szczepański. Pierwszym przedsięwzięciem była rola głównego organizatora konferencji „XXXII Międzynarodowe Seminarium Kół Naukowych”, pod hasłem „Studenci w europejskiej przestrzeni badawczej”, która odbyła się w dniach 9-10 maja 2003 r. w Olsztynie. Redakcjo tomu streszczeń podjął się Tomasz Majewski. 
W dniach 1-10 lipca 2003 r. Koło zorganizowało obóz naukowy Drozdowie. W tym czasie do prac w kole (w roli opiekuna) włączyła się dr Joanna Pakulnicka. Z kolei w dniach 7-14 sierpnia 2003 r. 19 członków koła uczestniczyło w obozie naukowym w Ełku, którego celem była inwentaryzacja przyrodnicza powiatu i wytypowanie obszarów, które warto objąć ochroną. W tym samym roku członkowie koła uzyskali dwa dyplomy na konferencji w Grodnie oraz w Lublinie.
2004.
10 lutego 2004 r. członkowie koła gościli na spotkaniu zorganizowanym przez koło naukowe żywieniowców z Wydziału Nauk o Żywieniu. Kolejne wyróżnienia i dyplomy członkowie koła uzyskali na XXXIII Międzynarodowym Seminarium Kół Naukowych w Olsztynie. W tym czasie powstała też strona www koła. W dniach 23 czerwca-1 lipca 2004 Koło ponownie zorganizowało obóz naukowy w Drozdowie (Łomżyński Park Krajobrazowy Doliny Narwi), tym razem polsko-niemiecki. Natomiast w dniach 11-17 sierpnia 2004 małą wyprawę badawczo zorganizował Marcin Krejckat w Welskim Parku Krajobrazowym. Obóz naukowy odbył się w Jeleniu. 
W sierpniu odbył się także obóz naukowy w Borach Tucholskich (Jarcewo), zorganizowany przez dr. J. Pakulnicką (2004 r., 2-11 sierpnia).
11 grudnia 2004 odbyło seminarium II Dzień Chruścika, połączone ze zjazdem absolwentów Koła (Koła Naukowego Biologów WSP w Olsztynie).
W latach 2003-2004 członkowie koła opublikowali 14 prac naukowych (głównie komunikaty, publikowane w materiałach zjazdowych) oraz 3 artykuły popularnonaukowe.
2005.
W 2005 roku ukazało się 10 publikacji naukowych członków Koła oraz 20 artykułów popularnonaukowych i publicystycznych.
Publikacje członków Koła.
Artykuły popularne:

</doc>
<doc id="1309770" url="https://pl.wikipedia.org/wiki?curid=1309770" title="Grand Prix Włoch 1958">
Grand Prix Włoch 1958

Grand Prix Włoch 1958 (oryg. Gran Premio d'Italia) – 10. runda Mistrzostw Świata Formuły 1 w sezonie 1958, która odbyła się 7 września 1958 po raz 9. na torze Autodromo Nazionale Monza.
29. Grand Prix Włoch, 9. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 6 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309771" url="https://pl.wikipedia.org/wiki?curid=1309771" title="Grand Prix Włoch 1959">
Grand Prix Włoch 1959

Grand Prix Włoch 1959 (oryg. Gran Premio d'Italia) – 8. runda Mistrzostw Świata Formuły 1 w sezonie 1959, która odbyła się 13 września 1959 po raz 10. na torze Autodromo Nazionale Monza.
30. Grand Prix Włoch, 10. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309772" url="https://pl.wikipedia.org/wiki?curid=1309772" title="Grand Prix Włoch 1960">
Grand Prix Włoch 1960

Grand Prix Włoch 1960 (oryg. Gran Premio d'Italia), Grand Prix Europy 1960 – 9. runda Mistrzostw Świata Formuły 1 w sezonie 1960, która odbyła się 4 września 1960 po raz 11. na torze Autodromo Nazionale Monza.
31. Grand Prix Włoch, 11. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 8-6-4-3-2-1. Liczone było tylko 6 najlepszych wyścigów danego kierowcy. W przypadku współdzielonej jazdy, punktów nie przyznawano. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309773" url="https://pl.wikipedia.org/wiki?curid=1309773" title="Grand Prix Włoch 1961">
Grand Prix Włoch 1961

Grand Prix Włoch 1961 (oryg. Gran Premio d'Italia) – 7. runda Mistrzostw Świata Formuły 1 w sezonie 1961, która odbyła się 10 września 1961 po raz 12. na torze Autodromo Nazionale Monza.
32. Grand Prix Włoch, 12. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1309774" url="https://pl.wikipedia.org/wiki?curid=1309774" title="Grand Prix Włoch 1962">
Grand Prix Włoch 1962

Grand Prix Włoch 1962 (oryg. Gran Premio d'Italia) – 7. runda Mistrzostw Świata Formuły 1 w sezonie 1962, która odbyła się 16 września 1962, po raz 13. na torze Autodromo Nazionale Monza.
33. Grand Prix Włoch, 13. zaliczane do Mistrzostw Świata Formuły 1.
Wyniki.
Kwalifikacje.
Do zakwalifikowania się wymagany był czas szybszy niż 110% czasu zwycięzcy kwalifikacji (1:50,42)
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1309776" url="https://pl.wikipedia.org/wiki?curid=1309776" title="Grand Prix Włoch 1963">
Grand Prix Włoch 1963

Grand Prix Włoch 1963 (oryg. Gran Premio d'Italia) – 7. runda Mistrzostw Świata Formuły 1 w sezonie 1963, która odbyła się 8 września 1963, po raz 14. na torze Monza.
34. Grand Prix Włoch, 14. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309777" url="https://pl.wikipedia.org/wiki?curid=1309777" title="Rezerwat przyrody Jezioro Łubówko">
Rezerwat przyrody Jezioro Łubówko

Jezioro Łubówko – leśny rezerwat przyrody w województwie lubuskim, w powiecie strzelecko-drezdeneckim, w gminie Drezdenko.
Obszar rezerwatu objęty jest ochroną czynną.
Podstawa prawna.
Nr rej. woj. – 38
Data i akt prawny obejmujący rezerwat ochroną.
Zarządzenie Ministra Ochrony Środowiska, Zasobów Naturalnych i Leśnictwa z dnia 8 lipca 1991 r. w sprawie uznania za rezerwaty przyrody ().
Położenie.
Woj. lubuskie, obszar położony w granicach administracyjnych powiatu strzelecko-drezdeneckiego, gm. Drezdenko, obrębu ewidencyjnego m. Zagórze Lubiewskie (dz. nr 318/1 – 18,14 ha, dz. nr 319 – 15,35 ha, dz. nr 320 – 28,63 ha) w zarządzie Nadleśnictwa Smolarz, (dz. nr 63 – 15,38 ha) w zarządzie PZW – ZO w Gorzowie Wlkp.
Właściciel, zarządzający.
Skarb Państwa, Nadleśnictwo Smolarz, PZW – ZO w Gorzowie Wlkp.
Powierzchnia pod ochroną.
77,50 ha
Opis przedmiotu poddanego ochronie.
Głównym tłem siedlisk występujących w rezerwacie jest las mieszany świeży. Przeważają drzewostany bukowo-sosnowe, w mniejszym stopniu bukowe, bukowo-grabowe, świerkowo-brzozowo-sosnowe, bukowo-dębowo-sosnowe, sosnowe, grabowo-bukowo-dębowe i olszowe. Przeciętny wiek drzewostanów wynosi 82 lata, przeciętna zasobność 36 m³. Znaczną powierzchnię zajmują gospodarcze drzewostany nasienne.
Centralną część rezerwatu zajmuje jezioro Łubówko. Jest to malowniczy akwen, położony w głębokiej kotlinie o turkusowo-zielonej barwie wody. Jest zbiornikiem mezotroficznym wykazującym cechy oligotrofii wapiennej. Jest to zbiornik głęboki o stromych spadkach dna przy brzegach. Głębokość 18 m znajduje się w południowo-wschodniej części jeziora, średnia głębokość przekracza 10 m.
Cel ochrony.
Zachowanie unikatowego, urozmaiconego krajobrazu morenowego oraz buczyny pomorskiej o naturalnym charakterze.
Plan ochrony.
Rozporządzenie Nr 11 Wojewody Lubuskiego z dnia 15 marca 2004 r. w sprawie ustanowienia planu ochrony rezerwatu przyrody o nazwie „Jezioro Łubówko” (Dz.Urz. Woj. Lubuskiego Nr 17 z 17.03.2004 r., poz. 306)

</doc>
<doc id="1309778" url="https://pl.wikipedia.org/wiki?curid=1309778" title="Cashflow 202">
Cashflow 202

Cashflow 202 – rozwinięcie gry planszowej Cashflow 101 stworzonej przez Roberta Kiyosaki. Celem rozszerzenia jest urealnienie rozgrywki biznesowej oraz przybliżenie graczom niezbędnych wiadomości do poruszania się w zmiennym środowisku rynkowym.
Gra CASHFLOW 202 zawiera:
Podobnie jak w Cashflow 101 losujemy zawód i posługując się zestawieniem finansowym przemierzamy planszę wypełnioną okazjami do inwestowania i realizowania inwestycji. To co różni obie gry to stopień zaawansowania mechanizmów rynkowych. W Cashflow 101 inwestycje zazwyczaj przynosiły wymierne i stałe zyski a niestabilność rynku nie występowała. Wszystkie cechy zaawansowanych zachowań rynku nieruchomości, papierów wartościowych oraz innych instrumentów inwestycyjnych zostały zaimplementowane w Cashflow 202. 
Gracz uczy się posługiwać mechanizmami krótkiej i długiej sprzedaży. Stara się odnaleźć w warunkach niestabilnego rynku i, co było praktycznie niemożliwe w Cashflow 101, uczy bankrutować. Dowiadujemy się również jak stosować opcje kupna, opcje sprzedaży, strategie opcyjne, takie jak na przykład stelaż.
Celem gry podobnie jak w Cashflow 101 jest wyrwanie się z wyścigu szczurów, poprzez wejście na szybki tor po osiągnięciu przychodu pasywnego 2 razy większego od wydatków oraz osiągnięcie na szybkim torze przychodu pasywnego większego od początkowego dochodu na szybkim torze o 50 tys. dolarów. Dodatkowym celem wygranej jest zakup dwóch marzeń z szybkiego toru. Istnieje również elektroniczna wersja gry Cashflow 202, w którą można zagrać za darmo on- line. 

</doc>
<doc id="1309780" url="https://pl.wikipedia.org/wiki?curid=1309780" title="Grand Prix Włoch 1964">
Grand Prix Włoch 1964

Grand Prix Włoch 1964 (oryg. Gran Premio d'Italia) – 8. runda Mistrzostw Świata Formuły 1 w sezonie 1964, która odbyła się 6 września 1964, po raz 15. na torze Monza.
35. Grand Prix Włoch, 15. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1309781" url="https://pl.wikipedia.org/wiki?curid=1309781" title="Grand Prix Włoch 1965">
Grand Prix Włoch 1965

Grand Prix Włoch 1965 (oryg. Gran Premio d'Italia) – 8. runda Mistrzostw Świata Formuły 1 w sezonie 1965, która odbyła się 12 września 1965, po raz 16. na torze Monza.
36. Grand Prix Włoch, 16. zaliczane do Mistrzostw Świata Formuły 1.

</doc>
<doc id="1309782" url="https://pl.wikipedia.org/wiki?curid=1309782" title="Grand Prix Włoch 1966">
Grand Prix Włoch 1966

Grand Prix Włoch 1966 (oryg. Gran Premio d'Italia) – 7. runda Mistrzostw Świata Formuły 1 w sezonie 1966, która odbyła się 4 września 1966, po raz 17. na torze Monza.
37. Grand Prix Włoch, 17. zaliczane do Mistrzostw Świata Formuły 1.

</doc>
<doc id="1309783" url="https://pl.wikipedia.org/wiki?curid=1309783" title="Grand Prix Włoch 1967">
Grand Prix Włoch 1967

Grand Prix Włoch 1967 (oryg. Gran Premio d'Italia), Grand Prix Europy 1967 – 9. runda Mistrzostw Świata Formuły 1 w sezonie 1967, która odbyła się 10 września 1967, po raz 18. na torze Monza.
38. Grand Prix Włoch, 18. zaliczane do Mistrzostw Świata Formuły 1.

</doc>
<doc id="1309785" url="https://pl.wikipedia.org/wiki?curid=1309785" title="Grand Prix Włoch 1968">
Grand Prix Włoch 1968

Grand Prix Włoch 1968 (oryg. Gran Premio d'Italia) – dziewiąta runda Mistrzostw Świata Formuły 1 w sezonie 1968, która odbyła się 8 września 1968, po raz 19. na torze Monza.
39. Grand Prix Włoch, 19. zaliczane do Mistrzostw Świata Formuły 1.

</doc>
<doc id="1309786" url="https://pl.wikipedia.org/wiki?curid=1309786" title="Grand Prix Włoch 1969">
Grand Prix Włoch 1969

Grand Prix Włoch 1969 (oryg. Gran Premio d'Italia) – ósma runda Mistrzostw Świata Formuły 1 w sezonie 1969, która odbyła się 7 września 1969, po raz 20. na torze Monza.
40. Grand Prix Włoch, 20. zaliczane do Mistrzostw Świata Formuły 1.

</doc>
<doc id="1309788" url="https://pl.wikipedia.org/wiki?curid=1309788" title="Grand Prix Włoch 1970">
Grand Prix Włoch 1970

Grand Prix Włoch 1970 (oryg. Gran Premio d'Italia) – 10. runda Mistrzostw Świata Formuły 1 w sezonie 1970, która odbyła się 6 września 1970, po raz 21. na torze Monza.
41. Grand Prix Włoch, 21. zaliczane do Mistrzostw Świata Formuły 1.

</doc>
<doc id="1309789" url="https://pl.wikipedia.org/wiki?curid=1309789" title="Marian Schmidt">
Marian Schmidt

Marian Schmidt (ur. 1945 w Żyrardowie, zm. 7 marca 2018 w Krakowie) – polski artysta fotograf. Członek Okręgu Warszawskiego Związku Polskich Artystów Fotografików. Współtwórca Warszawskiej Szkoły Fotografii i Grafiki Projektowej.
Życiorys.
Urodził się w Żyrardowie przed końcem II wojny światowej. W 1946 roku wraz z rodziną przesiedlił się do Francji, następnie do Wenezueli – tam spędził dzieciństwo i ukończył szkołę średnią. Był absolwentem Uniwersytetu Kalifornijskiego w Berkeley i doktorem matematyki (Uniwersytet Brandeis w Stanach Zjednoczonych). W 1974 roku przyjechał do Polski, gdzie współpracował z czasopismami "Kino", "ITD", "Perspektywy", "Szpilki", "Teatr", "Zwierciadło". W 1975 roku współpracował jako asystent Jerzego Kawalerowicza, w zespole filmowym "Kadr". Pod koniec lat 70. XX wieku współpracował z agencjami fotograficznymi – "Black Star" w Nowym Jorku oraz "Rapho" w Paryżu. W 1980 roku zamieszkał w Paryżu, następnie w drugiej połowie lat 90. XX wieku przeprowadził się do Polski. Był wieloletnim dyrektorem i wykładowcą w Warszawskiej Szkole Fotografii i Grafiki Projektowej, wykładowcą na Uniwersytecie Artystycznym w Poznaniu oraz wykładowcą w Szkole Filmowej w Łodzi – gdzie w 2002 uzyskał stopień doktora habilitowanego w dziedzinie fotografii artystycznej.
Marian Schmidt zmarł 7 marca 2018 w Krakowie, pochowany 12 marca na cmentarzu żydowskim przy ul. Okopowej w Warszawie.
Twórczość.
Fotografował od 1957 roku. Był autorem i współautorem wielu wystaw fotograficznych; indywidualnych i zbiorowych. Jego fotografie były prezentowane w wielu miejscach na świecie, między innymi w Nowym Jorku, Londynie, Paryżu, Tokio, Zurychu oraz w Krakowie, Gdańsku, Poznaniu, Szczecinie, Warszawie, Żyrardowie. Miejsce szczególne w twórczości artysty zajmowała fotografia humanistyczna, portret oraz metafora w pejzażu. W 1995 roku został przyjęty w poczet członków Okręgu Warszawskiego Związku Polskich Artystów Fotografików (legitymacja nr 706). 
Jego fotografie znajdują się w zbiorach Biblioteki Narodowej w Paryżu, Biblioteki Historii Współczesnej w Paryżu, Muzeum Fotografii w Charleroi (Belgia), Muzeum Folkwang w Essen (Niemcy) oraz Muzeum Narodowym w Gdańsku.
Publikacje (albumy).
Na dorobek publikacyjny M. Schmidta składają się

</doc>
<doc id="1309790" url="https://pl.wikipedia.org/wiki?curid=1309790" title="Kazimierz Graff">
Kazimierz Graff

Kazimierz Graff (ur. 11 listopada 1917 w Warszawie, zm. 5 kwietnia 2012 tamże) – polski prawnik, adwokat i prokurator, zastępca naczelnego prokuratora wojskowego w latach 1949–1951.
Życiorys.
Urodzony w rodzinie żydowskiej, jako syn kupca Maurycego Graffa i nauczycielki Gustawy z domu Simonberg. Ukończył gimnazjum im. Mikołaja Reja, a następnie studia prawnicze na Uniwersytecie Warszawskim. Jako student działał w komitecie przeciwników instytucji getta ławkowego. Był działaczem związanego z Komunistyczną Partią Polski Związku Niezależnej Młodzieży Socjalistycznej „Życie” i przewodniczącym Warszawskiego Akademickiego Komitetu Antygettowego z jego ramienia (1937–1938). Po agresji III Rzeszy na Polskę udał się wraz z bratem na wschód i w ośrodku zapasowym 44 pułku piechoty w Równem wstąpił do Wojska Polskiego. Po agresji ZSRR na Polskę oddział został rozbrojony przez Armię Czerwoną, zaś Graffowi udało się uniknąć niewoli sowieckiej. Udał się do Lwowa, znajdującego się od 22 września pod okupacją sowiecką. 
Był inspektorem domów akademickich Państwowego Instytutu Medycznego oraz administratorem Państwowego Instytutu Krajoznawstwa we Lwowie. W kwietniu 1941 zmobilizowany do Armii Czerwonej. W 1943 skierowany do 1 Polskiej Dywizji Piechoty im. Tadeusza Kościuszki. Walczył w bitwie pod Lenino jako dowódca kompanii. Ciężko ranny w natarciu na Pragę 14 września 1944. W grudniu 1944 został awansowany na stopień kapitana.
W 1945 został prokuratorem wojskowym. Uczestniczył w procesach terenowych w ramach tzw. sądów doraźnych, a także był obecny przy egzekucjach osób skazanych w ich wyniku na karę śmierci. W 1946 otrzymał awans na stopień na majora. Wraz z żoną Alicją Graff od 1946 oskarżał wielu żołnierzy Armii Krajowej, m.in. Stanisława Sojczyńskiego ps. „Warszyc”, rozstrzelanego w Łodzi 19 lutego 1947, oraz kolejnych 12 żołnierzy AK skazanych na śmierć w ciągu trzydniowego procesu przed sądem w Siedlcach. Od września 1949 do listopada 1951 pełnił funkcję zastępcy naczelnego prokuratora wojskowego. W listopadzie 1951 odwołany ze stanowiska po odmowie ścigania części załogi trałowca porwanego do Szwecji, która powróciła do Polski.
Należał do Polskiej Zjednoczonej Partii Robotniczej. Pełnił funkcję m.in. członka Komitetu Zakładowego PZPR w Warszawskim Okręgu Wojskowym oraz członka Komisji Kontroli Partyjnej WOW. W 1969 na fali antysemickiej kampanii zwolniony z prokuratury wojskowej decyzją Rady Państwa. Od tej pory pracował jako adwokat i radca prawny (m.in. w przedsiębiorstwie „Telkom” w latach 1971–1997).
Oskarżony przez Instytut Pamięci Narodowej 18 października 2007 za sprzeczne z prawem PRL aresztowanie Stanisława Figurskiego. 22 stycznia 2008 Wojskowy Sąd Okręgowy w Warszawie umorzył postępowanie ze względu na brak znamion czynu zabronionego. Decyzja została podtrzymana przez Sąd Najwyższy.
Za zarzucany mu mord sądowy na Stanisławie Sojczyńskim „Warszycu” Kazimierz Graff, podobnie jak Czesław Łapiński, nigdy nie stanął przed sądem. W opinii historyka prof. Krzysztofa Szwagrzyka znajdował się w pierwszej piątce sędziów i prokuratorów odpowiedzialnych za represje stalinowskie.
Zmarł w Warszawie. Pochowany jest na Cmentarzu Wojskowym na Powązkach (kwatera C31-2-20).
Rodzina.
Żona Alicja z domu Fuks w latach 50. wicedyrektor Departamentu III Prokuratury Generalnej. Córką Kazimierza i Alicji Graffów jest Krystyna, żona znanego prawnika, autora podręczników akademickich, Huberta Izdebskiego.

</doc>
<doc id="1309791" url="https://pl.wikipedia.org/wiki?curid=1309791" title="Mario Del Monaco">
Mario Del Monaco

Mario Del Monaco (ur. 27 lipca 1915 we Florencji, zm. 16 października 1982 w Mestre) – włoski śpiewak operowy, tenor, uważany za jednego z najwybitniejszych artystów operowych XX wieku.
Życiorys.
Del Monaco urodził się w muzykalnej, dobrze sytuowanej rodzinie urzędnika państwowego. W dzieciństwie wiele podróżował – spędził pierwsze cztery lata we Florencji, następnie w Cremonie i Pesaro. Naukę muzyki rozpoczął od gry na skrzypcach, jednak naukę w konserwatorium w Pesaro podjął w klasie śpiewu, w której studiowała także jego przyszła partnerka sceniczna Renata Tebaldi. Dzięki wygranemu konkursowi młodych talentów wokalnych dostał szansę debiutu w Teatrze im. Pucciniego w Mediolanie w 1940 r. Zagrał Pinkertona w Madame Butterfly i momentalnie zdobył sobie sławę jednego z trzech wielkich tenorów lat 50., obok Giuseppe Di Stefano i Franco Corellego. Specjalizował się w repertuarze włoskim, grając na przestrzeni lat w teatrach Mediolanu, Neapolu i Werony oraz w Covent Garden m.in.:
W 1946 r. odbył tournée po Ameryce Południowej, grając w Dziewczynie ze Złotego Zachodu i Mefistofelesie. Po swoim powrocie ponownie śpiewał Andreę Chéniera w La Scali oraz wystąpił w filmie kryminalnym "Człowiek w szarych spodniach", w którym śpiewał kilka arii operowych. W 1950 r. po raz pierwszy zagrał Otella w operze Giuseppe Verdiego pod tym samym tytułem. Stał się on jego legendarną rolą zagrał ją 427 razy i został pochowany w kostiumie tego bohatera.
W lipcu tego samego roku znowu zaczął występować za oceanem, grając w San Francisco w Aidzie, a następnie cztery sezony występując w Metropolitan Opera. Wykreował w niej nową rolę Cavaradossiego w Tosce oraz Pollia w Normie. W 1959 r. zachwycił z kolei publiczność radziecką rolami Cania w Pajacach oraz Don Josego w Carmen. Otrzymał nawet Akademicką Nagrodę im. Lenina. W 1960 r. zagrał Samsona w Samsonie i Dalili w paryskiej Operze Garnier. W 1963 uległ poważnemu wypadkowi drogowemu pod Monachium, jednak w osiem miesięcy zdołał wrócić do pełni sił i ponownie wykonywać rolę Cavaradossiego.
Zakończył karierę w 1975 r. Ostatnim jego występem były oficjalne obchody stulecia urodzin Enrico Caruso.
Od 1941 r. był żonaty z sopranistką Riną Filippini. Jego syn Giancarlo jest reżyserem teatralnym.

</doc>
<doc id="1309792" url="https://pl.wikipedia.org/wiki?curid=1309792" title="Leopold Figl">
Leopold Figl

Leopold Figl (ur. 2 października 1902 w Rust, zm. 9 maja 1965 w Wiedniu) – austriacki polityk, kanclerz, p.o. prezydenta.
Życiorys.
Od 1927 był działaczem Związku Chłopskiego. W latach 1938-1945 był więziony w hitlerowskich obozach koncentracyjnych.
W 1945 był współzałożycielem Austriackiej Partii Ludowej (ÖVP), której w tym samym roku został przewodniczącym i na tym stanowisku pozostał do 1951. W okresie od 20 grudnia 1945 do 2 kwietnia 1953 był kanclerzem i po śmierci prezydenta Rennera od 31 grudnia 1950 do 21 czerwca 1951 pełnił obowiązki prezydenta. Od 26 listopada 1953 do 9 czerwca 1959 był ministrem spraw zagranicznych w rządach Raaba. Od 9 czerwca 1959 do 5 lutego 1962 był przewodniczącym Rady Narodowej.
Pochowany na Cmentarzu Centralnym w Wiedniu.

</doc>
<doc id="1309793" url="https://pl.wikipedia.org/wiki?curid=1309793" title="Grand Prix Włoch 1971">
Grand Prix Włoch 1971

Grand Prix Włoch 1971 (oryg. Gran Premio d'Italia) – 9. runda Mistrzostw Świata Formuły 1 w sezonie 1971, która odbyła się 5 września 1971, po raz 22. na torze Monza.
42. Grand Prix Włoch, 22. zaliczane do Mistrzostw Świata Formuły 1.
Wyścig zakończył się najmniejszą różnicą czasową między pierwszym a drugim miejscem.
Klasyfikacja.
Najszybsze krążenie – Henri Pescarolo – 1:23.8

</doc>
<doc id="1309794" url="https://pl.wikipedia.org/wiki?curid=1309794" title="Grand Prix Włoch 1972">
Grand Prix Włoch 1972

Grand Prix Włoch 1972 (oryg. Gran Premio d'Italia) – 10. runda Mistrzostw Świata Formuły 1 w sezonie 1972, która odbyła się 10 września 1972, po raz 23. na torze Monza.
43. Grand Prix Włoch, 23. zaliczane do Mistrzostw Świata Formuły 1.

</doc>
<doc id="1309795" url="https://pl.wikipedia.org/wiki?curid=1309795" title="Józef Czerniawski (malarz)">
Józef Czerniawski (malarz)

Józef Czerniawski (ur. 25 lutego 1954 w Myśliborzu, zm. 6 października 2021 w Krakowie) – polski malarz, artysta współczesny, autor instalacji.Wykładowca w gdańskiej ASP na Wydziale Malarstwa. Tytuł naukowy: dr hab. 
Życiorys.
Absolwent PWSSP w Gdańsku, dyplom otrzymał w 1977 roku w pracowni malarstwa prof. Kazimierza Śramkiewicza. Wykładowca w gdańskiej ASP na Wydziale Malarstwa. Tytuł naukowy: dr hab. Współzałożyciel grupy artystycznej COX. Prezes i współzałożyciel Stowarzyszenia Integracji Kultury i Sztuki „JEDEN ŚWIAT” w Sopocie.
W latach 1978-1979 pracował w Wytwórni Filmów Fabularnych w Łodzi jako II scenograf. W 1999 roku został adiunktem w Akademii Sztuk Pięknych w Gdańsku.
Pomnik w hołdzie artyście.
2 października w 2022 roku odsłonięto mural poświęcone Józefowi Czerniawskiemu. Uroczystego odsłonięcia dokonał prezydent Sopotu Jacek Karnowski.Mural został wykonany na ścianie jednej z kamienic w Sopocie przy ulicy Bohaterów Monte Cassino, który jest powiększoną kopią obrazu artysty.

</doc>
<doc id="1309796" url="https://pl.wikipedia.org/wiki?curid=1309796" title="Grand Prix Włoch 1973">
Grand Prix Włoch 1973

Grand Prix Włoch 1973 (oryg. Gran Premio d'Italia) – 13. runda Mistrzostw Świata Formuły 1 w sezonie 1973, która odbyła się 9 września 1973, po raz 24. na torze Monza.
44. Grand Prix Włoch, 24. zaliczane do Mistrzostw Świata Formuły 1.

</doc>
<doc id="1309797" url="https://pl.wikipedia.org/wiki?curid=1309797" title="Derewnia">
Derewnia

Derewnia (ukr. Деревня) – wieś na Ukrainie, w rejonie żółkiewskim obwodu lwowskiego. Wieś liczy około 1420 mieszkańców.
W II Rzeczypospolitej do 1934 samodzielna gmina jednostkowa. Następnie należała do zbiorowej wiejskiej gminy Turynka w powiecie żółkiewski w woj. lwowskim. Po wojnie wieś weszła w struktury administracyjne Związku Radzieckiego.
Z miejscowością związany był prof. Stanisław Starzyński (1853-1935) - znawca prawa konstytucyjnego, uczony i polityk. Tu się wychował i spędził ostatnie lata życia. Tu też w przypałacowej kaplicy, doszczętnie zniszczonej przez miejscowych po wysiedleniu Polaków z tych ziem, spoczęły jego doczesne szczątki, obok ojca i brata Tadeusza Starzyńskiego. 
Pałac.
Przed II wojną światową znajdował się w niej okazały dwukondygnacyjny pałac Starzyńskich z majątkiem, na który składały się stawy rybne, piękny park, kaplica oraz młyn. Po wkroczeniu Sowietów pałac i kaplica zostały spalone a w latach następnych doszczętnie zburzone. Niedługo potem zniszczeniu uległ również park. 
W wiosce znajduje się interesująca architektonicznie drewniana cerkiew z pierwszej połowy XIX w., której opiekunami byli Starzyńscy.

</doc>
<doc id="1309799" url="https://pl.wikipedia.org/wiki?curid=1309799" title="Grand Prix Włoch 1974">
Grand Prix Włoch 1974

Grand Prix Włoch 1974 (oryg. Gran Premio d'Italia) – 13. runda Mistrzostw Świata Formuły 1 w sezonie 1974, która odbyła się 8 września 1974, po raz 25. na torze Monza.
45. Grand Prix Włoch, 25. zaliczane do Mistrzostw Świata Formuły 1.

</doc>
<doc id="1309803" url="https://pl.wikipedia.org/wiki?curid=1309803" title="Grand Prix Włoch 1975">
Grand Prix Włoch 1975

Grand Prix Włoch 1975 (oryg. Gran Premio d'Italia) – 13. runda Mistrzostw Świata Formuły 1 w sezonie 1975, która odbyła się 7 września 1975, po raz 26. na torze Monza.
45. Grand Prix Włoch, 26. zaliczane do Mistrzostw Świata Formuły 1.

</doc>
<doc id="1309804" url="https://pl.wikipedia.org/wiki?curid=1309804" title="Grand Prix Włoch 1976">
Grand Prix Włoch 1976

Grand Prix Włoch 1976 (oryg. Gran Premio d'Italia) – 13. runda Mistrzostw Świata Formuły 1 w sezonie 1976, która odbyła się 12 września 1976, po raz 27. na torze Monza.
47. Grand Prix Włoch, 27. zaliczane do Mistrzostw Świata Formuły 1.

</doc>
<doc id="1309806" url="https://pl.wikipedia.org/wiki?curid=1309806" title="Grand Prix Włoch 1977">
Grand Prix Włoch 1977

Grand Prix Włoch 1977 (oryg. Gran Premio d'Italia) – 14. runda Mistrzostw Świata Formuły 1 w sezonie 1977, która odbyła się 11 września 1977, po raz 28. na torze Monza.
48. Grand Prix Włoch, 28. zaliczane do Mistrzostw Świata Formuły 1.

</doc>
<doc id="1309809" url="https://pl.wikipedia.org/wiki?curid=1309809" title="Grand Prix Włoch 1978">
Grand Prix Włoch 1978

Grand Prix Włoch 1978 (oryg. Gran Premio d'Italia) – 14. runda Mistrzostw Świata Formuły 1 w sezonie 1978, która odbyła się 10 września 1978, po raz 29. na torze Monza.
49. Grand Prix Włoch, 29. zaliczane do Mistrzostw Świata Formuły 1.

</doc>
<doc id="1309810" url="https://pl.wikipedia.org/wiki?curid=1309810" title="Grand Prix Włoch 1979">
Grand Prix Włoch 1979

Grand Prix Włoch 1979 (oryg. Gran Premio d'Italia) – 13. runda Mistrzostw Świata Formuły 1 w sezonie 1979, która odbyła się 9 września 1979, po raz 30. na torze Monza.
50. Grand Prix Włoch, 30. zaliczane do Mistrzostw Świata Formuły 1.

</doc>
<doc id="1309812" url="https://pl.wikipedia.org/wiki?curid=1309812" title="Grand Prix Włoch 1980">
Grand Prix Włoch 1980

Grand Prix Włoch 1980 (oryg. Gran Premio d'Italia) – 12. runda Mistrzostw Świata Formuły 1 w sezonie 1980, która odbyła się 14 września 1980, po raz pierwszy na torze Imola.
51. Grand Prix Włoch, 31. zaliczane do Mistrzostw Świata Formuły 1.

</doc>
<doc id="1309814" url="https://pl.wikipedia.org/wiki?curid=1309814" title="Grand Prix Włoch 1981">
Grand Prix Włoch 1981

Grand Prix Włoch 1981 (oryg. Gran Premio d'Italia) – 13. runda Mistrzostw Świata Formuły 1 w sezonie 1981, która odbyła się 13 września 1981, po raz 31. na torze Monza.
52. Grand Prix Włoch, 32. zaliczane do Mistrzostw Świata Formuły 1.

</doc>
<doc id="1309815" url="https://pl.wikipedia.org/wiki?curid=1309815" title="Grand Prix Włoch 1982">
Grand Prix Włoch 1982

Grand Prix Włoch 1982 (oryg. Gran Premio d'Italia) – 15. runda Mistrzostw Świata Formuły 1 w sezonie 1982, która odbyła się 12 września 1982, po raz 32. na torze Monza.
53. Grand Prix Włoch, 33. zaliczane do Mistrzostw Świata Formuły 1.

</doc>
<doc id="1309816" url="https://pl.wikipedia.org/wiki?curid=1309816" title="Grand Prix Włoch 1983">
Grand Prix Włoch 1983

Grand Prix Włoch 1983 (oryg. Gran Premio d’Italia) – 13. runda Mistrzostw Świata Formuły 1 w sezonie 1983, która odbyła się 11 września 1983, po raz 33. na torze Monza.
54. Grand Prix Włoch, 34. zaliczane do Mistrzostw Świata Formuły 1.

</doc>
<doc id="1309819" url="https://pl.wikipedia.org/wiki?curid=1309819" title="Stronnictwo Chrześcijańsko-Narodowe">
Stronnictwo Chrześcijańsko-Narodowe

Stronnictwo Chrześcijańsko-Narodowe (SChN) – konserwatywna partia polityczna powstała 7 czerwca 1925 na mocy układu zjednoczeniowego Stronnictwa Chrześcijańsko-Narodowego (do 1922 r. Narodowo-Chrześcijańskie Stronnictwo Ludowe), które miało wpływy głównie w Małopolsce Wschodniej i byłym Królestwie Polskim, oraz Chrześcijańsko-Narodowego Stronnictwa Rolniczego, które działało w Wielkopolsce i na Pomorzu. Obie partie współpracowały w parlamencie już od 1922, jako Klub Chrześcijańsko-Narodowy. Prezesem partii został Tadeusz Szułdrzyński (ChNSR), a przewodniczącym zarządu głównego Stanisław Wincenty Kasznica (NChSL). Po zjednoczeniu ugrupowanie objęło swą działalnością teren całego kraju.
11 grudnia 1925 do partii przyłączyło się Stronnictwo Zachowawcze. Od tej decyzji odcięli się założyciele SZ, którzy uważali połączenie za unicestwienie partii. Dzięki tej fuzji SChN uzyskało wpływy również w Małopolsce i stało się jedyną partią skupiającą ziemiaństwo w Polsce.
Założenia programowe Stronnictwa.
SChN była największa partią konserwatywną w II Rzeczypospolitej. Jej program zawierał elementy nacjonalistyczne. Działacze stronnictwa byli wielkimi przeciwnikami socjalizmu, który według nich sprzeciwiał się Bogu, ojczyźnie, jak również i prawu własności; najbardziej potępiali komunistów, wobec których postulowali zastosowanie ustaw wyjątkowych.
Senat w wizji SChN powinien składać się z przedstawicieli różnych instytucji i korporacji. Stronnictwo postulowało również zmniejszenie reprezentacji mniejszości narodowych w parlamencie.
Wobec kryzysu demokracji parlamentarnej w 1925 odrodziły się koncepcje monarchistyczne w Polsce. Poglądy takie pojawiły się również w wśród działaczy SChN. 28 lutego 1926 odbyło się posiedzenie Zarządu Głównego SChN, na którym włączono do programu partii postulaty wprowadzenie w Polsce dziedzicznej monarchii. W tym czasie powstawało wiele organizacji monarchistycznych, w szeregi których wstępowali działacze SChN na przykład w lutym 1926 powstało Zjednoczenie Monarchistów Polskich, którego przewodniczącym została Stefan Dąbrowski.
Przewrót majowy.
Po przewrocie majowym SChN wahało się, czy poprzeć Piłsudskiego czy potępić. Wątpliwości powodowała "nowela sierpniowa", która współgrała z poglądami konserwatystów. Na początku 1927 przedstawiciele SChN toczyli rozmowy na temat powołania Komitetu Zachowawczego, który przedstawiłby wspólną taktykę, wobec rządu, trzech partii konserwatywnych: oprócz SChN, SPN i POZPP. Po kolejnych rozmowach w grudniu 1927 powstał Komitet Zachowawczy, do którego z ramienia SChN wszedł Adam Żółtowski. Wynikiem współpracy konserwatystów w ramach komitetu było utworzenie Bezpartyjnego Bloku Współpracy z Rządem, co spotkało się z dezaprobatą Stronnictwa, które skrytykowało Komitet za odejście od idei konserwatywnych i ostatecznie postanowiło podjąć współpracę z Dmowskim. Jednak część działaczy SChN popierała działania Komitetu i opowiedziała się za sanacją, dlatego postanowiła dokonać rozłamu i 21 stycznia 1928 roku założyła Chrześcijańskie Stronnictwo Rolnicze.

</doc>
<doc id="1309821" url="https://pl.wikipedia.org/wiki?curid=1309821" title="Grand Prix Włoch 1984">
Grand Prix Włoch 1984

Grand Prix Włoch 1984 (oryg. Gran Premio d’Italia) – 14. runda Mistrzostw Świata Formuły 1 w sezonie 1984, która odbyła się 9 września 1984, po raz 34. na torze Monza.
55. Grand Prix Włoch, 35. zaliczane do Mistrzostw Świata Formuły 1.

</doc>
<doc id="1309823" url="https://pl.wikipedia.org/wiki?curid=1309823" title="Grand Prix Włoch 1985">
Grand Prix Włoch 1985

Grand Prix Włoch 1985 (oryg. Gran Premio d’Italia) – 12. runda Mistrzostw Świata Formuły 1 w sezonie 1985, która odbyła się 8 września 1985, po raz 35. na torze Monza.
56. Grand Prix Włoch, 36. zaliczane do Mistrzostw Świata Formuły 1.

</doc>
<doc id="1309824" url="https://pl.wikipedia.org/wiki?curid=1309824" title="Clarence Williams (muzyk)">
Clarence Williams (muzyk)

Clarence Williams (ur. 8 października 1898 w Plaquemine w stanie Luizjana, zm. 6 listopada 1965 w Nowym Jorku) – amerykański muzyk jazzowy, pianista, kompozytor, wokalista, producent i wydawca muzyczny.

</doc>
<doc id="1309825" url="https://pl.wikipedia.org/wiki?curid=1309825" title="Grand Prix Włoch 1986">
Grand Prix Włoch 1986

Grand Prix Włoch 1986 (oryg. Gran Premio d’Italia) – 13. runda Mistrzostw Świata Formuły 1 w sezonie 1986, która odbyła się 7 września 1986, po raz 36. na torze Monza.
57. Grand Prix Włoch, 37. zaliczane do Mistrzostw Świata Formuły 1.

</doc>
<doc id="1309826" url="https://pl.wikipedia.org/wiki?curid=1309826" title="Grand Prix Włoch 1987">
Grand Prix Włoch 1987

Grand Prix Włoch 1987 (oryg. Gran Premio d’Italia) – 11. runda Mistrzostw Świata Formuły 1 w sezonie 1987, która odbyła się 6 września 1987, po raz 37. na torze Monza.
58. Grand Prix Włoch, 38. zaliczane do Mistrzostw Świata Formuły 1.

</doc>
<doc id="1309828" url="https://pl.wikipedia.org/wiki?curid=1309828" title="Grand Prix Włoch 1988">
Grand Prix Włoch 1988

Grand Prix Włoch 1988 (oryg. Coca Cola Gran Premio d'Italia) – 12. runda Mistrzostw Świata Formuły 1 w sezonie 1988, która odbyła się 11 września 1988, po raz 38. na torze Monza.
59. Grand Prix Włoch, 39. zaliczane do Mistrzostw Świata Formuły 1.

</doc>
<doc id="1309829" url="https://pl.wikipedia.org/wiki?curid=1309829" title="Grand Prix Włoch 1989">
Grand Prix Włoch 1989

Grand Prix Włoch 1989 (oryg. Coca Cola Gran Premio d'Italia) – 12. runda Mistrzostw Świata Formuły 1 w sezonie 1989, która odbyła się 10 września 1989, po raz 39. na torze Monza.
60. Grand Prix Włoch, 40. zaliczane do Mistrzostw Świata Formuły 1.

</doc>
<doc id="1309831" url="https://pl.wikipedia.org/wiki?curid=1309831" title="Grand Prix Włoch 1990">
Grand Prix Włoch 1990

Grand Prix Włoch 1990 (oryg. Coca Cola Gran Premio d'Italia) – 12. runda Mistrzostw Świata Formuły 1 w sezonie 1990, która odbyła się 9 września 1990, po raz 40. na torze Monza.
61. Grand Prix Włoch, 41. zaliczane do Mistrzostw Świata Formuły 1.

</doc>
<doc id="1309833" url="https://pl.wikipedia.org/wiki?curid=1309833" title="Wyrzuć mamę z pociągu">
Wyrzuć mamę z pociągu

Wyrzuć mamę z pociągu – amerykańska komedia kryminalna z 1987 roku, inspirowana filmem "Nieznajomi z pociągu" Alfreda Hitchcocka.
Nagrody i nominacje.
Oscary za rok 1987
Złote Globy 1987

</doc>
<doc id="1309836" url="https://pl.wikipedia.org/wiki?curid=1309836" title="Zawzięta">
Zawzięta

„Zawzięta” – polska kanonierka rzeczna z okresu przed II wojną światową.
Historia.
Jak kanonierka rzeczna „Zuchwała”.
Służba w Polsce.
Służyła we I Flotylli Pińskiej, w składzie utworzonego w ramach Flotylli Oddziału Wydzielonego na Prypeci. Kanonierka uczestniczyła w wypadku, który miał miejsce 13 czerwca 1939 roku. Podczas ćwiczeń desantowych, połączonych z ostrym strzelaniem artyleryjskim, dowódca jednostki bosman Wojtaszewski popełnił błąd podczas zmiany namiarów ostrzału. Zamiast wydłużyć ogień o tysiąc metrów skrócił go o tysiąc metrów. Pocisk kalibru 100 mm trafił bezpośrednio w punkt obserwacyjny, powodując ciężkie rany 6 marynarzy. Wypadek ten został ukryty przed opinią publiczną. W chwili wybuchu II wojny światowej jednostka działała w rejonie Pińska. W chwili agresji sowieckiej, rozpoczęła marsz do Pińska. Niemożliwość dotarcia tam spowodowała decyzję o samozatopieniu jednostki koło wsi Knubowo nad rzeką Strumień 18 września 1939.
Służba w ZSRR.
3 listopada 1939 podniesiona przez Rosjan, po czym wyremontowana w Pińsku i wcielona do służby pod nazwą „Trudowoj” (pol. robotnik). Jeszcze 24 października 1939 zaliczona do Flotylli Dnieprzańskiej, następnie od 17 lipca 1940 wchodziła w skład Flotylli Pińskiej. Po ataku Niemiec na ZSRR walczyła w sierpniu 1941 na Prypeci i Dnieprze. 31 sierpnia 1941 zatopiona przez czołgi i artylerię na Dnieprze w rejonie Domantowa, podczas próby wycofania do Kijowa. 18 kwietnia 1944 ponownie podniesiona przez Rosjan i odholowana do Kijowa, gdzie została oddana na złom.
Dane taktyczno-techniczne.
Uzbrojenie:
Pancerz – od 4,6 do 10 mm. Chronił burty, pokład, sterówkę i wieże artylerii.

</doc>
<doc id="1309837" url="https://pl.wikipedia.org/wiki?curid=1309837" title="Szklanką po łapkach">
Szklanką po łapkach

Szklanką po łapkach (ang. "Spy Hard") – amerykańska komedia z 1996 roku, parodiująca filmy sensacyjne.
Opis fabuły.
Victoria Dahl ginie podczas interwencji, skierowanej przeciwko sadystycznemu generałowi Rancorowi. Po piętnastu latach od tamtej tragedii do akcji wkracza piękna i dzielna córka Victorii, agentka Barbara Dahl. Zostaje jednak porwana przez Rancora, który, jak się okazuje, ocalał. Teraz zamierza przejąć władzę nad całym światem. Szaleńca może powstrzymać tylko były tajny agent WD-40, który przeszedł na zasłużoną emeryturę.

</doc>
<doc id="1309840" url="https://pl.wikipedia.org/wiki?curid=1309840" title="Hugo Elmquist">
Hugo Elmquist

Hugo Elmquist (ur. 1862 w Karlshamn, zm. 1930 w Sztokholmie) – szwedzki rzeźbiarz.
Studiował na Akademii Sztokholmskiej, uzyskał nagrodę rzymską, udoskonalił masę do medelowania i metodę odlewania. Kilka jego rzeźb znajduje się w Muzeum sztokholmskim.

</doc>
<doc id="1309841" url="https://pl.wikipedia.org/wiki?curid=1309841" title="Grzegorz Emanuel">
Grzegorz Emanuel

Grzegorz Emanuel (ur. 5 listopada 1965 w Warszawie) – polski aktor filmowy, teatralny i telewizyjny, także reżyser teatralny. Absolwent Wydziału Aktorskiego PWSFTviT w Łodzi (1988).
Teatr.
W teatrze zadebiutował 18 lipca 1987 roku w spektaklu "Sen nocy letniej". W latach 1988–1999 był aktorem warszawskiego Teatru Studio im. Stanisława Ignacego Witkiewicza, a w latach 1999–2000 – poznańskiego Teatru Polskiego.
Filmografia.
W filmach i serialach często obsadzany jest w rolach charakterystycznych, zazwyczaj czarnych charakterów.

</doc>
<doc id="1309846" url="https://pl.wikipedia.org/wiki?curid=1309846" title="Anatolij Winogradow">
Anatolij Winogradow

Anatolij Kornielijewicz Winogradow, znany także jako Anatol Winogradow (ros. Анатолий Корнелиевич Виноградов, ur. we wsi Połotnianyj Zawod koło Kaługi, zm. 26 listopada 1946 w Moskwie) – rosyjski i radziecki pisarz i historyk literatury.
Absolwent Uniwersytetu Moskiewskiego z 1912 roku, gdzie studiował na wydziale historyczno-filozoficznym. Pełnił funkcję dyrektora Muzeum im. Rumiancewa, a także kierował Biblioteką Państwową ZSRR im. Lenina powstałą z przemianowania Muzeum im. Rumiancewa (stanowisko kierownika sprawował w sumie od III 1921 do X 1924, gdy zrezygnował z funkcji z powodów zdrowotnych, choć dalej pracował w bibliotece). W 1928 roku inspekcja robotniczo-chłopska złożyła raport, w którym oskarżono bibliotekę, że zatrudnia dużą liczbę ludzi związanych ze szlachtą i zażądała usunięcia m.in. Winogradowa, zaczęły się także ataki prasowe.
Autor powieści historyczno-biograficznych m.in. "Potępienie Paganiniego" – powieściowej biografii słynnego włoskiego kompozytora i wirtuoza skrzypiec Niccolò Paganiniego (najbardziej znana w Polsce i wciąż popularna) oraz np. powieść "Trzy barwy czasu", a także prac historyczno-literackich i tranlatorskich (przekładał m.in. utwory Juliusza Słowackiego). Zmarł w 1946 roku i pochowany został na cmentarzu Wagańkowskim.

</doc>
<doc id="1309848" url="https://pl.wikipedia.org/wiki?curid=1309848" title="Tacy byliśmy">
Tacy byliśmy

Tacy byliśmy – amerykański melodramat z 1973 roku.
Obsada.
i inni
Nagrody i nominacje.
Oscary za rok 1973
Złote Globy 1973
Nagrody BAFTA 1974

</doc>
<doc id="1309852" url="https://pl.wikipedia.org/wiki?curid=1309852" title="Julius Elster">
Julius Elster

Julius Johann Phillipp Ludwig Elster (ur. 24 grudnia 1854 w Blankenburg (Harz), zm. 6 kwietnia 1920 w Bad Harzburg) – niemiecki fizyk. Udoskonalił elektrostatyczne przyrządy miernicze (elektrometr Elstera), zajmował się elektrostatyką, elektrycznością atmosfery, przewodnictwem jonowym gazów oraz radioaktywnością.

</doc>
<doc id="1309853" url="https://pl.wikipedia.org/wiki?curid=1309853" title="Droga I/17 (Czechy)">
Droga I/17 (Czechy)

Droga krajowa 17 (cz. "Silnice I/17") – droga krajowa w środkowych Czechach biegnąca od skrzyżowania z drogą krajową nr 38 w Čáslavie przez Chrudim do drogi krajowej nr 35 w rejonie miasta Vysoké Mýto. W Chrudimie przez ok. 2 km. biegnie wspólnym śladem z drogą krajową nr 37.

</doc>
<doc id="1309855" url="https://pl.wikipedia.org/wiki?curid=1309855" title="Świsłocz (obwód mohylewski)">
Świsłocz (obwód mohylewski)

Świsłocz (biał. "Сьві́слач") – wieś (agromiasteczko) na Białorusi w rejonie osipowickim obwodu mohylewskiego przy ujściu Świsłoczy do Berezyny.
W miejscowości znajduje się zamczysko z XI wieku otoczone 22-metrową fosą, dawna siedziba lokalnego zarządcy dóbr z czasów Wielkiego Księstwa Litewskiego. Zamek na planie owalu z dwoma budynkami i bramą był także wzmiankowany w 1651 roku jako usadowiony na wzgórzu u zbiegu rzeki Świsłoczy i Berezyny.

</doc>
<doc id="1309858" url="https://pl.wikipedia.org/wiki?curid=1309858" title="Słynna Bettie Page">
Słynna Bettie Page

Słynna Bettie Page (tytuł oryg. "The Notorious Bettie Page") – amerykański film biograficzny z 2005 roku.

</doc>
<doc id="1309859" url="https://pl.wikipedia.org/wiki?curid=1309859" title="Droga I/30 (Czechy)">
Droga I/30 (Czechy)

Droga krajowa 30 (cz. "Silnice I/30") – droga krajowa w zachodnich Czechach łącząca Lovosice przez Uście nad Łabą z miejscowością Chlumec, gdzie krzyżuje się z drogą krajową nr 13. Na odcinku Uście nad Łabą - Chlumec jest elementem trasy E442.

</doc>
<doc id="1309861" url="https://pl.wikipedia.org/wiki?curid=1309861" title="Droga I/32 (Czechy)">
Droga I/32 (Czechy)

Droga krajowa 32 (cz. "Silnice I/32") – droga krajowa w środkowych Czechach łącząca autostradę D11 w rejonie Podiebradów z miastem Jiczyn (skrzyżowanie z drogą nr 16).

</doc>
<doc id="1309864" url="https://pl.wikipedia.org/wiki?curid=1309864" title="Matka noc (film)">
Matka noc (film)

Matka noc – amerykański film wojenny z 1996 roku na podstawie powieści Kurta Vonneguta.

</doc>
<doc id="1309866" url="https://pl.wikipedia.org/wiki?curid=1309866" title="Prefabrykowane ściany keramzytowe">
Prefabrykowane ściany keramzytowe

Prefabrykowane ściany keramzytowe – wielkoformatowe elementy ścienne z betonu keramzytowego, którego właściwości stwarzają mikroklimat wewnątrz obiektu porównywany do budynków z cegły (murowanych). Dostosowane do wysokości piętra służą do wznoszenia budynków jednorodzinnych oraz większych obiektów. Czas i koszty budowy są jednak znacznie mniejsze niż w przypadku budowy metodami tradycyjnymi.
Materiał daje łatwość formowania łuków, skosów czy otworów o nietypowych kształtach co prowadzi do zniesienia ograniczeń w rozwiązaniach architektonicznych. Kumuluje w sobie ciepło, przepuszcza parę wodną, a także zapewnia ogniotrwałość i dźwiękochłonność. Ściany keramzytowe charakteryzują się wysoką trwałością materiału. Powodowane jest to mikrostrukturą betonu keramzytowego.
Budynek z prefabrykowanych ścian keramzytowych posadowiony jest na płycie fundamentowej lub fundamencie ławowym. Gotowe elementy ustawiane są na płycie fundamentowej, na kilkucentymetrowej warstwie cementu a następnie przytwierdzane do niej. Pionowo łączone są za pomocą systemowych zamków. Połączenia wyrównuje się klejem cementowym. Po tych zabiegach na wewnętrzną powierzchnię ścian można kłaść tapety, glazurę lub malować po położeniu gładzi szpachlowej.

</doc>
<doc id="1309868" url="https://pl.wikipedia.org/wiki?curid=1309868" title="Aleksander Saloni">
Aleksander Saloni

Aleksander Saloni (ur. 26 czerwca 1866 w Tyczynie, zm. 27 czerwca 1937 w Rabce-Zdroju) – polski nauczyciel, muzyk i folklorysta.
Ukończył w 1885 Seminarium Nauczycielskie Męskie w Rzeszowie. Pracował jako nauczyciel śpiewu i gry na skrzypcach w szkołach w Galicji, m.in. w Przeworsku, Rzeszowie, Delejowie koło Stanisławowa, we Lwowie. Był publicystą lwowskiego "Słowa Polskiego", współpracownikiem "Wisły" i "Materiałów Antropologiczno-Archeologicznych i Etnograficznych", w których opublikował w latach 1897-1913 materiały dotyczące kultury wiejskiej okolic Rzeszowa, Przeworska i Stanisławowa; do najważniejszych należą następujące prace: 
Prace te zawierają prawie 250 wariantów bajkowych i wiele innych, starannie zapisanych materiałów folklorystycznych. 
Pochowany na cmentarzu Bródnowskim w Warszawie (kw. 83C-V).
Żonaty z Leopoldyną Kaspar, nauczycielką, miał pięcioro dzieci, jego synami byli:

</doc>
<doc id="1309870" url="https://pl.wikipedia.org/wiki?curid=1309870" title="Mątwa (1920)">
Mątwa (1920)

Mątwa (ex. „K 5”) – polski rzeczny okręt minowo-gazowy z okresu międzywojennego II wojny światowej.
Historia.
Była to rosyjska krypa rzeczna „K-5” bez własnego napędu, zdobyta przez Polaków w marcu 1920 roku. W 1925 roku przeprowadzono remont, zamontowano silnik i zmieniono nazwę na „Mątwa”. Okręt był jednostką flagową Oddziału Minowo-Gazowego. Po wybuchu wojny Oddział Minowo-Gazowy wszedł w skład Oddziału Wydzielonego Prypeci. Zadaniem „Mątwy” było zablokowanie wejścia na Prypeć za pomocą zagród minowych oraz wykonywanie zasłony dymnej i użycie gazów łzawiących.
Po agresji sowieckiej 17 września rozpoczął odwrót do Pińska. Wobec niemożności wykonania tego zadania 18 września statek uległ samozatopieniu.
Służba w ZSRR.
Między 20 a 30 września 1939 roku okręt został podniesiony przez Rosjan, po czym wyremontowany w Pińsku i 24 października 1939 roku wcielony do służby we Flotylli Dnieprzańskiej, jako stawiacz min „Pina”. Od 17 lipca 1940 roku wchodził w skład radzieckiej Flotylli Pińskiej. Służył na Dnieprze po ataku Niemiec na ZSRR. 27 sierpnia 1941 roku został zatopiony przez czołgi na Dnieprze w rejonie wsi Pieczki. 24 maja 1944 roku okręt został ponownie podniesiony przez Rosjan i odholowany do Kijowa, gdzie został oddany na złom.
Dane techniczne.
Uzbrojenie:

</doc>
<doc id="1309872" url="https://pl.wikipedia.org/wiki?curid=1309872" title="Dzika rzeka (film 1994)">
Dzika rzeka (film 1994)

Dzika rzeka – amerykański film sensacyjny z 1994 roku.
Nagrody i nominacje.
Złote Globy 1994

</doc>
<doc id="1309878" url="https://pl.wikipedia.org/wiki?curid=1309878" title="Ulica Nadbrzeżna (film)">
Ulica Nadbrzeżna (film)

Ulica Nadbrzeżna - amerykańska tragikomedia na podstawie książek "Ulica Nadbrzeżna" i "Cudowny czwartek" Johna Steinbecka.

</doc>
<doc id="1309880" url="https://pl.wikipedia.org/wiki?curid=1309880" title="Winogradow">
Winogradow

Winogradow, "Виноградов", niem. "Winogradow", ang. i fr. "Vinogradov" – rosyjskie nazwisko

</doc>
<doc id="1309881" url="https://pl.wikipedia.org/wiki?curid=1309881" title="Maria Gulegina">
Maria Gulegina

Maria Gulegina (ur. 9 sierpnia 1959 w Odessie) – śpiewaczka operowa pochodzenia ormiańsko-ukraińskiego, sopran.
Biografia.
Urodziła się w Odessie i tam studiowała w Konserwatorium Muzycznym pod opieką Eugeniusza Iwanowa, który pozostawał przez wiele lat jej osobistym nauczycielem. Zadebiutowała w 1985 r. w operze w Mińsku w tytułowej roli w operze Piotra Czajkowskiego "Jolanta".
W 1987 r. wystąpiła w La Scali jako Amelia w "Balu maskowym", którą to rolę wykonywała w duecie początkowo z Luciano Pavarottim, a następnie Salvatore Licitrą jako Ryszardem. Następnie zagrała tytułowe bohaterki "Manon Lescaut" i "Toski" Giacomo Pucciniego. Grała w Wiedniu, Monachium, Hamburgu, Londynie i Paryżu, gdzie ugruntowała swoją światową renomę po występie w roli Abigail w "Nabucco".
W 1990 r. zadebiutowała w Metropolitan Opera rolą Magdaleny w "Andrei Chénierze", jednak w USA znana jest przede wszystkim jako artystka oper w San Francisco i Chicago, gdzie stworzyła kreacje Santuzzy w "Rycerskości wieśniaczej", Elwiry w "Ernanim" i Lady Makbet w "Makbecie". W 1992 r. wystąpiła w Sankt Petersburgu jako Liza w "Damie pikowej", a znaczną popularnością cieszy się w Japonii, gdzie występowała w ramach tournée La Scali.
Maria Gulegina uważana jest za jedną z najważniejszych obecnie artystek śpiewających sopranem dramatycznym, jest ceniona przede wszystkim za wyjątkową barwę głosu i ogromne zdolności aktorskie w rolach tragicznych. Rekompensuje w ten sposób nie najlepszą niekiedy technikę.

</doc>
<doc id="1309882" url="https://pl.wikipedia.org/wiki?curid=1309882" title="Washington Ortuño">
Washington Ortuño

Washington Ortuño (ur. 13 maja 1928, zm. 15 września 1973) – piłkarz urugwajski, pomocnik.
Jako piłkarz klubu CA Peñarol wraz z reprezentacją Urugwaju wziął udział w mistrzostwach świata w 1950 roku. Urugwaj zdobył tytuł mistrza świata, jednak Ortuño nie wystąpił w żadnym spotkaniu.
Nigdy także nie wystąpił w turnieju Copa América.

</doc>
<doc id="1309883" url="https://pl.wikipedia.org/wiki?curid=1309883" title="Petersburg (Wirginia)">
Petersburg (Wirginia)

Petersburg – miasto w Stanach Zjednoczonych w stanie Wirginia. W 2019 r. miasto to na powierzchni 60,1 km² zamieszkiwało 31 346 osób.
W mieście rozwinął się przemysł chemiczny, tytoniowy oraz odzieżowy.

</doc>
<doc id="1309888" url="https://pl.wikipedia.org/wiki?curid=1309888" title="Kosiorki (przystanek kolejowy)">
Kosiorki (przystanek kolejowy)

Kosiorki – przystanek kolejowy w Borkach-Kosiorkach, w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 20–49 pasażerów na dobę.

</doc>
<doc id="1309889" url="https://pl.wikipedia.org/wiki?curid=1309889" title="Wirynka">
Wirynka

Wirynka ("Wirenka") – rzeka znajdująca się w gminach Komorniki i Dopiewo, lewy dopływ Warty o długości 18,31 km.
Charakterystyka.
Rzeka płynie w Wielkopolsce. Uchodzi do Warty na wysokości wsi Łęczyca. Zasilana jest m.in. dwoma rowami: jednym wypływającym z miejscowości Gołuski, oraz drugim z okolic Jeziora Szreniawskiego. W środowym i dolnym biegu rzeki koryto przyjmuje kręty charakter. Średni spadek zlewni wynosi 1,63 ‰, natomiast średni przepływ z wielolecia to 0,3 m³/s. Nie ma na niej wodowskazów. Zacienienie koryta przekracza 50%, a w dolinie rzeki przeważają użytki orne. Dolina jest szeroka i ma łagodne, nadające się pod zabudowę stoki. Bezpośredni wpływ na ukształtowanie się doliny rzeki i jej okolic pod względem morfologicznym miało ostatnie zlodowacenie plejstoceńskie obejmujące Polskę (zlodowacenie północnopolskie).
Przyroda.
W 2011 rzeka została zaliczona do dolnej strefy klasy I (bardzo dobrej), a w 2016 do klasy III. Stanowi odbiornik ścieków oczyszczonych przetwarzanych w oczyszczalni ścieków w Łęczycy.
W 1988 w zlewni Wirynki (kiedy na obszarze wododziałowym spadło w przeciągu trzech godzin 220 mm wody) rzeka, która jest ciekiem o szerokości około 2 metrów, wylała i osiągnęła szerokość ponad 30 metrów.
Niekiedy podawanym w wątpliwość faktem jest gniazdowanie nad rzeką pluszcza zwyczajnego. 29 kwietnia 1962 w ujściu rzeki znaleziono na małym buku zwyczajnym rosnącym dwa metry od nurtu nieuszkodzone gniazdo z jajami zbudowane z pędów roślin i suchych liści, prawdopodobnie należące do pluszcza. Był to pierwszy pewny i jedyny współczesny (po 1950) przypadek gniazdowania tego ptaka w Wielkopolsce.
Turystyka.
Rzeka nie jest spływalna kajakiem z powodu licznych wypłyceń w okolicy Palędzia i tamy w okolicach stacji energetycznej w Plewiskach.

</doc>
<doc id="1309892" url="https://pl.wikipedia.org/wiki?curid=1309892" title="30. Unterseebootsflottille">
30. Unterseebootsflottille



</doc>
<doc id="1309897" url="https://pl.wikipedia.org/wiki?curid=1309897" title="Świsłocz (obwód miński)">
Świsłocz (obwód miński)

Świsłocz (biał. "Свіслач") - osiedle typu miejskiego na Białorusi, w obwodzie mińskim w rejonie puchowickim, 3,9 tys. mieszkańców (2010), położone nad rzeką Świsłocz koło Rudzieńska, ok. 36 km na południowy wschód od Mińska.
Historia.
Osiedle powstało wraz z sąsiednim Drużnym w latach 60. XX wieku w związku z planami budowy elektrowni atomowej na południe od Mińska. Po 1986 na fundamentach tej elektrowni zbudowano ostatecznie klasyczną elektrociepłownię.

</doc>
<doc id="1309899" url="https://pl.wikipedia.org/wiki?curid=1309899" title="Port lotniczy Żylina">
Port lotniczy Żylina

Port lotniczy Żylina (IATA: ILZ, ICAO: LZZI) – port lotniczy położony 10 km na zachód od centrum Żyliny, w miejscowości Dolný Hričov, w kraju żylińskim, na Słowacji.

</doc>
<doc id="1309904" url="https://pl.wikipedia.org/wiki?curid=1309904" title="Washington Ortuno">
Washington Ortuno



</doc>
<doc id="1309913" url="https://pl.wikipedia.org/wiki?curid=1309913" title="MASwings">
MASwings

MASwings - malezyjska regionlana linia lotnicza z siedzibą w Miri. Obsługuje połączenia na wyspie Borneo.

</doc>
<doc id="1309916" url="https://pl.wikipedia.org/wiki?curid=1309916" title="Phalaborwa">
Phalaborwa

Phalaborwa – miasto w Południowej Afryce. W 2002 r. miasto to zamieszkiwało ok. 13 tys. osób.
Miasto to zostało założone w 1961 r.
W Phalaborwa mieści się rafineria miedzi, gdyż w mieście znajduje się jeden z największych na świecie ośrodków wydobycia rud miedzi.

</doc>
<doc id="1309919" url="https://pl.wikipedia.org/wiki?curid=1309919" title="The Ancestor’s Tale">
The Ancestor’s Tale

The Ancestor’s Tale (podtytuł "A Pilgrimage to the Dawn of Life") – wydana w 2004 popularnonaukowa książka brytyjskiego biologa Richarda Dawkinsa. Współautorem jest współpracownik Dawkinsa, Yan Wong. W 2005 otrzymała nominację do Aventis Prizes for Science Books.
Treść.
Narracja ma formę opisu pielgrzymki, w której wszystkie współczesne zwierzęta podążając w przeszłość, odnajdują swoją drogę przez historię życia aż do jego powstania. Człowiek spotyka swoich ewolucyjnych kuzynów w miejscach, gdzie drogi ich istnienia rozeszły się. W każdym z takich miejsc spotkań Dawkins korzystając z wyników badań genetycznych i dowodów paleontologicznych próbuje odtworzyć prawdopodobną postać ostatniego wspólnego przodka. Opisuje też współczesne zwierzęta, które przyłączają się do powiększającej się w ten sposób grupy wędrowców. Ta struktura jest zainspirowana "Opowieściami kanterberyjskimi" Geoffreya Chaucera.
Pielgrzymka składa się z 40 takich punktów spotkań, zaczynając od „spotkania zero” – ostatniego wspólnego przodka wszystkich ludzi – do „spotkania 39" przodka wszystkich istniejących organizmów – "Eubacterii". Choć Dawkins jest przekonany do zasadniczego kształtu prezentowanego w ten sposób drzewa filogenetycznego w niewielkiej liczbie przypadków odnotowuje niesatysfakcjonujący stan materiału dowodowego.
W każdym takim punkcie spotkania ("rendezvous") Dawkins przytacza interesujące opowieści o spokrewnionych zwierzętach, które właśnie mają się przyłączyć do grupy pielgrzymów. Każdy świeżo przyłączony gatunek, grupa lub rodzina posiada pewne szczególne właściwości mogące zaintrygować czytelników. Na przykład Dawkins opisuje dlaczego aksolotl nie musi dojrzewać, jak się wyłaniały nowe gatunki, dlaczego tak trudno jest stworzyć zadowalającą klasyfikację zwierząt i dlaczego nasi podobni do ryb przodkowie pojawili się na lądzie. Te właściwości są omawiane i analizowane przy użyciu nowoczesnych metod biologii ewolucyjnej, starannie wplatanych w treść opowieści by zademonstrować jak proste założenia ewolucji darwinowskiej mogą wyjaśnić całą złożoność obserwowaną w przyrodzie.
Choć najlepiej jest książkę czytać od początku do końca, każdy rozdział jest samodzielną całością, kompletną opowieścią z naciskiem na jakiś konkretny aspekt współczesnej biologii. Jako całość książka zajmuje się wszystkimi głównymi zagadnieniami ewolucji. Może więc być uważana za swego rodzaju encyklopedię ewolucji w postaci antologii interesujących opowieści.
Dawkins wtrąca również osobiste opowieści o swoim dzieciństwie i czasach uniwersyteckich. Wspomina kołysankę zapamiętaną z dzieciństwa i opisuje zaskoczenie kiedy dowiedział się, że wśród współczesnych gatunków najbliższym ewolucyjnym kuzynem hipopotamów są walenie.
Książka miała dwa wydania w twardej okładce: brytyjskie z dużą liczbą kolorowych ilustracji (Weidenfeld &amp; Nicolson) oraz amerykańskie z małą liczbą czarno-białych ilustracji (Houghton Mifflin). Zostały również opublikowane wersje w miękkich okładkach oraz skrócona wersja audio (mówiona przez Dawkinsa i jego żonę Lallę Ward).
Książka jest dedykowana przyjacielowi i mentorowi Dawkinsa, genetykowi Johnowi Maynardowi Smithowi, który umarł krótko przed jej wydaniem.

</doc>
<doc id="1309923" url="https://pl.wikipedia.org/wiki?curid=1309923" title="2 Dywizja Kawalerii">
2 Dywizja Kawalerii

Dywizje kawalerii (jazdy) noszące numer „2”:
Polskie:
Rosyjskie i radzieckie:
Austro-węgierska
Francuskie:

</doc>
<doc id="1309925" url="https://pl.wikipedia.org/wiki?curid=1309925" title="Friedrichsfelde (stacja metra)">
Friedrichsfelde (stacja metra)

Friedrichsfelde – stacja metra w Berlinie, w dzielnicy Friedrichsfelde, w okręgu administracyjnym Marzahn-Hellersdorf na linii U5. Stacja została otwarta w 1930.

</doc>
<doc id="1309926" url="https://pl.wikipedia.org/wiki?curid=1309926" title="Piero Cappuccilli">
Piero Cappuccilli

Piero Cappuccilli (ur. 9 listopada 1929 w Trieście – zm. 12 czerwca 2005 w Trieście) – włoski śpiewak operowy, baryton, uważany za jednego z najlepszych wykonawców barytonowych partii z oper Giuseppe Verdiego w XX wieku.
Życiorys.
Cappuccilli planował początkowo pracować jako architekt. Do zrobienia kariery śpiewaka zachęciła go rodzina. W 1951 r. zaczął występować w miejscowej operze w trzecioplanowych rolach. Po raz pierwszy wystąpił w poważniejszej roli w 1957 r. w Mediolanie jako Tonio w Pajacach. W 1960 r. zaśpiewał partię Georges'a Germonta w Traviacie w Metropolitan Opera, co okazało się być jedynym jego poważnym występem w USA. Śpiewał na scenach oper w Wiedniu, Londynie, Paryżu i na festiwalu w Salzburgu. Zachwycał pięknem głosu, techniką i elegancją w grze aktorskiej, uważany był za idealnego wykonawcę barytonowych ról Verdiego.
W 1992 r. wypadek drogowy zmusił go do zakończenia kariery. Zmarł w rodzinnym Trieście.

</doc>
<doc id="1309929" url="https://pl.wikipedia.org/wiki?curid=1309929" title="3 Dywizja Kawalerii">
3 Dywizja Kawalerii

Dywizje kawalerii (jazdy) noszące numer „3”:
Polska:
Austro-węgierska:
Niemieckie:
Rosyjska i radzieckie:
Włoska:

</doc>
<doc id="1309931" url="https://pl.wikipedia.org/wiki?curid=1309931" title="Połonka (obwód brzeski)">
Połonka (obwód brzeski)

Połonka (biał. "Палонка") – wieś na Białorusi w obwodzie brzeskim w rejonie baranowickim, położona ok. 22 km na zachód od Baranowicz.
Znajdują się tu dwie parafie – prawosławna (pw. św. Mikołaja Cudotwórcy) i rzymskokatolicka (pw. Matki Bożej z Góry Karmel) oraz stacja kolejowa Połonka na linii Baranowicze – Wołkowysk.
Historia.
Miasto magnackie położone było w końcu XVIII wieku w powiecie słonimskim województwa nowogródzkiego. 
Miejsce bitwy pod Połonką, która rozegrała się 28 czerwca 1660 podczas wojny polsko-rosyjskiej 1654-1667.

</doc>
<doc id="1309932" url="https://pl.wikipedia.org/wiki?curid=1309932" title="SAP IQ">
SAP IQ

SAP IQ (wcześniej SAP Sybase IQ lub Sybase IQ) rozwiązanie firmy SAP z obszaru Business Intelligence. SAP IQ to serwer analityczny, który został zoptymalizowany do obsługi hurtowni danych i aplikacji wspierających podejmowanie decyzji.
Przeznaczony jest do wydajnej analizy dużych ilości danych. Zawiera opatentowaną technologię Vertical Partitioning. Jest to kolumnowa baza danych (CODB). Dane przechowywane są kolumnami (każda kolumna oddzielnie), a nie wierszami (rekordami) jak to ma miejsce w konwencjonalnych bazach danych. Przyczynia się to do bardzo szybkiej obsługi złożonych, nieplanowanych zapytań. SAP IQ nie wymaga czasochłonnego i kosztownego dostrajania, aby utrzymać wysoką wydajność przetwarzania zapytań.

</doc>
<doc id="1309933" url="https://pl.wikipedia.org/wiki?curid=1309933" title="4 Dywizja Kawalerii">
4 Dywizja Kawalerii

Dywizje kawalerii (jazdy) noszące numer „9”:
Polska:
Austro-węgierska:
Niemieckie:
Rosyjskie i radzieckie:

</doc>
<doc id="1309936" url="https://pl.wikipedia.org/wiki?curid=1309936" title="Veikko Kankkonen">
Veikko Kankkonen

Esa Veikko Antero Kankkonen (ur. 5 stycznia 1940 w Sotkamo) – fiński skoczek narciarski, dwukrotny medalista olimpijski oraz dwukrotny zwycięzca Turnieju Czterech Skoczni.
Przebieg kariery.
Jego debiutem na międzynarodowej imprezie był start na igrzyskach olimpijskich w Squaw Valley w 1960 roku, gdzie zajął 40. miejsce. Swój największy sukces osiągnął cztery lata później, podczas igrzysk w Innsbrucku, gdzie zdobył złoty medal na skoczni normalnej. Na tych samych igrzyskach wywalczył srebrny medal na skoczni dużej, ustępując jedynie Norwegowi Toralfowi Enganowi, który był drugi na skoczni normalnej. Trzecie miejsce w obu konkursach zajął kolejny Norweg – Torgeir Brandtzæg. Kankkonen prowadził po pierwszej serii na dużej skoczni, jednak później wyprzedził go Engan, który skakał lepiej stylowo. Wystąpił także na igrzyskach w Grenoble, gdzie był chorążym reprezentacji Finlandii. Na normalnej skoczni był siedemnasty, a na dużej zajął 24. miejsce.
W 1962 roku Kankkonen wystartował na mistrzostwach świata w Zakopanem zajmując 10. miejsce na dużej skoczni. Ponadto wygrał dwunastą i czternastą edycję Turnieju Czterech Skoczni. W pierwszym przypadku zajął 26. miejsce w Oberstdorfie, w Garmisch-Partenkirchen i Innsbrucku był pierwszy, a w Bischofshofen zajął drugie miejsce. Dwa lata później zajmował odpowiednio pierwsze, trzecie, drugie i ponownie pierwsze miejsce. Pięciokrotnie zwyciężał w zawodach Salpausselän Kisat, a w 1964 roku wygrał także zawody w skokach podczas Holmenkollen ski festival.
W 1964 roku został wyróżniony medalem Holmenkollen wraz z innym Finem, biegaczem narciarskim Eero Mäntyrantą, niemieckim skoczkiem Georgiem Thomą oraz norweskim dwuboistą Halvorem Næsem.
Kankkonen uprawiał także pesäpallo i golfa. Jego syn, Anssi Kankkonen również jest golfistą.

</doc>
<doc id="1309938" url="https://pl.wikipedia.org/wiki?curid=1309938" title="Przełęcz Legionów">
Przełęcz Legionów

Przełęcz Legionów (także Rogodze Wielkie; ukr. перевал Легіонів, "perewał Łehioniw") – przełęcz w Karpatach Wschodnich o wysokości 1110 m n.p.m.
Znajduje się ponad wsią Rafajłowa pomiędzy szczytem Taupiszyrka (1503 m n.p.m.) w masywie Sywuli a Połoniną Czarną.
Sąsiednimi przełęczami w głównym grzbiecie Karpat są: na zachodzie Przełęcz Wyszkowska, na wschodzie Przełęcz Jabłonicka.
W październiku 1914 roku legioniści 3pp. wybudowali przez tę przełęcz trasę pozwalającą na przeprowadzenie głównych sił uderzeniowych. Wkrótce po wybudowaniu trasa została nazwana Drogą Legionów, a przełęcz otrzymała urzędową nazwę Przełęcz Legionów. Na przełęczy znajduje się Krzyż Legionów, a w pobliżu – po zakarpackiej stronie – Cmentarz Legionów.
Na tablicy kamiennej pod krzyżem od polskiej strony widnieje napis:
&lt;poem&gt;"Młodzieży polska,
patrz na ten krzyż!
Legjony polskie
dźwignęły go wzwyż,
Przechodząc góry,
lasy i wały
Do Ciebie Polsko,
i dla twej chwały."&lt;/poem&gt;
Autorem tych słów był legionista Adam Szania – z zawodu rzeźnik.
W niektórych źródłach używana jest dla przełęczy także zamiennie nazwa "Pantyrska". Prawdopodobnie wynika to z błędu na mapach austro-węgierskich, gdzie pobliski wierzchołek Pantyru był opisany jako "Pantyr Pass".

</doc>
<doc id="1309939" url="https://pl.wikipedia.org/wiki?curid=1309939" title="Adaptive Server Enterprise">
Adaptive Server Enterprise

Adaptive Server Enterprise (ASE) – system zarządzania relacyjnymi bazami danych w heterogenicznych środowiskach informatycznych, stworzony przez firmę Sybase. Przeznaczony jest dla dużych korporacji i obsługuje internetowe portale informacyjne, transakcje rozproszone, XML i usługi sieciowe. Zapewnia technologię dostępu oraz przenoszenia danych, obsługę rozproszonych transakcji i zapytań pomiędzy bazami danych Sybase i innych dostawców.

</doc>
<doc id="1309940" url="https://pl.wikipedia.org/wiki?curid=1309940" title="Rudzieńsk">
Rudzieńsk

Rudzieńsk (biał. "Рудзенск") – osiedle typu miejskiego na Białorusi, w obwodzie mińskim w rejonie puchowickim, 2,8 tys. mieszkańców (2010), położone ok. 40 km na południowy wschód od Mińska. Przez miejscowość przechodzi linia kolejowa.
Znajduje się tu stacja kolejowa Rudzieńsk, położona na linii Homel - Mińsk.
Wieś szlachecka położona była w końcu XVIII wieku w powiecie mińskim województwa mińskiego.

</doc>
<doc id="1309941" url="https://pl.wikipedia.org/wiki?curid=1309941" title="Pico Rivera">
Pico Rivera

Pico Rivera - miasto w Stanach Zjednoczonych, w stanie Kalifornia. W 2000 r. miasto to na powierzchni 22,9 km² zamieszkiwało 63 428 osób.
W tym mieście produkuje się samochody oraz sprzęt wojskowy.
Historia miasta sięga lat 1870, kiedy w okolicy wybudowano linię torów kolejowych.

</doc>
<doc id="1309942" url="https://pl.wikipedia.org/wiki?curid=1309942" title="Ollie Johnston">
Ollie Johnston

Oliver Martin Johnston junior (ur. 31 października 1912 w Palo Alto, zm. 14 kwietnia 2008 w Sequim) – amerykański animator odznaczony Narodowym Medalem Sztuk. Był jednym z tak zwanych dziewięciu staruszków Disneya i ostatnim w chwili śmierci. 
Studiował w Chouinart Art Institute w Los Angeles. Przez 43 lata pracował w wytwórni Disneya (1935-1978). Johnson był współautorem książki "", którą napisał wraz z innym animatorem, Frankiem Thomasem. Książka zawiera 12 podstawowych zasad animacji.

</doc>
<doc id="1309943" url="https://pl.wikipedia.org/wiki?curid=1309943" title="32 Dywizja Piechoty">
32 Dywizja Piechoty

Dywizje piechoty (strzelców) noszące numer „32”:
Rosyjska
Niemieckie
Amerykańska
Austro-węgierska
Francuska

</doc>
<doc id="1309944" url="https://pl.wikipedia.org/wiki?curid=1309944" title="43 Dywizja Piechoty">
43 Dywizja Piechoty

Dywizje piechoty noszące numer „43”:

</doc>
<doc id="1309946" url="https://pl.wikipedia.org/wiki?curid=1309946" title="Adaptive Server Anywhere">
Adaptive Server Anywhere

Adaptive Server Anywhere (ASA) to w pełni relacyjny, wielodostępny serwer bazodanowy stworzony przez firmę Sybase. Obsługuje komponenty Javy wbudowane w bazę danych i zapewnia wsparcie dla środowiska .NET, języka XML i usług sieciowych. Wysoka wydajność przetwarzania jest możliwa poprzez obsługę SMP (Symmetric Multiprocessing). ASA pozwala wykorzystywać pełne możliwości implementacji 32-bitowej.

</doc>
<doc id="1309947" url="https://pl.wikipedia.org/wiki?curid=1309947" title="Przełęcz Okole">
Przełęcz Okole

Przełęcz Okole – przełęcz w Karpatach Wschodnich o wysokości 1194 m n.p.m.
Znajduje się pomiędzy szczytem Bratkowska (1792 m n.p.m.) należącym do pasma Połoniny Czarnej w Gorganach, a szczytem Tataruka (1710 m n.p.m.) w masywie Świdowca.
Poniżej wschodniej strony przełęczy znajdują się źródła Czarnej Cisy, na skłonie zachodnim źródła Turbacza, dopływy Brusturianki wpadającej do Tereswy.

</doc>
<doc id="1309948" url="https://pl.wikipedia.org/wiki?curid=1309948" title="Kapłan diabła">
Kapłan diabła

Kapłan diabła. Opowieści o nadziei, kłamstwie, nauce i miłości – wydany w 2003 zbiór esejów i innych tekstów brytyjskiego biologa Richarda Dawkinsa. Składa się z 32 esejów omawiających tak zróżnicowane tematy jak pseudonauka, determinizm genetyczny, memetyka, terroryzm, religia i kreacjonizm. Część książki jest zadedykowana zmarłemu biologowi Stephenowi Jayowi Gouldowi, z którym Dawkins polemizował.
Tytuł książki jest nawiązaniem do cytatu z Darwina wyrażającego jego brak zaufania do koncepcji „doskonałego świata” zaprojektowanego przez Boga: „Jaką książkę mógłby napisać kapłan diabła o tym niezgrabnym, marnotrawnym, nieudolnym i przerażająco okrutnym dziele natury!”.

</doc>
<doc id="1309955" url="https://pl.wikipedia.org/wiki?curid=1309955" title="Imperium M. Hardt, A. Negri">
Imperium M. Hardt, A. Negri



</doc>
<doc id="1309959" url="https://pl.wikipedia.org/wiki?curid=1309959" title="PowerDesigner">
PowerDesigner

PowerDesigner – narzędzie typu CASE ("Computer Aided System Engineering") firmy Sybase służące do modelowania systemów. Posiada funkcje umożliwiające modelowanie różnych domen architektonicznych:, tj. dane, modelowanie obiektowe systemów w oparciu o standard UML, procesy biznesowe, technologia. Pozwala na zbieranie wymagań i łączenie ich z modelowanymi obiektami. Jest wykorzystywany w obszarze modelowania architektury korporacyjnej w oparciu o dowolne frameworki (np. TOGAF, Siatka Zachmana). Narzędzie to może być wykorzystywane zarówno przez analityków biznesowych i architektów, jak i deweloperów.
Zastosowania.
Modelowanie danych.
Jest to dziedzina, w której narzędzie to jest bardzo silne. Obsługuje ponad 60 platform bazodanowych, jednocześnie dając możliwości konfiguracji pozwala na pracę z każdą platformą nieobsługiwaną z „pudełka”. Zapewnia możliwości generacji kodu, skryptów różnicowych i inżynierię wsteczną (ang. reverse engineering). Pozwala na wielowymiarowe modelowanie danych, opis procesów ETL, replikacji, synchronizacji, mapowań pomiędzy różnymi źródłami danych. Obsługiwane platfrormy:
Architektura korporacyjna.
PowerDesigner pozwala modelować dowolny aspekt przedsiębiorstwa w każdej z 4 domen:
Możliwe jest zintegrowanie tych warstw, a następnie przeprowadzanie automatycznej analizy wpływu zmian pokazującej, jak zmiana propaguje się pomiędzy artefaktami architektury korporacyjnej. Na przykład możemy sprawdzić na które departamenty lub procesy biznesowe wpłynie modyfikacja systemu będącego częścią infrastruktury IT. PowerDesigner posiada funkcję edycji frameworków EA, dzięki czemu możliwe jest wykorzystanie dowolnego z nich (TOGAF, Siatka Zachmana, FEAF...)
Pakiety.
PowerDesigner jest dostępny w następujących konfiguracjach modułowych:

</doc>
<doc id="1309960" url="https://pl.wikipedia.org/wiki?curid=1309960" title="Klauza">
Klauza

Klauza – budowla hydrotechniczna, przeznaczona do piętrzenia wód rzeki lub potoku w celu okresowej poprawy ich spławności.
Nazwa z języka niemieckiego ("die Klause", z łacińskiego "clausus" – „zamknięty”), spotykana głównie w krajach niemieckich oraz w zasięgu dawnego cesarstwa austro-węgierskiego, w tym szczególnie w Karpatach.
Klauzy budowano na ciekach wodnych, które wykorzystywane były do spławu drewna wyrąbanego w górskich (głównie) lasach do niżej położonych ośrodków przeróbki tego drewna. Były szeroko stosowane od początku XIX w. do lat 70. XX wieku (np. na Huculszczyźnie, głównie w dorzeczu Czeremoszu). Miały formę zapór wodnych, gromadzących znaczne ilości wody, spuszczanej następnie w określonym czasie, w celu umożliwienia spławu nagromadzonego wcześniej poniżej nich drewna.
Na większych rzekach budowano duże klauzy, które – po ich otwarciu – pozwalały na spławianie „na fali” tratew zbitych z największych nawet pni drzewnych. Na mniejszych potokach budowano mniejsze klauzy, wykorzystywane do spławiania krótkiego drewna, tzw. „szczapu”, stosowanego głównie do wyrobu węgla drzewnego dla hutnictwa, a następnie – jako surowiec do suchej destylacji drewna.

</doc>
<doc id="1309962" url="https://pl.wikipedia.org/wiki?curid=1309962" title="Grevesmühlen">
Grevesmühlen

Grevesmühlen – miasto w Niemczech, w Meklemburgii-Pomorzu Przednim, w powiecie Nordwestmecklenburg, siedziba Związku Gmin Grevesmühlen-Land. Do 3 września 2011 siedziba tego powiatu. 31 grudnia 2008 r. miasto liczyło 10 815 mieszkańców. od 25 maja 2014 siedziba gminy Stepenitztal.
Toponimia.
Nazwa poświadczona w najstarszych dokumentach w formie "Gnewesmulne" (1230), "Gnewismulne" (1237), "Gnewesmolen" (1272). W późniejszym okresie głoska "n" przeszła w "r", co poświadcza zapisana w 1362 roku nazwa "Greuesmolen". Pierwszy człon nazwy miasta ma pochodzenie słowiańskie, od połabskiego imienia własnego "*Gnev", do którego dodano dolnoniemiecki człon "mol(n)e" „młyn”. 

</doc>
<doc id="1309965" url="https://pl.wikipedia.org/wiki?curid=1309965" title="Grand Prix Włoch 1991">
Grand Prix Włoch 1991

Grand Prix Włoch 1991 (oryg. Coca Cola Gran Premio d'Italia) – 12. runda Mistrzostw Świata Formuły 1 w sezonie 1991, która odbyła się 8 września 1991, po raz 41. na torze Monza.
62. Grand Prix Włoch, 42. zaliczane do Mistrzostw Świata Formuły 1.

</doc>
<doc id="1309966" url="https://pl.wikipedia.org/wiki?curid=1309966" title="Grand Prix Włoch 1992">
Grand Prix Włoch 1992

Grand Prix Włoch 1992 (oryg. Pioneer Gran Premio d'Italia) – 13. runda Mistrzostw Świata Formuły 1 w sezonie 1992, która odbyła się 13 września 1992, po raz 42. na torze Monza.
63. Grand Prix Włoch, 43. zaliczane do Mistrzostw Świata Formuły 1.

</doc>
<doc id="1309971" url="https://pl.wikipedia.org/wiki?curid=1309971" title="Grand Prix Włoch 1993">
Grand Prix Włoch 1993

Grand Prix Włoch 1993 (oryg. Pioneer Gran Premio d'Italia) – 13. runda Mistrzostw Świata Formuły 1 w sezonie 1993, która odbyła się 12 września 1993, po raz 43. na torze Monza.
64. Grand Prix Włoch, 44. zaliczane do Mistrzostw Świata Formuły 1.

</doc>
<doc id="1309972" url="https://pl.wikipedia.org/wiki?curid=1309972" title="Grand Prix Włoch 1995">
Grand Prix Włoch 1995

Grand Prix Włoch 1995 (oryg. Pioneer Gran Premio d'Italia) – 12. runda Mistrzostw Świata Formuły 1 w sezonie 1995, która odbyła się 8 - 10 września 1995, po raz 64. na torze Monza.
66. Grand Prix Włoch, 46. zaliczane do Mistrzostw Świata Formuły 1.

</doc>
<doc id="1309973" url="https://pl.wikipedia.org/wiki?curid=1309973" title="Charles Kettering">
Charles Kettering

Charles Franklin Kettering (ur. 29 sierpnia 1876 w Loundonville, zm. 24 lub 25 listopada 1958) – amerykański rolnik, nauczyciel, mechanik, inżynier, naukowiec, wynalazca i filozof.
Życiorys.
Urodził się jako czwarte dziecko Jakuba i Marty Ketteringow w Loundonville (Ohio). W roku 1904 uzyskał tytuł inżyniera elektryczności na Ohio State University. Karierę zawodową rozpoczął w National Cash Register. Następnie razem z Edwardem A. Deeds’em i Haroldem E. Talbottem założył Dayton Engineering Laboratories Company (DELCO), która wkrótce przeszła na własność General Motors, którego Kettering został wiceprezesem w 1920 r.
Kettering uzyskał ponad 300 patentów. Jest wynalazcą elektrycznego rozrusznika samochodowego, który zastąpił korbowy mechanizm rozruchowy. Był także pionierem w zastosowaniu magnetyzmu w diagnostyce medycznej.
Kettering w 1905 roku poślubił Oliwię Williams. W trzy lata później narodził się ich jedyny syn – Eugeniusz. W 1914 r. wybudował dom zwany Ridgeleigh Terrace. Był to prawdopodobnie pierwszy dom w USA posiadający elektryczną klimatyzację.
Kettering miał umiejętność pisania dwoma rękoma dwóch różnych tekstów w dwóch różnych językach przy czym jeden od lewej do prawej, a drugi na odwrót.

</doc>
<doc id="1309974" url="https://pl.wikipedia.org/wiki?curid=1309974" title="Fregaty typu Oslo">
Fregaty typu Oslo

Fregaty rakietowe typu Oslo – norweskie fregaty opracowane w połowie lat 60. Pierwsza jednostka weszła do służby w 1966. Łącznie do 1967 zbudowano 5 okrętów tego typu. Ostatnią jednostkę tego typu wycofano ze służby w sierpniu 2007.
Historia.
W 1960 rząd Norwegii przyjął program rozbudowy floty, który w znacznej mierze opierał się na amerykańskiej pomocy finansowej. Zdecydowano się opracowanie własnego typu fregat bazującego na amerykańskich niszczycielach eskortowych typu "Dealey". Nowe okręty pod względem konstrukcyjnym przystosowano do służby w trudnych norweskich warunkach. Na okrętach przewidziano zastosowanie wyposażenia w znacznej części pochodzącego z państw europejskich. W stosunku do swojego amerykańskiego pierwowzoru fregaty typu "Oslo" otrzymał nieco większe kadłuby, zmieniony kształt nadbudówki, masztu i komina, a także inny zestaw uzbrojenia.
Do głównych zadań okrętów należała ochrona przed okrętami podwodnymi, nawodnymi i lotniczymi nieprzyjaciela. Jednostki miały także pełnić służbę dozorową na własnych wodach terytorialnych i strefie ekonomicznej.
Pierwszy poważny program modernizacyjny przeprowadzono na okrętach pod koniec lat 70. Na okrętach zainstalowano pociski przeciwokrętowe Penguin i przeciwlotnicze Sea Sparrow. Zainstalowano także nowe wyposażenie radiolokacyjne i system kierowania ogniem.
Drugi raz okręty poddano modernizacji pod koniec lat 80., kiedy wymieniono znaczną część wyposażenia elektronicznego.
Okręty zostały zastąpione przez nowe fregaty rakietowe typu "Fridtjof Nansen"

</doc>
<doc id="1309975" url="https://pl.wikipedia.org/wiki?curid=1309975" title="Grand Prix Włoch 1996">
Grand Prix Włoch 1996

Wyniki Grand Prix Włoch na Monza 8 września 1996.

</doc>
<doc id="1309977" url="https://pl.wikipedia.org/wiki?curid=1309977" title="Kanzlersgrund">
Kanzlersgrund

Kanzlersgrund − kompleks skoczni narciarskich znajdujący się w Oberhofie. W jego skład wchodzą skocznie "Hans-Renner-Schanze" (K120) oraz "Rennsteigschanze" (K90).
Na obu skoczniach rozegrano do tej pory pięć konkursów zaliczanych do Pucharu Świata. Po raz ostatni skoczkowie walczący o Kryształową Kulę przyjechali tu na zawody w 1999 roku. 
Skocznie posiadają igelit, dzięki czemu latem obiekt staje się bazą treningową dla wielu kadr narodowych. Trzykrotnie rozgrywano tu zawody Letniego Grand Prix (1996, 2006, 2007). W ostatnim konkursie zwyciężył Kamil Stoch.

</doc>
<doc id="1309979" url="https://pl.wikipedia.org/wiki?curid=1309979" title="Grand Prix Włoch 1997">
Grand Prix Włoch 1997

Grand Prix Włoch, oficjalnie LXVIII Gran Premio d'Italia – trzynasty z siedemnastu wyścigów Mistrzostw Świata Formuły 1 w sezonie 1997 odbywający się na torze Autodromo Nazionale Monza 7 września 1997. Wyścig został wygrany przez David Coultharda (McLaren-Mercedes) startując z szóstej pozycji. Drugie miejsce zajął Jean Alesi| (Benetton-Renault) po starcie z pole position, a Heinz-Harald Frentzen (Williams-Renault) zajął trzecie miejsce.

</doc>
<doc id="1309980" url="https://pl.wikipedia.org/wiki?curid=1309980" title="Urzecze">
Urzecze



</doc>
<doc id="1309981" url="https://pl.wikipedia.org/wiki?curid=1309981" title="Maria Antonina Kratochwil">
Maria Antonina Kratochwil

Maria Antonina Kratochwil SSND (ur. 21 sierpnia 1881 w Witkowicach koło Morawskiej Ostrawy, zm. 2 października 1942 w Stanisławowie) – polska siostra zakonna ze Zgromadzenia Sióstr Szkolnych de Notre Dame, błogosławiona Kościoła katolickiego.
Życiorys.
Po odbyciu stażu, jako kwalifikowana nauczycielka wstąpiła do nowicjatu Zgromadzenia Sióstr Szkolnych de Notre Dame, a śluby zakonne złożyła 27 września 1910 roku, przyjmując imiona Maria Antonina.
Pracowała w szkołach zgromadzenia w Karwinie, we Lwowie, gdzie pełniła również w późniejszych latach obowiązki dyrektorki szkoły i prefektki, była także przełożoną, kierowniczką internatu i prefektą w Tłumaczu oraz w okresie okupacji sowieckiej przełożoną w Mikuliczynie.
W grudniu 1939, dom sióstr został przez okupanta upaństwowiony, a siostry wysiedlone.
Aresztowana 9 lipca 1942 roku została przewieziona do więzienia w Stanisławowie, gdzie poddano ją torturom. 
Według relacji świadków kiedy była katowana przez oprawców powtarzała:
Zmarła 5 dni po uwolnieniu z powodu odniesionych obrażeń i tyfusu. 
Beatyfikowana przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1309983" url="https://pl.wikipedia.org/wiki?curid=1309983" title="Baldur Preiml">
Baldur Preiml

Baldur Preiml (ur. 8 lipca 1939 w Bruggen) – austriacki skoczek narciarski, reprezentant kraju, olimpijczyk, brązowy medalista igrzysk olimpijskich (1964), mistrz Uniwersjady (1964), trener, polityk, działacz sportowy.
Kariera.
Baldur Preiml startował na dwóch igrzyskach olimpijskich: Innsbruck 1964 (13. miejsce na normalnej skoczni, 18. miejsce na dużej skoczni) oraz Grenoble 1968 (brązowy medal na normalnej skoczni oraz 48. miejsce na dużej skoczni). Zajął także 3. miejsce w Turnieju Czterech Skoczni 1963/1964 (29. miejsce w Oberstdorfie, nie startował w Garmisch-Partenkirchen, 6. miejsce w Innsbrucku i 1. miejsce w Bischofshofen) oraz zdobył mistrzostwo Uniwersjady 1964 w czechosłowackim Szpindlerowym Młynie.
Po zakończeniu kariery.
Baldur Preiml po zakończeniu kariery sportowej, w latach 1970–1976 uczył w Skigymnasium w Stams, a w latach 1974–1980 był trenerem reprezentacji Austrii, natomiast w latach 1987–1991 był kierownikiem działu sportu w Ministerstwie Edukacji, Nauki i Kultury.
Sukcesy podopiecznych Preimla w Austrii w latach 1974–1980 (chronologicznie)

</doc>
<doc id="1309984" url="https://pl.wikipedia.org/wiki?curid=1309984" title="Grand Prix Włoch 1999">
Grand Prix Włoch 1999

Grand Prix Włoch, oficjalnie 70o Gran Premio Campari d'Italia – trzynasty z szesnastu wyścigów Mistrzostw Świata Formuły 1 w sezonie 1999 odbywający się na torze Autodromo Nazionale Monza 12 września 1999.

</doc>
<doc id="1309985" url="https://pl.wikipedia.org/wiki?curid=1309985" title="Grand Prix Włoch 2000">
Grand Prix Włoch 2000

Wyniki Grand Prix Włoch na Autodromo Nazionale di Monza 10 września 2000.

</doc>
<doc id="1309986" url="https://pl.wikipedia.org/wiki?curid=1309986" title="Grand Prix Włoch 2001">
Grand Prix Włoch 2001

Wyniki Grand Prix Włoch na Monza 16 września 2001.

</doc>
<doc id="1309989" url="https://pl.wikipedia.org/wiki?curid=1309989" title="Grand Prix Włoch 2002">
Grand Prix Włoch 2002

Wyniki Grand Prix Włoch na Monza 15 września 2002.

</doc>
<doc id="1309992" url="https://pl.wikipedia.org/wiki?curid=1309992" title="Grand Prix Włoch 2003">
Grand Prix Włoch 2003

Wyniki Grand Prix Włoch na Autodromo Nazionale di Monza 14 września 2003.

</doc>
<doc id="1309993" url="https://pl.wikipedia.org/wiki?curid=1309993" title="40 Dywizja Piechoty">
40 Dywizja Piechoty

Polska dywizja piechoty:
Rosyjska dywizja piechoty:

</doc>
<doc id="1309997" url="https://pl.wikipedia.org/wiki?curid=1309997" title="Grand Prix Włoch 2004">
Grand Prix Włoch 2004

Wyniki Grand Prix Włoch, piętnastej rundy Mistrzostw Świata Formuły 1 w sezonie 2004.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1309998" url="https://pl.wikipedia.org/wiki?curid=1309998" title="Grand Prix Włoch 2007">
Grand Prix Włoch 2007

Wyniki Grand Prix Włoch, trzynastej rundy Mistrzostw Świata Formuły 1 w sezonie 2007.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1310002" url="https://pl.wikipedia.org/wiki?curid=1310002" title="Urzecze (obwód miński)">
Urzecze (obwód miński)

Urzecze (biał. "Урэчча"; ros. "Уречье") - osiedle typu miejskiego w obwodzie mińskim w rejonie lubańskim Białorusi, 3,1 tys. mieszkańców (2010), położone ok. 18 km na północny zachód od Lubania.
Znajduje tu się stacja kolejowa Urzecze, położona na linii Osipowicze – Baranowicze.

</doc>
<doc id="1310003" url="https://pl.wikipedia.org/wiki?curid=1310003" title="Hinwil">
Hinwil

Hinwil – miasto we wschodniej Szwajcarii, w kantonie Zurych. Znajduje się tam siedziba zespołu Formuły 1, Sauber.

</doc>
<doc id="1310008" url="https://pl.wikipedia.org/wiki?curid=1310008" title="Pasmo przepustowe">
Pasmo przepustowe



</doc>
<doc id="1310009" url="https://pl.wikipedia.org/wiki?curid=1310009" title="Kości śródręcza">
Kości śródręcza

Kości śródręcza () – pięć kości składających się na śródręcze () człowieka. Oznacza się je cyframi rzymskimi poczynając od strony promieniowej.
Kości śródręcza należą do kości długich, w ich budowie można wyróżnić trzon (), podstawę (koniec bliższy, ) i głowę (koniec dalszy, ). Od strony podstawy kości śródręcza łączą się stawowo z nadgarstkiem i sąsiednimi kośćmi śródręcza. Od strony głowy łączą się z paliczkami bliższymi.
Między kośćmi śródręcza znajdują się cztery przestrzenie międzykostne śródręcza (), które wypełnione są mięśniami międzykostnymi.
I kość śródręcza () jest najkrótsza i najgrubsza. Na powierzchni dłoniowej głowy znajdują się dwa małe pola dla okrągławych kostek, tzw. trzeszczek (), objętych ścięgnami mięśnia zginacza krótkiego kciuka i mięśnia przywodziciela kciuka. Podstawa łączy się siodełkowatą powierzchnią stawową z kością czworoboczną większą, a po stronie promieniowej posiada guzek, do którego przyczepia się mięsień odwodziciel długi kciuka. Do łokciowego brzegu trzonu przyczepia się boczna głowa I mięśnia międzykostnego grzbietowego, a do brzegu promieniowego – mięsień przeciwstawiacz kciuka.
II kość śródręcza () jest najdłuższą z kości śródręcza. Podstawa łączy się z kością główkowatą, kością czworoboczną większą, kością czworoboczną mniejszą i I kością śródręcza. Do powierzchni grzbietowej podstawy przyczepia się mięsień prostownik promieniowy długi nadgarstka, a do powierzchni dłoniowej – mięsień zginacz promieniowy nadgarstka i mięsień zginacz krótki kciuka.
III kość śródręcza () jest zwykle nieco krótsza niż II kość śródręcza. Od strony promieniowej na powierzchni grzbietowej podstawy znajduje się wyrostek rylcowaty (), będący miejscem przyczepu mięśnia prostownika promieniowego krótkiego nadgarstka. III kość śródręcza łączy się powierzchniami stawowymi z II i IV kością śródręcza oraz z kością główkowatą.
IV kość śródręcza () jest krótsza i cieńsza niż III kość śródręcza. Łączy się z III i V kością śródręcza, a także z kośćmi główkowatą i haczykowatą.
V kość śródręcza () łączy się z IV kością śródręcza i kością haczykowatą. Na jej podstawie od strony łokciowej znajduje się guzek, będący miejscem przyczepu ścięgna mięśnia prostownika łokciowego nadgarstka. Do powierzchni grzbietowej trzonu przyczepia się IV mięsień międzykostny grzbietowy, tam także są położone ścięgna mięśnia prostownika palca małego i mięśnia prostownika palców.
Jednym z najczęstszych złamań w obrębie ręki jest złamanie szyjki piątej kości śródręcza. Ten typ złamania określa się jako „złamanie bokserskie”, ponieważ zwykle występuje u osób, które uderzają zaciśniętą pięścią w ścianę lub inny twardy przedmiot. Do typu „złamania bokserskiego” zalicza się także złamanie podstawy I kości śródręcza.

</doc>
<doc id="1310013" url="https://pl.wikipedia.org/wiki?curid=1310013" title="Pajace">
Pajace

Pajace ("I Pagliacci") – opera Ruggera Leoncavalla z roku 1892; składa się z prologu i dwóch aktów.
Okoliczności powstania opery.
Bezpośredniej inspiracji dostarczył kompozytorowi obejrzany spektakl "Rycerskości wieśniaczej" Pietro Mascagniego. Można natomiast spierać się o źródło samej treści opery, do której Leoncavallo sam napisał libretto. Twórca "Pajaców" utrzymywał, że w operze uwiecznił prawdziwą historię zabójstwa, w sprawie którego rozprawę prowadził jego ojciec (był on sędzią). Kompozytor nigdy jednak nie przedstawił żadnych potwierdzających jego słowa dokumentów (choć twierdził, że takowe posiada), wielu krytyków muzycznych uważa więc, że mógł dokonać przeróbki dramatu Catulle Mendesa "Żona Tabarina", którego premiera odbyła się w Paryżu w czasie, gdy przebywał tam kompozytor.
W odróżnieniu od pozostałych dzieł Leoncavalla, "Pajace" od dnia swej prapremiery cieszą się ogromną popularnością. Były zarówno pierwszą operą w całości nagraną
(w roku 1907), jak i w całości sfilmowaną (w roku 1931).
Treść.
Miejsce akcji: Kalabria, wieś
Czas akcji: ok. 1870 r.
Prolog.
Na proscenium wychodzi jeden z aktorów, Tonio, przebrany w kostium Taddea, którego będzie grał w urządzanym przez trupę przedstawieniu. Zwraca się do publiczności, mówiąc m.in., że aktor też jest człowiekiem, który czuje i cierpi (aria "Si può?... Si può?... Signore! Signori! ... Un nido di memorie.").
Akt I.
Do wioski przyjeżdża trupa aktorów odgrywająca tradycyjne komedie dell’arte. Canio, kierownik trupy, zapowiada na wieczór przedstawienie pod tytułem "Kłopoty Pajaca". Następnie wieśniacy zapraszają go (jak również innego aktora imieniem Beppo) do karczmy. Tonio decyduje się zostać, co wieśniacy kwitują żartobliwymi podejrzeniami, że ma on romans z Neddą. W odpowiedzi na dowcipy Canio śmiertelnie poważnym tonem oznajmia, że wprawdzie w sztukach trupy grywa zdradzanego męża, ale w życiu nigdy nie pogodziłby się z niewiernością żony; zapewnia jednak zarazem, że nie podejrzewa Neddy o zdradę. Gwałtowna wypowiedź Cania przepełnia strachem i zmieszaniem serce jego żony.
Wkrótce uspokojona już Nedda oczekuje we wsi swojego kochanka, wieśniaka imieniem Silvio. Zamiast niego zjawia się Tonio i wyznaje jej miłość. Nedda w arogancki sposób wyśmiewa go i odtrąca; rozwścieczony Tonio przysięga jej zemstę. Pojawia się Silvio. Namawia Neddę, by po spektaklu razem z nim uciekła, na co ta się zgadza. W tym czasie Tonio biegnie do gospody, z której sprowadza Cania. Kochanek Neddy natychmiast ucieka, ona zaś woła za nim, że zawsze będzie należała tylko do niego. Słowa te słyszy nadbiegający Canio.
Canio usiłuje (bez powodzenia) schwytać uciekającego, po czym żąda od Neddy, by wyjawiła mu tożsamość kochanka. Ta odmawia. Mąż atakuje ją nożem, lecz w tym momencie Beppo przypomina mu o rychłym rozpoczęciu spektaklu i rozbraja go. Tonio zapewnia Cania, że w czasie przedstawienia kochanek Neddy na pewno się w jakiś sposób zdradzi. Canio, przebierając się w kostium Pajaca, przygotowuje się do odegrania roli komicznej, choć szarpią nim rozpacz i wściekłość (aria "Vesti la giubba", zawierająca słynne słowa "Śmiej się, pajacu!"; intermezzo).
Akt II.
Nedda w kostiumie Kolombiny sprzedaje bilety. W tym czasie dyskretnie ostrzega Silvia przed Caniem. Tłum wieśniaków radośnie wita trupę.
Na scenie Kolombina, żona Pajaca (który niedawno dokądś wyszedł) oczekuje Arlekina – swojego kochanka. Zamiast niego pojawia się Taddeo i wyznaje bohaterce miłość; nie uzyskuje jednak wzajemności Kolombiny. Wkrótce daje się słyszeć serenada Arlekina, którego Kolombina po chwili wpuszcza do domu. Planują uśpienie Pajaca narkotykiem, a następnie wspólną ucieczkę. Nagle jednak powraca Taddeo i ostrzega ich przed powracającym Pajacem. Arlekin w ostatniej chwili wyskakuje przez okno, żegnany okrzykiem Kolombiny – zapewnieniem, że zawsze będzie należała tylko do niego.
Słowa te słyszy Canio, który w tej właśnie chwili wychodzi (jako Pajac) na scenę. W mig uprzytamnia sobie tragiczne podobieństwo między sytuacją bohatera sztuki i swoją własną. Z początku odgrywa przewidzianą rolę i żąda od Kolombiny, by zdradziła mu imię swojego kochanka. Szybko jednak traci panowanie nad sobą i poczyna zwracać się już nie do Kolombiny, lecz – do Neddy. Ona, w nadziei, że spektakl uda się jeszcze ocalić, przypomina mężowi, kim teraz powinien być. Na to jednak Canio wybucha gniewem ("Non! Pagliaccio non son!"). Tłum, niezdający sobie sprawy z tego, co dzieje się naprawdę, nagradza ich oklaskami.
Nękana przez męża pytaniami o tożsamość kochanka, Nedda nazywa go Arlekinem, po czym przysięga, że jego prawdziwego imienia nie zdradzi nigdy. Obecny wśród publiczności Silvio, przerażony, gwałtem przeciska się ku scenie – za późno: Canio zdążył już zadać żonie śmiertelny cios nożem. Następnie, dostrzegłszy Silvia, zabija także i jego. „La Commedia è finita!” – woła zrozpaczony.
Zgodnie z oryginałem, ostatnie słowa opery wypowiada nie Canio, lecz Tonio – to on bowiem opowiada widzom tę historię. Jednak od czasu spektaklu, w którym wymówił je grający Cania Enrico Caruso, rzadko kiedy „przywraca się” je barytonowi.
Sławni interpretatorzy.
Z arią "Vesti la giubba", jak również w ogóle z całą partią Cania mierzyli się najwięksi spośród tenorów – m.in. Plácido Domingo i Luciano Pavarotti.

</doc>
<doc id="1310016" url="https://pl.wikipedia.org/wiki?curid=1310016" title="Angel Island">
Angel Island

Angel Island – wyspa należąca do USA, leżąca w hrabstwie Marin, w Zatoce San Francisco. Ma powierzchnię 3,1 km², najwyższy punkt wyspy leży na wysokości 240 m n.p.m.
W latach 1910–1940 na wyspie działało centrum przyjmowania imigrantów do Stanów Zjednoczonych przybywających z Azji na zachodnie wybrzeże USA (podobna stacja na wschodnim wybrzeżu znajdowała się na wyspie Ellis). Centrum działało od 1775 i przez cały okres istnienia przyjęło 175 tysięcy imigrantów.
Cała wyspa jest objęta ochroną i od 2009 stanowi park stanowy Angel Island State Park, natomiast budynki centrum imigracyjnego są na liście Narodowych Pomników Historycznych USA.

</doc>
<doc id="1310020" url="https://pl.wikipedia.org/wiki?curid=1310020" title="Ginewra Weasley">
Ginewra Weasley



</doc>
<doc id="1310022" url="https://pl.wikipedia.org/wiki?curid=1310022" title="Jodłownica górska">
Jodłownica górska

Jodłownica górska, bondarcewia górska ("Bondarzewia mesenterica" (Schaeff.) Kreisel) – gatunek grzybów należący do rodziny jodłownicowatych ("Bondarzewiaceae").
Systematyka i nazewnictwo.
Pozycja w klasyfikacji według Index Fungorum: "Bondarzewia, Bondarzewiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Jacob Christian Schaeffer nadając mu nazwę "Boletus mesentericus". Obecną, uznaną przez Index Fungorum nazwę nadał mu w 1984 r. Hanns Kreisel przenosząc go do rodzaju "Bondarzewia".
Synonimy naukowe:
Nazwę polską (jodłownica górska) podali Barbara Gumińska i Władysław Wojewoda w 1985 r., przez S. Domańskiego gatunek ten opisywany był w 1967 r. jako bondarzewia górska.
Morfologia.
Jednoroczne, duże. Tworzą zwykle rozetkowe skupienia pojedynczych, zrośniętych dachówkowato kapeluszy, wyrastających ze wspólnego trzonu. Pojedyncze kapelusze są językowate lub wachlarzowate, mierzące od 10 do 30 cm średnicy. Powierzchnia matowa, aksamitna, nieznacznie pręgowana. Młode kapelusze są barwy jasnożółtej, starsze ciemniejsze – orzechowe do orzechowobrunatnych. Trzony bardzo krótkie, wyrastające ze wspólnej podstawy. Cały owocnik może osiągać rozmiary do 50 cm średnicy i ważyć do 10 kg.
O długości 4–10 mm, zbiegające, białawe do słomkowożółtych. Pory duże, nierówne, kanciaste zwykle w liczbie 1-2 na mm.
Elastyczny, mięsisty, białawy, na przekroju nie ciemnieje. Suchy barwy słomkowożółtej. Zapach grzybowy, smak gorzkawy, piekący.
Biały, amyloidalny. Zarodniki kulistawe, o bardzo charakterystycznej brodawkowato-żeberkowanej powierzchni, o średnicy 5–6,5 µm.
Występowanie i siedlisko.
Jodłownica górska występuje w Ameryce Północnej, Europie i Azji. W Polsce podano 59 jej pewnych stanowisk i 2 wątpliwe. W latach 1995-2004 objęta była ochroną częściową, od roku 2004 do 2014 ochroną ścisłą, a od roku 2014 ponownie ochroną częściową. Znajduje się na "Czerwonej liście roślin i grzybów Polski". Ma status V – gatunek narażony na wymarcie. Znajduje się na listach gatunków zagrożonych także w Austrii, Niemczech, Danii, Czechach.
Nadrzewny grzyb pasożytniczy i saprotrof. Rozwija się na korzeniach, nabiegach korzeniowych, pniakach, podstawie pni żywych, zamierających i martwych jodeł jodeł, bardzo rzadko u innych drzew iglastych. Po obumarciu drzewa rośnie na murszejących pniach. Pasożyt powodujący białą zgniliznę drewna; w górach dość rzadki, na nizinach nie występuje. Wytwarza owocniki od sierpnia do października.
Gatunki podobne.
Flagowiec olbrzymi ("Meripilus giganteus"), który rośnie na drzewach liściastych.

</doc>
<doc id="1310024" url="https://pl.wikipedia.org/wiki?curid=1310024" title="Klozapina">
Klozapina

Klozapina – organiczny związek chemiczny, pochodna dibenzodiazepiny. Jest pierwszym opracowanym atypowym lekiem przeciwpsychotycznym. Nie wywołuje objawów pozapiramidowych ani hiperprolaktynemii, jej stosowanie wiąże się z mniejszym ryzykiem późnych dyskinez. Ma udokumentowaną skuteczność w schizofrenii lekoopornej. Mimo że jest najskuteczniejszym znanym lekiem przeciwpsychotycznym, nie jest lekiem pierwszego rzutu ze względu na potencjalnie śmiertelne działania niepożądane: agranulocytozę i zapalenie mięśnia sercowego.
Mechanizm działania.
Klozapina jako atypowy neuroleptyk jest antagonistą receptorów dopaminergicznych i serotoninergicznych. Wiąże się z receptorami dopaminowymi D1-D5, przy czym jej powinowactwo do receptora D4 jest 10 razy wyższe od powinowactwa do D2. Jest częściowym agonistą receptora 5-HT1A, czemu przypisuje się jej korzystne działanie na objawy afektywne i funkcje poznawcze. Udowodniono bezpośrednie działanie klozapiny na receptor GABAB.
Klozapina jest antagonistą receptorów muskarynowych M1, M2, M3 i M5. Jest też agonistą receptorów M4, mających wysoką ekspresję w śliniankach. Wyjaśnia to częściowo ślinotok, występujący w trakcie leczenia klozapiną.
Farmakokinetyka.
Czas półtrwania klozapiny wynosi 5–16 godzin. Metabolizowana jest przy udziale izoenzymów cytochromu P450: głównie CYP1A2, także CYP2D6, CYP3A4, CYP2C9 i CYP2C19. W metabolizmie uczestniczą również monooksygenazy flawinowe. Głównym metabolitem jest norklozapina.
Wskazania.
Klozapina jest stosowana głównie w leczeniu lekoopornej schizofrenii, która oznacza niezadowalającą odpowiedź objawów na co najmniej dwa różne leki przeciwpsychotyczne. Klozapina jest wyraźnie bardziej skuteczna w zwalczaniu objawów schizofrenii niż starsze typowe leki przeciwpsychotyczne, przynosząc najlepsze efekty u osób, które słabo odpowiedziały na inne leczenie. Chociaż zmniejsza częstość nawrotów, a tolerancja pacjentów na lek jest lepsza, to nie przekłada się to na znaczącą poprawę w zakresie ogólnego funkcjonowania. Jest lekiem z wyboru w psychozie w przebiegu choroby Parkinsona. Stosowana jest również w zaburzeniach schizoafektywnych i w lekoopornych zaburzeniach afektywnych dwubiegunowych.
Interakcje lekowe.
Połączenie terapii klozapiną z następującymi lekami powoduje zwiększenie stężenia klozapiny:
Połączenie terapii klozapiną z następującymi lekami powoduje zmniejszenie stężenia klozapiny:
Ponadto, opisano spadki ciśnienia tętniczego przy połączeniu klozapiny z benzodiazepinami i inhibitorami ACE (enalaprilem, diltiazemem), zaburzenia świadomości z majaczeniem po dodaniu lorazepamu do klozapiny.
Palenie tytoniu i marihuany obniża poziom klozapiny poprzez indukcję CYP1A2 w stopniu zależnym od liczby wypalanych papierosów, co może prowadzić do mniejszej odpowiedzi na lek i poważnych działań niepożądanych spowodowanych rzuceniem palenia.
Działania niepożądane.
Najczęstsze działania uboczne wiążą się z działaniem antycholinergicznym: są to nadmierna senność, zaparcia, suchość w ustach. Klozapina obniża próg drgawkowy i może powodować napady drgawkowe (ich ryzyko wzrasta w zależności od dawki leku). Często występuje ślinotok i przyrost masy ciała.
Poważnymi działaniami niepożądanymi są agranulocytoza, zapalenie mięśnia sercowego, złośliwy zespół neuroleptyczny, zatorowość płucna.
Środki ostrożności.
Ze względu na niebezpieczeństwo pojawienia się leukopenii i agranulocytozy konieczne jest stałe monitorowanie obrazu krwi. Do standardu należy wykonywanie badania co tydzień przez pierwsze 18 tygodni zażywania leku, a potem co miesiąc przez cały okres trwania terapii. Spadek leukocytów poniżej 2000–3000, a neutrofilów poniżej 1500, wymaga natychmiastowego odstawienia leku.
Historia.
Klozapina została zsyntetyzowana w laboratoriach firmy farmaceutycznej Sandoz w 1961 roku. W kolejnych latach przeprowadzano próby kliniczne, w efekcie których w 1972 roku lek wprowadzono do lecznictwa w Szwajcarii i Austrii. W 1975 roku lek wprowadzono do obrotu na terenie Niemiec i Finlandii. W tym samym czasie przeprowadzano badania nad klozapiną w Stanach Zjednoczonych. Wśród powikłań zgłaszano przypadki agranulocytozy prowadzącej do śmierci. Sandoz dobrowolnie wycofał lek z obrotu w 1975 roku. Przez wiele kolejnych lat lek był niedostępny na rynku farmaceutycznym, jednak w ośrodkach badawczych nadal przeprowadzano doświadczenia. Badania wykazywały wysoką skuteczność leczenia schizofrenii lekoopornej. W 1989 roku FDA zezwoliła na stosowanie klozapiny wyłącznie w leczeniu psychoz lekoopornych. Stopniowo lek wprowadzono ponownie do lecznictwa w wielu krajach.
Preparaty.
Lek jest dostępny pod nazwami handlowymi Clozaril, Klozapol, Leponex.

</doc>
<doc id="1310025" url="https://pl.wikipedia.org/wiki?curid=1310025" title="Yasugi">
Yasugi

 – miasto w Japonii, na wyspie Honsiu, w prefekturze Shimane.
Położenie.
Miasto leży we wschodniej części prefektury graniczy z miastami:
oraz miasta w prefekturze Tottori:
Historia.
Miasto otrzymało prawa miejskie 4 kwietnia 1954.

</doc>
<doc id="1310028" url="https://pl.wikipedia.org/wiki?curid=1310028" title="Turów (Białoruś)">
Turów (Białoruś)

Turów (biał. Тураў) – miasto na Białorusi w obwodzie homelskim w rejonie żytkowickim, nad Prypecią; 2,9 tys. mieszkańców (2010).
Historia.
Miejscowość znana już w X wieku (pierwsza wzmianka z 980 r.). Jedna ze stolic plemienia Dregowiczów, później Księstwa Turowskiego zależnego od Kijowa. Turów rozwinął się za panowania Światopełka jako stolica księstwa i siedziba prawosławnego biskupstwa (od 1005 r.) W XI-XIII w. przeżywał okres największego rozkwitu. W latach 1171-1181 władyką turowskim był święty Cyryl Turowski zw. Złotoustym. W Turowie istniały dwa klasztory prawosławne: męski św. św. Borysa i Gleba i żeński św. Barbary. W XII w. w mieście wzniesiono także monumentalny sobór katedralny, zniszczony według latopisu przez trzęsienie ziemi w 1230. W 1241 r. miasto zostało zrujnowane przez wojska Batu-chana. Od 1320 miasto znalazło się w obrębie Wielkim Księstwie Litewskim. W 1430 miał tu swoją siedzibę Świdrygiełło.
Upadek Turowa nastąpił po wyniszczających najazdach Tatarów. Najpierw w 1502 r., gdy ziemią turowską władał książę Michał Gliński. Po ucieczce Glińskiego do Moskwy w 1508 r. król Zygmunt Stary oddał jego dobra księciu Konstantemu Iwanowiczowi Ostrogskiemu. Nowy właściciel przystąpił do odbudowy miasta, które jednak ponownie zostało całkowicie zniszczone przez Tatarów w 1521. Hetman Ostrogski zapisał Turów młodszemu synowi, Konstantemu Wasylowi. Po wygaśnięciu rodu w 1620 r. miasto, leżące w ówczesnym województwie brzeskolitewskim, przejęli Sapiehowie, a później Sołłohubowie i inni.
Kolejne zniszczenia spotkały miasto w czasie powstania Chmielnickiego i potopu, kiedy to Turów znalazł się pod kontrolą wojsk moskiewskich.
Miasto położone było w końcu XVIII wieku w hrabstwie turowskim w powiecie pińskim województwa brzeskolitewskiego.
Po II rozbiorze Rzeczypospolitej Obojga Narodów w 1793 miejscowość znalazła się w Imperium Rosyjskim.
Po I wojnie światowej Turów mieścił się w granicach BSRR jako osiedle typu miejskiego. Status miasta posiada ponownie od 2004 roku.

</doc>
<doc id="1310030" url="https://pl.wikipedia.org/wiki?curid=1310030" title="Głębokie Litewskie">
Głębokie Litewskie



</doc>
<doc id="1310031" url="https://pl.wikipedia.org/wiki?curid=1310031" title="Konstytucja Danii">
Konstytucja Danii

Konstytucja Danii została zapoczątkowana 5 czerwca 1849 roku wraz z końcem trwania rządów absolutnych w Danii. Obowiązująca do dziś konstytucja datowana jest na rok 1953.
Konstytucja pochodząca z 1849 roku utworzyła bikameralny parlament, Rigsdag składający się z dwóch izb, Landstingu oraz Folketingetu. Konstytucja ograniczyła władze monarchy, chroniła podstawowe prawa człowieka oraz dopuszczała wstąpienie na tron duński, kobiety. Oprócz tego konstytucja umożliwiała uprawnienia konstytucyjne rządzącym w parlamencie dzięki czemu np. Ministerstwo Finansów może poprosić o ekspertyzę w sprawie budżetu narodowego osobę spoza Danii i tym samym nie łamiąc obowiązującego prawa duńskiego.
Historia.
Pierwszą duńską konstytucją była Lex Regia (Prawo Królewskie) pochodząca z 1665 roku. Nie była to jednak typowa konstytucja, lecz ustawa, która dawała ówczesnemu królowi Danii Fryderykowi III Oldenburg władze absolutną i zastąpienie panującego wówczas systemu feudalnego. Władza absolutna panowała w Danii aż do panowania króla Fryderyka VII, który zgodził się na podpisanie konstytucji w dniu 5 czerwca 1849 roku. Odtąd dzień 5 czerwca stał się dniem wolnym od pracy.

</doc>
<doc id="1310032" url="https://pl.wikipedia.org/wiki?curid=1310032" title="Horacio Carbonari">
Horacio Carbonari

Horacio Carbonari (ur. 2 maja 1974 w Santa Teresa) – argentyński piłkarz, obrońca.
Kariera sportowa.
Carbonari rozpoczął zawodową karierę w argentyńskim Rosario Central, gdzie zadebiutował w 1993. W 1995 roku wraz ze swoim klubem zdobył Copa Conmebol (obecna nazwa Copa Sudamericana), strzelając w tych rozgrywkach 4 gole.
Latem 1998 roku podpisał kontrakt wart 3 mln £ z Derby County. W tym okresie uzyskał także drugie obywatelstwo – włoskie. W Derby rozegrał dziewięćdziesiąt meczów, strzelając dziewięć goli. W 2000 roku został wypożyczony na miesiąc do klubu Coventry City, gdzie wystąpił w pięciu spotkaniach.
Po zakończeniu gry w Europie wrócił do Rosario Central, z którym zakwalifikował się do rozgrywek Copa Libertadores, lecz kontuzja wyłączyła go z gry do końca sezonu. Po zakończeniu sezonu 2004-2005 podjął decyzję o zakończeniu kariery.
W sezonie 2006/07 został generalnym menedżerem klubu Rosario Central.

</doc>
<doc id="1310033" url="https://pl.wikipedia.org/wiki?curid=1310033" title="Leśna Prawa">
Leśna Prawa

Leśna Prawa, biał. "Правая Лясная" – rzeka w województwie podlaskim, prawy dopływ Bugu. Jej dopływami są: Łuch, Chwiszczej, Perebel, Przewłoka, Miedna i kilka bezimiennych dopływów. 
Leśna Prawa łączy się w okolicach Kamieńca na Białorusi z rzeką Leśną Lewą (biał. Левая Лясная), co daje w sumie rzekę Leśną o dwóch źródłach, która jest dopływem Bugu. Dla odróżnienia nazwano je lewą i prawą. 
Rzeka Leśna Prawa bierze początek na północ od miasta Hajnówka, w okolicy wsi Dubiny. Ma 132,7 km długości, ale już po 33 km opuszcza granice Polski i po stronie białoruskiej uchodzi do rzeki Bug. 
Przepływając przez miejscowość Hajnówka rzeka przyjmuje ścieki komunalne i przemysłowe z miasta, a następnie wpływa na teren Puszczy Białowieskiej. W 1999 roku rzeka badana była w punkcie granicznym — miejscowości Topiło w ramach monitoringu granicznego (106,0 km). 
Rzeka Leśna, w tym przypadku Leśna Prawa, opisywana była przez Elizę Orzeszkową, w jej powieści Ad astra. Dwugłos: 
„W błękicie i złocie powietrza z krystalicznym szmerem Leśny rozpływała się mocna woń mięt rozkwieconych i gorzkiej trawy żubrzej.”

</doc>
<doc id="1310036" url="https://pl.wikipedia.org/wiki?curid=1310036" title="Acura RSX">
Acura RSX



</doc>
<doc id="1310038" url="https://pl.wikipedia.org/wiki?curid=1310038" title="Kryptoklid">
Kryptoklid

Kryptoklid "(Cryptoclidus eurymerus)" – plezjozaur z rodziny kryptoklidów.
Ten morski gad był lepiej przystosowany do życia na lądzie niż inne plezjozaury. Odkryto go w Anglii, Francji, Rosji i Ameryce Południowej. Kryptoklid miał bardzo mocne zęby; mógł łapać nimi nawet pterozaury (np. pterodaktyle, które żyły w tym samym czasie i miejscu). Do tej pory odnaleziono kilka kompletnych szkieletów. Jego nazwa rodzajowa oznacza "ukryty obojczyk". Żył w późnej jurze, około 165-150 mln lat temu. Mierzył 8 m. i ważył 9 t.
Poczta Polska wyemitowała 5 marca 1965 r. znaczek pocztowy przedstawiający kryptoklida o nominale 30 groszy, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="1310051" url="https://pl.wikipedia.org/wiki?curid=1310051" title="Fanipal">
Fanipal

Fanipal (biał. Фаніпаль; ros. Фаниполь, "Fanipol") – miasto na Białorusi, w obwodzie mińskim, w rejonie dzierżyńskim. W 2010 roku liczyło ok. 12,7 tys. mieszkańców. 
Położenie.
Miasto położone jest w środkowej części państwa, na środkowo-zachodnich terenach obwodu, około 28 km na południowy zachód od Mińska i około 15 km na północny wschód od Dzierżyńska.
Historia.
Pierwsze wzmianki o miejscowości pochodzą z 1856 roku. W 1984 roku otrzymała ona status osiedla typu miejskiego, a od 1999 roku miasta na prawach rejonu.
Transport.
Miasto położone jest przy drodze R1, biegnącej z Mińska do Dzierżyńska. Około 10 km na południe przebiega droga magistralna M1, będąca częścią trasy europejskiej E30. W mieście znajduje się również stacja kolejowa, położona na linii Moskwa - Mińsk - Brześć.

</doc>
<doc id="1310052" url="https://pl.wikipedia.org/wiki?curid=1310052" title="Fanipol">
Fanipol



</doc>
<doc id="1310056" url="https://pl.wikipedia.org/wiki?curid=1310056" title="Honda Integra">
Honda Integra

Honda Integra – samochód oferowany w Ameryce Północnej oraz w Hongkongu jako Acura Integra, na innych rynkach sprzedawany jako Honda. Występował jako hatchback oraz sedan o sportowym charakterze. Model ten oparty jest konstrukcyjnie na Hondzie Civic. Od 1998 do 2001 roku model Integra w wersji Type R był dostępny w niektórych krajach europejskich.
Honda Integra I.
Pierwsza generacja Hondy Integry zadebiutowała w Japonii w lutym 1985 roku jako Honda Quint Integra. Początkowo oferowany był tylko 3-drzwiowy hatchback (AV), w listopadzie 1985 roku zaprezentowano wersje 5-drzwiową (DA1), a w październiku 1986 roku wprowadzono 4-drzwiową wersję sedan (DA2). W 1986 roku model ten został wprowadzony na rynek północnoamerykański pod nowo utworzoną marką Acura.
Montowano następujące jednostki napędowe: 1.5 12V SOHC o mocy 86 KM, 1.6 16V DOHC w kilku wersjach, o mocy: 113, 118, 120, 125, 130 oraz 135 KM.
W Ameryce Północnej samochód oferowany był tylko z jedną jednostka napędową, mianowicie z 4-cylindrowym silnikiem 1.6 16V DOHC (D16A1). W tamtych latach była to bardzo nowoczesna jednostka, charakteryzująca się dwoma wałkami rozrządu oraz wykonana w technice 4-zaworowej. Silnik ten był jednym z istotniejszych czynników, które przyczyniły się do popularności modelu. Jego moc wynosiła 113 KM (134 Nm), w latach 1986-1987 oraz 118 KM (137 Nm) w latach 1988-1989, większa moc wynikała z niewielkich modyfikacji w silniku, mianowicie lżejszych korbowodów i minimalnie zwiększonego stopnia sprężania. Potocznie słabsza jednostka określana była mianem "browntop", natomiast mocniejsza: "blacktop". Wynikało to z koloru jakim pokryta była pokrywa zaworów.
Model Integra oparty był na Hondzie Civic, jednak jako, że miał być w stosunku do niego usportowiony pojawiły się pewne modyfikacje w układzie zawieszenia oraz w układzie hamulcowym. Zawieszenie zostało utwardzone, natomiast przednie niewielkie tarcze hamulcowe oraz tylne bębny, zostały zastąpione przez hamulce tarczowe na wszystkich kołach oraz tarcze o powiększonej średnicy. Pojawiło się również szersze ogumienie.
Na większości rynków europejskich Integra pierwszej generacji była oferowana tylko w wersji pięciodrzwiowej, z silnikiem 1.5 12V SOHC 86 KM, a jedynie w Wielkiej Brytanii z silnikiem 1.6 16V DOHC o mocy 125 KM. W Australii z kolei model ten był sprzedawany jako Rover 416i.
Honda Integra II.
Druga generacja Hondy Integry zadebiutowała w 1989 roku. Ze względu na małą popularność, nie zaprezentowano wersji 5-drzwiowej, dlatego nowy model był oferowany wyłącznie jako 3-drzwiowy hatchback (DA5, DA6, DA9, DB2) oraz 4-drzwiowy sedan (DA7, DA8, DB1).
Początkowo, na rynku północnoamerykańskim, Integra występowała tylko z silnikiem 1.8 16V DOHC (B18A1) o mocy 130 KM i maksymalnym momencie obrotowym o wartości 171 Nm. Od 1992 moc tego silnika została zwiększona do 140 KM, natomiast maksymalny moment obrotowy wynosił 164 Nm. W 1992 roku do oferty dołączył (oparty na jednostce B16A o mniejszej pojemności) silnik 1.7 16V DOHC VTEC (B17A1) o mocy 160 KM i maksymalnym momencie obrotowym 159 Nm. Ta wersja silnikowa była dostępna tylko na amerykańskim rynku, występowała wyłącznie w nadwoziu 3-drzwiowym oraz była oznaczana symbolem GS-R. Wersja GS-R różniła się od innych lepszym wyposażeniem wnętrza, innym wykończeniem oraz stylizacją, na rynku USA dostępna była tylko w trzech kolorach: czerwonym, białym oraz morskim. Na rynku kanadyjskim dostępne były barwy: czerwona, czarna oraz morska. Integra GS-R to dość rzadki model, wyprodukowano w sumie tylko około 5000 egzemplarzy.
Na pozostałych rynkach Honda Integra oferowana była z silnikami 1.6 16V SOHC (ZC) o mocy 105 KM (135 Nm) i 120 KM (142 Nm), oraz 1.6 16V DOHC VTEC (B16A) o mocy 160 KM (152 Nm) lub 170 KM (153 Nm) z manualną skrzynią biegów i 155 KM (150 Nm) z przekładnią automatyczną.
Podobnie jak poprzednik, II generacja Hondy Integry nie była oficjalnie oferowana na rynku europejskim.
Honda Integra III.
Trzecia generacja Hondy Integry została wprowadzona do sprzedaży na rynku japońskim w 1993 roku, natomiast jako Acura, na rynku amerykańskim, pojawiła się w 1994 roku. Podobnie jak poprzednik występowała jako hatchback (DC1, DC2, DC4) i sedan (DB6, DB7, DB8, DB9). Wersja amerykańska różniła się przednią częścią nadwozia, mianowicie miała cztery osobne okrągłe reflektory i inny zderzak. Natomiast wersja japońska miała klasyczne podłużne światła.
W japońskiej wersji Integry były montowane silniki 1.6 16V SOHC (ZC) o mocy 105 KM (135 Nm) i 120 KM (142 Nm), a także silniki 1.8 16V DOHC VTEC o mocy 180 KM ze skrzynią manualna oraz 170 KM z przekładnią automatyczną, oba o maksymalnym momencie obrotowym wynoszącym 175 Nm. Od 1995 roku montowany był też silnik 1.8 16V DOHC VTEC (B18C) o mocy 200 KM i 186 Nm momentu obrotowego. Silnik ten występował tylko w sportowej wersji Type R, jako sedan i hatchback. Integra Type R przyśpieszała do 100 km/h w ciągu 6 sekund. Integra z nadwoziem typu sedan i mocniejszym silnikiem 1.6 była także dostępna z napędem na 4 koła.
Acura Integra była oferowana z podstawowym silnikiem 1.8 16V (B18B1 w wersjach DC4 i DB7) DOHC o mocy 142 KM i 172 Nm momentu obrotowego oraz z mocniejszą jednostką 1.8 16V DOHC VTEC (B18C1) o mocy 170 KM i 173 Nm momentu obrotowego. W 1997 roku na rynku amerykańskim także pojawiła się Integra Type R, montowano w niej silnik 1.8 16V DOHC VTEC (B18C5) o mocy 195 KM i 180 Nm momentu obrotowego. Silnik ten pozwalał na przyśpieszenie do 100 km/h w czasie 6.2 sekundy. Wersja Type R na północnoamerykańskim rynku występowała wyłącznie jako hatchback.
W 1998 roku Integra oferowana w Ameryce Północnej przeszła facelifting. Zmieniono przednie reflektory na trochę większe oraz zderzak na bardziej agresywny. Tyle światła były w całości czerwone, a tylny zderzak został przemodelowany. Pojawiły się także mniejsze modyfikacje we wnętrzu oraz w elektryce i mechanice auta. Z rynku kanadyjskiego wycofano z oferty wersję sedan, zastępując ją modelem Acura EL, będącym amerykańska wersją Hondy Domani.
Honda Integra Type R Euro Spec.
Model Integra Type R został wprowadzony na rynki niektórych krajów europejskich w 1998 roku i był oferowany do końca produkcji tej generacji Integry, czyli do 2001 roku. Europejska Integra Type R stylistycznie jest taka sama jak Acura Integra. Występowała tylko jako hatchback. Model ten został wprowadzony na europejski rynek celem umocnienia pozycji Hondy jako producenta aut o sportowym charakterze.
Auto było wyposażone w silnik 1.8 16V DOHC VTEC (B18C6) o mocy 190 KM i maksymalnym momencie obrotowym wynoszącym 179 Nm. Pozwalał on na przyśpieszenie do 100 km/h w czasie 6,7 sekundy i rozpędzenie się do 233 km/h. Silnik był ręcznie wykańczany, co przełożyło się na wysoką cenę. Montowano wyłącznie 5-biegową manualną skrzynię biegów. Wersja Type R była lżejsza w stosunku do podstawowych wersji, zmniejszono izolację dźwiękową oraz zastosowano szyby o zmniejszonej o 10% grubości, zamontowano także lżejsze felgi. Zawieszenie zostało przekonstruowane oraz utwardzone i obniżone o 15mm, co odbijało się na komforcie jazdy, jednak pozwalało na znakomitą przyczepność. Dodatkowo Integra Type R była wyposażona w szperę typu Torsen, która miała za zadanie polepszyć trakcję oraz zmniejszyć podsterowność. Modyfikacjom został poddany także układ hamulcowy, średnica przednich tarcz została zwiększona do 282 mm, natomiast tylnych do 260 mm. Z zewnątrz samochód różnił się przednim zderzakiem oraz tylnym, większym spoilerem, a także specjalnie zaprojektowanymi felgami. We wnętrzu znajdowały się lekkie, sportowe fotele Recaro oraz kierownica firmy MOMO, a także wykończenie deski rozdzielczej materiałem imitującym karbon. Celem zmniejszenia masy, auto było pozbawione klimatyzacji.
Przez wiele pism motoryzacyjnych "Integra Type R" była określana mianem najlepszego przednionapędowego auta jakie kiedykolwiek powstało.
Honda Integra IV.
Kolejna generacja Hondy Integry była dostępna na rynku Ameryki Północnej jako Acura RSX. Na pozostałych rynkach oferowana była pod niezmienioną nazwą. Auto było produkowane tylko jako 2-drzwiowe coupé (DC5).
Nowy model pojawił się w 2001 roku. Na rynku północnoamerykańskim Acura RSX została wprowadzona do sprzedaży w 2002 roku i była dostępna w podstawowej wersji RSX oraz topowej RSX Type S. Natomiast jako Honda auto było dostępne w wersjach Integra iS oraz Integra Type R. Jednak Integra Type R sprzedawana na rynku Oceanii była bliższa technicznie modelowi RSX Type S. W Kanadzie z kolei występowały trzy wersje RSX: podstawowa Base, wzbogacona Premium oraz topowa Type S. Na pozostałych rynkach dostępna była tylko podstawowa wersja.
Integra DC5 zbudowana została na nowej platformie podłogowej, wykorzystywanej później przez Honde Civic VII generacji. Była to znacząca zmiana, gdyż poprzednia generacja opierała się na płycie podłogowej wykorzystywanej od 1994 roku. Zawieszenie oparte zostało na kolumnach McPhersona z przodu i podwójnych wahaczach z tyłu. Dotychczasowe silniki zostały zastąpione nowymi jednostkami serii K o pojemności 2.0 l, wyposażonymi w nową generację systemu VTEC - iVTEC, pozwalającego na jeszcze korzystniejszy przebieg krzywej momentu obrotowego.
W 2004 roku został przeprowadzony facelifting modelu. Samochód otrzymał przestylizowane zderzaki oraz zmienione reflektory i światła tylne. W ofercie pojawiły się także nowe kolory nadwozia. Odświeżono także wygląd wnętrza i deski rozdzielczej. Ważniejsze zmiany zaszły pod karoserią, między innymi:
Podstawową jednostką napędowa Integry/RSX był silnik 2.0 16V DOHC VTEC (K20A3) o mocy 160 KM i maksymalnym momencie obrotowym 191 Nm, oferowany był zarówno ze skrzynią manualną jak i automatyczną. W modelu Acura RSX Type S w latach 2001-2004 montowano silnik (K20A2) o takiej samej pojemności, ale mocy wynoszącej 200 KM i 193 Nm momentu obrotowego. W późniejszym okresie, od 2005 roku do zakończenia produkcji, stosowano zmodyfikowaną jednostkę (K20Z1) o mocy 210 KM i 194 Nm momentu obrotowego. Oba mocniejsze silniki były oferowane wyłącznie z 6-biegową skrzynią manualną.
Produkcję modelu Integra zakończono w 2006 roku, nie zaprezentowano następcy. Pośrednio model Integra zastępuje Honda Civic.
Honda Integra Type R.
Wraz z wprowadzeniem na rynek nowej Integry pojawiła się też jej topowa odmiana. Auto było wyposażone w nowy silnik 2.0 16V DOHC VTEC (K20A) o mocy 220 KM i maksymalnym momencie obrotowym wynoszącym 206 Nm, łączony z 6-biegową skrzynią manualną o krótkich skokach lewarka. Moc maksymalna osiągana była przy 8000 obr/min, natomiast maksymalny moment przy 7000 obr/min. Przednie hamulce otrzymały tarcze o średnicy 300 mm oraz 4-tłoczkowe zaciski firmy Brembo i klocki hamulcowe Ferodo. Fabrycznie montowane były 17-calowe felgi oraz opony Bridgestone Potenza RE040 lub Yokohama A046 w rozmiarze 215/45/17. Wzrost sztywności nadwozia oraz twardsze amortyzatory i sprężyny, w stosunku do poprzedniego modelu, przyczyniły się do lepszego zachowania auta w zakrętach. Podobnie jak poprzednik nowy Type R był wyposażony w dyferencjał o ograniczonym uślizgu. Wewnątrz znajdywały się sportowe fotele Recaro, skórzana kierownica MOMO, a także aluminiowe pedały i dźwignia zmiany biegów. Z zewnątrz samochód odróżniał się zmodyfikowanymi zderzakami oraz tylnym, wysokim spoilerem.
Integra Type R rozpędzała się od 0 do 100 km/h w czasie 6 s i mogła rozwinąć prędkość 232 km/h.
Model Type R IV generacji Integry nie był nigdy oficjalnie dostępny na europejskim rynku, wynikało to z obawy Hondy przed wewnętrzną konkurencją, jaką model Integra Type R byłby dla Hondy Civic Type R, zbliżonej wymiarami, ceną i osiągami.
Honda Integra SJ.
Honda Integra SJ (SJ – "sedan joyful") to właściwie bogatsza wersja Civica Ferio (w Europie oferowanego jako Honda Civic sedan VI generacji), ze zmodyfikowanymi reflektorami i grillem oraz większymi tylnymi światłami. Auto było produkowane w latach 1996–2001. Montowano w nim silniki 1.5 16V SOHC o mocy 105 i 130 KM oraz odpowiednio 134 i 140 Nm momentu obrotowego oraz silnik 1.6 16V SOHC o mocy 120 KM i maksymalnym momencie obrotowym wynoszącym 140 Nm. Prezentując ten model Honda chciała wprowadzić bardziej elegancką wersję Civica i sprzedawać ją pod bardziej prestiżową nazwą. Auto było produkowane tylko w wersji z kierownicą po prawej stronie. Integra SJ była także sprzedawana w Tajlandii jako Isuzu Vertex.

</doc>
<doc id="1310057" url="https://pl.wikipedia.org/wiki?curid=1310057" title="Kropka nad i (program)">
Kropka nad i (program)

Kropka nad i – polski program publicystyczny prowadzony przez Monikę Olejnik, nadawany od 3 października 1997 do 18 czerwca 2003, najpierw w TVN, a potem w TVN24, i ponownie od 11 września 2006 na antenie TVN24.
Program przyniósł sławę jego autorce, będącej symbolem dociekliwego i agresywnego dziennikarstwa, a także ciętego języka. Monika Olejnik określa swój program jako „wolne media”.
Historia programu.
Wydanie premierowe zostało nadane 3 października 1997 na antenie TVN. Program początkowo emitowany był od poniedziałku do piątku w nieregularnych godzinach wieczornych (od godziny 22:45 do po północy). Od początku główną prowadzącą była Monika Olejnik, natomiast współprowadzącym był Bogdan Rymanowski (przyjmując założenie, że Olejnik prowadzi program od poniedziałku do środy, natomiast Rymanowski w czwartki i piątki). W późniejszym okresie zrezygnowano z emisji piątkowych ze względu na filmowy cykl Superkino. Ostatecznie pora emisji ustabilizowała się po wieczornych "Faktach", około godziny 23:00.
W 2001 zdecydowano o przesunięciu programu na godzinę 19:30, nadawanie go od poniedziałku do piątku i zmianie współprowadzącego – Bogdana Rymanowskiego zastąpił Tomasz Sekielski, który prowadził piątkowe wydania. W 2002 postanowiono przywrócić wieczorne nadawanie programu na antenie TVN (w dotychczasowym czasie nadawania ruszył magazyn interwencyjny "Uwaga!"), natomiast sam program zaczęto emitować na żywo o godzinie 20:15 na antenie TVN24.
W 2003 program został zdjęty z anteny, a Monice Olejnik przedstawiono propozycję prowadzenia cotygodniowego programu publicystycznego, której jednak nie przyjęła. Dziennikarka skorzystała z propozycji pracy w TVP1, gdzie dostała możliwość prowadzenia podobnego w formule programu "Prosto w oczy". Kłopoty przy ustaleniu godziny emisji w nowej ramówce spowodowały jego zakończenie w TVP1 i powrót do programu "Kropka nad i" (podobnie jak "Prosto w oczy", całkowicie autorskiego i bez współprowadzącego), jednak w przeciwieństwie do tamtych programów zapraszany jest jeden lub dwóch najważniejszych w danym dniu polityków. Program ten jest ponownie emitowany od 11 września 2006 od poniedziałku do czwartku w TVN24 o godzinie 20:00 i trwa około 20 minut.
22 czerwca 2007 "Kropkę nad i" nadano pierwszy raz spoza studia. Było to w czasie protestu pielęgniarek przed Kancelarią Premiera na Alejach Ujazdowskich. 15 października 2008 program znów został nadany spoza studia. W związku z rozpoczynającym się wtedy spotkaniem Rady Europejskiej specjalne wydanie zrealizowano w Brukseli (gościem był wtedy prezydent Lech Kaczyński).
Oglądalność.
Średnia oglądalność programu w 2015 roku to około 490 tysięcy widzów.
Średnia oglądalność programu w sezonie 2019/2020 to około 720 tysięcy widzów, dzięki czemu TVN24 w czasie emisji była liderem wśród stacji informacyjnych.

</doc>
<doc id="1310058" url="https://pl.wikipedia.org/wiki?curid=1310058" title="Honda Acura RSX">
Honda Acura RSX



</doc>
<doc id="1310059" url="https://pl.wikipedia.org/wiki?curid=1310059" title="Wasilewicze">
Wasilewicze

Wasilewicze (biał. "Васілевічы") – miasto na Białorusi w obwodzie homelskim w rejonie rzeczyckim, 3,9 tys. mieszkańców (2010), 45 km od Rzeczycy.
Znajduje tu się stacja kolejowa Wasilewicze, położona na linii Homel - Łuniniec - Żabinka.
Historia.
Założone w XVI wieku, miasto od 1971 roku.
Wieś królewska starostwa grodowego rzeczyckiego położone było w końcu XVIII wieku w powiecie rzeczyckim województwa mińskiego.

</doc>
<doc id="1310065" url="https://pl.wikipedia.org/wiki?curid=1310065" title="Rodolfo Pini">
Rodolfo Pini

Rodolfo Pini (1926 - 31 maja 2000) – piłkarz urugwajski, pomocnik.
Będąc zawodnikiem Club Nacional de Football, wraz z reprezentacją Urugwaju wziął udział w mistrzostwach świata w 1950 roku. Urugwaj został wówczas mistrzem świata, jednak Pini nie wystąpił w żadnym z meczów.
Nigdy w karierze nie zagrał w turnieju Copa América.

</doc>
<doc id="1310075" url="https://pl.wikipedia.org/wiki?curid=1310075" title="Szumilina">
Szumilina



</doc>
<doc id="1310076" url="https://pl.wikipedia.org/wiki?curid=1310076" title="16 Samodzielny Pułk Czołgów">
16 Samodzielny Pułk Czołgów

16 Samodzielny Pułk Czołgów – oddział pancerny ludowego Wojska Polskiego.
Sformowany wiosną 1951 na podstawie "Planu zamierzeń organizacyjnych na lata 1951-1952". Stacjonował w Szczecinie. 
Struktura pułku.
Uzbrojenie pułku stanowiły: 63 czołgi średnie T-34/85 i 18 dział pancernych
W grudniu 1952 zmieniono etat. W pułku zmniejszono ilość kompanii czołgów średnich do trzech i jednej kompanii dział pancernych. Ogólna liczba podstawowego sprzętu bojowego wynosiła wtedy 30 czołgów i 5 dział pancernych
W składzie 12 Dywizji.
Pod koniec 1954 zmieniono jego nazwę na 16 pułk czołgów i artylerii pancernej i włączono go w struktury 12 Dywizji Piechoty.
W 1967 przemianowano go na 25 Drezdeński pułku czołgów średnich. Rozformowano 31 grudnia 1990.
Przeformowania.
16 samodzielny pułk czołgów → 16 pułk czołgów → 16 pułk czołgów i artylerii pancernej → 25 Drezdeński pułku czołgów średnich

</doc>
<doc id="1310090" url="https://pl.wikipedia.org/wiki?curid=1310090" title="16 Pułk Czołgów">
16 Pułk Czołgów



</doc>
<doc id="1310091" url="https://pl.wikipedia.org/wiki?curid=1310091" title="Gabriele Tarquini">
Gabriele Tarquini

Gabriele Tarquini (ur. 2 marca 1962 w Giulianova) – włoski kierowca wyścigowy.
Kariera.
Karierę wyścigową rozpoczął od kartingu. W latach 1983 i 1984 został mistrzem Włoch, w 1983 mistrzem Europy oraz w 1984 mistrzem świata w tej dyscyplinie. W latach 1985-1987 startował w Formule 3000 zajmując kilkakrotnie miejsca na podium wyścigów. W 1987 roku zadebiutował w Formule 1 w zespole Osella. W kolejnych latach startował w barwach zespołów Coloni (1988), AGS (1989-1991), Fondmetal (1991-1992) i Tyrrell (1995).
W 1994 roku zadebiutował w British Touring Car Championship w zespole Alfa Romeo i od razu zdobył tytuł mistrzowski. W 1995 roku startował w brytyjskich, włoskich i niemieckich wyścigach samochodów turystycznych. W 1996 wystartował w ITC. W 1997 roku zamienił Alfę Romeo na Hondę Accord i wystartował ponownie w BTCC (zajął wtedy 6. miejsce). W 1998 i 1999 startował w niemieckich wyścigach Super TourenWagen. Rok 1999 i 2000 to kolejne występy w BTCC. Od roku 2000 startował w European Touring Car Championship. W 2001 roku był trzeci, a w 2003 został mistrzem tej serii (jeżdżąc Alfą Romeo). Od 2005 roku startuje w serii World Touring Car Championship (od 2006 w zespole SEATa). W 2008 roku został wicemistrzem tej serii, a w kolejnym sezonie zdobył tytuł mistrzowski.

</doc>
<doc id="1310092" url="https://pl.wikipedia.org/wiki?curid=1310092" title="Wspinaczka na szczyt nieprawdopodobieństwa">
Wspinaczka na szczyt nieprawdopodobieństwa

Wspinaczka na szczyt nieprawdopodobieństwa – wydana w 1996 książka popularnonaukowa autorstwa brytyjskiego biologa Richarda Dawkinsa. Tematem książki jest prawdopodobieństwo i jego miejsce w teorii ewolucji oraz demistyfikacja twierdzeń kreacjonistów.
Główną metaforą (zawartą również w tytule) jest krajobraz geograficzny utworzony wyłącznie z krzywizn o łagodnym nachyleniu, które odzwierciedlają stopniowość procesów ewolucji. Książka zawiera wiele opisów stopniowego tworzenia się skomplikowanych, złożonych mechanizmów.
Książka jest rozwinięciem wykładów bożonarodzeniowych w Royal Institution z 1991. Jest dedykowana Robertowi Winstonowi "dobremu doktorowi, dobremu człowiekowi". Autorem ilustracji jest żona autora, Lalla Ward.
Wydanie polskie w tłumaczeniu Małgorzaty Pawlickiej-Yamazaki zostało opublikowane przez wydawnictwo Prószyński i S-ka w 1998, w serii "Na ścieżkach nauki" ().

</doc>
<doc id="1310093" url="https://pl.wikipedia.org/wiki?curid=1310093" title="Rzeka genów">
Rzeka genów

Rzeka genów – książka popularnonaukowa brytyjskiego biologa Richarda Dawkinsa, opublikowana w 1995 roku. Tematem książki jest darwinowska koncepcja ewolucji. Jest to streszczenie zagadnień zawartych w trzech poprzednich dziełach tego samego autora ("Samolubny gen", "Fenotyp rozszerzony" i "Ślepy zegarmistrz"). "Rzeka genów" jest najkrótszą książką Dawkinsa, została wydana w serii Science Masters i zawiera ilustracje autorstwa żony autora - Lalli Ward. Tytuł książki został zaczerpnięty z Biblii (Księga Rodzaju, 2:10):
Na książkę składa się pięć rozdziałów. Pierwszy przedstawia konstrukcję reszty książki oraz obraz życia jako rzeki genów płynącej w czasie o skali geologicznej, gdzie organizmy są tylko tymczasowymi ciałami - nośnikami genów. Drugi rozdział omawia, w jaki sposób pochodzenie człowieka może zostać przedstawione w postaci ścieżki łączącej różne jego odmiany z ostatnimi wspólnymi przodkami ze szczególnym uwzględnieniem afrykańskiej Ewy. Trzeci rozdział opisuje, jak stopniowy rozwój wynikający z doboru naturalnego może być przyczyną całej złożoności, jaką obserwujemy w przyrodzie. Czwarty rozdział zajmuje się czysto utylitarną relacją genów wobec organizmów, które budują i porzucają. Ostatni, piąty rozdział przedstawia kluczowe punkty dziejów życia oraz rozważa, jak podobne procesy mogłyby przebiegać w innych systemach słonecznych.
Wydanie polskie w tłumaczeniu Marka Jannasza zostało opublikowane przez wydawnictwo CIS () i Oficynę Wydawniczą "Most" () w 1995. Wydanie drugie (poprawione i uzupełnione): CIS, 2007 ().
Cyfrowa rzeka.
Dawkins zaczyna książkę od z pozoru zaskakującego, ale prawdziwego stwierdzenia w imieniu wszystkich żyjących istot: żaden z naszych przodków nie umarł przed osiągnięciem wieku dojrzałego i spłodzeniem przynajmniej jednego potomka. W świecie, gdzie większość osobników nie osiąga wieku dojrzałego, to potomkowie są powszechni, w przeciwieństwie do przodków. Ale my wszyscy należymy do nieprzerwanego łańcucha przodków skutecznych w rozmnażaniu się. Łańcuch ten sięga w przeszłość aż do pierwszego jednokomórkowego organizmu.
Jeśli sukces organizmu może być mierzony zdolnością do przetrwania i reprodukcji, to o wszystkich żywych organizmach możemy powiedzieć, że odziedziczyły dobre geny od swoich skutecznych przodków, a nie od współczesnych tym przodkom organizmów, którym reprodukcja nie powiodła się. Każde kolejne pokolenie jest sitem testującym replikujące się i mutujące geny. Dobre geny przechodzą do następnego pokolenia, podczas gdy złe są odsiewane. To wyjaśnia dlaczego organizmy stają się coraz lepsze we wszystkim, czego muszą się podejmować, i wyraźnie kontrastuje z wizją lamarkizmu. Skuteczne organizmy nie ulepszają (nie mogą) swoich genów, to raczej dobre geny tworzą dobre organizmy, które z kolei umożliwiają kontynuację ich istnienia.
Zgodnie z tą wizją ewolucji można powiedzieć, że organizm nie jest niczym innym, jak tymczasowym ciałem, w którym zestaw towarzyszących sobie genów (w rzeczywistości alleli) współpracuje w osiągnięciu wspólnego celu: utrzymaniu organizmu przy życiu i jego rozwoju aż do osiągnięcia dorosłości (do tego momentu tworzą zespół) i reprodukcji, po której ich drogi rozchodzą się, bo później ich "pojazdami" są ciała potomków. Te tymczasowe ciała-"pojazdy" są tworzone i porzucane, ale dobre geny żyją wiecznie, w postaci doskonałego ciągu kopii, w wyniku wysokiej jakości reprodukcji, charakterystycznej dla procesu kopiowania cyfrowego.
Poprzez mejozę (rozmnażanie płciowe) nieśmiertelne geny odnajdują się w rozmaitych zestawach dobranych towarzyszy podróży poprzez kolejne generacje organizmów. Tak więc o genach można mówić jak o strumieniu danych, płynącym w czasie o skali geologicznej. Zaczerpnij z niej garść genów, a otrzymasz organizm. Choć z zasady geny są egoistyczne, to na dłuższą metę muszą być kompatybilne ze wszystkimi innymi w puli genowej danej populacji lub organizmu, bo tylko w ten sposób mogą wytwarzać skuteczne w reprodukcji organizmy.
Rzeka genów może rozdzielić się na dwa nurty, głównie z powodu geograficznego oddzielenia się dwóch populacji. Ponieważ należące do tych oddzielnych nurtów geny nigdy nie tworzą wspólnych ciał, ich rozwój może różnicować się i utracić kompatybilność. Organizmy tworzone przez te dwa nurty (lub gałęzie) genów zaczną w ten sposób stanowić dwa oddzielne, nie mogące posiadać wspólnych potomków gatunki. Na tym polega proces specjacji.
Potomstwo afrykańskiej Ewy.
Kiedy chcemy prześledzić pochodzenie człowieka, zwykle patrzymy na rodziców, dziadków, pradziadków itd. Tak samo postępujemy, śledząc rodowód w drugą stronę, poprzez dzieci i wnuki. Dawkins pokazuje, że takie podejście może być mylące, ponieważ z każdym kolejnym pokoleniem liczba przodków i potomków wzrasta w postępie geometrycznym. Wystarczy 80 pokoleń, by liczebność przodków wyrażała się w miliardach.
To proste obliczenie nie bierze pod uwagę faktu, że każda para rodziców to tak naprawdę związek pomiędzy odległymi kuzynami. Drzewo rodowe w rzeczywistości nie jest drzewem, wygląda jak skomplikowany graf.
Lepszym sposobem wyrażania relacji rodowodowych jest rzeka genów płynąca w długim czasie. Gen przodek płynie w nurcie organizmów jako własna doskonała kopia lub lekko zmutowany potomek. Chociaż w rozdziale tym nie jest dokładnie wyjaśniona różnica pomiędzy relacją łączącą geny przodka i potomka a taką samą relacją pomiędzy organizmami przodka i potomka, to pierwsza jego połowa dotyczy cech różniących te dwa modele rodowodu. Podczas kiedy organizmy, z powodu procesu rozmnażania płciowego, mają graf przodków i graf potomków, gen ma pojedynczy łańcuch przodków i drzewo potomków.
Mając dowolny gen danego osobnika, możemy prześledzić pojedynczy łańcuch przodków, podążając rodowodem tego genu zgodnie z tym, co wiemy o dziedziczeniu (). Ponieważ pojedynczy organizm może być zbudowany z dziesiątków tysięcy genów, istnieje wiele rozmaitych dróg pochodzenia, jakie możemy odkryć przy użyciu tej metody. Ale wszystkie mają jedną wspólną cechę: jeśli zaczniemy badania od wszystkich żyjących współcześnie ludzi i prześledzimy ich pochodzenie, używając do tego celu jednego genu (a tak naprawdę jego locus), okaże się, że im dalej w przeszłość, z tym mniejszą liczbą przodków mamy do czynienia. Pula przodków maleje aż do odnalezienia ostatniego wspólnego przodka wszystkich współcześnie żyjących ludzi.
Teoretycznie możemy prześledzić ludzki rodowód, używając do tego celu pojedynczego chromosomu, ponieważ zawiera on zestaw genów i jest przekazywany od rodziców do potomków w niezależny sposób tylko od jednego z dwóch rodziców. Ale ta metoda nie jest wiarygodna z powodu rekombinacji genetycznej (crossing-over), która w procesie mejozy miesza geny z niesiostrzanymi chromatydami od obojga rodziców.
Jednakże w przeciwieństwie do DNA zawartego w jądrze komórkowym mitochondrialny DNA (mtDNA) nie podlega temu mieszaniu. Może więc zostać użyte do prześledzenia rodowodu matrylinearnego i odnalezienia tzw. mitochondrialnej Ewy (znanej także jako "afrykańska Ewa") - ostatniego wspólnego przodka wszystkich ludzi.
Małymi kroczkami do celu.
Główne wątki trzeciego rozdziału pochodzą z innej książki Dawkinsa, "Ślepego zegarmistrza". Jego celem jest pokazanie dlaczego stopniowy, ciągły i kumulacyjny rozwój organizmów drogą doboru naturalnego jest jedynym mechanizmem, który może wyjaśnić złożoność, jaką możemy zaobserwować w przyrodzie. Dawkins z werwą udowadnia, jak bezsensowne jest zachowanie kreacjonistów, przywołujących nadnaturalne moce dla wyjaśnienia zjawisk przyrodniczych. Obala ich stwierdzenia typu "nie mogę uwierzyć, aby to i to powstało ewolucyjnie w drodze doboru naturalnego, więc musiała mieć w tym swój udział siła wyższa" i ironicznie nazywa takie stwierdzenia "argumentem przez osobiste niedowiarstwo".
Kreacjoniści często twierdzą, że niektóre właściwości organizmów (np. podobieństwo dwulistników (storczykowate) do samic osy, tańce pszczół, mimikra straszyków itp.) są zbyt skomplikowane, by mogły być wynikiem ewolucji. Niektórzy mówią: "połowa mechanizmu w ogóle nie działa" inni "żeby ten mechanizm działał, musi być doskonały od razu". Dawkins pokazuje, że takie stwierdzenia wynikają z niewiedzy.
Dawkins udowadnia ten punkt widzenia, opisując, jak naukowcy zwodzą zwierzęta przy użyciu prostych metod. Na przykład ryby z rodziny ciernikowatych uważają wszystko, co przypomina kształtem gruszkę, za niezwykle atrakcyjne seksualnie. Mewy, kierowane ślepym instynktem, traktują jak własne jaja także drewniane cylindry. Pszczoły wypychają z ula własne towarzyszki, jeśli tylko te mają na sobie ślad kwasu oleinowego. Samica indyka jest gotowa zabić wszystko, co się porusza i nie wydaje dźwięku charakterystycznego dla młodych indyków, więc jeśli jest głucha, może zabić własne potomstwo.
Jeszcze bardziej przekonywającym argumentem przeciwko odwoływaniu się do "argumentum ad ignorantiam" jest podkreślanie stopniowego charakteru procesu ewolucji. Dla przykładu niektóre zwierzęta takie jak straszyki prezentują zdumiewająco doskonały poziom kamuflażu, ale oczywiste jest, że jakikolwiek kamuflaż jest lepszy niż żaden. Istnieje stopniowe przejście pomiędzy doskonałym kamuflażem a jego brakiem. 100% kamuflaż jest lepszy niż 99%, a 50% jest lepszy niż 49% i oczywiście 1% jest lepszy niż zupełny brak. Stworzenie posiadające najgorszy nawet kamuflaż ma większe szanse na zostawienie potomstwa niż inni przedstawiciele jego gatunku, w ogóle nie posiadający kamuflażu. W ten sposób jego geny osiągną sukces ewolucyjny i prawdopodobnie zdominują pulę genetyczną w drodze doboru naturalnego, produkując coraz lepsze wersje kamuflażu.
To stopniowanie można odnieść nie tylko do samego kamuflażu, można wziąć również pod uwagę cechy środowiska. Na przykład 1% kamuflaż może być nieodróżnialny od jego braku w pełnym świetle, ale kiedy zapada zmierzch może dawać przewagę nad nieposiadającymi kamuflażu. Ten sam argument dotyczy również cech drapieżnika, np. bardzo słaby kamuflaż może działać dopiero w pewnej odległości, pod pewnym kątem patrzenia itp.
Można nie tylko prześledzić stopniowe zmiany, mogące doprowadzić do powstania tak złożonego organu, jakim jest ludzkie oko. Dawkins cytuje wyniki badań z użyciem symulacji komputerowej, jakie przeprowadzili szwedzcy badacze Dan Nilsson i Susanne Pelger, by pokazać, że oko mogło wyewoluować od podstaw tysiąc razy. Jak pisze:
 i 
Funkcja użyteczności Boga.
Ten rozdział zajmuje się sensem życia, inaczej mówiąc, celem, do którego dąży. Jest to pytanie, które od wieków i na próżno zadawali sobie filozofowie i teologowie - "dlaczego?". Natomiast inżynierowie i naukowcy byli w stanie odpowiedzieć na inne pytanie - "jak?".
Dawkins zaczyna rozdział od opowiedzenia o tym, w jaki sposób Charles Darwin przestał być religijny. "Nie jestem w stanie uwierzyć, że dobry i wszechmocny Bóg stworzył gąsieniczniki, których pokarmem są żywe larwy". Czemu larwa musi doświadczać tak strasznego cierpienia? Czemu nie zostaną przedtem uśmiercone? Czemu dzieci muszą umierać przedwcześnie? I czemu my wszyscy musimy się starzeć i umierać?
Dawkins zmienia znaczenie słowa "cel" w zaczerpniętej z ekonomii kategorii zysku. Inżynierowie w celu odgadnięcia funkcji nieznanego sprzętu (lub programu) używają tzw. "odwrotnej inżynierii". Dawkins stosuje tę metodę do odgadnięcia, jaki mógłby być cel istnienia według hipotetycznego Boga.
Pokazuje, że przypuszczenie, iż cały ekosystem lub gatunek jako całość mają jakiś cel istnienia, jest błędne. Również błędne jest przypuszczenie, że pojedynczy osobnik żyje w jakimś celu. W przyrodzie tylko geny mają funkcję celu - kontynuować swoje istnienie z zupełną obojętnością wobec cierpienia, jakie spotyka organizmy przez nie budowane, używane i porzucane. Jak wskazał autor w pierwszym rozdziale, to właśnie geny są władcami w świecie przyrody. Inaczej mówiąc, to gen jest jednostką doboru naturalnego, nie organizm lub jakaś grupa wyższego rzędu, jak proponowali zwolennicy koncepcji doboru grupowego.
Ważne jest tylko to, by osobnik dorósł i osiągnął sukces w reprodukcji, przekazując swoje geny następnemu pokoleniu. To, co mu się wydarzy potem, nie ma już znaczenia. Ponieważ osobnik zawsze jest zagrożony śmiercią, genom opłaca się budować organizmy, które przeznaczają właściwie wszystkie swoje zasoby tylko po to, by jak najszybciej wydać na świat potomstwo. Przedmiotem doboru są tylko cechy występujące do czasu reprodukcji. I dlatego np. choroby późnego wieku, takie jak pląsawica Huntingtona, nie mają właściwie żadnego wpływu na ewolucyjny sukces genów. Ważne jest tylko przekazanie informacji genetycznej następnym pokoleniom. Na zakończenie Dawkins pisze:
Bomba replikacyjna.
W ostatnim rozdziale autor rozważa, jak ewolucja mogłaby przebiegać poza Ziemią. Wygląda na to, że może się rozpocząć od spontanicznego powstania samoreplikującej się jednostki lub zjawiska dziedziczenia. Kiedy już ten proces się rozpocznie, doprowadzi on do powstania coraz większej liczby replikujących się jednostek, aż do momentu kiedy zużyte zostaną wszystkie dostępne zasoby, a wszystkie nisze ekologiczne zostaną zajęte. Stąd tytuł tego rozdziału, nawiązujący do postępującej eksplozji życia.
Dawkins próbuje wskazać dziesięć kamieni milowych w historii jedynej znanej nam bomby replikacyjnej - życia na Ziemi. Oddziela od tych uwarunkowań lokalne, charakterystyczne tylko dla Ziemi warunki, by sprawdzić, czy są uniwersalne i mogą mieć zastosowanie również na innych systemach planetarnych. Od pierwszego - powstania replikatora - poprzez kolejne: świadomość, język, technika, radio, autor dochodzi do ostatniego: podróży kosmicznych. Lądując na Księżycu ledwo przestąpiliśmy próg tego etapu.

</doc>
<doc id="1310094" url="https://pl.wikipedia.org/wiki?curid=1310094" title="Rozplatanie tęczy">
Rozplatanie tęczy

Rozplatanie tęczy – wydana w 1998 książka brytyjskiego biologa Richarda Dawkinsa zajmująca się relacjami pomiędzy nauką i sztuką widzianymi z perspektywy naukowca.
Dawkins analizuje popularny pogląd jakoby nauka i sztuka były z konieczności wzajemnie nieprzystające. Sprowokowany niechętnymi wobec naturalistycznego światopoglądu reakcjami na jego wcześniejsze książki ("Samolubny gen" i "Ślepy zegarmistrz") wyjaśnia, że jako naukowiec widzi świat zachwycających zjawisk. Pogląd, że wynikają z dających się zrozumieć praw natur, a nie są niewyjaśnialnymi działaniami bóstwa powiększa przyjemność jaką daje ich obserwacja i badanie.
Książka zaczyna się od dobrze znanego zarzutu postawionego Newtonowi przez poetę Johna Keatsa, jakoby ten zniszczył piękno tęczy wyjaśniając na czym polega to zjawisko. Celem książki jest wyjaśnienie, że nauka nie niszczy, ale wręcz przeciwnie, raczej odkrywa poezję w przyrodzie.
Polskie wydanie w tłumaczeniu Moniki Betley zostało opublikowane przez wydawnictwo Prószyński i S-ka w 2001, w serii "Na ścieżkach nauki" ().
Streszczenie argumentów.
Poniższe streszczenie nie zawiera wyjaśnień zjawisk naukowych zajmujących większość książki.
Wstęp.
Niezależnie od tego czy nauka twierdzi, że istnienie wszechświata jest jako takie pozbawione celu, doświadczamy świata na ludzkim poziomie uczuć i wrażeń. Nie ma więc powodu do obawy przed nauką. W rzeczywistości ludzie szukający piękna lub poezji nie muszą odwoływać się do sił nadnaturalnych czy nawet samej tajemniczości: nauka, polegająca na wyjaśnianiu tajemnic zawiera w sobie piękno i poezję.
Znieczulenie zażyłością.
Pierwszy rozdział opisuje wiele sposobów przedstawienia piękna wszechświata – kiedy widzimy go w naukowy sposób. Już na początku przedstawia dodatkowy powód by odnieść się do nauki. Czasoprzestrzeń jest tak rozległa, że prawdopodobieństwo pojawienia się w danym jej punkcie czytelnika książki jest znikome. Co więcej, w ogóle prawdopodobieństwo jego narodzenia się jest znikome i wiedząc jak szczególną jest to okolicznością rozsądnie jest poświęcić życie na zrozumienie wszechświata. Zamiast zwyczajnego odczucia bycia częścią przyrody lepiej wznieść się ponad to "znieczulenie zażyłością" i badać ją metodami naukowymi.
Salon księcia.
Pierwsze dwa powody zastosowania nauki w sztukach pięknych to: piękno przedmiotu jej badań oraz obowiązek wobec rozumu. Ten rozdział prezentuje trzeci: podniesienie jakości sztuki. Nauka często jest popularyzowana w uproszczonej postaci by mogli ją zrozumieć ludzie nie zajmujący się nauką. Jest to krzywdzące dla tych, którzy są w stanie zrozumieć piękno wszechświata tak głęboko jak naukowcy. Udane zastosowanie nieuproszczonej nauki jest korzystne dla sztuki, wszak zarówno artyści jak i naukowcy motywowani są tym samym duchem ciekawości. Powinniśmy więc walczyć z przesądem, że nauka jest trudna, nudna i nieużyteczna dla zwykłych ludzi.
Kody kreskowe gwiazd.
Badając takie zjawisko jak kwiat nie można oddzielić go od jego piękna. Po pierwsze tacy naukowcy jak Richard Feynman są w stanie docenić estetykę kwiatu podczas badania go. Po drugie zagadki jakie nauka wyjaśnia prowadzą nas często do nowych i jeszcze bardziej intrygujących tajemnic np. botanika może prowadzić do prac nad świadomością muchówek. Ten efekt mnożenia się zagadek powinien być inspirujący nawet dla ludzi uważających naukę za nudną i pozbawioną piękna, np. dla zgadzających się ze znanym stwierdzeniem Einsteina "najpiękniejsze czego mogę doświadczyć to tajemnica". Reszta rozdziału omawia nowe, inspirujące zagadnienia jakie wyłoniły się po "odczarowaniu" tęczy przez Newtona (np. efekt pryzmatyczny w wilgotnym powietrzu).
Kody kreskowe w powietrzu.
Więcej dowodów na piękno świata widzianego przy pomocy nauki. Wyjaśnienie fal dźwiękowych, śpiewu ptaków i zjawisk niskiej częstotliwości takich jak wahadło i występujące regularnie masowe wymierania.
Kody kreskowe w barze.
Czwartym powodem jest fakt, że to właśnie nauka jest w stanie dostarczyć nam dowodów w obliczu prawa za pomocą analizy DNA () czy też zwykłej statystyki. Idąc za radami nauki jesteśmy w stanie podejmować lepsze decyzje.
Zaczarowani.
Ten rozdział prezentuje błędy w astrologii, religii, czarach i UFO. Mowa jest też o łatwowierności i kryterium Dawida Hume'a.
Rozplatanie niesamowitości.
Zadziwiające koincydencje zdarzają się częściej niż moglibyśmy przypuszczać, a nadinterpretowane prowadzą do błędnych wniosków. Zastosowanie statystyki może wyjaśnić, które z nich są znaczące, a które są zwykłym przypadkiem.
Wielkie symbole wielkiej prozy.
W przeciwieństwie do dobrej poezji (gdzie metafory i efektowne sformułowania używane są do opisania znanych już rzeczy) zła poezja traktuje czytelnika jak dziecko używając naiwnych obrazów i choć czasem jest to użyteczne niektórzy pisarze "pijani metaforą" przedstawiają zły obraz nauki, co gorsza czasem zniekształcając jej twierdzenia. Jest to spowodowane naturalną dla ludzi tendencją do rozumienia nowych rzeczy przez szukanie odpowiedników wśród tego co już się zna.
Egoistyczny współpracownik.
Geny współzawodniczą ze sobą, ale odbywa się to w kontekście współpracy, jak zostało to zaprezentowane na przykładzie mitochondrium, bakterii i termitów. Dwa typy współpracy to koadaptacja (wytworzenie jednocześnie dwóch cech organizmu) i koewolucja (dwa zmieniające się we wzajemnej zależności gatunki, jak np. drapieżnik i zwierzyna).
Genetyczna Księga Umarłych.
Ciało osobnika każdego gatunku zawiera wskazówki dotyczące zamieszkiwanego przez niego środowiska. Geny natomiast pozwalają zrekonstruować jego przeszłość, w ten sposób DNA jest swego rodzaju palimpsestem, cyfrowym archiwum, dla tych, którzy rozumieją sposób w jaki zakodowana została tam przeszłość. Pod koniec rozdziału omawiany jest zadziwiający genotyp kukułki.
Zaplatanie świata.
Mózg jest podobny do potężnego komputera, bo tworzy swego rodzaju wirtualną rzeczywistość – oszczędny model otoczenia. Omawiana jest budowa neuronów a mózg porównywany jest do genów; pomimo dużej różnicy w skali czasu oba zapisują przeszłość otoczenia by umożliwić osobnikowi możliwie skuteczne przewidywanie przyszłości.
Balon umysłu.
Równoległy i błyskawiczny rozwój sprzętu komputerowego i oprogramowania jest przykładem tego co Dawkins nazywa "samoodżywiającą się koewolucją". Podobny fenomen miał miejsce w odpowiednio większej skali czasu miliony lat temu, kiedy umysły i mózgi naszych przodków zaczęły się równocześnie rozwijać w bardzo szybkim tempie. Pięć możliwych czynników, które wyzwoliły ten proces to: język, czytanie mapy, balistyka, memy oraz stosowanie metafor i analogii.
Podsumowanie.
Ostatnie dwa rozdziały są podsumowaniem książki. Dawkins pisze, że ludzie są jedynym gatunkiem, który ma potrzebę sensu życia i najlepiej gdyby była nim potrzeba jak najlepszego zrozumienia świata.
Petwhac.
W książce pojawia się akronim "Petwhac" (Population of Events That Would Have Appeared Coincidental – zbiór wydarzeń mogących wydarzać się równocześnie) oznaczający wszystkie zdarzenia, które mogą wydawać się koincydencją, ale są możliwe i statystycznie prawdopodobne.
Oto przykład: na wakacjach widzisz kolegę ze szkoły, którego nie widziałeś już siedem lat (wydarzenie mało prawdopodobne). Ale zanim nazwiemy to przeznaczeniem lub koincydencją warto je rozważyć w kategoriach "petwhac" (spotkanie jakiegokolwiek kolegi przez cały ten czas w dowolnym miejscu, lub spotkanie przyjaciół twoich braci, sióstr lub rodziców, dawnych partnerów, sąsiadów, nauczycieli, kogoś kto pracował w miejscowym sklepiku itd... lista tych osób wydaje się nie mieć końca, a każde spotkanie choć w małym stopniu, ale jest prawdopodobne). W skrócie im większy "petwhac", tym bardziej powinniśmy unikać określania takiego zdarzenia przeznaczeniem lub koincydencją. Dawkins przedstawia wiele przykładów jako ilustrację tego zjawiska.

</doc>
<doc id="1310118" url="https://pl.wikipedia.org/wiki?curid=1310118" title="Monschau">
Monschau

Monschau (do 1918 "Montjoie") − miasto w zachodnich Niemczech, w kraju związkowym Nadrenia Północna-Westfalia, w rejencji Kolonia, w regionie miejskim Akwizgran. Leży ok. 40 km na południowy wschód do Akwizgranu, na wzgórzach Eifel, na obrzeżach Parku Narodowego Eifel, nad rzeką Rur. Nazywane jest miastem sukienników. W 2010 roku populacja miasta wynosiła 12 443 osoby.

</doc>
<doc id="1310128" url="https://pl.wikipedia.org/wiki?curid=1310128" title="Bowliards">
Bowliards

Bowliards, to gra bilardowa będąca połączeniem gry w kręgle z bilardem. Nawet jego nazwa jest połączeniem słów "billiard" oraz "bowling". Gra przeznaczona jest dla 1-5 graczy w średnim stopniu zaawansowania.
Używane bile.
W grze występuje 10 bil: bila rozgrywana i bile ponumerowane kolejno od 1 do 10.
Ustawienie początkowe.
Bile nr 1 do 10 są ustawiane jak do dziesiątki – biała bila w ręku rozbijającego do ustawienia w polu bazy, oraz pozostałe bile w trójkącie.
Cel gry.
Uzyskać największą liczbę punktów. W grze jednoosobowej uzyskać dokładnie 300 punktów.
Zasady.
Grę rozpoczyna zawodnik wyznaczony przez losowanie z bilą białą do umiejscowienia w polu bazy. Gra składa się z dziesięciu rund dla każdego gracza. Na początku każdej rundy gracz ustawia na nowo bile w trójkącie. W każdej rundzie gracz ma dwa „rzuty”. Na początku rundy gracz rozbija i stara się wbić wszystkie bile do łuz. Rzut kończy się gdy zawodnik popełni faul lub w uderzeniu nie wbije żadnej bili. Potem następuje drugi rzut (o ile zostały na stole – w przeciwnym wypadku runda kończy się). Przy drugim rzucie ustawia ponownie bilę białą w polu bazy (bile numerowane nie ustawia się w trójkąt). Za każdą bilę dostaje się 1 punkt. Wyjątki:
Uwaga: jeśli zawodnik zrobi strike (spare) w ostatniej rundzie, to ma dodatkowe dwa (jeden) rzuty w celu określenia wartości tego strike (spare). Punkty z dodatkowych rzutów są naliczane raz.

</doc>
<doc id="1310130" url="https://pl.wikipedia.org/wiki?curid=1310130" title="Baesweiler">
Baesweiler

Baesweiler – miasto w Niemczech, w kraju związkowym Nadrenia Północna-Westfalia, w rejencji Kolonia, w regionie miejskim Akwizgran. W 2010 roku miasto liczyło 27 898 osób. Jest trzecim co do wielkości miastem powiatu. Do 1974 r. miasto miało połączenie trolejbusowe z Akwizgranem.
Współpraca.
Miejscowości partnerskie:

</doc>
<doc id="1310134" url="https://pl.wikipedia.org/wiki?curid=1310134" title="Droga wojewódzka nr 492">
Droga wojewódzka nr 492

Droga wojewódzka nr 492 (DW492) – droga wojewódzka w południowej części województwa łódzkiego i północnej części województwa śląskiego, łącząca drogę wojewódzką 483 w Ważnych Młynach z drogą krajową 46 w Blachowni.
W ciągu drogi, pomiędzy wsiami Ostrowy nad Okszą i Łobodno znajduje się drogowy odcinek lotniskowy Ostrowy. Odcinek ma długość 2200 m i szerokość 10 m.

</doc>
<doc id="1310135" url="https://pl.wikipedia.org/wiki?curid=1310135" title="20 Pułk Czołgów">
20 Pułk Czołgów

20 Pułk Czołgów – oddział wojsk pancernych ludowego Wojska Polskiego.
Sformowany wiosną 1951 jako 20 samodzielny pułk czołgów na podstawie „Planu zamierzeń organizacyjnych na lata 1951–1952”. Stacjonował w Stargardzie Szczecińskim.
Struktura pułku.
Uzbrojenie pułku stanowiły: 63 czołgi średnie T-34/85 i 18 dział pancernych
W grudniu 1952 zmieniono etat. W pułku zmniejszono liczbę kompanii czołgów średnich do trzech i jednej kompanii dział pancernych. Ogólna liczba podstawowego sprzętu bojowego wynosiła wtedy 30 czołgów i 5 dział pancernych
W składzie 14 i 20 Dywizji.
Pod koniec 1954 zmieniono jego nazwę na 14 pułk czołgów i artylerii pancernej i włączono go w struktury 14 Dywizji Piechoty.
Od 1957 już jako pułk czołgów średnich wchodził w skład 20 Warszawskiej Dywizji Pancernej
Tradycje.
Zgodnie z rozkazem nr 025/MON z 30 września 1967 w sprawie przekazania jednostkom wojskowym historycznych nazw i numerów oraz ustanowienia dorocznych świąt jednostek Dz. Roz. Tjn. MON Nr 10, poz. 53, 20 pułk czołgów przyjął tradycje 24 Drezdeńskiego pułk artylerii pancernej z 1 Drezdeńskiego Korpusu Pancernego i przyjął nazwę 24 Drezdeńskiego pułku czołgów.

</doc>
<doc id="1310137" url="https://pl.wikipedia.org/wiki?curid=1310137" title="Czarna Cisa">
Czarna Cisa

Czarna Cisa ( "Czorna Tysa") – rzeka w Karpatach Wschodnich na Ukrainie.
Wypływa spod przełęczy Okole w Gorganach. Po około 12-15 km łączy się powyżej Rachowa z Białą Cisą, tworząc Cisę.

</doc>
<doc id="1310138" url="https://pl.wikipedia.org/wiki?curid=1310138" title="Jednoczas">
Jednoczas

Jednoczas - 19. album studyjny zespołu Stare Dobre Małżeństwo. Utwory zawarte na tej płycie, podobnie jak na poprzedniej płycie, wyszły spod pióra Jana Rybowicza. Album zawiera dodatkowo płytę DVD z krótkim filmem poświęconym twórczości Jana Rybowicza.
11 lutego 2009 r. "Jednoczas" otrzymał status złotej płyty.

</doc>
<doc id="1310139" url="https://pl.wikipedia.org/wiki?curid=1310139" title="Wielka Tama Asuańska">
Wielka Tama Asuańska



</doc>
<doc id="1310140" url="https://pl.wikipedia.org/wiki?curid=1310140" title="Łeonid Żabotynśkyj">
Łeonid Żabotynśkyj

Łeonid Iwanowycz Żabotynśkyj (ukr. Леоні́д Іва́нович Жаботи́нський; ros. "Леонид Иванович Жаботинский", Leonid Iwanowicz Żabotinski, ur. 28 stycznia 1938 w Krasnopolu, zm. 14 stycznia 2016 w Zaporożu) – ukraiński sztangista reprezentujący ZSRR, dwukrotny złoty medalista olimpijski i wielokrotny mistrz świata.
Startował w wadze powyżej 90 kilogramów (wówczas najwyższej). Pierwszy złoty krążek olimpijski i mistrzostwo świata zdobył w 1964 w Tokio, cztery lata później obronił tytuły. Mistrzem świata był jeszcze dwukrotnie w 1965 i 1966 roku. Stawał na podium mistrzostw Europy, wielokrotnie bił rekordy globu. Mieszkał w Moskwie, pracował na Madagaskarze, prawdopodobnie był generałem FSB .

</doc>
<doc id="1310141" url="https://pl.wikipedia.org/wiki?curid=1310141" title="DW492">
DW492



</doc>
<doc id="1310142" url="https://pl.wikipedia.org/wiki?curid=1310142" title="Biała Cisa">
Biała Cisa

Biała Cisa ( "Biła Tysa") – rzeka w Karpatach Wschodnich na Ukrainie.
Wypływa spod szczytu Stoh na granicy Czarnohory, Karpat Marmaroskich i Gór Czywczyńskich. 

</doc>
<doc id="1310157" url="https://pl.wikipedia.org/wiki?curid=1310157" title="Parafia Matki Boskiej Bolesnej w Sadku">
Parafia Matki Boskiej Bolesnej w Sadku

Parafia Matki Boskiej Bolesnej w Sadku – rzymskokatolicka parafia dekanatu szydłowieckiego, przynależącego do diecezji radomskiej, metropolii częstochowskiej. Parafia erygowana w 1989 roku, wyłoniona z parafii św. Zygmunta w Szydłowcu.
Historia.
W 1983 roku, z inicjatywy Adama Sokołowskiego i kolejarzy z Sadku, którzy pieniądze pozostałe po zakupie ich branżowego sztandaru z wizerunkiem świętej Katarzyny, postanowili wykorzystać na materiały budowlane oraz za zgodą i przy pomocy proboszcza parafii św. Zygmunta w Szydłowcu ks. Józefa Słabego, na gruntach uzyskanych w dzierżawę wieczystą od Skarbu Państwa, rozpoczęto budowę kaplicy, a oficjalnie punktu katechetycznego. Mieszkańcy Sadku samodzielnie wybudowali mury świątyni. W związku z tym oddelegowano do Sadku, jako samodzielnego wikarego ks. Bogusława Mleczkowskiego. Pod jego kierownictwem kościół został nakryty dachem w grudniu 1984 roku. Nadal trwały prace wewnątrz świątyni. 26 maja 1985 roku, świątynię poświęcił ks. bp Adam Odzimek. Po odejściu z parafii Szydłowiec ks. wikarego B. Mleczkowskiego, prace kontynuował ks. Zenon Ociesa, który po erygowaniu przez ks. bp. Edwarda Materskiego 1 września 1989 roku, w Sadku parafii pw. Matki Bożej Bolesnej, został pierwszym jej proboszczem. Kościół wybudowany został z pustaków żużlowo-betonowych i cegły, według projektu inż. Stanisława Dworaka. Budowa trwała od 1983-1988. W ołtarzu głównym znajduje się kopia wizerunku Matki Bożej z Lichenia, o którą kustosza tamtejszego sanktuarium poprosiła żona Adama Sokołowskiego - Zofia. Parafia MBB w Sadku liczy 800 wiernych. Odpust obchodzony jest 15 września, we wspomnienie Matki Bożej Bolesnej.
Po erygowaniu parafii wybudowano plebanię. A na placu obok kościoła Golgotę i stacje drogi krzyżowej, które w 2010 roku poświęcił ordynariusz diecezji radomskiej - bp. Henryk Tomasik.
Zasięg parafii.
Do parafii należą wierni ze wsi Sadek.
Stan obecny.
Parafia posiada kościół parafialny oraz cmentarz grzebalny.
W niedzielę 21 czerwca 2009 roku, ks. infułat Józef Wójcik odprawił dziękczynną mszę świętą na rozpoczęcie obchodów 20 lecia parafii w Sadku. Ksiądz proboszcz Zenon Ociesa witając parafian i zaproszonych gości w tym ks. dziekana Adama Radzimirskiego, ks. Bogusława Tereka, władze samorządowe powiatu i Miasta Szydłowiec powiedział: dzięki Obrazowi Matki Bożej Licheńskiej wszystko się zaczęło, dziękujmy dziś Bogu i Matce Najświętszej za wszystkie dobra materialne i duchowe jakimi zostaliśmy obdarowani i ubogaceni.
W kazaniu celebrans ks. dr J. Wójcik przypomniał historię wspólnoty parafialnej i duszpasterzy którzy przyczynili się do wybudowania świątyni i powstania parafii: ks. Józefa Słabego, ks. Bogusława Mleczkowskiego i dzieło proboszcza ks. Zenona Ociesy.
Ksiądz infułat J. Wójcik wspomniał także inicjatora budowy świątyni wieloletniego sołtysa Adama Sokołowskiego, pochodzącego z Sadku projektanta Stanisława Dworaka, przypomniał wielki wysiłek i zaangażowanie mieszkańców Sadku w budowę kościoła w latach 1983-88.
Podziękował także wiernym z Sadku za ich obecne zaangażowanie i troskę o kościół i parafię.
Po uroczystej mszy świętej na placu kościelnym posadzona została sosna papieska, podarowana przez Nadleśnictwo Skarżysko-Kamienna.
Sosnę która wyrosła z nasion pobłogosławionych przez papieża Benedykta XVI posadzili wspólnie ks. infułat Józef Wójcik, ks. dziekan Adam Radzimirski i leśniczy Marek Grosicki.
Następnie na Krzyżówce, w pobliżu świątyni poświęcony został nowy krzyż ufundowany przez braci Marka i Piotra Sokołowskich. Kapłani pobłogosławili także uczestników Jubileuszowego Ogólnopolskiego Biegu Ulicznego, który organizowany jest w Sadku od 1989 roku.

</doc>
<doc id="1310159" url="https://pl.wikipedia.org/wiki?curid=1310159" title="22 Pułk Czołgów">
22 Pułk Czołgów

22 Drezdeński Pułk Czołgów – oddział wojsk pancernych ludowego Wojska Polskiego.
Formowanie i zmiany organizacyjne.
Sformowany wiosną 1951 jako 22 Samodzielny Pułk Czołgów na podstawie „Planu zamierzeń organizacyjnych na lata 1951–1952”. Stacjonował w Żaganiu.
Na podstawie rozkazu Nr 058/Org. Ministra Obrony Narodowej 2 listopada 1954 pułk podporządkowano dowódcy 4 Pomorskiej Dywizji Piechoty i przeformowano na etat Nr 1/115. Otrzymał on nową nazwę – 22 Pułk Czołgów i Artylerii Pancernej.
W 1957 pułk został podporządkowany dowódcy 5 Dywizji Pancernej. W kwietniu 1963 wszedł w struktury 11 Dywizji Pancernej.
Zgodnie z rozkaz nr 07/MON z 04.05.1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, Dz. Roz. Tjn. MON Nr 5, poz. 21, pułk przyjął tradycje 3 Drezdeńskiej Brygady Pancernej i zmienił nazwę na 3 Drezdeński Pułk Czołgów Średnich.
Struktura organizacyjna.
Uzbrojenie pułku stanowiły: 63 czołgi średnie T-34/85 i 18 dział pancernych
W grudniu 1952 zmieniono etat. W pułku zmniejszono liczbę kompanii czołgów średnich do trzech i jednej kompanii dział pancernych. Ogólna liczba podstawowego sprzętu bojowego wynosiła wtedy 30 czołgów i 5 dział pancernych

</doc>
<doc id="1310160" url="https://pl.wikipedia.org/wiki?curid=1310160" title="Baulowie">
Baulowie

Baulowie (, ang. "baul") – synkretyczna heterodoksyjna tradycja pobożnościowa aktywna w Bengalu Zachodnim i Bangladeszu o tantryczno-jogicznym zabarwieniu. Zawiera elementy przejęte z bengalskich szkół sufizmu i buddyzmu oraz rytuały seksualne.
Współcześnie można ją pojmować jako baulów hinduistycznych i baulów muzułmańskich.
Etymologia.
Słowo "baul" jest pochodzenia sanskryckiego. Wywodzone jest od słów "wjakula" ("zmieszany") i "watula" ("szalony"). Członkowie tej tradycji często dołączają do swoich imion tytuły "pagal" lub "kszepa" o bezpośrednim znaczeniu "szalony" gloryfikując znaczenie szalony miłością do Boga.
Historia.
Początków tego ruchu poszukuje się w okresie między XV a XVII wiekiem. Szczególny rozkwit i wzrost znaczenia osiągnęli w XIX i w początkowych latach XX wieku. Naukową recepcję wspólnoty datuje się od 1870.
Doktryna.
W tej tradycji odrzuca się:
Siddhapurusza.
Wobec negacji kanonicznych ksiąg świętych i znikomej twórczości własnej w zakresie pism doktrynalnych, najważniejszy dla adepta na duchowej drodze staje się guru ("Siddhapurusza", czyli „doskonały człowiek”). Poprzez guru, który osiągnął już wyzwolenie, najpełniej manifestuje się Bóg.
Najwyższa istota.
Boga baulowie określają wieloma imionami, wspólnymi dla religii obecnych w północno-wschodnich Indiach (Allah, Kryszna, Sai, Człowiek Serca, Człowiek sahadźa, ...). Głoszą jego andrygoniczność i tożsamość ze światłem, oddechem i jaźnią.
Droga duchowa.
W swoich sadhanach baulowie dążą do odnalezienia („schwytania”) "człowieka wielkości kciuka w ćakrze serca (Anahata)" jako Boga w sobie, zgodnie z nauką o ciele jako mikrokosmosie (równoważniku jakościowym zewnętrznego wszechświata) (doktryną dehatattwy). Za siedzibę pozbawionego cech Najwyższego "atala Iśwary" uznają ćakrę sahasrara.
Droga duchowa w tradycji baulizmu podzielona jest na trzy etapy. Każdy z nich rozpoczyna się od wprowadzającego rytuału dikszy:
Miłość.
Szczególną cechą doktrynalną, która wyróżnia nauki baulów jest miłość. Stąd rozdzielenie i tęsknota, to motyw przewodni wielu ich pieśni. Głoszą, że sposobem na doświadczenie miłości boskiej jest miłość ludzka.
Styl życia.
Baulowie prowadzą wędrowny styl życia. Przemieszczają się często łódkami po delcie Gangesu.
Żyją z jałmużny lub opłat za śpiewane pieśni i poematów religijnych. Znani są ze swych niekonwencjonalnych zachowań i zwyczajów.
Wygląd.
Mężczyźni zawiązują na czubku głowy kok ze swoich długich włosów. Ubierają się w długie, luźne, szafranowe lub białe szaty. Ich wierzchnie nakrycie często stanowi narzuta zszyta z kawałków szmat.
Pieśni baulów.
Ich pieśni religijne składają się zazwyczaj z trzech lub czterech zwrotek i refrenu. Wykonują je przy akompaniamencie ekatary i dugi wędrując po obszarze Bengalu. Treść najczęściej jest dwuznaczna, aby przed nieinicjowanymi (zob. diksza) ukryć rytualne znaczenie. Za najwybitniejszego poetę tradycji baulów uważa się Lalana Fakira.
Typy pieśni baulów:

</doc>
<doc id="1310163" url="https://pl.wikipedia.org/wiki?curid=1310163" title="Kazimierz Symcha Rotem-Ratajzer">
Kazimierz Symcha Rotem-Ratajzer



</doc>
<doc id="1310167" url="https://pl.wikipedia.org/wiki?curid=1310167" title="Karta (tytuł)">
Karta (tytuł)

Karta – w języku bengalskim „mistrz” lub „szef”, tytuł hinduistyczny jakim członkowie tradycji kartabhadźa zwracają się do swoich najwyższych guru, przewodzących ruchowi w danym okresie.
Aul Ćand.
Pierwszym Kartą był Karta Baba Aul Ćand, założyciel tradycji kartabhadźa. Wzorując się na pierwszym z tytułów, który używał Aul Ćand, kolejni zwierzchnicy kartabhadźinów, począwszy od Karta Ram Śaran Pala również go używali przed swoimi właściwymi imionami.

</doc>
<doc id="1310168" url="https://pl.wikipedia.org/wiki?curid=1310168" title="CGB">
CGB

Skrót CGB może odnosić się do:

</doc>
<doc id="1310176" url="https://pl.wikipedia.org/wiki?curid=1310176" title="Emil von Du Bois-Reymond">
Emil von Du Bois-Reymond



</doc>
<doc id="1310178" url="https://pl.wikipedia.org/wiki?curid=1310178" title="Ernst von Leyden">
Ernst von Leyden



</doc>
<doc id="1310181" url="https://pl.wikipedia.org/wiki?curid=1310181" title="Marek Kotwica">
Marek Kotwica

Marek Kotwica (urodzony 7 października 1976 w Bielsku-Białej) – polski pilot rajdowy.
Debiutował w rajdach samochodowych w 1999 roku za kierownicą Fiata 126p podczas 27 Rajdu Barbórka Cieszyńska. Pilotował go wówczas Mariusz Skoczylas. Załoga ukończyła rajd na 9 miejscu w klasie A-FSM.
W tym samym roku zadebiutował również na fotelu pilota u boku Sebastiana Żabińskiego w Fiacie Cinquecento Sporting podczas 1 Rajdu Śnieżki. Na trasach wokół Jeleniej Góry zajął 3. miejsce w klasyfikacji generalnej.
Obecnie regularnie startuje w Rajdowym Samochodowym Pucharze PZM (obecnie Rajdowy Puchar Polski) oraz Rajdowych Samochodowych Mistrzostwach Polski.
Dotychczas pilotował kierowców:
Startował samochodami rajdowymi:

</doc>
<doc id="1310187" url="https://pl.wikipedia.org/wiki?curid=1310187" title="I Zbór Kościoła Chrześcijan Baptystów we Wrocławiu">
I Zbór Kościoła Chrześcijan Baptystów we Wrocławiu

I Zbór Kościoła Chrześcijan Baptystów we Wrocławiu – Pierwszy Zbór Kościoła Chrześcijan Baptystów znajdujący się we Wrocławiu, przy ulicy Kłodnickiej 2.
Nabożeństwa odbywają się w każdą niedzielę o godz. 11.00. Przy zborze działa wiele służb i agend, m.in. Wrocławska Szkoła Językowa, Trans World Radio, Klub Talencik. Przez kilkanaście lat w budynku zboru mieściło się także Biblijne Seminarium Teologiczne (obecnie EWST). Wielu jego członków angażuje się w lokalne wydarzenia chrześcijańskie jak Slot Art Festival, czy Manifest.
Historia.
Wrocławski zbór baptystyczny powstał w 1846 roku na skutek działalności O. Friedmana, który przyjął wierzenia baptystów w 1842 roku w zborze w Hamburgu. 20 czerwca 1846 roku we Wrocławiu (ówczesny Breslau) chrzest z rąk Johanna Gerharda Onckena przyjęły 4 osoby. Do wrocławskiego zboru należały osoby narodowości niemieckiej. Początkowo nabożeństwa odbywały się w domu Friedmanna. Pierwsza kaplica zboru wybudowana w 1885 roku znajdowała się przy ul. Marthastrasse (obecnie Łukasińskiego – dziś obiekt ten służy jako siedziba II Zboru Kościoła Baptystów we Wrocławiu). W roku 1851 zbór miał już 27 członków, w 1878 – 207, w 1908 – 558, w 1929 – 774, w 1938 – 828, a w 1944 – 631.
Przed wybuchem II wojny światowej zbór posiadał trzy kaplice: na pl. Muzealnym, przy ul. Łukasińskiego 20 oraz przy obecnej ul. Dąbrowskiego, z której korzystano w latach 1936–1945 (obecnie jest to kościół wrocławskiego zboru adwentystycznego). Kaplica przy placu Muzealnym została kompletnie zrujnowana w czasie wojny, a baptyści zgromadzali się w ocalałym budynku przy ul. Łukasińskiego. Działalność niemieckojęzycznego zboru trwała do roku 1946 gdy niemiecka ludność emigrowała do Niemiec. 7 marca tego roku niemiecki zbór we Wrocławiu świętował 100-lecie istnienia, wtedy też kaplica przy ul. Łukasińskiego została przekazana przez niemiecki kościół polskim baptystom repatriowanym z Kresów Wschodnich. Od tego momentu datowana jest działalność polskojęzycznego Kościoła Baptystów we Wrocławiu. 10 lat po wojnie zbór liczył 135 członków. Pastor Michał Popko nadał mu konkretną strukturę i określił jego formy działalności.
W 1978 roku odwiedził go amerykański ewangelista Billy Graham.
W 1990 roku oddano do użytku nową siedzibę zboru, która odtąd mieści się przy ul. Kłodnickiej 2.
Zbór powołał do życia na Dolnym Śląsku kilkanaście nowych wspólnot, w tym dwie w samym Wrocławiu oraz w okolicach (m.in. w Głogowie, Wałbrzychu, Kłodzku czy Zielonej Górze).
Wspólnota liczy obecnie około 300 członków i jest jednym z większych zborów baptystycznych w Polsce.

</doc>
<doc id="1310190" url="https://pl.wikipedia.org/wiki?curid=1310190" title="Parafia św. Maksymiliana Kolbego w Kierzu Niedźwiedzim">
Parafia św. Maksymiliana Kolbego w Kierzu Niedźwiedzim

Parafia św. Maksymiliana Marii Kolbego w Kierzu Niedźwiedzim – rzymskokatolicka parafia dekanatu szydłowieckiego, przynależącego do diecezji radomskiej. Erygowana z wydzielonych wiosek parafii Jastrząb w 1977 roku.
Historia.
Z inicjatywy ks. Bogdana Lipca budowę kościoła rozpoczęto w 1972 roku, a ukończono trzy lata później. Świątynia została ustanowiona kościołem filialnym parafii Jastrząb. W 1975 roku powstaje cmentarz grzebalny dla mieszkańców Kierza i Gąsaw Rządowych-Niw. 7 października 1977 roku biskup Piotr Gołębiowski wydaje dekret ustanawiający nową parafię. 1 listopada tego roku dekret wchodzi w życie, tworząc parafię św. Maksymiliana Kolbego w Kierzu. Kościół jest budowlą jednonawową, murowaną z pustaków i cegły.
Zasięg parafii.
Do parafii należą wierni z następujących miejscowości: Kierz Niedźwiedzi i Gąsawy Rządowe-Niwy 
Stan obecny.
Parafia posiada kościół parafialny św. Maksymiliana oraz cmentarz grzebalny w Kierzu Niedźwiedzim.

</doc>
<doc id="1310194" url="https://pl.wikipedia.org/wiki?curid=1310194" title="Nice Guys Finish First">
Nice Guys Finish First

Nice Guys Finish First - film dokumentalny produkcji BBC, w którym Richard Dawkins omawia biologiczne aspekty egoizmu i współpracy koncentrując się na strategii "wet za wet", dylemacie więźnia i teorii gier.

</doc>
<doc id="1310195" url="https://pl.wikipedia.org/wiki?curid=1310195" title="Petrus Gallocia">
Petrus Gallocia



</doc>
<doc id="1310200" url="https://pl.wikipedia.org/wiki?curid=1310200" title="5 Pułk Huzarów">
5 Pułk Huzarów

Pułki huzarów noszące numer „5”:
Austro-węgierski
Niemiecki
Rosyjski

</doc>
<doc id="1310201" url="https://pl.wikipedia.org/wiki?curid=1310201" title="Navarino">
Navarino



</doc>
<doc id="1310202" url="https://pl.wikipedia.org/wiki?curid=1310202" title="James Lee Burke">
James Lee Burke

James Lee Burke (ur. 5 grudnia 1936 w Houston) – amerykański pisarz, autor powieści kryminalnych, twórca postaci Dave’a Robicheaux.
Życiorys.
Urodził się w Teksasie, część dzieciństwa spędził jednak w Luizjanie. Studiował na University of Louisiana w Lafayette oraz University of Missouri, którego został absolwentem. Pracował w różnych zawodach, był m.in. robotnikiem, reporterem, pracownikiem uniwersyteckim. Debiutował w połowie lat 60., jednak popularność przyniosła mu dopiero seria z Dave’em Robicheaux. Akcja cyklu rozgrywa się na wybrzeżu Luizjany, w miejscowości New Iberia, czasem w Nowym Orleanie. Bohaterem jest prowincjonalny policjant. Jego śledztwa często zahaczają o niechlubną przeszłość Południa USA, toczą się w specyficznym, wielorasowym środowisku. Drugim stworzonym przez niego bohaterem jest Billy Bob Holland. Dwie powieści pisarza zostały uhonorowane Nagrodą Edgara.
Na podstawie powieści Burke’a powstały filmy: "Więźniowie nieba" ("Heaven's Prisoners", 1996) z Alekiem Baldwinem oraz "Pościg we mgle" ("In the Electric Mist", 2009) z Tommym Lee Jonesem w roli Dave’a Robicheaux.
Pisarką jest także jego córka, Alafair.

</doc>
<doc id="1310203" url="https://pl.wikipedia.org/wiki?curid=1310203" title="8 Pułk Huzarów">
8 Pułk Huzarów

Pułki huzarów noszące numer „8”:
Austriacki:
Austro-węgierski
Niemiecki:
Rosyjski:

</doc>
<doc id="1310206" url="https://pl.wikipedia.org/wiki?curid=1310206" title="12 Pułk Huzarów">
12 Pułk Huzarów

Pułki huzarów noszące numer „12”:
Austriacki i austro-węgierski:
Niemiecki:
Rosyjski:

</doc>
<doc id="1310209" url="https://pl.wikipedia.org/wiki?curid=1310209" title="Narciarstwo alpejskie na Zimowych Igrzyskach Olimpijskich 1984">
Narciarstwo alpejskie na Zimowych Igrzyskach Olimpijskich 1984

Konkurencje narciarstwa alpejskiego podczas Zimowych Igrzysk Olimpijskich 1984 w jugosłowiańskim Sarajewie rozgrywane były od 13 do 19 lutego 1984 roku. Konkurencje mężczyzn rozegrano na stokach Bjelašnicy, a konkurencje kobiet odbywały się na stokach Jahoriny.
Dwoje narciarzy: Szwed Ingemar Stenmark oraz Hanni Wenzel z Liechtensteinu nie otrzymało pozwolenia od Międzynarodowej Federacji Narciarskiej na start na tych igrzyskach. FIS stwierdziła, iż oboje utracili status amatorów, bowiem zarabiali pieniądze od sponsorów nie związanych z reprezentacjami ich krajów. Na igrzyskach tych nie wystąpił także Marc Girardelli, który nie otrzymał na czas obywatelstwa Luksemburga, a nie znalazł się w reprezentacji kraju urodzenia, Austrii.

</doc>
<doc id="1310223" url="https://pl.wikipedia.org/wiki?curid=1310223" title="2 Pułk Huzarów">
2 Pułk Huzarów

Pułki huzarów noszące numer „2”:
Austro-węgierski
Niemiecki
Rosyjski

</doc>
<doc id="1310228" url="https://pl.wikipedia.org/wiki?curid=1310228" title="15 Pułk Dragonów">
15 Pułk Dragonów

Niemiecki pułk dragonów:
Rosyjski pułk dragonów:

</doc>
<doc id="1310230" url="https://pl.wikipedia.org/wiki?curid=1310230" title="Sabchat Arjana">
Sabchat Arjana

Sabchat Arjana (fr. "Sebkhet er Riana") – sebha w Tunezji. Leży na północ od Tunisu i Kartaginy.

</doc>
<doc id="1310243" url="https://pl.wikipedia.org/wiki?curid=1310243" title="Agrigento Centrale">
Agrigento Centrale

Agrigento Centrale (włoski: "Stazione di Agrigento Centrale") – stacja kolejowa w Agrigento, na Sycylii, we Włoszech. Znajdują się tu 3 perony.

</doc>
<doc id="1310252" url="https://pl.wikipedia.org/wiki?curid=1310252" title="U1">
U1



</doc>
<doc id="1310261" url="https://pl.wikipedia.org/wiki?curid=1310261" title="Sir Ian McKellen">
Sir Ian McKellen



</doc>
<doc id="1310262" url="https://pl.wikipedia.org/wiki?curid=1310262" title="2 Pułk Dragonów">
2 Pułk Dragonów

Pułki dragonów noszące numer „2”:
Austro-węgierskie:
Niemieckie:
Rosyjski:

</doc>
<doc id="1310264" url="https://pl.wikipedia.org/wiki?curid=1310264" title="Hans Talhoffer">
Hans Talhoffer

Hans Talhoffer – niemiecki mistrz sztuk walki z XV wieku, autor kilku podręczników ("Fechtbücher") opisujących techniki fechtunku za pomocą miecza, sztyletu, broni drzewcowej, a także walki bez broni.

</doc>
<doc id="1310265" url="https://pl.wikipedia.org/wiki?curid=1310265" title="München-Aubing (przystanek kolejowy)">
München-Aubing (przystanek kolejowy)

München-Aubing – przystanek kolejowy w Monachium, w kraju związkowym Bawaria, w Niemczech. Znajduje się tu 1 peron.

</doc>
<doc id="1310271" url="https://pl.wikipedia.org/wiki?curid=1310271" title="Glen Dell">
Glen Dell

Glen Dell (ur. 9 kwietnia 1962 roku w Johannesburgu w Południowej Afryce, zm. 12 października 2013) - południowo-afrykański pilot akrobata, który od sezonu 2008 startował w zawodach z cyklu Red Bull Air Race. Był ośmiokrotnym mistrzem akrobacji RPA oraz zdobył mistrzostwo akrobacji FAI.

</doc>
<doc id="1310273" url="https://pl.wikipedia.org/wiki?curid=1310273" title="Tomsk I">
Tomsk I

Tomsk I – jedna z dwóch stacji kolejowych w Tomsku, w obwodzie tomskim, w Rosji. Po wybudowaniu jej w 1896 roku nosiła nazwę Mieżeninowka. Stacja z racji położenia blisko centrum miasta była bardzo popularna wśród mieszkańców dlatego też w 1909 roku Rada Miasta Tomsk postanowiła zmienić nazwę Mieżeninowka na Tomsk I, a dotychczasową Tomsk na Tomsk II. Budynek dworca jest dwupiętrowy z trzema wejściami i był przebudowywany trzykrotnie. W 2004 roku, okazji czterechsetlecia miasta, zakończył się gruntowny remont, który przywrócił oryginalny, historyczny wygląd budynku.
Ze stacji odjeżdżają pociągi dalekobieżne do takich miast jak Moskwa, Barnauł, Nowokuźnieck, Nowosybirsk, w lecie Adler, Anapa i Soczi oraz pociągi podmiejskie. Rocznie stacja Tomsk-1 obsługuje do dwóch milionów pasażerów. Znajdują się tu 2 perony z 3 krawędziami.

</doc>
<doc id="1310276" url="https://pl.wikipedia.org/wiki?curid=1310276" title="Jamyang Kyi">
Jamyang Kyi

Jamyang Kyi (tyb. འཇམ་དབྱངས་སྐྱིད།, Wylie: "jam dbyangs skyid"; ur. w 1965 roku na terenie Amdo) – tybetańska pisarka, producentka telewizyjna, piosenkarka i autorka tekstów, aktywistka na rzecz praw kobiet. 
Przez 20 lat związana była z tybetańskojęzyczną sekcją państwowej telewizji Qinghai TV. Uznawana za jedną z najpopularniejszych tybetańskich artystek estradowych, w swojej twórczości łączy elementy popu z tradycyjną muzyką ludową z różnych części Tybetu. Wydała album "Prayer" oraz dwie płyty wideo "Distant Lover" i "Karma".
1 kwietnia 2008 r., w związku z wystąpieniami ludności Tybetu jak i solidarnościowymi wystąpieniami na świecie oraz zaostrzeniem represji w kraju została formalnie aresztowana przez agentów chińskiej służby bezpieczeństwa ubranych po cywilnemu. Według anonimowego informatora zarekwirowano między innymi komputer piosenkarki. Do zdarzenia doszło w Xining, a poinformowało o nim Radio Wolna Azja. 

</doc>
<doc id="1310277" url="https://pl.wikipedia.org/wiki?curid=1310277" title="Ludwig Blochberger">
Ludwig Blochberger

Ludwig Blochberger (ur. 3 grudnia 1982 w Berlinie) – niemiecki aktor.
Życiorys.
Urodził się w Berlinie wschodnim jako syn pary aktorskiej – Gitty i Lutza Blochbergerów. Jego ojciec był protestantem, a siostra została ochrzczona. W 1984 wraz z rodziną przeniósł się do Drezna z powodu zajęć teatralnych obojga rodziców. W 1990 uczęszczał przez rok do Kreuzschule w Dreźnie. W 1992 wyjechał do Wiednia. 
W latach 1992–1995 związany był z Wiedeńskim Chórem Chłopięcym, z którym odbył trasy koncertowe po Japonii, Australii i USA. W 1995 po raz pierwszy brał udział w teatrze plenerowym w Chur (w Szwajcarii) w sztuce Georga Büchnera "Woyzeck". W 1998 w wiedeńskim Burgtheater grał księcia Edwarda III w inscenizacji "Edward II". Na telewizyjnym ekranie zadebiutował jako Carl Theodor w dramacie "Jak czarna mewa" ("Wie eine schwarze Möwe", 1998). W 1999 powrócił do rodzinnego Berlina. W trzyczęściowym miniserialu Arte "Mannowie – Powieść stulecia" ("Die Manns – Ein Jahrhundertroman", 2000) u boku Armina Muellera-Stala został obsadzony w roli Klausa Heusera. W 2001 rozpoczął studia aktorskie w Akademii Sztuk Dramatycznych im. Ernsta Buscha. W 2003 w Teatrze Niemieckim w Berlinie wystąpił w widowisku Arystofanesa "Die Vögel". W telewizyjnym filmie muzycznym "Schumann, Schubert und der Schnee" (2006) zagrał Franza Schuberta. W 2006 na scenie Komische Oper Berlin wystąpił w operze Mozarta "Die Zauberflöte". W 2007 zagrał w sztuce Rolfa Hochhutha "Heil Hitler!" w Akademie der Künste i spektaklu Brechta "Baal" w monachijskim teatrze ludowym. We włoskim telewizyjnym dramacie biograficznym Rai 1 "Na imię miał Franciszek" ("Francesco", 2014) z Mateuszem Kościukiewiczem w tytułowej roli Franciszka z Asyżu wcielił się w postać papieża Innocenty’ego III. W serialu kryminalnym ZDF "Der Alte" (2015–2022) wystąpił w roli komisarza Toma Kupfera.

</doc>
<doc id="1310278" url="https://pl.wikipedia.org/wiki?curid=1310278" title="Magdalena Komorowska">
Magdalena Komorowska

Magdalena Komorowska – polska łyżwiarka
Magda Komorowska związana jest z łyżwiarstwem od czwartego roku życia. Początkowo związana była z klubem sportowym „Społem” w Łodzi. Zaczynała jako solistka. W latach 1993–1995 trzykrotnie zdobyła brązowy medal w kategorii solistek. Wielokrotnie reprezentowała Polskę na zawodach i mistrzostwach międzynarodowych, między innymi w Lillehamer, Helsinkach, Budapeszcie, Pjongjangu.
Od 12 lat jeździ w rewii "Holiday on Ice". Wraz z Radkiem Dostálem, partnerem zarówno na lodowisku, jak i w życiu prywatnym, są wiodącą parą rewii. Wystąpili w takich pokazach jak: "Evolution" (1996–1999), "Colours of Dance" (1999–2003), "Hollywood" (2003–2006), "Mystery" (2006–2008).
Brała udział w holenderskiej i polskiej edycji programu "Gwiazdy tańczą na lodzie". W polskiej odsłonie programu jej partnerami byli aktor Marcin Krawczyk (2. miejsce) i konferansjer Conrado Moreno (10. miejsce).

</doc>
<doc id="1310281" url="https://pl.wikipedia.org/wiki?curid=1310281" title="Kummerower See">
Kummerower See

Kummerower See (pol. hist. "Jezioro Komorowskie") – jezioro położone jest w niemieckim kraju związkowym Meklemburgia-Pomorze Przednie w powiecie Mecklenburgische Seenplatte około 70 km na południe od Stralsundu.

</doc>
<doc id="1310282" url="https://pl.wikipedia.org/wiki?curid=1310282" title="Pisa Centrale">
Pisa Centrale

Pisa Centrale (włoski: "Stazione di Pisa Centrale") – stacja kolejowa w Pizie, w regionie Toskania, we Włoszech. Znajduje się tu 5 peronów.
Stacja wybudowana według planu z roku 1871 jest jednym z kluczowych punktów komunikacji kolejowej Toskanii. Stacja jest zbiegiem kilku linii kolejowej: Piza – Rzym, Genua – Piza, Piza – Florencja i Lukka – Piza. Także w kilku ostatnich latach zostało zainaugurowano nowe linie kolejowe Piza – Pisa Aeroporto, łącząca stację z lotniskiem w Pizie. Natomiast opuszczona linia do Vada, po długim okresie zamknięcia został tylko ponownie otworzona do ruchu towarów.
Historia.
Dworzec główny w Pizie został zbudowany po realizacji planu rozwoju zatwierdzonego w dniu 23 marca 1871 roku. Jego realizacja doprowadziła do przekształcenia starego dworca Leopolda (otwarty w 1844), który działał aż do 1929 roku, kiedy został ostatecznie zamknięty.
Cały kompleks Pisa Centrale, poważnie uszkodzony w czasie II wojny światowej, został odbudowany z pewnymi zmianami od pierwotnego planu.
Ruch kolejowy.
Dworzec ma przepływ około 15 mln pasażerów. Na stacji zatrzymują się wszystkie pociągi w tranzycie wszelkiego rodzaju, w tym Intercity i Eurostar, a zwłaszcza pociągi regionalne, czyniąc dworzec ich ostatnim przystankiem. Główne połączenia to: Florencja, Genua, Rzym, Neapol, Livorno, Pisa Aeroporto, Lukka i La Spezia.

</doc>
<doc id="1310285" url="https://pl.wikipedia.org/wiki?curid=1310285" title="Łukasz Jóźwiak">
Łukasz Jóźwiak

Łukasz Jóźwiak (ur. 1985) – polski łyżwiarz figurowy startujący w parach tanecznych z Pauliną Urban, tancerz.
Po zakończeniu kariery łyżwiarskiej uprawiał taniec nowoczesny i sportowy. W 2002 roku zajął trzecie miejsce w kategorii „modern jazz” na mistrzostwach Polski w tańcu.
Występował w trzech edycjach programu "Gwiazdy tańczą na lodzie". W I edycji występował z Ewą Sonnet (10. miejsce), następnie z Weroniką Książkiewicz (5. miejsce), zaś z Agnieszką Włodarczyk zajęli miejsce drugie.
Osiągnięcia.
Z Pauliną Urban

</doc>
<doc id="1310286" url="https://pl.wikipedia.org/wiki?curid=1310286" title="Kozacy piszą list do sułtana">
Kozacy piszą list do sułtana

Kozacy piszą list do sułtana lub "Zaporożcy piszący list do sułtana" () – obraz olejny rosyjskiego malarza Ilji Riepina. Płótno artysta zaczął malować w 1880, a skończył w 1891. Istnieje także druga, niedokończona wersja obrazu z 1893.
Treść obrazu.
Według legendy list został napisany w 1676 przez atamana koszowego Iwana Sirko wraz z „całą Siczą Zaporoską” w odpowiedzi na ultimatum sułtana osmańskiego Mehmeda IV.
Oryginał pisma nie zachował się do naszych czasów, jednak w latach 70. XIX wieku została odnaleziona kopia pisma sporządzona w XVIII wieku. Kopia została odnaleziona przez etnografa-hobbystę z Dniepru (wtedy Jekaterynosław), który przekazał ją znanemu historykowi Dymitrowi Jawornickiemu (ukr. Дмитро Яворницький). Ten z kolei odczytał kiedyś pismo dla rozweselenia swoich gości, wśród których był Ilja Riepin. Artysta malarz zainteresował się całą historią i w 1880 rozpoczął prace nad obrazem.
Historia powstawania.
Od roku 1880 Riepin zajął się tworzeniem szkiców oraz doborem postaci. Wśród pozujących modeli były znane ówcześnie osoby. Do postaci pisarza pozował Dymitr Jawornicki (ten sam, który wcześniej przeczytał artyście pismo Kozaków), a atamanem koszowym Iwanem Sirko został generał-gubernator Kijowa M.I. Dragomirow (ros. М.И. Драгомиров). Przy postaci śmiejącego się kozaka w białej papasze asystował dziennikarz i pisarz Władimir Gilarowski (ros. Владимир Гиляровский). Pierwszy gotowy szkic został ukończony w 1887, i Riepin podarował go Jawornickiemu, który później go sprzedał. Dziś znajduje się w Galerii Tretiakowskiej w Moskwie.
Najważniejszy wariant obrazu został namalowany w 1891. Po pierwszym wystawieniu na widok publiczny autor był krytykowany za to, że obraz nie jest zgodny z prawdą historyczną. Niemniej, po sukcesach na wystawach w Rosji i za granicą (Chicago, Budapeszt, Monachium, Sztokholm) obraz został kupiony w 1892, za 35 tysięcy rubli, przez cara Aleksandra III. Następnie pozostawał on w zbiorach rodziny carskiej do roku 1917, a po rewolucji październikowej znalazł się w zbiorach Muzeum Rosyjskiego w Piotrogrodzie (obecnie Petersburg), gdzie znajduje się do dziś.
W 1889, przed ukończeniem najbardziej znanego wariantu, Riepin rozpoczął pracę nad drugą wersją, której nigdy nie zakończył. Drugie płótno ustępuje rozmiarami pierwszemu i było eksperymentem artysty. Nowa wersję "Zaporożców" autor starał się namalować, zwracając większą uwagę na fakty historyczne. Otrzymany efekt nie był jednak dla artysty zadowalający i obraz pozostał niedokończony. Jest to tzw. wersja z 1893, przechowywana w muzeum w Charkowie.

</doc>
<doc id="1310292" url="https://pl.wikipedia.org/wiki?curid=1310292" title="II Liceum Ogólnokształcące im. Dąbrówki w Gnieźnie">
II Liceum Ogólnokształcące im. Dąbrówki w Gnieźnie

II Liceum Ogólnokształcące im. Dąbrówki w Gnieźnie – gnieźnieńska szkoła średnia powstała w 1919 roku z inicjatywy Bolesława Michała Kasprowicza, właściciela fabryki wódek, jako Gimnazjum Żeńskie im. bł. Jolenty. Placówka mieściła się w budynku byłej niemieckiej szkoły pani Reismannowej (Hohere Tochterschule) przy ulicy Łubieńskiego, którą kupił Kasprowicz. W 1937 roku gimnazjum przekształcono w Miejskie Liceum Żeńskie pw. bł. Jolenty. We wrześniu 1939 roku szkołę zamknięto, działalność wznowiła 15 marca 1945 roku jako Miejskie Gimnazjum i Liceum Żeńskie. Od 1952 roku jest placówką koedukacyjną. 16 kwietnia 1983 roku odbyło się nadanie szkole imienia Dąbrówki. W 2002 roku oddano do użytku nowe sale lekcyjne, boisko ze sztuczną nawierzchnią i halę sportową. 
Obecnym dyrektorem szkoły (od 1.09.2017 r.) jest mgr Róża Grabowska.
Profile.
Klasy w roku szkolnym 2023/2024:
Klasy w roku szkolnym 2014/15:
Nauka języków obcych.
Licealiści uczą się 2 języków obcych. Wybierają spośród:

</doc>
<doc id="1310293" url="https://pl.wikipedia.org/wiki?curid=1310293" title="Osnabrück Altstadt">
Osnabrück Altstadt

Osnabrück Altstadt – przystanek kolejowy w Osnabrücku, w kraju związkowym Dolna Saksonia, w Niemczech. Znajduje się tu 1 peron.

</doc>
<doc id="1310295" url="https://pl.wikipedia.org/wiki?curid=1310295" title="Moritz Heinrich Romberg">
Moritz Heinrich Romberg

Moritz Heinrich Romberg (ur. 11 listopada 1795 w Meiningen, zm. 16 czerwca 1873 w Berlinie) – niemiecki lekarz neurolog. Autor klasycznego podręcznika wydawanego w latach 1840-1846.
Życiorys.
Przez wiele lat praktykował w Berlinie-Mitte, był znany jako lekarz ubogich ("Armenarzt").
Badając pacjentów z wiądem rdzenia ("tabes dorsalis") opisał objaw znany do dziś jako objaw Romberga.
Jego pacjentem był m.in. Fiodor Dostojewski. Romberg konsultował przypadek jego padaczki w 1863 roku.

</doc>
<doc id="1310299" url="https://pl.wikipedia.org/wiki?curid=1310299" title="Siergiej Rachmanin">
Siergiej Rachmanin

Siergiej Rachmanin (ros. "Сергей Рахманин") (ur. 18 października 1961 r. w Chemnitz w Niemczech) rosyjski pilot akrobata oraz instruktor latania. Od 2007 startuje w zawodach cyklu Red Bull Air Race. Lata on w zespole Dragon Racing. 
Rezultaty.
"Legenda":
CAN - zawody nie odbyły się

</doc>
<doc id="1310301" url="https://pl.wikipedia.org/wiki?curid=1310301" title="Berlin-Nikolassee (przystanek kolejowy)">
Berlin-Nikolassee (przystanek kolejowy)

Berlin-Nikolassee – przystanek kolejowy w Berlinie, w dzielnicy Nikolassee, w Niemczech. Znajdują się tu 2 perony.

</doc>
<doc id="1310305" url="https://pl.wikipedia.org/wiki?curid=1310305" title="Osnabruck-Hasetor">
Osnabruck-Hasetor



</doc>
<doc id="1310307" url="https://pl.wikipedia.org/wiki?curid=1310307" title="Osnabrueck-Hasetor">
Osnabrueck-Hasetor



</doc>
<doc id="1310313" url="https://pl.wikipedia.org/wiki?curid=1310313" title="Muenchen-Aubing">
Muenchen-Aubing



</doc>
<doc id="1310315" url="https://pl.wikipedia.org/wiki?curid=1310315" title="Monachium-Aubing">
Monachium-Aubing



</doc>
<doc id="1310317" url="https://pl.wikipedia.org/wiki?curid=1310317" title="Parod">
Parod

Parod (hebr.: פרוד) – kibuc położony w samorządzie regionu Merom ha-Galil, w Dystrykcie Północnym, w Izraelu.
Leży w centralnej części Górnej Galilei w pobliżu góry Meron (1 208 m n.p.m.).
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1949 przez imigrantów z Austrii.
Gospodarka.
Gospodarka kibucu opiera się na intensywnym rolnictwie.

</doc>
<doc id="1310330" url="https://pl.wikipedia.org/wiki?curid=1310330" title="Awiwim">
Awiwim

Awiwim (hebr. אביבים) – moszaw położony w samorządzie regionu Merom ha-Galil, w Dystrykcie Północnym, w Izraelu.
Położenie.
Leży w północnej części Górnej Galilei, w odległości 1 kilometra od granicy z Libanem.
Historia.
Pierwotnie w rejonie tym znajdowała się arabska wioska Saliha. Podczas wojny domowej w Mandacie Palestyny w rejonie wioski stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 roku Izraelczycy przeprowadzili operację Hiram. W dniu 30 października Saliha została zajęta przez izraelskich żołnierzy. Mieszkańcy wioski przywitali wkraczających izraelskich żołnierzy białymi flagami. Pomimo to Izraelczycy dopuścili się masakry ludności cywilnej. Pod gruzami wysadzonych domów zginęło około 60-70 mieszkańców. Następnie wioska została wysiedlona, a wszystkie domy wyburzono.
Współczesny moszaw został założony w 1958 i po opuszczeniu odbudowany w 1963 przez imigrantów z RPA i Maroka.
Gospodarka.
Gospodarka moszawu opiera się na rolnictwie i sadownictwie.

</doc>
<doc id="1310331" url="https://pl.wikipedia.org/wiki?curid=1310331" title="Bilal Xhaferri">
Bilal Xhaferri

Bilal Xhaferri (też jako: Bilal Hoxha) - (ur. 2 listopada 1935 w Ninati k. Konispolu - zm. 14 października 1986 w Chicago) - albański pisarz i publicysta.
Życiorys.
Urodził się w Czamerii w rodzinie albańskiej. W dzieciństwie utracił rodziców. W czasie wojny zmarła jego matka. Ojciec, Xhaferr Hoxha w 1945 r. został aresztowany przez partyzantów komunistycznych, uznany za zbrodniarza wojennego i rozstrzelany. Po jego śmierci Bilal pracował jako pomocnik cieśli, a w 1948 r. wyjechał z rodzinnej miejscowości i osiedlił się w Sarandzie. Zarabiał na życie, pracując na poczcie, a w roku 1955 ukończył szkołę techniczną i pracował jako geometra.
W roku 1962 zaczął publikować pierwsze swoje utwory w pismach "Zëri i Rinisë" (Głos młodzieży) i "Drita" (Światło), a także w magazynie literackim "Nëntori" (Listopad). W 1966 wydał drukiem zbiór swoich opowiadań. Przygotowywany rok później do wydania tomik poezji "Lirishta e kuqe" został wstrzymany przez cenzurę. Podobne zastrzeżenia cenzura zgłosiła do jego dwóch kolejnych dzieł: powieści "Krastakraus" i scenariusza filmowego "Era shtyn mjegullat". W 1968 r., w siedzibie Związku Literatów i Artystów Albanii odbyło się spotkanie poświęcone powieści "Dasma" (Wesele) Ismaila Kadare. Xhaferri jako jedyny z obecnych na sali skrytykował powieść. Za to wystąpienie został usunięty ze Związku i internowany w miejscowości Sukth, gdzie pracował jako zwykły robotnik w spółdzielni produkcyjnej. 
Przeniesiony do miejscowości Hamallë, 30 sierpnia 1969 zbiegł z miejsca internowania i nielegalnie opuścił kraj, przedostając się do Grecji. Stamtąd wyjechał do USA i osiedlił w Bostonie. Tam też rozpoczął pracę w albańskojęzycznym piśmie "Dielli" (Słońce). W 1974 powołał do życia dwujęzyczne pismo "Krahu i shqiponjës", reprezentujące Ligę Albańskich Czamów, działającą w USA. W piśmie tym ukazywały się artykuły publicystyczne, jak również opowiadania, wiersze, powieści, ale też fotografie i karykatury, wykonane przez Xhaferriego. Skupiał się nie tylko na problemach Czamów, ale także analizował dyktaturę Envera Hodży, a od 1981 coraz częściej koncentrował się na tematach kosowskich. Do śmierci Xhaferriego ukazało się 39 numerów pisma. W 1978 Xhaferri został pobity przez nieznanych sprawców, a w 1981 spłonęła siedziba redakcji pisma przez niego wydawanego, jak też zgromadzone w niej archiwum. W 1986 zapadł na zdrowiu i zmarł po operacji guza mózgu, wykonanej w jednym ze szpitali w Chicago.
W roku 1995 trumnę ze zwłokami Xhaferriego przywieziono do Albanii. W maju 1995 prezydent Albanii Sali Berisha uhonorował go pośmiertnie medalem "Męczennika za Demokrację" (alb. Martir i demokracisë). Jego imię nosi ulica w Sarandzie, a także w południowej części Tirany oraz fundacja kulturalna Czamów, działająca od 1993 w Tiranie. W 2014 w jego domu rodzinnym we wsi Ninat powstało muzeum, poświęcone pisarzowi. W 2019 w Durrësie odsłonięto pomnik Xhaferriego dłuta Idriza Balaniego.

</doc>
<doc id="1310333" url="https://pl.wikipedia.org/wiki?curid=1310333" title="Amirim">
Amirim

Amirim (hebr.: אמירים) – moszaw położony w samorządzie regionu Merom ha-Galil, w Dystrykcie Północnym, w Izraelu.
Leży w centralnej części Górnej Galilei w pobliżu góry Meron (1 208 m n.p.m.).
Historia.
Moszaw został założony w 1959 przez imigrantów z Maroka. Pierwotnie nazywał się on Szefa Bet.
Gospodarka.
Gospodarka moszawu opiera się na turystyce. Ideologia tego moszawu popiera wegetarianizm, który wypromowali tutaj ocaleni z Holocaustu Żydzi z Polski.

</doc>
<doc id="1310335" url="https://pl.wikipedia.org/wiki?curid=1310335" title="Anthony Greenwood">
Anthony Greenwood

Arthur William James Anthony Greenwood, baron Greenwood (ur. 14 września 1911, zm. 12 kwietnia 1982) – brytyjski polityk, członek Partii Pracy, minister w rządach Harolda Wilsona.
Życiorys.
Był synem innego laburzystowskiego polityka, Arthura Greenwooda. W 1946 r. został wybrany do Izby Gmin jako reprezentant okręgu Heywood and Radcliffe. Od 1950 r. reprezentował okręg wyborczy Rossendale. W latach 1954–1960 był członkiem Narodowego Komitetu Wykonawczego. W 1957 r. został pierwszym przewodniczącym grupy Labour Friends of Israel.
W 1961 r. wystartował w wyborach na lidera partii. Uzyskał ponad 1/4 głosów laburzystowskich deputowanych, ale przegrał z Hugh Gaitskellem. Po wyborczym zwycięstwie Partii Pracy w 1964 r. został ministrem ds. kolonii. Od 1965 r. był ministrem ds. rozwoju zamorskiego. W latach 1966–1969 sprawował funkcję ministra budownictwa i samorządu lokalnego. W Izbie Gmin zasiadał do 1970 r. Następnie został kreowany parem dożywotnim jako baron Greenwood i zasiadł w Izbie Lordów.
Był członkiem założycielem Kampanii na rzecz Rozbrojenia Nuklearnego. Był żonaty z Gillian, miał z nią dwie córki, Susannę i Dinah.

</doc>
<doc id="1310337" url="https://pl.wikipedia.org/wiki?curid=1310337" title="Richard Cassirer">
Richard Cassirer

Richard Cassirer (ur. 23 kwietnia 1868 we Wrocławiu, zm. 20 sierpnia 1925 w Berlinie) – niemiecki lekarz neurolog.
Życiorys.
Urodził się we Wrocławiu w 1868 roku jako syn przemysłowca Louisa Cassirera (1839–1904) i Emilie Schiffer (1847–1890). Jego braćmi byli fabrykant Hugo Cassirer (1869–1920), wydawca Paul Cassirer (1871–1926) i współwłaściciel fabryki Alfred Cassirer (1875–1932).
Studiował medycynę i doktoryzował się w 1891, po czym został asystentem Carla Wernickego w klinice psychiatrycznej we Wrocławiu. W 1893 wyjechał do Wiednia i kontynuował naukę u Richarda von Krafft-Ebinga i Heinricha Obersteinera. Następnie został profesorem neurologii na Uniwersytecie w Berlinie, gdzie blisko współpracował z Hermannem Oppenheimem.
W 1921 roku Cassirer został poproszony o ocenę stanu psychicznego Soghomona Tehliriana, zabójcy Talaata Paszy. Cassirer orzekł, że Tehlirian był w stanie psychozy wywołanej śmiercią bliskich podczas rzezi Ormian.
Max Liebermann w 1918 roku namalował portret Cassirera, wystawiany obecnie w Tate Gallery w Londynie.
Był żonaty z Hedwig (Hede) Cassirer (1862–1928). Mieli troje dzieci: Anamarie zamężną Löwenberg, Hansa i Thomasa Wernera.
Dorobek naukowy.
Jako neurolog kliniczny, Cassirer specjalizował się w anatomii ośrodkowego układu nerwowego. Opisał istotne aspekty stwardnienia rozsianego, zapaleń mózgu i poliomyelitis. Razem z Oppenheimem napisał podręcznik "Lehrbuch der Nervenkrankheiten für Ärzte und Studierende". W 1901 roku, pięć lat po belgijskim lekarzu Jeanie B. Crocqu, opisał rzadką jednostkę chorobową o nieznanej do dziś etiologii, znaną dziś jako zespół Crocqa-Cassirera.

</doc>
<doc id="1310341" url="https://pl.wikipedia.org/wiki?curid=1310341" title="Rebelde (singel)">
Rebelde (singel)

Rebelde – pierwszy singel z debiutanckiej płyty meksykańskiego zespołu RBD. Piosenka ta została użyta w czołówce serialu "Zbuntowani", w którym główne role grają członkowie zespołu. Jeden z największych przebojów zespołu.

</doc>
<doc id="1310342" url="https://pl.wikipedia.org/wiki?curid=1310342" title="Okręg wyborczy Heywood and Radcliffe">
Okręg wyborczy Heywood and Radcliffe

Okręg wyborczy Heywood and Radcliffe powstał w 1918 r. i wysyłał do brytyjskiej Izby Gmin jednego deputowanego. Okręg obejmował miasta Heywood i Radcliffe w południowym Lancashire. Został zniesiony w 1950 r.

</doc>
<doc id="1310344" url="https://pl.wikipedia.org/wiki?curid=1310344" title="Derek Mears">
Derek Mears

Derek Mears (ur. 29 kwietnia 1972 w Bakersfield, w stanie Kalifornia) – amerykański aktor i kaskader filmowy.
Życiorys.
W 1990 ukończył Highland High School w rodzimym Bakersfield. Obecnie mieszka w Santa Clarita w hrabstwie Los Angeles.
W showbiznesie aktywny od roku 1995. Występuje w fabularnych filmach kinowych i serialach telewizyjnych oraz sporadycznie w filmach kręconych na potrzeby telewizji. Wystąpił w roli Kameleona w horrorze "Wzgórza mają oczy 2". Gościnnie pojawił się m.in. w serialach "Ostry dyżur", "Mistrzowie horroru" i "".
W lutym 2009 na ekranach światowych kin pojawił się slasher "Piątek, trzynastego" ("Friday the 13th"), reboot klasycznego dreszczowca z 1980. Mears wcielił się w nim w rolę legendarnego psychopaty Jasona Voorheesa.
W 2010 zagrał w filmie "Predators" bezwzględnego obcego predatora. Wystąpił również w filmie "", gdzie wcielił się w jednego z zombie, a także w "Arenie" jako Brutus Jackson.

</doc>
<doc id="1310345" url="https://pl.wikipedia.org/wiki?curid=1310345" title="Dowew">
Dowew

Dowew (hebr. דוב"ב) – moszaw położony w samorządzie regionu Merom ha-Galil, w Dystrykcie Północnym, w Izraelu.
Leży w północnej części Górnej Galilei, przy granicy z Libanem.
Historia.
Moszaw został założony w 1963.
Gospodarka.
Gospodarka moszawu opiera się na sadownictwie.

</doc>
<doc id="1310348" url="https://pl.wikipedia.org/wiki?curid=1310348" title="Jan I Żagański">
Jan I Żagański



</doc>
<doc id="1310349" url="https://pl.wikipedia.org/wiki?curid=1310349" title="Dalton (Izrael)">
Dalton (Izrael)

Dalton (hebr.: דלתון) – moszaw położony w samorządzie regionu Merom ha-Galil, w Dystrykcie Północnym, w Izraelu.
Leży w centralnej części Górnej Galilei w pobliżu góry Meron (1 208 m n.p.m.).
Historia.
Moszaw został założony w 1950.
Gospodarka.
Gospodarka moszawu opiera się na rolnictwie. Na zachód od moszawu znajduje się baza lotnicza Sił Obronnych Izraela.

</doc>
<doc id="1310350" url="https://pl.wikipedia.org/wiki?curid=1310350" title="Okręg wyborczy Rossendale">
Okręg wyborczy Rossendale

Okręg wyborczy Rossendale powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Rawtenstall oraz inne miasta w Rossendale Valley. Okręg został zlikwidowany w 1983 r.

</doc>
<doc id="1310352" url="https://pl.wikipedia.org/wiki?curid=1310352" title="Terranuova">
Terranuova



</doc>
<doc id="1310356" url="https://pl.wikipedia.org/wiki?curid=1310356" title="Chazon">
Chazon

Chazon (hebr. חזון) – moszaw położony w samorządzie regionu Merom ha-Galil, w Dystrykcie Północnym, w Izraelu.
Leży w centralnej części Górnej Galilei w pobliżu góry Meron (1 208 m n.p.m.).
Historia.
Moszaw został założony w 1969.
Gospodarka.
Gospodarka moszawu opiera się na rolnictwie i sadownictwie.

</doc>
<doc id="1310358" url="https://pl.wikipedia.org/wiki?curid=1310358" title="Côtes du Rhône-Villages">
Côtes du Rhône-Villages

Côtes du Rhône-Villages – region winiarski we Francji, w dolinie Rodanu.
Wioski w dolinie Rodanu, to drugi co do wielkości produkcji region winiarski we Francji, zaraz po regionie Bordeaux. Obejmuje teren sześciu departamentów: Rodan, Loara, Ardèche, Drôme, Gard i Vaucluse. W tym regionie wina produkowano już w III w. p.n.e. Dominującymi szczepami czerwonymi są syrah (zwłaszcza w północnej części) i grenache, a białymi – viognier i clairette.

</doc>
<doc id="1310359" url="https://pl.wikipedia.org/wiki?curid=1310359" title="Hohenheim">
Hohenheim

Hohenheim - dzielnica Stuttgartu, stolicy niemieckiego kraju związkowego Badenii-Wirtembergii. Wchodzi w skład okręgu administracyjnego Plieningen, która do roku 1942 była samodzielnym miastem. 
Pierwsze ślady osadnictwa na terenie Hohenheim sięgają średniowiecza. Pod koniec XVIII wieku książę Wirtembergii Karol Eugeniusz Wirtemberski wybudował zamek, gdzie zmarł 24 października 1793.
W 1818 roku założono na terenach przyzamkowych szkołę gospodarstwa wiejskiego, dzisiejszy Uniwersytet Hohenheim. Na terenach ogrodów zamkowych powstał w latach dziewięćdziesiątych XIX wieku ogród botaniczny, istniejący do dziś pod nazwą "Landesarboretum Baden-Württemberg". 

</doc>
<doc id="1310364" url="https://pl.wikipedia.org/wiki?curid=1310364" title="Dan Byrd">
Dan Byrd

Dan Byrd (ur. 20 listopada 1985 w Marietcie) – amerykański aktor.
Wystąpił w serialu telewizyjnym "Aliens in America" oraz w horrorach: "Kostnica" Tobe'a Hoopera i "Wzgórza mają oczy" Alexandre'a Ajy.

</doc>
<doc id="1310365" url="https://pl.wikipedia.org/wiki?curid=1310365" title="Tefachot">
Tefachot

Tefachot (hebr.: טפחות) – moszaw położony w samorządzie regionu Merom ha-Galil, w Dystrykcie Północnym, w Izraelu.
Leży we wschodniej części Górnej Galilei.
Historia.
Moszaw został założony w 1980.
Gospodarka.
Gospodarka moszawu opiera się na sadownictwie.

</doc>
<doc id="1310369" url="https://pl.wikipedia.org/wiki?curid=1310369" title="Gmina miejska Voždovac">
Gmina miejska Voždovac

Gmina miejska Voždovac (serb. Gradska opština Voždovac / Градска општина Вождовац) – gmina miejska w Serbii, w mieście Belgrad. W 2018 roku liczyła 168 841 mieszkańców.

</doc>
<doc id="1310373" url="https://pl.wikipedia.org/wiki?curid=1310373" title="Barnim II">
Barnim II

Barnim II (ur. przed 1275, zm. 28 maja 1295) – syn Barnima I i Matyldy askańskiej (trzeciej żony księcia), córki Ottona III, margrabiego brandenburskiego i Bożeny (Beatrix).
Życiorys.
W chwili śmierci ojca Barnim II był jeszcze małoletni. Powołany w 1280 nad nim i jego bratem Ottonem I „konsensus” miał regulować czynności prawne. Jednak wszystko przemawiało za tym, że książę, wespół z młodszym bratem pomagał w kierowaniu księstwem najstarszemu z rodzeństwa – przyrodniemu bratu Bogusławowi IV. Przy czynnościach prawnych występuje od 18 stycznia 1280.
Samodzielne rządy objął w kwietniu 1294. Za faktem tym przemawiają wystawione (przez niego i młodszego Ottona I) dokumenty, potwierdzające nadania dla miast – Szczecina, Anklam (Tąglimia), Pyrzyc, Gryfina oraz klasztorów w Kołbaczu, Szczecinie i Pyrzycach.
Zmarł przedwcześnie, według XVI-wiecznej tradycji zamordowany koło Hintersee na północ od miejscowości Stolec przez rycerza Widantę z Mokrawicy nad Zalewem Szczecińskim (Vidante von Muckervitz z Vogelsang), za próbę uwiedzenia jego żony. Ten mało prawdopodobny pogląd, zawarty w dziełach J. Bugenhagena i T. Kantzowa nie znalazł potwierdzenia, bo Widanta figurował przy czynnościach prawnych w 1295 i dalszych latach w dokumentach Bogusława IV. Gdyby był uczestnikiem wspomnianego mordu, zapewne poniósłby za ten czyn stosowną karę.
Bezżenna śmierć księcia przyśpieszyła podział księstwa pomorskiego, dokonanego w następnym miesiącu przez jego braci – Bogusława IV i Ottona I, który nastąpił pomiędzy 27 czerwca a 12 lipca 1295. Pochowany został w kościele NMP w Szczecinie.

</doc>
<doc id="1310374" url="https://pl.wikipedia.org/wiki?curid=1310374" title="Kefar Szammaj">
Kefar Szammaj

Kefar Szammaj (hebr. כפר שמאי; ang. Kfar Shamai) – moszaw położony w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w centralnej części Górnej Galilei w pobliżu góry Meron (1208 m n.p.m.).
Historia.
Moszaw został założony w 1949 przez imigrantów z Jemenu.
Gospodarka.
Gospodarka moszawu opiera się na sadownictwie.

</doc>
<doc id="1310377" url="https://pl.wikipedia.org/wiki?curid=1310377" title="Elberfeld (Indiana)">
Elberfeld (Indiana)

Elberfeld – miasto w Stanach Zjednoczonych, w stanie Indiana, w hrabstwie Warrick.

</doc>
<doc id="1310378" url="https://pl.wikipedia.org/wiki?curid=1310378" title="Barmen">
Barmen



</doc>
<doc id="1310381" url="https://pl.wikipedia.org/wiki?curid=1310381" title="Felipe Nájera">
Felipe Nájera

Felipe Nájera, właściwie Felipe Nájera Arreola (ur. 23 maja 1963 w Chihuahua) – meksykański aktor.
Felipe Nájera znany przede wszystkim z roli Pascuala Gandii w serialu młodzieżowym Zbuntowani.Wcielił się tam w dyrektora sławnej i bogatej szkoły - Elitle Way School. Jego żona uczy tam angielskiego, ich małżeństwo wciąż przeżywa kryzys. Mają córkę, Pilar, która z powodu ojca-dyrektora i matki-nauczycielki, jest odrzucana przez pozostałych uczniów. Dlatego wstępuje do Loży i pisze anonimy.
Filmografia.
Telenowele:
Seriale telewizyjne:
Filmy kinowe:

</doc>
<doc id="1310384" url="https://pl.wikipedia.org/wiki?curid=1310384" title="Central Montevideo">
Central Montevideo



</doc>
<doc id="1310387" url="https://pl.wikipedia.org/wiki?curid=1310387" title="Rip Torn">
Rip Torn

Rip Torn, właśc. Elmore Rual Torn Jr. (ur. 6 lutego 1931 w Temple, zm. 9 lipca 2019 w Lakeville) – amerykański aktor, reżyser i producent filmowy i telewizyjny. Laureat nagrody Emmy za rolę Artiego w sitcomie HBO "The Larry Sanders Show", siedmiokrotnie nominowany do tej nagrody. Także zdobywca nominacji do Oscara.
Życiorys.
Urodził się w Temple w Teksasie jako syn ekonomisty Elmore’a Ruala Torna Sr. i Thelmy Torn (z domu Spacek), ciotki Sissy Spacek. W 1948 ukończył Taylor High School w Taylor. Uczęszczał do korpusu kadetów Teksańskiego Uniwersytetu Rolniczo-Mechanicznego. W 1953 ukończył studia na Uniwersytecie Teksańskim w Austin. Uczył się aktorstwa pod kierunkiem prof. Bena Payne’a, a po ukończeniu studiów odbył służbę wojskową.
Po raz pierwszy pojawił się na ekranie jako dentysta w dramacie Elii Kazana "Laleczka" (1956) z Karlem Maldenem. Studiował w Actors Studio u Lee Strasberga. Od 24 marca 1955 do 17 listopada 1956 zastępując Bena Gazzarę grał postać Bricka w spektaklu Tennessee Williamsa "Kotka na gorącym blaszanym dachu". Potem w zastępstwie za Paula Newmana od 10 marca 1959 do 30 czerwca 1960 występował w roli Chance’a Wayne’a w przedstawieniu Tennessee Williamsa "Słodki ptak młodości", za którą był nominowany do Theatre World Award i Tony Award.
Za rolę Marsha Turnera w "Moje Cross Creek" ("Cross Creek", 1983) na podstawie książki Marjorie Kinnan Rawlings zdobył nominację do Oscara. Postać Lewisa Slatona w miniserialu CBS "The Atlanta Child Murders" (1985) przyniosła mu nominację do nagrody Emmy. Zadebiutował jako reżyser komediodramatu "Telefon" ("The Telephone", 1988) z Whoopi Goldberg. Jako Artie w sitcomie HBO "The Larry Sanders Show" (1992–98) zdobył Emmy 1996 oraz pięć nominacji do tej nagrody (1993, 1994, 1995, 1997 i 1998).
W 1998 za postać Zeda w komedii Barry’ego Sonnenfelda "Faceci w czerni" ("Men in Black", 1997) był nominowany do Nagrody Satelity. Za rolę Warrena Shutta w serialu CBS "Szpital Dobrej Nadziei" ("Chicago Hope", 1996) i jako Don Geiss w serialu "Rockefeller Plaza 30" (2008) otrzymał nominację do nagrody Emmy.
W 2010 użyczył głosu Hefajstosowi do gry "God of War III". W 2011 wystąpił w teledysku grupy They Might Be Giants „Can’t Keep Johnny Down.”
15 stycznia 1955 poślubił Ann Wedgeworth, z którą miał córkę Danae. W 1961 roku rozwiedli się. 8 września 1963 ożenił się z Geraldine Page, z którą miał córkę Angelicę (ur. 17 lutego 1964) oraz dwóch synów: Tony’ego i Jonathana. 13 czerwca 1987 Geraldine Page zmarła na zawał mięśnia sercowego w wieku 62 lat. W 1989 poślubił Amy Wright, z którą ma dwie córki: Claire i Katie.
Zmarł 9 lipca 2019 w swoim domu w Lakeville w Connecticut, w otoczeniu rodziny, w wieku 88 lat.

</doc>
<doc id="1310389" url="https://pl.wikipedia.org/wiki?curid=1310389" title="Kazimierz Pytko">
Kazimierz Pytko

Kazimierz Pytko (ur. 1957) – polski dziennikarz, publicysta i podróżnik, z wykształcenia politolog.
W latach 1991-1993 pracował w tygodniku "Wprost", a w latach 1993-2000 zastępca redaktora naczelnego miesięcznika "Sukces". W tym okresie zamieszczał również teksty w "Życiu Warszawy". Od 2000 redaktor naczelny miesięcznika "Życie Handlowe", a także stały współpracownik "Focusa".
Jego teksty ukazywały się w "Przeglądzie Tygodniowym" i "Życiu Gospodarczym".
Laureat Nagrody Kisiela z 1990.

</doc>
<doc id="1310393" url="https://pl.wikipedia.org/wiki?curid=1310393" title="Gmina miejska Vračar">
Gmina miejska Vračar

Gmina miejska Vračar (serb. Gradska opština Vračar / Градска општина Врачар) – gmina miejska w Serbii, w mieście Belgrad. Stanowi centralną dzielnicę Belgradu. W 2018 roku liczyła 57 607 mieszkańców.
We Vračarze znajduje się Cerkiew Św. Sawy, jeden z najbardziej znanych zabytków miasta.
Religia.
Udział poszczególnych wyznań w populacji Vračar (według Spisu Powszechnego w 2011 r.):

</doc>
<doc id="1310398" url="https://pl.wikipedia.org/wiki?curid=1310398" title="Zvezdara">
Zvezdara

Zvezdara (cyr. Звездара) – wschodnia dzielnica Belgradu, stolicy Serbii. Administracyjnie należy do gminy miejskiej Zvezdara. W 2011 roku liczyła 151 808 mieszkańców.

</doc>
<doc id="1310409" url="https://pl.wikipedia.org/wiki?curid=1310409" title="Rakovica (Belgrad)">
Rakovica (Belgrad)

Rakovica (cyr. Раковица) – dzielnica Belgradu, stolicy Serbii. Administracyjnie należy do gminy miejskiej Rakovica. W 2011 roku liczyła 108 641 mieszkańców.

</doc>
<doc id="1310414" url="https://pl.wikipedia.org/wiki?curid=1310414" title="Kazimierz Korkozowicz">
Kazimierz Korkozowicz

Kazimierz Korkozowicz (1907-1996) – polski pisarz, autor powieści historycznych, których akcja rozgrywa się w XVII-wiecznej Rzeczypospolitej Obojga Narodów, także powieści kryminalnych.
Twórczość.
Jest autorem m.in.:

</doc>
<doc id="1310417" url="https://pl.wikipedia.org/wiki?curid=1310417" title="Jezieryszcza">
Jezieryszcza



</doc>
<doc id="1310422" url="https://pl.wikipedia.org/wiki?curid=1310422" title="Jasmina">
Jasmina



</doc>
<doc id="1310423" url="https://pl.wikipedia.org/wiki?curid=1310423" title="Maciej ze Środy">
Maciej ze Środy

Maciej ze Środy (zm. 1 kwietnia 1370) – biskup pomocniczy w Litomyślu od 1355, biskup pomocniczy wrocławski od 1361.
Życiorys.
Maciej ze Środy pochodził z rodziny mieszczańskiej. Był synem Mikołaja i Małgorzaty, bratem Jana ze Środy. Wstąpił do klasztoru cystersów w Lubiążu. 31 lipca 1355 został biskupem Trebinje w Bośni i biskupem pomocniczym diecezji litomyskiej. Od 1361 przebywał często we Wrocławiu. Hojnie wspierał kolegiatę w Brzegu. W 1369 poświęcił ołtarze w kościołach św. Elżbiety i NMP na Piasku we Wrocławiu. Został pochowany w kościele cysterskim w Lubiążu.

</doc>
<doc id="1310441" url="https://pl.wikipedia.org/wiki?curid=1310441" title="Craig Burley">
Craig Burley

Craig William Burley (ur. 24 kwietnia 1971 w Ayr), piłkarz szkocki grający na pozycji ofensywnego pomocnika. Jest bratankiem George'a Burleya, selekcjonera reprezentacji Szkocji.
Kariera klubowa.
Burley urodził się w szkockim mieście Ayr. Karierę piłkarską rozpoczął jednak w londyńskim Chelsea F.C. 20 kwietnia 1991 roku zadebiutował w jej barwach w lidze angielskiej, w przegranym aż 0:7 wyjazdowym meczu z Nottingham Forest. Pierwsze trzy sezony spędzone w zespole „The Blues” nie były dla niego udane i u kolejnych menedżerów Bobby'ego Campbella, Iana Porterfielda i Davida Webba rozegrał zaledwie 12 meczów. Gdy nowym menedżerem zespołu został Glenn Hoddle, Craig coraz częściej występował na boiskach Premier League. W sezonie 1996/1997 dotarł z „The Blues” do finału Pucharu Anglii, a Chelsea pokonała w nim 2:0 Middlesbrough F.C. Był to także ostatni sezon dla Szkota na Stamford Bridge. W barwach Chelsea rozegrał 114 spotkań i zdobył 7 goli.
24 lipca 1997 roku Burley przeszedł do Celtic F.C. Suma transferu wyniosła 2,5 miliona funtów, a on sam stał się pierwszym transferem nowego menedżera klubu, Wima Jansena. W nowej drużynie swój pierwszy mecz rozegrał 3 sierpnia przeciwko Hibernian F.C., przegrany przez klub z Glasgow 1:2. W Celticu grał w podstawowym składzie, a w sezonie 1997/1998 wywalczył tytuł mistrza Szkocji. Zdobył 10 bramek, a za postawę w lidze dziennikarze wybrali go Piłkarzem Roku w Szkocji. Z „The Bhoys” zdobył także Puchar Ligi Szkockiej. Rok później został z Celtikiem wicemistrzem kraju.
2 grudnia 1999 roku Burley zmienił barwy klubowe i powrócił do Premiership. Został zawodnikiem Derby County, które zapłaciło za niego 3 miliony funtów. 5 września rozegrał swój pierwszy mecz dla "The Rams", którzy przegrali 0:1 na wyjeździe z Leeds United. W Derby grał w podstawowym składzie jednak w 2001 roku w meczu z Newcastle United doznał ciężkiej kontuzji i do gry wrócił dopiero w sezonie 2002/2003, a Derby międzyczasie spadło do Division One. Z czasem stracił miejsce w składzie drużyny prowadzonej przez Johna Gregory'ego i latem 2003 odszedł z zespołu.
Craig przeszedł do Preston North End, ale po rozegraniu 4 meczów wrócił do Szkocji. Przez krótki czas występował w Dundee F.C., ale jeszcze w tym samym sezonie występował w Walsall F.C., a w 2004 roku zakończył piłkarską karierę.
Kariera reprezentacyjna.
W reprezentacji Szkocji Burley zadebiutował 21 maja 1995 roku w zremisowanym 0:0 spotkaniu Kirin Cup z Japonią. W 1996 roku znalazł się w kadrze Szkotów na Euro 96, na którym zagrał we wszystkich meczach Szkotów: z Holandią (0:0), z Anglią (0:2) i ze Szwajcarią (1:0). W 1998 roku został powołany przez Craiga Browna do kadry na Mundial we Francji i podobnie jak na turnieju w Anglii przed dwoma laty także zagrał we wszystkich trzech spotkaniach grupowych: przegranym 1:2 z Brazylią, zremisowanym 1:1 z Norwegią (zdobył gola w 66. minucie spotkania) i przegranym 0:3 z Marokiem (w 53. minucie otrzymał czerwoną kartkę). Ostatni mecz w drużynie narodowej rozegrał w kwietniu 2003 przeciwko Austrii (0:2). Łącznie zagrał w niej 46 razy i zdobył 3 gole.

</doc>
<doc id="1310444" url="https://pl.wikipedia.org/wiki?curid=1310444" title="Robert Markuš">
Robert Markuš

Robert Markuš, cyr. Роберт Маркуш (ur. 7 października 1983 w Bačkiej Topoli) – serbski szachista, arcymistrz od 2004 roku.
Kariera szachowa.
W latach 1994, 1995 i 1996 reprezentował Serbię i Czarnogórę na mistrzostwach świata juniorów. W 1999 r. podzielił I m. w Budapeszcie (turniej "Elekes"-B, wspólnie z Nikolą Sedlakiem i Istvanem Lorinczem) oraz zajął w tym mieście II m. w turnieju "First Saturday" FS05 IM (za Blazimirem Kovaceviciem). W 2000 r. w arcymistrzowskiej edycji tego turnieju (FS12 GM) zajął III m. (za Tejmurem Radżabowem i Ferencem Berkesem), w 2001 r. podzielił II m. w Paks (za Attilą Groszpeterem, wspólnie z Andrasem Flumbortem) oraz zwyciężył (wspólnie z Goranem Todoroviciem) we Vrsacu, natomiast w 2002 r. podzielił II m. w Obrenovacu (za Miodragiem Saviciem, wspólnie z m.in. Olegiem Romaniszynem, Bosko Abramoviciem i Milosem Perunoviciem). W 2003 r. wypełnił trzy normy na tytuł arcymistrza: w Suboticy (dz. III m. za Aleksandrem Delczewem i Kimem Pilgaardem) i Barze (dz. II m. za Branko Damljanoviciem) oraz na drużynowych mistrzostwach Bośni i Hercegowiny, podzielił również I m. w Bijeljinie (wspólnie z Mircea Parligrasem i Daliborem Stojanoviciem) oraz II m. w Zadarze (za Zdenko Kożulem, wspólnie z m.in. Maratem Makarowem i Hrvoje Steviciem). W 2004 r. podzielił I m. w silnie obsadzonym turnieju w Reykjaviku (wspólnie z Jaanem Ehlvestem, Aleksiejem Driejewem, Emilem Sutowskim, Igorem-Alexandre Natafem, Władimirem Jepiszynem, Janem Timmanem i Lewonem Aronianem), w 2005 r. zwyciężył w Rijece, natomiast w 2006 r. podzielił II m. w Novej Goricy (za Zurabem Azmaiparaszwilim, wspólnie ze Zdenko Kożulem, Władimirem Jepiszynem i Dusko Pavasoviciem) oraz w Rijece (za Ante Sariciem, wspólnie z Ognjenem Cvitanem). W 2008 r. zwyciężył w Ptuju, podzielił również I m. w Ajos Kirikos (wspólnie z Christosem Banikasem) i w Suboticy (wspólnie z Mariusem Manolache i Milosem Roganoviciem), natomiast w 2009 r. podzielił I m. (wspólnie z Miodragiem Saviciem) w Zupanji.
W 2005 i 2007 r. dwukrotnie startował w turniejach o Puchar Świata, w obu przypadkach przegrywając swoje pojedynki w I rundach (odpowiednio z Michaiłem Gurewiczem oraz Wangiem Hao).
Wielokrotnie reprezentował Jugosławię, Serbię i Czarnogórę oraz Serbię w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2011 r., z wynikiem 2652 punktów zajmował wówczas 95. miejsce na światowej liście FIDE, jednocześnie zajmując 1. miejsce wśród serbskich szachistów.
Życie prywatne.
Żoną Roberta Markuša jest słoweńska arcymistrzyni, Ana Srebrnič.

</doc>
<doc id="1310446" url="https://pl.wikipedia.org/wiki?curid=1310446" title="Robert Markus">
Robert Markus



</doc>
<doc id="1310454" url="https://pl.wikipedia.org/wiki?curid=1310454" title="Parafia św. Maksymiliana Marii Kolbego w Lesznie">
Parafia św. Maksymiliana Marii Kolbego w Lesznie

Parafia św. Maksymiliana Marii Kolbego – rzymskokatolicka parafia w Lesznie (Gronowie) należąca do dekanatu leszczyńskiego.
Budowę kościoła rozpoczęto 14 sierpnia 1989 od ustawienia krzyża. Formalnie parafię św. Maksymiliana Marii Kolbego erygowano 1 stycznia 1991. W tym dniu nowa parafia uzyskała osobowość prawną. 20 października 1991 Jego Ekscelencja Ksiądz Arcybiskup Metropolita Poznański dr Jerzy Stroba dokonał wbudowania w świątynię kamienia węgielnego. 29 października 2000 nastąpiła konsekracja kościoła. Pierwszym i jedynym proboszczem kościoła św. Maksymiliana Marii Kolbego jest ksiądz Kanonik Mieczysław Jarczewski.

</doc>
<doc id="1310455" url="https://pl.wikipedia.org/wiki?curid=1310455" title="Ray Gunter">
Ray Gunter

Raymond Jones Gunter (ur. 30 sierpnia 1909, zm. 12 kwietnia 1977), brytyjski polityk, członek Partii Pracy, minister w rządach Harolda Wilsona.
Pochodził z Walii. Pracował na kolei i był aktywistą związkowym. Podczas II wojny światowej służył od 1941 r. w szeregach Royal Engineers, gdzie dosłużył się rangi kapitana.
W 1945 r. został wybrany do Izby Gmin jako reprezentant okręgu South East Essex. Od 1950 r. reprezentował okręg wyborczy Doncaster. W 1950 r. wygrał tam z kandydatem Partii Konserwatywnej Anthonym Barberem przewagą 878 głosów. Rok później Gunter przegrał z Barberem różnicą 384 głosów. Gunter powrócił do Izby Gmin w 1959 r., wygrywając wybory w okręgu Southwark.
W latach 1955-1966 był członkiem Narodowego Komitetu Wykonawczego. Po wygranych przez Partię Pracy wyborach 1964 r. Gunter został ministrem pracy. Na tym stanowisku musiał zmagać się z narastającym niezadowoleniem związków zawodowych z polityki rządu. W kwietniu 1968 r. został przeniesiony na stanowisko ministra mocy. Zrezygnował już 1 lipca.
Gunter wygrał wybory 1970 r., ale dwa lata później zrezygnował z miejsca w Izbie Gmin. Zmarł w 1977 r.

</doc>
<doc id="1310458" url="https://pl.wikipedia.org/wiki?curid=1310458" title="Johann Anton Ernst von Schaffgotsche">
Johann Anton Ernst von Schaffgotsche

Johann Anton Ernst von Schaffgotsche (ur. 16 lutego 1804 w Brnie; zm. 31 marca 1870 tamże) – biskup pomocniczy ołomuniecki w latach 1839-1842, biskup brneński w latach 1842-1870.
Johann Anton Ernst von Schaffgotsche był najmłodszym synem Johanna Ernsta Schaffgotsche i Johanny Nepomuceny von Blümegen (bratanicy Hermanna Hannibala von Blümegen biskupa czeskobudziejowickiego w latach 1763-1774). Był bratankiem pierwszego biskupa czeskobudziejowickiego Johanna Prokopa von Schaffgotsche.
Studiował filozofię w Wiedniu, a następnie teologię w Brnie, gdzie 8 września 1827 przyjął święcenia kapłańskie. Pracował w Šternberku i Velkich Dyjákovicach (od 1829 jako administrator, od 1831 jako proboszcz). W 1837 został kanonikiem ołomunieckim bez obowiązku rezydencji. 25 marca 1838 został proboszczem kościoła św. Maurycego w Ołomuńcu. W 1839 został biskupem tytularnym Aureliopolis i biskupem pomocniczym ołomunieckim. Święcenia biskupie przyjął 20 października 1839 w Kromieryżu. W tym samym roku został dyrektorem Studium Teologicznego na Uniwersytecie w Ołomuńcu.
15 lipca 1841 cesarz Ferdynand I mianował go biskupem brneńskim. Nominacje potwierdził papież Grzegorz XVI 21 stycznia 1842. Ingres nastąpił 5 maja 1842.
W 1848 wraz z metropolitą ołomunieckim Maximilianem Josefem Sommerau-Beckh wystosował list w sprawie wolności kościoła. Powołał niższe seminarium duchowne. W latach 1859-1862 doprowadził do uregulowania granic diecezji brneńskiej i ołomunieckiej. Doszło do wymiany dekanatów Vyškov i Boskovice. Ten drugi przyłączono do diecezji brneńskiej.
W 1852 na Morawach przyjął do kościoła rzymskokatolickiego szwedzką księżniczkę Karolinę Wazę, późniejszą żonę króla Saksonii Alberta Wettyna. Dwa lata później chrzest z jego rąk przyjęła matka księżniczki, księżna Luiza Badeńska (żona księcia Gustawa Wazy).
W 1860 wygrał na loterii państwowej pół miliona złotych talarów. Całą kwotę przekazał na założone przez siebie seminarium diecezjalne.

</doc>
<doc id="1310459" url="https://pl.wikipedia.org/wiki?curid=1310459" title="Ill Bill">
Ill Bill

Ill Bill, właściwie William Braunstein (ur. 14 lipca 1972 w Nowojorskiej dzielnicy Brooklyn) - amerykański raper i producent żydowskiego pochodzenia, tworzący muzykę hardcore rap. Starszy brat Necro. Wraz z nim grał w death metalowym zespole Injustice. Związany z grupami Non Phixion, La Coka Nostra, Secret Society, The Circle of Tyrants.

</doc>
<doc id="1310462" url="https://pl.wikipedia.org/wiki?curid=1310462" title="Okręg wyborczy South East Essex">
Okręg wyborczy South East Essex

Okręg wyborczy South East Essex powstał w 1885 r. i wysyłał do brytyjskiej Izby Gmin jednego deputowanego. Okręg południowo-wschodnią część hrabstwa Essex. Został zniesiony w 1950 r., ale przywrócono go ponownie w 1955 r. Ostatecznie zlikwidowano go w 1983 r.

</doc>
<doc id="1310463" url="https://pl.wikipedia.org/wiki?curid=1310463" title="Germania Königshütte">
Germania Königshütte



</doc>
<doc id="1310464" url="https://pl.wikipedia.org/wiki?curid=1310464" title="Growing Up in the Universe">
Growing Up in the Universe

Growing Up in the Universe – seria wykładów Richarda Dawkinsa będąca częścią wykładów bożonarodzeniowych Royal Institution, w których omawia ewolucję życia we Wszechświecie.
Wykłady po raz pierwszy zostały wyemitowane przez BBC w 1991, w postaci pięciu jednogodzinnych odcinków. Richard Dawkins Foundation for Reason and Science otrzymała prawa do nich i opublikowała w wersji DVD 20 kwietnia 2007.

</doc>
<doc id="1310466" url="https://pl.wikipedia.org/wiki?curid=1310466" title="AKS Chorzów">
AKS Chorzów

AKS Wyzwolenie Chorzów – polski klub sportowy powstały w 1910 roku pod nazwą VfR Königshütte (obecnie Chorzów) w Cesarstwie Niemieckim. Jest jednym z najstarszych działających klubów na Śląsku. Znany głównie dzięki sekcjom piłki nożnej i piłki ręcznej, ale także lekkiej atletyce (m.in. Halina Richter-Górecka złota medalistka w sztafecie 100 m Tokio 1964 i brązowa medalistka w sztafecie 100 m Rzym 1960, drużynowe mistrzostwo Polski mężczyzn w 1950 r.) i tenisie ziemnym (Danuta Wieczorek wielokrotna mistrzyni kraju, finalistka Wimbledonu jako juniorka). Jego szczypiorniści (i szczypiornistki) byli 12-krotnymi Mistrzami Polski, a piłkarze Wicemistrzami Polski w 1937 roku i trzykrotnie brązowymi medalistami oraz trzykrotnymi mistrzami Górnego Śląska (1942, 1943 i 1944).
Piłka nożna.
Początki.
AKS Chorzów powstał 22 sierpnia 1910 roku jako niemiecki klub sportowy Verein für Rasenspiele Königshütte ("Königshütte" to dawne miasto "Królewska Huta", które od 1 lipca 1934 zostaje przyłączone do dzisiejszego Chorzowa).
Pierwsze swoje mecze drużyna "VfR" (potocznie często też: grünweiß = zielonobiali) rozgrywała na boisku popularnie nazywanym "„Na Pniokach”", położonym między ulicami Karola Miarki i Janasa wśród ogródków działkowych, prawdziwą piłką ze skóry sprowadzoną przez Austriaka włoskiego pochodzenia – Kurta Pallaviciniego, byłego członka "Männer-Turn-Verein 1862" (Męskiego Klubu Gimnastycznego) Königshütte, który był zarówno założycielem, jak i zawodnikiem klubu.
Pierwszym lokalem klubowym i szatnią był „"Krügel"” u Scharla, na rogu ul. Piotra i ul. Ogrodowej. Pierwszym prezesem został wybrany rachmistrz Ganz ("Papa Ganz)", a pierwszą „jedynastkę” tworzyli: Zimmer w bramce, Rippel i Scholz (Baumeister) w obronie, Böhm (Zeski), Rambau, i Murlowski w pomocy, oraz Fränkel, Pander, Lindel, Pallavicini i Glombitza w ataku. Od początku zawodnicy zdobywali wiele pucharów i dyplomów.
Równocześnie z powstaniem sekcji piłki nożnej powstały też sekcje tenisa ziemnego i lekkoatletyczna.
Już w sezonie 1911/12 "VfR" rozpoczął rozgrywki ligowe w I klasie podokręgu Kattowitz (Katowice), okręgu III (górnośląskiego), a w sezonach 1919/20 i 1921/22 zdobył dwukrotnie pierwsze miejsce w klasie A podokręgu Beuthen (Bytom), okręgu górnośląskiego. W rozgrywkach całego okręgu klub nie wywalczył jednak tytułu mistrza Górnego Śląska.
Lata międzywojenne.
Mimo że po plebiscycie na Górnym Śląsku miasto Królewska Huta (75% głosowano za pozostaniem w granicach Niemiec) znalazło się w granicach II Rzeczypospolitej, "VfR" uczestniczył w rozgrywkach o mistrzostwo Niemiec, a 7 sierpnia 1922 r. stał się wraz z innymi 142 niemieckimi klubami wschodniego Górnego Śląska członkiem założycielem powstałego w tym dniu w Królewskiej Hucie, niemieckiego "Wojewodschaftsfußballverband" (Wojewódzkiego Związku Piłki Nożnej). Dopiero późniejsze porozumienie między tym niemieckim "Wojewodschaftsfußballverband" i polskim "Górnośląskim Związkiem Okręgowym Piłki Nożnej" ("GZOPN") oraz "Polskim Związkiem Piłki Nożnej" ("PZPN") doprowadziło do przystąpienia "VfR" do polskich rozgrywek.
Zmiana nazwy oznaczająca jej spolszczenie na "Amatorski Klub Sportowy" nastąpiła we wrześniu 1923 roku, początkowo jeszcze jako AKS Królewska Huta i pod taką nazwą klub walczył w czwartej edycji Mistrzostw Polski. Awans do fazy centralnej klub uzyskał dzięki wywalczeniu tytułu mistrza Górnego Śląska. Na tym szczeblu pokonał Wisłę Kraków, ale z powodu gry nieuprawnionych zawodników, tzw. optantów, wynik ten został zweryfikowany jako walkower.
Polskie władze (sportowe) dyskryminowały królewskohucki klub, dopatrując się w nim "niepolskości", co odbijało się na jego wynikach, które często zostawały wypaczane "„odgórnymi”" decyzjami PZPN-u, tym bardziej, iż pod względem sportowym AKS reprezentował wysoki poziom. Dowodem tego było chociażby zwycięstwo 18 sierpnia 1924 roku nad "mistrzem kontynentu" Spartą Praga 4:2. Temu spotkaniu przyglądała się, ogromna jak na owe czasy liczba 7 tysięcy kibiców, a wszystkie bramki dla AKS-u strzelił Mikisz. Sukces ten był zasługą sprowadzonego z Admiry Wiedeń Austriaka Neidlingera, który był pierwszym profesjonalnym trenerem AKS-u.
Od 1927 roku klub występował na nowo wybudowanym, nowoczesnym stadionie mieszczącym się na "Górze Redena („Wyzwolenia”)", gdzie gościnnie grała też drużyna Ruchu Wielkie Hajduki. Od 1934 roku, po zmianie nazwy miasta na Chorzów, klub nazywał się "AKS Chorzów". W latach 30. władze sanacyjne doprowadzały kluby niemieckie do zadłużeń by móc wprowadzać do nich zarządców komisarycznych. Los taki spotkał też AKS.
W 1937 roku Chorzowianie jako beniaminek I ligi wywalczyli wicemistrzostwo Polski, a do mistrzostwa zabrakło im dwóch punktów. Bardzo blisko zdobycia tytułu mistrza Polski piłkarze "zielonych koniczynek" byli w 1939 r., mimo iż ich rywale w lidze nie przebierali w środkach aby temu zapobiec, m.in. w meczu z Pogonią Lwów aresztowano Wostala za używanie języka niemieckiego, a bramkarzowi Mrugale Michał Matyas wybił kilka zębów. Niestety, z powodu wybuchu wojny rozgrywek nie dokończono. W drużynie tej występowali wielokrotni reprezentanci Polski, Jerzy Wostal i Leonard Piątek.
Okres 1939–1945.
Po wybuchu II wojny światowej przeprowadzono na Górnym Śląsku delegalizację polskich organizacji sportowych. W efekcie klub powrócił do swej pierwotnej nazwy ("VfR"), a następnie zmienił ją na F. V Germania Königshütte i pod tą nazwą 29 października 1940 zadebiutował w "Gaulidze Schlesien". Już w pierwszym sezonie gry w najwyższej klasie rozgrywkowej zdobył mistrzostwo Śląska (1941). W latach 1942-1944, po zmianie zasięgu terytorialnego i nazwy ligi (od sezonu 1941/1942 "Gauliga Oberschlesien") trzykrotnie wywalczył mistrzostwo Górnego Śląska, dzięki czemu brał udział w rozgrywkach o puchar i mistrzostwo Niemiec, m.in. w sezonie 1941/42 odpadł z rozgrywek o mistrzostwo w 1/8 finału, przegrywając z ich późniejszym finalistą First Vienna FC 1894 w Wiedniu 0:1.
W tym okresie klub wygrywał rywalizację z najlepszymi drużynami górnośląskimi takimi jak: Vorwärts-Rasensport Gleiwitz (Gliwice), 1. FC Kattowitz (Katowice), SC Preußen Hindenburg (Zabrze), Beuthener SuSV 09 (Bytom), TuS Schwientochlowitz (Świętochłowice), TuS Lipine (Świętochłowice-Lipiny), a także lokalnym rywalem, Bismarckhütter SV 99 (Hajduki Wielkie/Chorzów), lepiej znanym pod nazwą Ruch Chorzów.
W drużynie Germanii grali tacy piłkarze jak: Werner Antoni Janik, Roman Mrugała, Henryk Spodzieja, Leonard Piontek, Alfred Pochopien, Teodor Wieczorek, Maksymilian Barański i Gerard Kulik. Wojskowi znajdujący się w zarządzie klubu chronili piłkarzy przed powołaniami do Wehrmachtu. Leonard Piontek – uznawany za najlepszego piłkarza drużyny – powołanie otrzymał dopiero w grudniu 1944. Mistrzostwo Górnego Śląska w 1943 r. piłkarze Germanii zdobyli w składzie: Pochopien I, Piontek, Schatton, Sekulla, Uhlig, Janik, Spodzieja, Wieczorek, Kowollik, Koschny i Urbanski.
Lata powojenne.
Po wojnie klub przez kilka lat utrzymywał się w czołówce polskich drużyn piłkarskich.
"„Zielone Koniczynki”" dwukrotnie uczestniczyły w nieligowych Mistrzostwach Polski (1946 i 1947). Później grały siedem sezonów w reaktywowanej po wojnie I lidze (1948-1954).
W pierwszych latach powojennych drużyna należała do najlepszych w Polsce. Zdobycie mistrzostwa uniemożliwili jednak arbitrzy i działacze, którzy faworyzowali rywali, wiedząc, że w meczach z AKS-em obiektywizm i neutralność nie były najważniejsze. Powodem tego było „drobnomieszczańskie pochodzenie”, utrzymywanie przez sponsorów – „wyzyskiwaczy” i sukcesy klubu w niemieckich rozgrywkach w latach 1940–1944.
Już w 1946 "„Zielone koniczynki”" zwyciężyły w pierwszych powojennych rozgrywkach klasy A, zdobywając tytuł mistrza Górnego Śląska. Tym samym AKS przystąpił do fazy centralnej rozgrywek o pierwszy powojenny tytuł mistrza Polski. Rozpoczęły się jednocześnie problemy z sędziami, działaczami, kibicami, a nawet piłkarzami innych drużyn. W pierwszym meczu – z RKU Sosnowiec – goście wtargnęli na murawę stadionu AKS przy stanie 3:0 dla gospodarzy. Mecz przerwano i powtórzono od stanu 1:0. Pod koniec października AKS grał w grupie finałowej z Wartą, w Poznaniu. Siedmiu piłkarzy klubu zostało w trakcie meczu pobitych przez rywali i "nieznanych sprawców"; Leonard Piontek miał torsje, Henryk Spodzieja stracił zęby a Franciszek Pytel musiał zostać w poznańskim szpitalu, bo obrażenia uniemożliwiały mu powrót. W czasie meczu ucierpieli też Marian Przewięda, Wilhelm Steifert, Erwin Michalski oraz Antoni Andrzejewski.
Innym razem, przed spotkaniem z "Polonią Bytom" agenci Ubecji porwali bramkarza Mrugałę, aby później wypuścić go kilkadziesiąt kilometrów dalej, tak aby nie zdążył już na mecz.
Dwukrotne spłonięcie drewnianej trybuny stadionu na "Górze Redena" wydaje się również nieprzypadkowe tym bardziej, iż nigdy nie zostały wyjaśnione przyczyny jej podpalenia.
Jeszcze innym, znamiennym przejawem dyskryminacji była tzw. afera włoska. Dotyczyła ona dwóch młodych piłkarzy, uznawanych za utalentowanych; Henryka Janeckiego i Wincentego Franiela ("Foxa"), którzy w czasie służby wojskowej w niemieckim Wehrmachcie dostali się we Włoszech do alianckiej niewoli i występowali tam w profesjonalnym klubie "AC Legnano" jako amatorzy, otrzymując pomoc startową i diety za mecze. Po powrocie na Górny Śląsk w roku 1947 i wyrażeniu chęci gry w AKS-ie zostali zawieszeni przez PZPN za domniemane „zawodowstwo”. Najbardziej kuriozalna „afera” zdarzyła się w roku 1948. Władza ludowa umocniła się już wtedy na tyle, że podjęła jawną wojnę z Kościołem. Klub AKS Chorzów ukarano więc „grzywną za grę w dni powszednie”. Mecze bowiem oficjalnie nakazano rozgrywać w niedziele, w nadziei, iż zapełnią się stadiony, a opróżnią świątynie.
Do najbardziej znanych zawodników tego okresu należeli tacy piłkarze jak Maksymilian Barański, Roman Durniok, Henryk Gajdzik, Henryk Janduda, Werner "Antoni" Janik, Gerard Kulik, Józef Muskała, Henryk Spodzieja i Teodor Wieczorek.
W tych latach rozgrywano też derby Chorzowa między Ruchem, a drużyną "„Koniczynek”", które były tym bardziej ważne dla kibiców AKS-u, ponieważ "„Niebiescy”" przed wojną nie grali dla Chorzowa, lecz dla gminy Wielkie Hajduki, na meczach tych śpiewane więc było:
Dalsza dyskryminacja klubu przez komunistyczne władze PRL-u za sukcesy piłkarskie podczas niemieckiej okupacji za czasów II wojny światowej (władze PRL-u nie uznawały nawet daty powstania klubu), doprowadziła do spadku do drugiej (1954), a później do trzeciej ligi (1958). Na zgrupowaniach klubu w latach 50. brakowało nawet wody mineralnej. Ostatni raz w trzeciej lidze drużyna AKS-u grała na początku lat 90. W późniejszych latach klub połączono ze "Stalą" i "Konstalem", a od 1992 r., po kolejnej fuzji z "Chorzowianką", przez kilka lat występował w okręgówce. Wszystkie te fuzje nie pomogły jednak klubowi odzyskać miejsca w rozgrywkach na poziomie centralnym. Jednak na początku XXI wieku klub został pozbawiony historycznego stadionu (w miejscu jego kompleksów zostało wybudowane Centrum handlowe "AKS"). Obecnie klub istnieje pod nazwą AKS Wyzwolenie Chorzów, a jego stadion mieści się przy ul. Lompy 10. Drużyna „Zielonych Koniczynek” zmaga się w lidze okręgowej.
Były stadion AKS-u przy ul. Katowickiej był również dużym ośrodkiem sportowym. Posiadał korty tenisowe i osobne boisko piłki ręcznej oraz kompleks basenów pływackich. Po drugiej wojnie światowej organizowano na boisku AKS-u zawody lekkoatletyczne, jak również pokazy motocyklowe. Po jednym z takich pokazów w latach pięćdziesiątych spłonęła druga drewniana trybuna a krótko potem pierwsza drewniana trybuna z dachem stała się ofiarą pożaru.
Piłka ręczna mężczyzn.
Sekcja piłki ręcznej działała już przed II wojną jednak największe sukcesy odnosiła po wojnie.
Wznowiona została już na początku 1946 r. przy pomocy byłego bramkarza "Ruchu" i "Azotów", Franciszka Tomana. Powojenne sukcesy zaczęto odnosić już rok później zdobywąc pierwsze mistrzostwo Polski (11-osobowo) i do 1953 roku "„Zielone Koniczynki”" nie oddały tego tytułu w inne ręce. Najbardziej znanymi zawodnikami wtedy byli grający w ataku bracia: Jerzy i Paweł Thiel, wielokrotni reprezentanci Polski, którzy po zakończeniu kariery zostali trenerami; Jerzy także reprezentacji Polski na mistrzostwach świata i Olimpiadzie w Monachium. Do innych autorów tych sukcesów należeli prócz Tomana, Klein, Biniok, Sobek, Wandzik, Brol, Morgała, Krawczyk, Pośpiech Setnik, Szołtysek, Włodarczyk, Faber i bracia Truchanowie. Mecze piłki ręcznej AKS-u w tamtych czasach cieszyły się sporą popularnością, a średnia widownia wynosiła 5000 widzów.
W 7-osobowym szczypiorniaku drużyna nie odnosiła już takich wielkich sukcesów grając jednak do 1967 r. w I lidze. W latach 80. sekcja została rozwiązana.
Piłka ręczna kobiet.
Powojenna sekcja zawdzięcza swoje powstanie małżonce Jerzego Tila, Małgorzacie Setnik. Już w latach 1950-1951 piłkarki dwukrotnie zdobywają trzecie miejsca, a w roku 1952 wicemistrzostwo Polski (7-osobowo). 11-osobowo sukcesy były jeszcze większe – mistrzostwo w latach 1958 i 1960. Do znanych zawodniczek tego okresu należały m.in. Cecylia Kinel, Irena Setnik, Aniela Franielczyk, Adelajda Wieczorek i Inga Milheim-Siuda.
W 1971 r. drużyna awansowała do (siedmioosobowej) I ligi (w latach 60. grano już tylko 7-osobowo), a dwa lata później zdobyła Puchar Polski, powtarzając w 1977 r. ten sukces.
Po przejęciu funkcji trenera przez Bogdana Cybulskiego w 1981 r. "Zielone Koniczynki" zdobyły Mistrzostwo i Puchar Polski. Rok później mistrzem znów był "AKS", w którym występowały wtedy Ewa Pindus – Surniak, Bożena Enkelman, Iwona Witek Dorota Ochod-Bonenberg, Barbara Kustrzyk, Krystyna Majorek, Ewa Adamska, Barbara Krefft, Ewa Jacek, Barbara Garleja, Małgorzata Rogocz, Anna Rosa, Małgorzata Kazubek, Dorota Kozielska i Bożena Nicze.
Rok 1983 to czwarte zdobycie Pucharu, jednak dwa lata później nastąpił spadek z ekstraklasy. Po następnych dwóch latach powrót i kolejne zdobycie Pucharu, a w 1988 r. pod kierownictwem trenera Józefa Cebularza trzecie mistrzostwo Polski.
Następne lata to trwająca 5 lat fuzja z "Azotami" (1992) i utworzenie wraz z sekcją piłki ręcznej "Ruchu" (2001/02) "Towarzystwa Piłki Ręcznej Chorzów", które nie zostało uwieńczone sukcesem.
Osiągnięcia.
drużyny 11-osobowej
drużyny 7-osobowej
Lekkoatletyka.
Większe sukcesy „królowej sportu” związane są z powstaniem nowego stadionu na Górze Redena pod koniec lat 30. XX w., który posiadał wtedy najlepszą bieżnię w Polsce, na której odbywały się regularnie mistrzostwa Polski i mecze międzypaństwowe. Wielu zawodników tej sekcji startowało z powodzeniem na olimpiadach, mistrzostwach Europy oraz w meczach międzypaństwowych. Wielkie zasługi jako trener miała Otylia Tabacka-Kałużowa, która wychowała wybitne zawodniczki, m.in. Halinę Richter-Górecką.
W okresie powojennym do najwybitniejszych reprezentantów należał Wacław Kuźmicki, olimpijczyk z Londynu (1948) w dziesięcioboju, późniejszy trener sekcji. Lata 50. i 60. były latami największych sukcesów klubu. Ukoronowaniem ich było zdobycie Drużynowego Mistrzostwa Polski w roku 1950. W latach 1990-1997 lekkoatleci zdobyli 31 indywidualnych tytułów mistrzowskich i wicemistrzowskich.
Do medalistek i medalistów mistrzostw Polski należeli m.in. Irena Kuźmicka, Krystyna Wątroba, Stefania Bober, Ewa Kuczowic, Joanna Kościelny, Renata Rudnik, Anna Pawełek, Anna Mączka i Anna Kornas (kobiety) oraz Paweł Kozubek, Jan Rzepka, Stanisław Werner, Joachim Luksa, Grzegorz Adamus, Ryszard Ullmann, Stanisław Gubiec, Paweł Nowak, Krzysztof Śliwa i sztafeta 4x100 m (mężczyźni).
Po likwidacji ponad 60-letniego stadionu na Górze Redena sekcja pozostała bez bazy treningowej. Aby całkowicie nie zawieszać swej działalności, sekcja lekkoatletyczna wspólnie z zapaśniczą istnieją od 2002 jako "Towarzystwo Sportowe AKS" mając swoją nową bazę na Stadionie Miejskim (była "Chorzowianka").
Zapasy.
Sekcja zapaśnicza została założona po wojnie w 1952 r. Do jej powstania przyczynili się jej pierwsi sponsorzy panowie Liszka i Kańczyk. Pierwszym trenerem został Eryk Urgacz (1953). Do bardziej znanych zapaśników początkowego okresu należeli bracia Karczewscy (Sylwester, Jan i Henryk) oraz Wypiórowie (Jan i Antoni), a w wadze ciężkiej brylował Zdzisław Hyra, wielokrotny mistrz (1961, 1966) i wicemistrz Polski. W 1969 zespół awansował na jeden roku do I ligi. Prócz Hyry, czołowymi zawodnikami sekcji byli – Ewald Rudzki, Stefan Blachnik, Piotr Dybula, Janusz Żurawski i Piotr Rubisz.
Ostatnio priorytetem sekcji stało się szkolenie młodzików, kadetów i juniorów, a sukcesy odnieśli Artur Kazimierczyk (mistrz Ogólnopolskiej Olimpiady Młodzieży w 2001) oraz Dawid Piela (wicemistrz Polski juniorów w 2004).
Tenis stołowy.
Założycielem powojennej sekcji był w 1948 r. Jan Nocoń. Napływ tenisistów nastąpił z rozwiązanego wtedy miejscowego "Startu".
Do drużyny należeli początkowo Leonard Pyka, Alfred Krzyż, Henryk Stężała, Henryk Nowakowski, Jerzy Drążek i Adam Szczypta.
W roku 1978, nastąpiło statutowe ("Polski Związek Tenisa Stołowego") rozgraniczenie na sekcję żeńską i męską. Drużyna męska nie odnosiła większych sukcesów.
Największym jej osiągnięciem były występy w II lidze, a w 1995 r. została rozwiązana.
Natomiast kobiety (Janina Krawczyk-Gaweł, Halina Majewska-Siewert, Ilona Skrzipczyk, Maria Stanik, Mariola Wolnicka-Świniarska, Wiesława Prochowska, Gabriela Widera-Szafraniec, Mariola Majewska-Gabrych) już w 1981 r. awansowały do II ligi. Po przejściowym spadku do III ligi (1988) zespół szybko powrócił do drugiej, a w 1999 r. awansował do I ligi. Do tej I-ligowej drużyny należały, grająca trenerka Świniarska, Anna Minkus, Izabela Ksol, Beata Pawlik, Joanna Szymanek, Danuta Nowakiewicz, Aneta Doniec i Kamila Grzywacz.
Przed paroma laty sekcję przejął chorzowski "TKKF".

</doc>
<doc id="1310470" url="https://pl.wikipedia.org/wiki?curid=1310470" title="Kommando Dżihad">
Kommando Dżihad

Kommando Dżihad – grupa terrorystyczna działająca na terenie Iranu.
Powstała 24 kwietnia 1989 r. Przewodniczy jej Abdah Ażaj Haid, dokonała ona licznych zamachów terrorystycznych na terenie Afryki i Azji wschodniej.
Działalność terrorystyczna.
W 1997 r. została dodana do spisu organizacji terrorystycznych.

</doc>
<doc id="1310471" url="https://pl.wikipedia.org/wiki?curid=1310471" title="Luis Rijo">
Luis Rijo

Luis Alberto Rijo (ur. 28 września 1927 - zm. 8 maja 2001) - piłkarz urugwajski, napastnik.
Jako gracz klubu Central Montevideo był w kadrze reprezentacji Urugwaju na mistrzostwach świata w 1950 roku. Urugwaj zdobył wtedy mistrzostwo świata, jednak Rijo nie zagrał w żadnym z meczów.
Nigdy w swojej karierze nie zagrał w turnieju Copa América.

</doc>
<doc id="1310474" url="https://pl.wikipedia.org/wiki?curid=1310474" title="Johann Prokop von Schaffgotsche">
Johann Prokop von Schaffgotsche

Johann Prokop von Schaffgotsche (ur. 25 maja 1748 w Pradze, zm. 8 maja 1813 w Czeskich Budziejowicach) – pierwszy biskup czeskobudziejowicki w latach 1785-1813.
Był młodszym synem hrabiego Ernesta Wilhelma (zm. 1766) i Marii Maksymiliany von Götzen (zm. 1772). 
Studiował w Wiedniu, gdzie 17 lutego 1769 otrzymał doktorat z filozofii. Później kontynuował naukę teologii. Święcenia kapłańskie przyjął w Wiedniu 25 maja 1771. W 1772 został kanonikiem kralowohradeckim. Od 1779 był generalnym wikariuszem diecezji. Rok później przeniósł się na Morawy. Został proboszczem w Mohelnicach i kanonikiem ołomunieckim.
5 grudnia 1783 cesarz Józef II wydał dekret o powołaniu biskupstwa w Czeskich Budziejowicach i mianował Johanna Prokopa von Schaffgotsche biskupem. Na mocy kolejnego dekretu cesarz powierzył mu 18 kwietnia 1784 starania o uzyskanie papieskiej zgody na powołanie nowej diecezji. Papież Pius VI powołał biskupstwo w Czeskich Budziejowicach 20 września 1785.
Biskup Schaffgotsche przystąpił do organizowania. Przejął majątki sekularyzowanych klasztorów. W 1804 otworzył seminarium duchowne. Zgromadził bibliotekę liczącą 6000 tomów.
W 1809 otrzymał Krzyż Komandorski Orderu Leopolda, a w 1810 został mianowany tajnym radcą.

</doc>
<doc id="1310475" url="https://pl.wikipedia.org/wiki?curid=1310475" title="Bitwa pod Ryczywołem">
Bitwa pod Ryczywołem

Bitwa pod Ryczywołem - stoczona w lutym 1716 roku pomiędzy wojskami konfederatów tarnogrodzkich a armią saską Augusta II. Wojskami konfederacji dowodził regimentarz Chryzostom Gniazdowski. Bitwa zakończona zwycięstwem oddziałów konfederackich nad wojskiem saskim. Skutkiem zwycięstwa pod Ryczywołem było ogłoszenie konfederacji szlachty wielkopolskiej w Środzie.
Zobacz też:

</doc>
<doc id="1310477" url="https://pl.wikipedia.org/wiki?curid=1310477" title="NS Rota">
NS Rota



</doc>
<doc id="1310479" url="https://pl.wikipedia.org/wiki?curid=1310479" title="II bitwa pod Sokalem">
II bitwa pod Sokalem

II bitwa pod Sokalem – stoczona w czerwcu 1716 roku pomiędzy wojskami konfederatów tarnogrodzkich a armią saską Augusta II. Bitwa zakończona zwycięstwem oddziałów konfederatów. Po zwycięstwie pod Sokalem i zajęciu Lwowa wojska Saskie pod dowództwem Fleminga wycofały się pod Gołąb. W ślad za Sasami konfederaci tarnogrodzcy przesunęli swe siły pod Łęczną.

</doc>
<doc id="1310480" url="https://pl.wikipedia.org/wiki?curid=1310480" title="Siostry Notre Dame">
Siostry Notre Dame

Siostry Notre Dame – pełna nazwa Zgromadzenie Sióstr Szkolnych de Notre Dame (łac. "Congregatio Pauperum Sororum Scholarium de Notre Dame") – żeńskie zgromadzenie zakonne.
Warunki polityczne i religijne po okresie Oświecenia i Rewolucji Francuskiej skłoniły bł. Marię Teresę od Jezusa wraz z dwiema towarzyszkami do założenia w 1833 roku Zgromadzenia Sióstr Szkolnych de Notre Dame w Neunburgu w Bawarii.
Celem zgromadzenia stało się budowanie chrześcijańskich zrębów rodziny przez wychowanie dziewcząt.
Papież Pius IX w 1865 roku zatwierdził Konstytucję Ubogich Sióstr Szkolnych de Notre Dame.
Pierwsze polskie domy zgromadzenia powstały w Galicji, na Śląsku i na Zaolziu, a w obecnych granicach Polski działalność sióstr datuje się od 1851 roku.
Obecnie w polskiej prowincji jest 18 domów Zgromadzenia Ubogich Sióstr Szkolnych Matki Boskiej.
Współcześnie głównym kierunkiem działania jest odpowiadanie na potrzeby ludzi przez nauczanie i wychowywanie szczególnie ludzi porzuconych i z marginesu.
Misja dzielenia się wiarą i pojednania wypływa z przekonania o inspirującej sile Eucharystii.
Siostry prowadzą też akcję "Shalom", której celem jest między innymi: piętnowanie i przeciwstawianie się niesprawiedliwościom, wpływanie na środki masowego przekazu, nauczanie i wychowywanie służące wyzwoleniu narodów, działania na rzecz potrzeb lokalnych i globalnych.
W czasie 22. kapituły generalnej wybrany został nowy zarząd generalny na lata 2008–2013 w składzie:
oraz rada generalna:
– siostra Carol Jean Dust (SL)
– siostra Dominica Michalke (BY)
– siostra M. Irena Książak (PO)
– siostra Katherine DuVal (MK)
– siostra Marcela Rockenbach (PA)
– siostra Maureen McGoey (CA)

</doc>
<doc id="1310482" url="https://pl.wikipedia.org/wiki?curid=1310482" title="Aalborg Universitet">
Aalborg Universitet



</doc>
<doc id="1310485" url="https://pl.wikipedia.org/wiki?curid=1310485" title="Bitwa pod Lesznem">
Bitwa pod Lesznem

Bitwa pod Lesznem – bitwa stoczona w lipcu 1716 roku pomiędzy wojskami konfederatów tarnogrodzkich a armią saską Augusta II. W bitwie tej regimentarz konfederacji Chryzostom Gniazdowski rozbił korpus saski gen. Eichstadta. Następstwem zwycięstwa było zdobycie przez konfederatów świeżo ufortyfikowanego przez Sasów Poznania, a następnie zajęcie bez walki Torunia.

</doc>
<doc id="1310489" url="https://pl.wikipedia.org/wiki?curid=1310489" title="Rebelde">
Rebelde



</doc>
<doc id="1310491" url="https://pl.wikipedia.org/wiki?curid=1310491" title="Okręg wyborczy Southwark">
Okręg wyborczy Southwark

Okręg wyborczy Southwark powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował dystrykt Southwark w południowym Londynie. Zlikwidowano go w 1885 r., ale przywrócono ponownie w 1950 r., jako okręg jednomandatowy. Ostatecznie zlikwidowano go w 1974 r.

</doc>
<doc id="1310493" url="https://pl.wikipedia.org/wiki?curid=1310493" title="Luis Alberto Rijo">
Luis Alberto Rijo



</doc>
<doc id="1310498" url="https://pl.wikipedia.org/wiki?curid=1310498" title="Charles Parker">
Charles Parker



</doc>
<doc id="1310499" url="https://pl.wikipedia.org/wiki?curid=1310499" title="Bitwa pod Lachowcami">
Bitwa pod Lachowcami

Bitwa pod Lachowcami – starcie zbrojne, które miało miejsce 12 kwietnia 1709 podczas III wojny północnej. Hetman wielki litewski Jan Kazimierz Sapieha (nominowany przez Leszczyńskiego) odniósł zwycięstwo nad hetmanem litewskim Grzegorzem Ogińskim sprzyjającym carowi Piotrowi i współdziałającym z gen. Henrykiem Goltzem w ofensywie na Lwów.
Bitwa była prologiem przed starciami pod Nakwaszą (23 maja) i Beresteczkiem, wszystko to elementy mocno defensywnej postawy obydwu dowódców i Potockiego i Sapiehy.
Okoliczności bitwy.
W owym okresie Sieniawski postanowił uderzyć na wojska Leszczyńskiego znajdujące się w Wielkopolsce, a będące bazą dla Szwedów na Ukrainie. Plan zakładał okrążenie, uderzenie wojsk Sieniawskiego z Małopolski, Sasów z zachodu, Rybińskiego z północy i Rosjan ze wschodu (korpus pomocniczy Goltza). Plan spalił na panewce ze względu na opieszałość i Rosjan i Augusta. Leszczyński przedarł się na Wołyń, następnie na Pokucie, jednocześnie wydając Sapieże rozkaz uderzenia wyprzedzającego na Sieniawskiego. Sapieha zignorował rozkaz, swoje siły rozczłonkował zostawiając pokaźną armią na Litwie, a z resztą pozostał na Wołyniu. Z resztą oddziałów przeszedł do działań zaczepnych.
Sytuacja po starciu.
Sapieha rozbił Ogińskiego pod Lachowcami, a następnie na czele 40 chorągwi pancernych i lekkich pomaszerował ku Wiśniowcowi. 23 maja jego jazda lekka rozbiła szpicę kozacką Goltza pod Nakwaszą. Goltz dysponował 11 pułkami jazdy. Lekką jazdę Sapiehy powstrzymało dopiero uderzenie rosyjskiej kawalerii regularnej, która została rozpędzona przez kontratak chorągwi pancernych Sapiehy. Sapieha ustąpił jednak piechocie i artylerii Goltza, która z opóźnieniem dotarła na pole bitwy. Pobita jazda sapieżyńska, ścigana przez Kozaków uciekła do Beresteczka. Sapieha wycofał się na Podlasie, skąd uczestniczył jako element grupy osłonowej dla wycofujących się Szwedów. Po klęsce połtawskiej Sapieha skapitulował bez walki pod Solcem, a jego litewskie oddziały złożyły broń w Brześciu.

</doc>
<doc id="1310501" url="https://pl.wikipedia.org/wiki?curid=1310501" title="They All Came Down to Montreux">
They All Came Down to Montreux

They All Came Down To Montreux jest pierwszym wydanym koncertem linii Mk VIII zespołu Deep Purple. Materiał zarejestrowano w Montreux 15 lipca 2006 podczas tournée zatytułowanego Rapture of the Deep.
Pierwsza płyta wydania DVD to oryginalny koncert z Montreux, natomiast druga to kameralny koncert w londyńskiej Hard Rock Cafe z 10 października 2005, podczas którego zespół doskonale bawił się z widownią, a śpiew Gillana był zdecydowanie lepszy niż w Montreux.
Oprócz podwójnego wydania DVD, koncert wydano również na płycie blu-ray w roku 2008.
Lista utworów.
Wszystkie utwory, z wyjątkiem opisanych skomponowali Ian Gillan, Ritchie Blackmore, Roger Glover, Jon Lord i Ian Paice.

</doc>
<doc id="1310503" url="https://pl.wikipedia.org/wiki?curid=1310503" title="Zgromadzenie Sióstr Szkolnych de Notre Dame">
Zgromadzenie Sióstr Szkolnych de Notre Dame



</doc>
<doc id="1310506" url="https://pl.wikipedia.org/wiki?curid=1310506" title="5 Pułk Huzarów im. Księcia Blüchera von Wahlstatt (Pomorski)">
5 Pułk Huzarów im. Księcia Blüchera von Wahlstatt (Pomorski)

5 Pułk Huzarów im. Księcia Blüchera von Wahlstatt (Pomorski) - (niem. "Husaren-Regiment Fürst Blücher von Wahlstatt (Pommersches) Nr. 5") - pułk huzarów Cesarstwa Niemieckiego, sformowany 16 stycznia 1758.
Stacjonował w Słupsku (niem. "Stolp") i był przyporządkowany do XVII Korpusu Armii Niemieckiej.

</doc>
<doc id="1310509" url="https://pl.wikipedia.org/wiki?curid=1310509" title="Ministrowie mocy Wielkiej Brytanii">
Ministrowie mocy Wielkiej Brytanii

Minister mocy (en. "Minister of Power"), brytyjski minister odpowiedzialny za sprawy przemysłu węglowego, dostaw energii, zaopatrzenia w paliwo, kontrolę cen energii i racjonowanie benzyny.
Urząd ministra powstał w 1942 r. pod nazwą ministra paliwa i mocy ("Minister of Fuel and Power"). Zmiana nazwy nastąpiła w 1957 r. Nowy urząd przejął część kompetencji Zarządu Handlu. Urząd został zlikwidowany w 1969 r. i połączony z ministerstwem technologii.

</doc>
<doc id="1310513" url="https://pl.wikipedia.org/wiki?curid=1310513" title="Komaryn">
Komaryn

Komaryn (biał. Камарын) – osiedle typu miejskiego na Białorusi w obwodzie homelskim w rejonie brahińskim, 2,1 tys. mieszkańców (2010).
Założone w XIV wieku jako wieś. Na mocy unii polsko-litewskiej w Rzeczypospolitej Obojga Narodów, później w składzie dóbr Wiśniowieckich. Utracony przez Polskę w wyniku rozbiorów i włączony do Imperium Rosyjskiego. Do 1924 nazywany miasteczkiem, w ZSRR wieś i siedziba rejonu. W 1959 otrzymało status osiedla typu miejskiego.

</doc>
<doc id="1310516" url="https://pl.wikipedia.org/wiki?curid=1310516" title="Dąb Bogusława X">
Dąb Bogusława X

Dąb Bogusława X – dąb szypułkowy ("Quercus robur"), pomnik przyrody o obwodzie pnia na wysokości 0,3 m wynoszącej 7,89 m (1,3 m - 6,80 m), średnicy korony 24 m, wysokości 28 m, położony w Puszczy Wkrzańskiej w województwie zachodniopomorskim, przy drodze Warszewo-Leśno Górne. Wiek jego oceniany jest na ok. 600 lat.
Nazwa dębu wiąże się m.in. z legendą, według której miał pod nim odpoczywać podczas wędrówek i polowań książę Bogusław X (1454-1523). Tablica znajdująca się przy dębie informuje, iż imię Bogusława X zostało mu nadane ze względu na cześć i jego historyczne zasługi w rozwoju księstwa pomorskiego.
Pod koniec ubiegłego stulecia obok niego rósł drugi dąb o obwodzie pnia ok. 640 cm. Jednak zaczął obumierać, a w 1983 r. został zniszczony przez wichurę.
Drogi obok dębu.
Drzewo rośnie przy rozdrożu. Prowadzą stąd cztery drogi: 
Szlaki przebiegające obok dębu.
 Szlak „Ścieżkami Dzików”: Szczecin Las Arkoński - Osów - Wielecka Góra - Dąb Bogusława X - Szczecin Mścięcino (15,2 km)
 Szlak Pokoju: Szczecin Głębokie - Polana Harcerska - Dąb Bogusława X - Leśno Górne - Pilchowo (12,2 km)

</doc>
<doc id="1310517" url="https://pl.wikipedia.org/wiki?curid=1310517" title="Stanisław Cercha">
Stanisław Cercha

Stanisław Cercha (ur. 8 maja 1867 w Krakowie, zm. 23 sierpnia 1919 tamże) – polski historyk sztuki, malarz, etnograf i folklorysta – amator, badacz folkloru podmiejskiego Krakowa na Kleparzu.
Życiorys.
Syn Maksymiliana (1818-1907) archeologa i rysownika. Malarstwa uczył się u ojca, a następnie (1881-1889) w Szkole Sztuk Pięknych w Krakowie u Floriana Cynka, Władysława Łuszczkiewicza, Jana Matejki i Feliksa Szynalewskiego. Naukę uzupełniał w Monachium u Antona Ažbego.
W 1919 roku ogłosił w roczniku "Materiały Antropologiczno-Archeologiczne i Etnograficzne" pracę pod tytułem "„Kleparz, przedmieście Krakowa przed 50 laty”". W latach 1900–1904 wydał "Pomniki Krakowa" – 3 tomy z rysunkami nagrobków krakowskich, wykonane od roku 1846 przez ojca i jego samego.
Inne publikacje:
Publikował również w pismach takich jak „Kwartalnik Litewski”, „Świat Słowiański”, „Wisła”, „Ziemia”. Napisał także monografię wsi Łopuszna – nie została ona nigdy wydana, rękopis znajduje się w archiwum Muzeum Etnograficznym w Krakowie.
Pochowany na Cmentarzu Rakowickim w Krakowie (pas AC, część południowa).

</doc>
<doc id="1310521" url="https://pl.wikipedia.org/wiki?curid=1310521" title="Małopolski Związek Piłki Nożnej">
Małopolski Związek Piłki Nożnej

Małopolski Związek Piłki Nożnej (MZPN) - jeden z szesnastu Wojewódzkich Związków Piłki Nożnej, wchodzących w skład Polskiego Związku Piłki Nożnej. Siedziba Związku mieści się w Krakowie i zarządza rozgrywkami piłkarskimi w województwie małopolskim na wszystkich szczeblach.

</doc>
<doc id="1310522" url="https://pl.wikipedia.org/wiki?curid=1310522" title="Break the Science Barrier">
Break the Science Barrier

Break the Science Barrier – telewizyjny film dokumentalny napisany i zrealizowany przez Richarda Dawkinsa. Zadaniem filmu jest udowodnienie, że praca naukowca jest nie tylko pożyteczna, ale intelektualnie stymulująca i ekscytująca. Autor przeprowadza wywiady z wieloma znanymi postaciami ze świata nauki i nie tylko. Film zawiera wiele wątków obecnych w wydanej dwa lata później książce "Rozplatanie tęczy".
Pierwotnie wyemitowany przez Channel 4 w Wielkiej Brytanii – zapoczątkował współpracę pomiędzy tą stacją a Dawkinsem. Ponad dziesięć lat później wydany na DVD.

</doc>
<doc id="1310528" url="https://pl.wikipedia.org/wiki?curid=1310528" title="73 Pułk Czołgów">
73 Pułk Czołgów

73 Pułk Czołgów - oddział wojsk pancernych ludowego Wojska Polskiego.
Formowanie.
Sformowany jako "73 pułk zmechanizowany" 19 Dywizji Zmechanizowanej. Po jej przeformowaniu wszedł w skład 5 Saskiej Dywizji Pancernej.
Stacjonował pierwotnie w koszarach "w Komorowie". Po rozwiązaniu 72 pułku zmechanizowanego zajął jego miejsce w koszarach "przy stacji".
W 1963 roku przeformowany na "73 pułk czołgów". Przykładowy nr czołgu: 1450.
Struktura organizacyjna.
Dowództwo
W połowie lat 80. XX w. przeformowany na strukturę batalionową
Przeformowanie.
27 sierpnia 1989 pułk otrzymał nazwę i przyjął tradycje Pułku Ułanów Karpackich&lt;ref name="WPH1i2/1990"&gt;&lt;/ref&gt;. Jednocześnie przeformował się na pułk zmechanizowany "(zunifikowany"). Rozwiązany razem z dywizją w 1998 roku.
73 pułk zmechanizowany → 73 pułk czołgów → 73 pułk zmechanizowany Ułanów Karpackich

</doc>
<doc id="1310533" url="https://pl.wikipedia.org/wiki?curid=1310533" title="Tommy Kono">
Tommy Kono

Tommy Kono, właśc. Thomas Tamio Kono (ur. 27 czerwca 1930 w Sacramento, zm. 24 kwietnia 2016 w Honolulu) – amerykański sztangista, trzykrotny medalista igrzysk olimpijskich i wielokrotny medalista mistrzostw świata.
Życiorys.
Jego rodzice byli z pochodzenia Japończykami i w czasie II wojny światowej cała rodzina została internowana. W dzieciństwie chorował na astmę. To właśnie w obozie internowania Tule Lake, w trakcie wojny, zaczął podnosić ciężary.
Około 1950 roku Kono został powołany do służby w United States Army, jednak ostatecznie nie wziął udziału w wojnie koreańskiej, z uwagi na starty olimpijskie.
Odnosił sukcesy także w kulturystyce, zdobywając m.in. tytuł AAU Mister Universe.
Pracował też jako trener.
Kariera.
Kono był zawodnikiem wszechstronnym, startującym w czterech kategoriach wagowych: wadze lekkiej, lekkociężkiej, średniej i średniociężkiej. Pierwszy sukces osiągnął w 1952 roku, kiedy podczas igrzysk olimpijskich w Helsinkach zwyciężył w wadze lekkiej. Wynikiem 362,5 kg ustanowił nowy rekord olimpijski i wyprzedził Jewgienija Łopatina z ZSRR i Australijczyka Verna Barberisa. Rok później zdobył złoty medal w wadze średniej na mistrzostwach świata w Sztokholmie, pokonując swego rodaka Dave’a Shepparda i Jurija Duganowa z ZSRR.
W 1954 roku znowu zmienił kategorię i na mistrzostwach świata w Wiedniu zwyciężył w wadze lekkociężkiej. Wynik ten powtórzył podczas rozgrywanych rok później mistrzostw świata w Monachium. W 1956 roku wystartował na igrzyskach olimpijskich w Melbourne, zdobywając złoty medal i ustanawiając nowy rekord świata wynikiem 447,5 kg. Pokonał tam Wasilija Stiepanowa z ZSRR o 20 kg i swego rodaka Jima George’a o 30 kg.
W latach 1957–1960 startował ponownie w wadze średniej. W tym czasie zdobył złote medale na mistrzostwach świata w Teheranie (1957), mistrzostwach świata w Sztokholmie (1958) i mistrzostwach świata w Warszawie (1959). W 1960 roku zdobył ponadto srebrny medal na igrzyskach olimpijskich w Rzymie, rozdzielając na podium Aleksandra Kurynowa z ZSRR i Węgra Győző Veresa.
Od 1961 roku ponownie startował w wadze lekkociężkiej, zdobywając brązowy medal podczas mistrzostw świata w Wiedniu. Wyprzedzili go tam Rudolf Plukfielder z ZSRR i Węgier Géza Tóth. Na rozgrywanych rok później mistrzostwach świata w Budapeszcie był drugi, plasując się za Győző Veresem, a przed Gézą Tóthem. Ponadto Kono zdobywał złote medale w tej wadze na igrzyskach panamerykańskich w Meksyku w 1955 roku i rozgrywanych osiem lat później igrzyskach panamerykańskich w São Paulo. W 1959 roku zwyciężył także w wadze średniej na igrzyskach panamerykańskich w Chicago.
Wielokrotnie bił rekordy globu, ustanawiając ich łącznie 27 w czterech różnych kategoriach wagowych.
W 2005 roku otrzymał od Międzynarodowej Federacji Podnoszenia Ciężarów (IWF) tytuł sztangisty stulecia.

</doc>
<doc id="1310534" url="https://pl.wikipedia.org/wiki?curid=1310534" title="Tommy Tamio Kono">
Tommy Tamio Kono



</doc>
<doc id="1310537" url="https://pl.wikipedia.org/wiki?curid=1310537" title="Ukraiński">
Ukraiński



</doc>
<doc id="1310538" url="https://pl.wikipedia.org/wiki?curid=1310538" title="Streszyn">
Streszyn

Streszyn (biał. "Стрэшын") – osiedle typu miejskiego na Białorusi w obwodzie homelskim w rejonie żłobińskim, 1,3 tys. mieszkańców (2010), położony na prawym brzegu Dniepru.
Prywatne miasto duchowne położone było w końcu XVIII wieku we włości streszyńskiej w powiecie rzeczyckim województwa mińskiego

</doc>
<doc id="1310539" url="https://pl.wikipedia.org/wiki?curid=1310539" title="FK Gjøvik-Lyn">
FK Gjøvik-Lyn

Fotballklubben Gjøvik-Lyn – norweski klub piłkarski z siedzibą w mieście Gjøvik.
Historia.
Klub założony został w 1902 roku. Największym osiągnięciem klubu jest Puchar Norwegii z 1962, który pozwolił na jedyny jak dotąd występ w europejskich pucharach – w Pucharze Zdobywców Pucharów w sezonie 1963/64. W pierwszej rundzie przeciwnikiem okazał się cypryjski klub APOEL FC. Przeszkoda ta okazała się zdecydowanie za trudna – na wyjeździe drużyna norweska przegrała aż 0:6. U siebie "Lyn" także przegrał – tym razem 0:1.

</doc>
<doc id="1310544" url="https://pl.wikipedia.org/wiki?curid=1310544" title="Wendingen">
Wendingen

Wendingen (w skrócie "W") - miesięcznik o architekturze i sztukach dekoracyjnych. Wydawany był w latach od 1918-1932 w Amsterdamie. Redaktorem naczelnym był Wijdeveld. 
Główną tematyką pisma była awangarda. "W" publikował teksty monograficzne poświęcone wybitnym artystom m.in. E. Grayowi czy F.L Wrightowi.
Cechy charakterystyczne:
"W" miał wpływ na rozwój edytorstwa i typografii w Holandii.

</doc>
<doc id="1310548" url="https://pl.wikipedia.org/wiki?curid=1310548" title="Live in Denmark 1972">
Live in Denmark 1972

Live in Denmark 1972 – album koncertowy zespołu Deep Purple zarejestrowany 1 marca 1972 w Danii i wydany w 35. rocznicę w roku 2007.
Album jest ścieżką dźwiękową koncertu z Kopenhagi wydanego na DVD – "Live in Concert 72/73".
Jest to jeden z pięciu koncertów Deep Purple wydanych z ich tournée w roku 1972 i jedyny, na którym zaprezentowano "Fireball", który tydzień później został zamieniony przez "Smoke on the Water" (zobacz "Deep Purple in Concert").
Lista utworów.
Wszystkie, z wyjątkiem opisanych skomponowali Ian Gillan, Ritchie Blackmore, Roger Glover, Jon Lord i Ian Paice.

</doc>
<doc id="1310572" url="https://pl.wikipedia.org/wiki?curid=1310572" title="Grand Prix Niemiec 1956">
Grand Prix Niemiec 1956

Grand Prix Niemiec 1956 (oryg. Großer Preis von Deutschland) – 7. runda Mistrzostw Świata Formuły 1 w sezonie 1956, która odbyła się 5 sierpnia 1956 po raz 5. na torze Nürburgring.
18. Grand Prix Niemiec, 5. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1310573" url="https://pl.wikipedia.org/wiki?curid=1310573" title="Jan Bavor">
Jan Bavor



</doc>
<doc id="1310576" url="https://pl.wikipedia.org/wiki?curid=1310576" title="Sabine Baring-Gould">
Sabine Baring-Gould

Sabine Baring-Gould (ur. 28 stycznia 1834 w Exeter, zm. 2 stycznia 1924 w Lewtrenchard) – angielski hagiograf, antykwarysta i powieściopisarz. 
W latach 1852-1860 studiował w Clare College na Uniwersytecie Cambridge.
Jego bibliografia obejmuje ponad 1240 odrębnych tekstów, m.in. "Curious Myths of the Middle Ages".

</doc>
<doc id="1310577" url="https://pl.wikipedia.org/wiki?curid=1310577" title="Grand Prix Niemiec 1957">
Grand Prix Niemiec 1957

Grand Prix Niemiec 1957 (oryg. Großer Preis von Deutschland) – 6. runda Mistrzostw Świata Formuły 1 w sezonie 1957, która odbyła się 4 sierpnia 1957 po raz 6. na torze Nürburgring.
19. Grand Prix Niemiec, 6. zaliczane do Mistrzostw Świata Formuły 1. Równolegle odbyły się zawody Formuły 2 (zawodnicy na niebieskim tle).
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1310579" url="https://pl.wikipedia.org/wiki?curid=1310579" title="Jan Bavor (biskup ołomuniecki)">
Jan Bavor (biskup ołomuniecki)

Jan Bavor (zm. 1 października 1201 w Milevsku) – biskup ołomuniecki w latach 1199–1201.
Pochodził z Czech. Był zakonnikiem klasztoru premonstratensów na Strahovie w Pradze. Król Przemysł Ottokar I mianował go w 1199 biskupem ołomunieckim. Jan okazał się człowiekiem rozrzutnym i nadużywającym alkoholu.

</doc>
<doc id="1310580" url="https://pl.wikipedia.org/wiki?curid=1310580" title="Bziniczka">
Bziniczka

Bziniczka ("Brzyniczka") – potok, prawy dopływ Małej Panwi o długości 19,75 km. 
Potok płynie początkowo w województwie śląskim, a następnie w województwie opolskim. Wypływa z okolic Gwoździan. Źródło Bziniczki zlokalizowane jest na wysokości ok. 270 m n.p.m. Płynie w większości w leśnym otoczeniu uregulowanym korytem o szerokości 2-3 m. Na zachód od Pluder opuszcza teren gminy Dobrodzień i wpływa do gminy Kolonowskie. Na tym odcinku charakteryzuje się zbliżonym do naturalnego przebiegiem koryta o średniej szerokości 3 m. Bziniczka uchodzi do Małej Panwi w Kolonowskiem na wysokości 190 m n.p.m.
W gminie Kolonowskie wokół rzeki stworzony został zespół przyrodniczo-krajobrazowy "Nad Bziniczką". Od rzeki wywodzi się nazwa wsi Bzinica Stara, przez którą ona przepływa.

</doc>
<doc id="1310581" url="https://pl.wikipedia.org/wiki?curid=1310581" title="Grand Prix Niemiec 1958">
Grand Prix Niemiec 1958

Grand Prix Niemiec 1958 (oryg. Großer Preis von Deutschland) – 8. runda Mistrzostw Świata Formuły 1 w sezonie 1958, która odbyła się 3 sierpnia 1958 po raz 7. na torze Nürburgring.
20. Grand Prix Niemiec, 7. zaliczane do Mistrzostw Świata Formuły 1.
Równolegle odbyły się zawody Formuły 2 (zawodnicy na niebieskim tle). Kierowcy w tej kategorii nie kwalifikują się do zdobywania punktów, dlatego Bruce McLaren pomimo zdobycia punktowanego 5. miejsca, takowych nie zdobył.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 6 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1310583" url="https://pl.wikipedia.org/wiki?curid=1310583" title="Tęcza Leszno">
Tęcza Leszno

Tęcza Leszno – żeńska leszczyńska drużyna koszykarska grająca w najwyższej klasie rozgrywkowej Polskiej Ligi Koszykówki Kobiet pod nazwą Super-Pol Tęcza Leszno.
Największym sukcesem klubu jest zajęcie czwartego miejsca w lidze w sezonie 2007/2008.
Kadra na sezon 2010/2011.
Zawodniczki.
W przeszłości barwy leszczyńskiego klubu, w najwyższej klasie rozgrywkowej, reprezentowały : Nikita Bell, Joneatta Brown, Agnieszka Budnik, Latasha Byears, Jamie Lee Cavey, Ryan Coleman, Edniesha Curry, Paulina Dąbkowska, Żaneta Durak, Tracy Gahan, Marta Gajewska, Magdalena Gawrońska, Barbara Głocka, Katarzyna Grześczyk, Constance Jinks, Barbara Kaszewska, Jessica Kern, Martyna Koc, Katarzyna Krężel, Agnieszka Król, Edyta Krysiewicz, Anna Krzywicka, Patrycja Lubak, Agnieszka Makowska, Katarzyna Marcinkowska, Sherry McCracklin, Daria Mieloszyńska, Katarzyna Rezler, Carithia "Nana" Rivers, Rachill Robinson, Ashley Shields, Monika Siwczak, Monika Soroczyńska, Anna Talarczyk, Matea Vrdoljak, Joanna Walich, Detrina White, Marta Żyłczyńska oraz Olga Żytomirska, Marke Freeman.

</doc>
<doc id="1310584" url="https://pl.wikipedia.org/wiki?curid=1310584" title="Jan Bavor (biskup Litomyšla)">
Jan Bavor (biskup Litomyšla)

Jan Bavor (zm. 1474-1478) – ostatni biskup Litomyšla w 1474.
Życiorys.
Jan był opatem klasztoru premonstratensów w Louce. 10 lutego 1474 kanonicy kapituły w Litomyšlu rezydujący w Svitavach wybrali go na biskupa Litomyšla. 16 listopada 1474 uzyskał papieskie zatwierdzenie. 11 grudnia 1474 przyjął w Rzymie święcenia biskupie. Jest to ostatnia wzmianka o Janie Bavorze. Zmarł zapewne niedługo później. W 1478 administratorem biskupstwa w Litomyšlu był Eliasz Czech wcześniej zakonnik klasztoru premonstratensów w Tepli.

</doc>
<doc id="1310585" url="https://pl.wikipedia.org/wiki?curid=1310585" title="Grand Prix Niemiec 1959">
Grand Prix Niemiec 1959

Grand Prix Niemiec 1959 (oryg. Großer Preis von Deutschland) – 6. runda Mistrzostw Świata Formuły 1 w sezonie 1959, która odbyła się 2 sierpnia 1959 po raz 1. na torze AVUS.
21. Grand Prix Niemiec, 8. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1310589" url="https://pl.wikipedia.org/wiki?curid=1310589" title="Grand Prix Niemiec 1961">
Grand Prix Niemiec 1961

Grand Prix Niemiec 1961 (oryg. Großer Preis von Deutschland), Grand Prix Europy 1961 – 6. runda Mistrzostw Świata Formuły 1 w sezonie 1961, która odbyła się 6 sierpnia 1961 po raz 8. na torze Nürburgring.
21. Grand Prix Niemiec, 9. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1310590" url="https://pl.wikipedia.org/wiki?curid=1310590" title="Wieleci">
Wieleci

Wieleci, Wieletowie, Wilcy, Lucice, Lutycy – grupa plemienna Słowian połabskich, zamieszkujących od co najmniej VIII wieku tereny między dolną Odrą a Łabą, wywodząca się z Pomorza Przedodrzańskiego. W źródłach pisanych z czasów Karola Wielkiego nazywani również: "Wiltzi", "Vultzi", "Welatabowie". Wieleci obok Obodrzyców i Serbów należeli do Słowian połabskich. Geograf Bawarski podaje, że na ziemiach Wieletów znajdowało się 95 grodów.
Etymologia.
Etymologia obu podstawowych nazw plemiennych, tzn. "Wieleci" i "Lucice" nie jest do końca jasna, przy czym należy pamiętać, że ta pierwsza to nazwa polityczna, a nie etniczna. Nazwa "Wieleci" może być wywiedziona ze słowiańskiego słowa "vlci", tj. „wilki”, ale też biorąc pod uwagę poświadczone dialektalne rosyjskie "velet", ukraińskie "véłet(eń)", staroruskie "volot": „olbrzym”, które pozwala na rekonstrukcję postaci "*Vel(e)tъ" (z jerem twardym), etnikon ten może być wyjaśniony jako derywat z sufiksem "-(e)t-" od prasłowiańskiego rdzenia "vel-", który występuje np. w staro-cerkiewno-słowiańskim "velěti" „rozkazywać”, "velьjь/ijь" (z jerem miękkim), "velikъ" „wielki”, pierwotnie jako „potężny”. Mikołaj Rudnicki wywodził ją od rdzenia "vel" „błoto, bagno, woda”.
Nazwę "Lucice/Lutycy" po raz pierwszy notuje "Żywot pierwszy św. Wojciecha" z około 999-1001 roku. Nazwa "Lucice" pochodzi, według części badaczy, od słowiańskiego wyrazu "ljut", znaczącego „dziki” (por. luty, "srogi"). Istnieje też możliwość wywodzenia tego miana od nazwy boga czczonego w Radogoszczy – "L’utyi bog" (tj. dziki bóg). Rozważana jest też możliwość pochodzenia w powiązaniu z rdzeniem "lut" (bagnisty, grząski). Dodatkowo, wydaje się, że pomimo określania w źródłach pisanych tego etnosu do końca X wieku jedynie mianem "Wieleci", przyjęcie nazwy "Lucice" w ostatnich dekadach X wieku, było, w pewnym sensie, powrotem do nazwy starszej, a ówcześni kronikarze uznawali ciągłość między Wieletami a Lucicami. Chociaż to drugie miano nosi znamię neologizmu, nie można wykluczyć, że miała tu miejsce świadoma paralelność obu nazw, z których ta pierwsza miała być zastąpiona drugą. Zmiana nazwy jest interpretowana przez badaczy jako swoista demonstracja pewnego "novum" (biorąc pod uwagę zwłaszcza wagę, jaką przykładały wspólnoty plemienne do swojego miana i do mitów o swoich początkach) w stosunkach wewnętrznych po roku 983, kiedy to nazwa "Lucice", odnosząca się do czterech plemion tzw. Związku Wieleckiego: Chyżan, Czrezpienian, Dołężan i Redarów, utożsamiła się z etnią skupioną wokół świątyni w Radogoszczy. Według nowszej koncepcji Christiana Lübke (2004), nazwa "Lucice" mogła być neologizmem z około roku 1000 przeciwstawiającym Słowian "dzikich", Słowianom "cywilizowanym", czyli "Polanom".
Plemiona wieleckie i ich rozsiedlenie.
Przyjmuje się, że rozsiedlenie plemion wieleckich właściwe dla II wieku n.e. zostało po raz pierwszy w dziejach ukazane na mapie aleksandryjskiego geografa Ptolemeusza. Prawdopodobnie Wieleci figurują na niej pod mianem "Oueltai" (Ουελται) i zasiedlają obszary pomorskie w okolicach dolnej Wisły. Być może już w VI wieku, na pewno zaś już w VII plemiona te migrowały w kierunku zachodnim, by ostatecznie z pewnością przed końcem wieku VIII osiąść na terenach na zachód od dolnej Odry.
W ogólnych zarysach zapewne obszar zamieszkany od tego czasu przez plemiona (prawdopodobnie) będące plemionami wieleckimi (które zapewne można częściowo utożsamić z Lucicami) sąsiadował od zachodu z plemionami obodrzyckimi, na wschodzie natomiast był ograniczony Odrą. Od północy tereny te dotykały wybrzeża Morza Bałtyckiego, na południu natomiast ograniczały je obszary zamieszkane przez plemiona serbskie. Do plemion wieleckich zaliczały się plemiona: Chyżan, Czrezpienian (oba uważane czasem za będące przejściowymi między Obodrzycami a Wieletami), Dołężan, Redarów, Doszan, Nieletyków, Rzeczan, Wkrzan, Morzyczan, Sprewian, Lubuszan i Stodoran (zaliczanych czasem do grupy serbskiej).
Wieleci a Stodoranie.
Najwięcej kontrowersji co do statusu wśród plemion wieleckich istnieje wokół plemienia Stodoran. Podnosi się tutaj m.in. kwestię, że plemię to było związane z Wieletami więzami etnicznymi, jak również w pewnych okresach także politycznie. Te tradycyjne powiązania stoją u podstaw domniemań o stosowaniu m.in. przez Thietmara z Merseburga w odniesieniu do kwestii przymierza czesko-lucickiego pod koniec X wieku określenia Luciców właśnie w odniesieniu do Stodoran. Z drugiej strony prawdopodobnie takie utożsamienie przez tego kronikarza mogło być możliwe w obliczu widocznych ambicji ze strony Związku Lucickiego do poszerzenia swoich wpływów na tereny środkowego Połabia. W przypadku tego przekazu akcentuje się również określanie tamże Luciców jako plemię w pewnym sensie zależne politycznie od Czech, co może odnosić się jedynie do Stodoran.
Dzieje polityczne.
Plemiona wieleckie do końca IX wieku.
W czasach Karola Wielkiego (przełom VIII i IX wieku) pogańscy Wieleci tworzyli wrogi wobec państwa Franków sojusz czterech plemion słowiańskich. Najazd Karola Wielkiego w 789 na ziemie wieleckie przebiegał prawdopodobnie dwutorowo. Oblężenie Brenny, która może być wówczas utożsamiana z głównym ośrodkiem Drogowita, i jej zdobycie przy pomocy fryzyjskiej floty było zapewne jedną częścią zmagań frankijsko-wieleckich. Drugą zaś prawdopodobnie był marsz wojsk lądowych w głąb terytorium wieleckiego. Po ich pokonaniu Karol nie czynił jednak starań, by ochrzcić te słowiańskie społeczności, a jedynie podporządkował ich, korzystając przy tym z pomocy sąsiednich Obodrzyców, politycznie państwu karolińskiemu, i właściwie decydował o obsadzie obieranych na wiecu najważniejszych wieleckich przedstawicieli politycznych. Potem Wieletom udało się zrzucić zwierzchnictwo cesarstwa, dochodziło do częstych starć pomiędzy Królestwem Franków Wschodnich a Słowianami, którym przewodzili w tym okresie książęta: Miłogost, Całodróg czy Lub. niemniej w połowie IX (być może w związku z ustaniem zagrożenia frankijskiego) lub w X wieku najwyraźniej sojusz uległ dezintegracji i nie stanowił już jednostki politycznej, a osoby zamieszkujące byłe wieleckie terytoria czuły bliższą więź do poszczególnych plemion składowych. Pojawiające się sporadycznie w dziesiątowiecznych zapiskach (pod rokiem 929, 955 i 995) miano Wieletów może wskazywać, że w cesarstwie wciąż zakładano istnienie tej federacji. Z drugiej strony w tym czasie przeciwko ekspansji cesarstwa występowały plemiona tworzące niegdyś ów związek, lecz wydaje się, że już pojedynczo. Plemiona północnowieleckie w wyniku rozpadu tego sojuszu zapewne powróciły do ustroju wiecowego z decydującą rolą naczelników rodów i kapłanów.
Sytuacja na północno-wschodnim Połabiu w X wieku (do 983).
Najpotężniejszym plemieniem grupy wieleckiej byli w X wieku Stodoranie, którzy od początku tego wieku zdominowali region rzeki Haweli, na których czele stała najpewniej już wtedy chrześcijańska dynastia, spowinowacona z czeskimi Przemyślidami oraz z władcami Marchii Północnej z rodu Haldenslebenów, rządząca plemieniem z Brenny.
Ekspansja cesarstwa tak polityczna, jak i kościelna za panowania pierwszych Ludolfingów – Henryka I i, zwłaszcza Ottona I – na ziemie między Łabą i Soławą a Odrą spowodowała opór ze strony plemion wieleckich, zwłaszcza Redarów. Pierwszą akcją zbrojną Henryka była, zakończona zdobyciem głównego grodu stodorańskiego, Brandenburga (Brenny), wyprawa skierowana przeciwko tymże, zimą 928/929, a w wyniku tego uznania przez plemię swojej porażki. W tym samym czasie obszary zasiedlone przez Redarów zostały podporządkowane państwu Ludolfingów w wyniku wyprawy legata Bernarda. Najpewniej owe działania były podyktowane chęcią wypróbowania przez Ludolfingów nowych metod walki (konne potyczki) w obliczu zbliżającej się konfrontacji z Węgrami. Redarowie byli mimo to głównymi inicjatorami zrywu plemion połabskich w 929, dokonującym akcji zaczepnych na zachodnim brzegu Łaby (zdobycie i zniszczenie grodu Walsleben; śmierć wszystkich mieszkańców). Najpewniej ich działania pozostawały w związku z ówczesną obecnością Henryka na pograniczu czesko-połabskim. Wystąpienie to należy uznać za kluczowe w kwestii swoistego przywództwa Redarów we wszelkich działaniach antyniemieckich na Połabiu. Szybka interwencja zakończyła się klęską Redarów w bitwie pod Łączynem (obecnie Lenzen) 4 września 929 oraz śmiercią wszystkich wziętych do niewoli Słowian, a w 936 byli oni obiektem kolejnego najazdu, zapewne nie uwieńczonego sukcesem, Ottona I. To Redarowie byli plemieniem przewodzącym w powstaniu słowiańskim z lat 936–940. Najprawdopodobniej, pomimo wspólnego działania Redarów ze swoimi zachodnimi, słowiańskimi sąsiadami – Obodrzycami w walce przeciwko cesarstwu i w 929 i 936, także i ci ostatni podejmowali wówczas działania ekspansywne na tereny Czrezpienian i Chyżan. Ekspansję tę hamowała jednak wzrastająca w tamtych czasach rola Redarów, dla których działania te były co najmniej niewygodne, tym bardziej, że istniały wówczas u Obodrzyców tendencje zarówno scalające, jak i, przede wszystkim, prochrześcijańskie. Także cesarze liczyli na to, że uda się objąć wpływami tereny wieleckie, wykorzystując m.in. fakt nawrócenia tamtejszych książąt. Na południowych terenach wieleckich u Stodoran doczekali się takiej pomocy około 940 ze strony księcia Tęgomira, co zaowocowało podległością plemion wieleckich, w tym zapewne także Redarów. Z czasem, wraz ze wzrostem wpływów na Połabiu, poparcie ze strony cesarstwa dla słowiańskich możnych stało się sprawą drugorzędną. W tym czasie istniało na ziemiach wieleckich kilka ośrodków – prócz skupionych wokół Redarów plemion północnowieleckich – także prowadzący samodzielną politykę Stodoranie, Sprewianie czy Wkrzanie.
Możliwe, że około połowy X wieku także władcy polańscy rozpoczęli ekspansję na tereny północno-wschodniego Połabia (zapoczątkowana po zajęciu ziemi lubuskiej przez władców piastowskich). Zwiększyło to zapewne jeszcze bardziej niebezpieczeństwo utraty suwerenności przez północne plemiona wieleckie. W 955, w związku z obawami przed możliwością utraty kulturalnej niezależności, doszło do przegranej przez Słowian (wśród których na czoło wysuwali się wówczas Obodrzyci) bitwy nad Rzeknicą (Raksą), w której po stronie wieleckiej uczestniczyli Czrezpienianie i Dołężanie (oraz najprawdopodobniej Redarzy). Kolejna wyprawa cesarska w 957 oraz możliwe z lat następnych (aż do 960) nie doprowadziła do zmiany sytuacji północnych plemion wieleckich, jak również prawdopodobna wojna Redarów z cesarstwem w 967. Z kolei być może już w 963 doszło do zakończenia działań wojennych pomiędzy Redarami a Mieszkiem I, działania te ze strony plemion wieleckich ograniczały się zapewne jedynie wypraw odwetowych i łupieżczych w bezpośrednim sąsiedztwie ich terenów. Właśnie te wydarzenia mogły pozwolić zapewne stale konsolidującemu się Związkowi Wieleckiemu na prawdopodobne działania przeciwko cesarstwu w latach 963–967.
Ze strony cesarstwa nie powiodła się żadna próba pacyfikacji terenów północno-wschodniego Połabia, ani poprzez tworzenie organizacji kościelnej (erekcje biskupstw w Brennie i Hawelbergu w 948, czy arcybiskupstwa w Magdeburgu w 968), ani poprzez tworzenie marchii, ani nawet poprzez naciski na możnych cesarstwa ze strony Ottona I (list z 18 I 968), by jak najszybciej doszło do zbrojnej, zwycięskiej konfrontacji z Redarami, którzy stali się w latach po bitwie nad Rzeknicą głównym ośrodkiem oporu. Ci ostatni natomiast do 968 pozostali niezależni wewnętrznie (uiszczali trybut) i znajdowali się poza chrześcijańską organizacją kościelną. Sytuacja zmieniła się po tym roku w wyniku objęcia północno-wschodniej Połabszczyzny wpływami nowoerygowanego biskupstwa w Magdeburgu. Jest możliwe jednak, że Redarowie wymogli na cesarstwie ustępstwa w zakresie własnej autonomii wewnętrznej. Rozpoczęcie panowania przez nowego cesarza, Ottona II w 973 spowodowało rezygnację z próby podporządkowania plemion wieleckich. Przyjmuje się, że właśnie w latach 70. X wieku w wyniku tych wydarzeń Redarowie mieli dobrą szansę na reorganizację stosunków organizacyjnych u Wieletów, konsolidację polityczną tych obszarów i przygotowanie zbrojnego powstania w 983. Dodatkowo, prawdopodobnie posiadali oni wówczas stabilną bazę ekonomiczną, czego dowodem może być płacenie przez tamtejsze plemiona trybutu na rzecz cesarstwa w srebrze. Z drugiej strony wzrost zagrożenia, które zaczęły stwarzać plemiona północnowieleckie dla władztw ościennych w końcu lat 70. X wieku, spowodował rosnącą ich izolację oraz zawarcie systemu sojuszy przeciwko związkowi przez jego sąsiadów.
Plemiona wieleckie (lucickie) i ich sąsiedzi w latach 80. i 90. X wieku.
Powstanie Słowian połabskich.
Wybuch powstania Słowian połabskich w 983, którego jednymi z głównych inicjatorów byli Redarowie, był spowodowany niewątpliwie niechęcią, w przeważającej mierze pogańskich plemion, do Kościoła chrześcijańskiego z jednej strony, z drugiej natomiast silną ekspansją cesarstwa w czasach Ottonów na tereny słowiańskie, a także obawami związanymi z sojuszem zawartym przez sąsiadów plemion wieleckich: Marchii Północnej, państwa Polan, Miśni oraz księstwa Brenny. Zwraca również uwagę planowość późniejszych działań zbrojnych, która wymuszała istnienie jednolitego ośrodka decyzyjnego. Sam moment wybuchu powstania nie był zapewne podyktowany sprzyjającą sytuacją zewnętrzną, która nie sprzyjała w 983 jego rozpoczęciu. Impulsu tego można zapewne poszukiwać w określonej sytuacji wewnętrznej, tj. po pierwsze w osiągnięciu odpowiednio dużego stopnia integralności związku, po drugie zaś we wzroście dążeń emancypacyjnych wynikających zapewne z lepszego współdziałania pomiędzy poszczególnymi plemionami. Głównym celem akcji plemion wieleckich było zajęcie obszaru księstwa Stodoran, co pozostawało w bezpośrednim związku z próbą rozbicia lokalnych sojuszy antywieleckich.
Działania wojenne rozpoczęli Słowianie zakończonym sukcesem atakiem na gród Hawelberg 29 czerwca 983. Trzy dni później Słowianie uderzyli na Brenną, czym zmusili tamtejszego biskupa Folkmara oraz margrabiego Marchii Północnej Dytryka do ucieczki. Prawdopodobnie doszło wówczas również do wygnania z Brenny miejscowych dynastów: Przybysława wraz z żoną, Matyldą. Po splądrowaniu obu tych grodów przekroczyli (już zapewne wraz z oddziałami Stodoran) Łabę i spustoszyli wschodnią Saksonię (w tym także klasztor w Kalbe). Po bitwie nad rzeką Tongerą z Sasami powstańcy wycofali się na lewy brzeg Łaby, natomiast sami Sasi nie posiadali wystarczających środków, aby przywrócić swoje wpływy na północnym i środkowym Połabiu – Związkowi Lucickiemu udała się więc próba zajęcia ważnego strategicznie obszaru. W wyniku zakończonego sukcesem powstania po 983, najprawdopodobniej w ciągu kolejnych kilku lat, doszło zapewne do zmiany organizacji plemiennej na północno-wschodnim Połabiu. W miejsce kilku niezależnych plemion powstała silna i dobrze zorganizowana federacja, której członkowie byli nazywani (i najprawdopodobniej sami się określali) mianem: "Lucice". To Lucice byli uważani już przez współczesnych kronikarzy za sprawców reakcji pogańskiej, do której doszło w wyniku powstania w 983.
Sukcesy Luciców w walce z cesarstwem w pierwszych latach powstania wynikały również z braku stabilności w samych Niemczech po śmierci w grudniu 983 cesarza Ottona II. Jej pochodną był również upadek systemu sojuszy antywieleckich budowanego w pierwszej połowie lat 80. X wieku. Dopiero pokonanie przez Ottona III i jego sojuszników pretendenta do tronu – Henryka II Kłótnika spowodowało wzrost zainteresowania cesarstwa odzyskaniem wpływów na terenach Połabia. Najprawdopodobniej to właśnie przeciwko Lucicom były skierowane wyprawy niemieckie z lat 985–987, które zapewne operowały na terenach stodorańskich. Do tego czasu, przez kilka kolejnych lat (983–987) gród w Brennie, którym zarządzał saski zbieg Kizo, był strategicznie głównym punktem oporu Luciców. Jest możliwe, że w wyniku wypraw z lat 985–987 doszło do ponownego osadzenia w Brennie księcia Przybysława i Matyldy, którzy być może płacili w związku z tym trybut cesarstwu. Nie pociągnęło to za sobą jednak odbudowy organizacji kościelnej na obszarach stodorańskich, co zdaje się wskazywać na wciąż nieuregulowaną kwestię przynależności politycznej tych terenów. Po wyprawie z 987 na okres trzech lat zainteresowanie cesarstwa działalnością Luciców drastycznie zmalało (na co miała również zapewne wpływ chęć uregulowania spraw włoskich i lotaryńskich przez regentkę Teofano).
Sojusz z Czechami.
Sami Lucicy w tym czasie rozszerzyli swoje wpływy na terytoria Obodrzyców na północnym zachodzie oraz weszli w latach po 987 w bliższe kontakty z Bolesławem II Pobożnym, księciem czeskim na południu. Powątpiewa się w możliwość liczenia przez Luciców w trwały charakter tego zbliżenia, akcentuje się raczej chęć niedopuszczenia do zdobycia przez którąkolwiek siłę w regionie zdecydowanej przewagi. Sojusz z księciem czeskim, walczącym w 990 przeciwko państwu Piastów o panowanie nad Śląskiem i Krakowem, zaowocował pomocą militarną, jakiej udzielili mu Lucicy w wyprawie na tereny środkowego biegu Odry latem 990. Demonstracja ta nie pomogła jednak w uzyskaniu korzystnej dla księcia czeskiego decyzji przed sądem cesarskim. W czasie układów pomiędzy Bolesławem a poselstwem cesarskim Lucice parli do militarnego rozstrzygnięcia, a po zakończonych sukcesem negocjacjach wysłali oddział w sile 200 wojowników w pościg za poselstwem, które zdołało jednak schronić się za murami Magdeburga. Lucice brali udział także w walkach czesko-polskich na Śląsku: po zdobyciu pewnego śląskiego grodu Bolesław podarował im jego dowódcę, a ci ofiarowali go swoim bogom. Możliwe jednak, że porozumienie to zostało zawarte pomiędzy władcą czeskim a księciem stodorańskim rezydującym w Brennie. W tym wypadku wiązałoby się ono ze zmianą frontu ze strony Przybysława, który zapewne odzyskał w latach poprzednich władzę nad Brenną w wyniku interwencji niemieckiej. W obu przypadkach faktem pozostaje ponowne zajęcie przez Luciców, dowodzonych przez Kizona, Brenny w 991, natychmiast po wycofaniu się stamtąd wojsk Ottona III, interweniujących w związku ze zbliżeniem czesko-stodorańskim (lub też czesko-lucickim, jeśli datować powrót Przybysława do Brenny dopiero na 991 lub też zakładając ciągłe władanie Przybysława w Brennie od 983) z lat poprzednich. Opanowanie Brenny wskazuje, że koalicji Ottona III i Mieszka I udało się w tymże, 991 roku, utwierdzić Przybysława w zachwianej, ale jednak wierności wobec cesarstwa, co zapewne pociągnęło za sobą natychmiastową reakcję ze strony związku. Niemniej śmierć Teofano i objęcie regencji nad małoletnim Ottonem III przez jego babkę Adelajdę spowodował zbliżenie czesko-niemieckie i w konsekwencji do zwrócenia się władcy Czech przeciwko Lucicom. Śmierć księcia Polan Mieszka I w 992 na krótki czas rozbiła sojusz cesarza z władcami piastowskimi, jednak już niedługo Bolesław I Chrobry ponownie sprzymierzył się z Ottonem III przeciwko Lucicom władającym wówczas Brenną, na którym ogniskowało się zainteresowanie tak cesarstwa, jak i państwa polańskiego. Lucice, pozostający cały czas aż do poprzednio opisanych wydarzeń sojusznikami księcia czeskiego Bolesława II Pobożnego oraz plemion Wolinian i Pomorzan, rywalizowali z Bolesławem Chrobrym o panowanie nad terenami wokół ujścia Odry do Morza Bałtyckiego. Pomimo tych wydarzeń ogólne położenie związku lucickiego na początku lat 90. X wieku było raczej korzystne, także z powodu wzrostu antagonizmów sasko-bawarskich wśród elit cesarstwa.
Sytuacja w Brennie za rządów Boliluta.
Zwierzchność lucicka nad terenami stodorańskimi upadła już jednak w 993. Chociaż jeszcze w roku poprzednim doszło do zawarcia krótkotrwałego pokoju pomiędzy cesarstwem a Słowianami (Lucicami i Stodoranami) w następstwie wyprawy na Brennę dowodzonej przez Ottona III. Podczas rozmów pokojowych pomiędzy lucickim namiestnikiem grodu Kizonem a cesarzem być może była na tego pierwszego wywierana presja ze strony przedstawicieli rodu Haldenslebenów (z którego pochodziła uwięziona wówczas w Brennie wraz z małżonkiem tamtejsza księżna – Matylda) w celu podporządkowania się cesarzowi. Do zmiany frontu przez Kizona doszło w rok później, w 993 – zgodnie z porozumieniem władzę w Brennie miał ponownie objąć (prawdopodobnie jedynie formalnie) Przybysław, natomiast Kizo pełnić miał funkcję margrabiego. Te wypadki spowodowały zerwanie zawartego ledwie rok wcześniej pokoju przez Luciców. Przejęcie władzy w Brennie przez członka dynastii stodorańskiej Boliluta pod koniec 994 lub w 995 nie spowodowało początkowo większych zmian w sytuacji geopolitycznej Związku Lucickiego – tolerowanie nowego władcy Brenny przez Ottona III po śmierci księcia Przybysława 28 grudnia 994 oraz kontynuacja przez Boliluta antylucickiej polityki (nawet przy zdecydowanym wystąpieniu przeciw Haldenslebenom) – nie zmniejszył zagrożenia Luciców ze strony chrześcijańskich państw ościennych.
Współdziałanie lucicko-obodrzyckie.
Pomimo że Obodrzyci przystąpili do działań zbrojnych wymierzonych przeciwko cesarstwu już w 990, to jednak do bliższego porozumienia pomiędzy nimi a Lucicami doszło dopiero w 994. Pierwszym wspólnym działaniem obu związków były wyprawy zaczepne na tereny saskiego plemienia Ostfalów w 995. I chociaż w odpowiedzi jeszcze w tym samym roku doszło do przeprowadzenia ekspedycji karnej Ottona III i Bolesława I Chrobrego na obszary lucickie i obodrzyckie, to jednak ów sojusz musiał znacznie wzmocnić możliwości ofensywne Słowian, bowiem jeszcze w 995, po wycofaniu się władcy niemieckiego (być może zwycięskiego), zdołali oni przeprowadzić kilka najazdów na Saksonię.
Pokój z cesarstwem w 996 i działania wojenne w roku następnym.
Pokój pomiędzy Lucicami (i wspierającymi ich wówczas Obodrzycami) a cesarstwem został zawarty na wiosnę 996. Nie są znane jego postanowienia – wśród możliwych, hipotetycznych, konstrukcji wymienia się: przywrócenie zależności trybutarnej jedynie Obodrzyców od cesarstwa lub jedynie obietnicę Słowian wnoszenia daniny, w zamian za niezawisłość, tudzież zachowanie przez obie strony "status quo" – niemniej zapewne mogły one uchodzić dla słowiańskiej strony w tym momencie za korzystne. Ta pewna ugodowość ze strony Ottona III wiązała się z chęcią większego zaangażowania się z jego strony na Półwyspie Apenińskim. Jednak pokój ten ze strony Luciców mógł być postrzegany jako chwilowy, obowiązujący jedynie do powrotu cesarza z Włoch. Pozostawienie również obszarów stodorańskich w granicach wpływów cesarstwa mogło także nie odpowiadać Związkowi Lucickiemu. Właśnie takie rozumowanie stało prawdopodobnie za wznowieniem działań wojennych na słowiańsko-germańskim pograniczu w lecie 997. W działaniach tych ze strony słowiańskiej wzięli udział Związek Lucicki oraz Stodoranie, których książę Bolilut (władca Brenny) zgłosił w tym czasie chęć przystąpienia do tego pierwszego. Powód przystąpienie Stodoran do związku (zapewne jedynie w luźnej formie) nie jest znany – możliwe jest wywarcie presji na władcy Brenny przez Luciców, ale istnieje też hipoteza, że takie działanie ze strony Boliluta było spowodowane objęciem urzędu margrabiego w marchii północnej przez Lotara z Walbeck w październiku 995. Same działania rozpoczęła wyprawa Luciców na Saksonię, w której toku dokonali oni zniszczenia Arneburga w lipcu 997. Jeszcze latem doszło do odwetowej wyprawy dowodzonej przez Ottona III na Stodoran, a jesienią (listopad) miała miejsce kolejna wyprawa lucicka, tym razem do Bardengau w okolicach Lüneburga. Zaniechanie przez obie strony walk po 997 oraz akces Stodoran do związku był zapewne z obopólną korzyścią dla ich obu – ugruntowało niezawisłość Luciców, a ich południowi sąsiedzi uzyskali dogodne warunki dla swojego późniejszego (XI i XII wiek) rozwoju tak politycznego jak i gospodarczego. Uspokojenie na pograniczu słowiańsko-germańskim w źródłach ówczesnych jest jednoznacznie łączone z działaniami ciotki cesarza, Matyldy, sprawującej rządy nad ziemiami cesarstwa na północ od Alp podczas obecności bratanka we Włoszech, która prawdopodobnie zaczęła prowadzić wobec Słowian politykę odmienną od poprzedników, chociaż nie można wykluczyć, że postępowała jedna zgodnie z wytycznymi Ottona III. Nie jest pewne, kiedy dokładnie doszło między Lucicami a cesarstwem do zawarcia porozumienia – istnieje hipoteza, że stało się to po zjeździe w Magdeburgu w 999. Jest ona jedna kwestionowana.
Sojusz niemiecko-wielecki, nieudana próba budowy tożsamości lucickiej i rozpad Związku Wieleckiego.
Śmierć Ottona III w 1002 zmieniła sytuację plemion wieleckich – 28 marca 1003 został zawiązany w Kwedlinburgu, dokąd przybyło kilku posłów lucickich, sojusz pomiędzy dotychczasowymi wrogami – nowym królem niemieckim Henrykiem II a pogańskim Związkiem Wieleckim – przeciwko Bolesławowi Chrobremu. Spowodowało to unieważnienie ustaleń Zjazdu gnieźnieńskiego z 1000 oraz przetasowania w sojuszach w Europie środkowej. Pogańscy Lucice zostali tym samym sprzymierzeńcami najważniejszego świeckiego reprezentanta chrześcijańskiego świata, a samo wydarzenie rozpoczęło piętnastoletnie wojny polsko-niemieckie (1003–1018). Zaakceptowanie przez cesarstwo wytworzonej sytuacji na północnym Połabiu spowodowało, że pogaństwo funkcjonowało na tych obszarach jeszcze przez następne 150 lat. Jednak Lucice nie byli w stanie wytworzyć w tym czasie nic więcej ponad "libertas more Liuticio" (wolność na wzór Luciców). Wytworzenie się tożsamości lucickiej, która ogniskowała się wokół świątyni w Radogoszczy mającej podobne znaczenie symboliczne, jak dynastie w innych państwach słowiańskich Europy środkowowschodniej, nie wstrzymało jednak rozkładu organizacji lucickiej. Co więcej to niejako silna pozycja świątyni radogoskiej, a co za tym idzie dominacja plemienia Redarów w związku, doprowadziła w 1056/1057 do wybuchu wojny domowej, która wyznacza początek upadku federacji. Tuż przed wojną domową w 1056 sprzymierzone siły Związku Wieleckiego dały jeszcze odpór potężnej armii niemieckiej pod dowództwem margrabiego Marchii Północnej – Wilhelma. Rozbili siły saskie w rozwidleniu Haweli i Łaby w pobliżu grodu Przęcława. W bitwie tej zginął margrabia Wilhelm, a wraz z nim wszyscy towarzyszący mu rycerze. Zwrócenie się przez Redarów i Dołężan do chrześcijańskich sąsiadów (Sasów, Obodrzyców i Duńczyków) o pomoc w pacyfikacji było momentem kiedy walka o prymat w związku stała się ważniejsza od wspólnoty. Niejako programowe stworzenie tożsamości lucickiej wobec wciąż w połowie XI wieku silnej tożsamości pojedynczych plemion składowych zakończyło się niepowodzeniem. W zapisach dotyczących lat 70. XI wieku współczesnego kronikarza Adama z Bremy wymieniane są już osobno wszystkie plemiona tworzące niegdyś społeczność lucicką, a samo miano pełni już jedynie funkcję topograficzną. Lucice zapobiegli jednak na okres ponad pół wieku podporządkowaniu terenów Połabia, szczególnie północnego, krajom ościennym: cesarstwu, Czechom, Polsce czy Danii.
Podbój i chrystianizacja terenów wieleckich w XII wieku.
Na okres po 1119 datuje się podbój terenów wieleckich aż po grody w Dyminie i Wołogoszczy na południowym zachodzie przez wojska księcia pomorskiego Warcisława I i wspomagające go siły księcia polskiego Bolesława III Krzywoustego. Na obszarach podległych biskupstwu w Brandenburgu w 1128 prowadził działalność chrystianizacyjną Otton z Bambergu. Objęła ona m.in. Wołogoszcz oraz Choćków, a także tereny plemienia Wkrzan.
Ustroje Związku Wieleckiego i Związku Lucickiego.
Zapewne, chociaż istniały różnice ustrojowe między oboma tymi organizmami politycznymi, jest możliwe rozpatrywanie ich jako sobie pokrewnych, tak, szczególnie, w kontekście wspólnoty etnicznej, jak i ewentualnej przynależności w obu tych związkach częściowo tych samych plemion wieleckich. Z drugiej strony historyczne dzieje obu tych federacji zdają się wskazywać na ich odrębność, pomimo istnienia pewnych wspólnych cech.
Ustrój Związku Wieleckiego w VIII i IX wieku.
Związek Wielecki jawi się jako słabo skonsolidowany twór, w ramach którego u Stodoran miała istnieć prawdopodobnie dziedziczność władzy w obrębie dynastii książęcej. Natomiast powiązane ze Stodoranami (w stopniu, którego nie da się dookreślić) pozostałe plemiona wieleckie miały naczelników ("regulis et nobilitate"), których kompetencje również pozostają nieznane. Instytucja „księcia zwierzchniego”, który był wybierany przez Wieletów, a pochodził prawdopodobnie z dynastii stodorańskiej, zgodnie zapewne z zasadą primogenitury, miała zapewne jedynie funkcje wojskowe – dowództwa nad wojskami ogólnozwiązkowymi.
"Libertas more Liuticio" – ustrój Związku Lucickiego.
Jeden z niemieckich kronikarzy z przełomu X i XI wieku – biskup merseburski Thietmar – pod powyższym mianem zawarł pewien określony styl życia politycznego, charakterystyczny m.in. dla Luciców. Charakteryzował się on nieuznawaniem przez nich instytucji księcia, a co za tym idzie władzy monarszej. Wszystkie sprawy dotyczące wspólnoty rozstrzygali na wiecach gromadzących wszystkich wolnych członków plemienia. Taki sposób decydowania (notabene właściwy wcześniej również dla Obodrzyców i Serbów połabskich) wywodził się jeszcze z początków IX wieku, kiedy to właśnie wiec jawił się jako najwyższe ciało polityczne plemion słowiańskich. Do jego kompetencji należał nie tylko obiór, ale też kontrolowanie książąt. Przewodząca na takim wiecu starszyzna ("primores") wywodziła się prawdopodobnie z reprezentantów określonych wspólnot osadniczych, które razem tworzyły obszar lucicki. W połowie IX wieku w tzw. "Geografie Bawarskim" zostało poświadczone istnienie 95 takich wspólnot ("civitates"), których podstawowym elementem tak topograficznym jak i strategicznym był gród, których dowódcami, a zarazem naczelnikami rodów, byli owi "primores". Związek Lucicki ukazuje się w źródłach jako jednorodny organizm polityczny, który być może był również pewną całością etniczną. Być może związek ten był również swoistym związkiem kultowym grupującym poza czterema głównymi plemionami, wśród których prym wiedli zapewne Redarowie, również szereg mniejszych.
Tożsamość etniczna Luciców.
W przeciwieństwie do innych państw w Europie środkowej i wschodniej (Moraw, Czech, Polski, Węgier czy Rusi Kijowskiej), gdzie tworzono system władztwa w oparciu o chrześcijańskich książąt i rodzime dynastie, na Połabiu próbowano zapewne stworzyć go na bazie nie władzy monarchicznej, lecz poprzez stworzenie pogańskiej etnicznej tożsamości, która miała cementować obszar władztwa. Zgodnie z typologią Anthony’ego Smitha Lucice zaliczali się do tzw. podtypu „wertykalno-demotycznego”, którego pionowe, demotyczne struktury utrwalają jednoczące, etniczne więzi, powodując ich odgrodzenie się od obcych. Często tworzy on konfederacje plemienne, oparte na więzach przywódców rodów z drużyną, a nawet ogólniej wojownikami, wytworzone w toku działań zbrojnych i wędrówek. Niezbędne jest również istnienie grup kapłanów oraz masowego udziału ludności w związku z prowadzeniem działań wojennych. Spośród sześciu wymiarów etniczności wyróżnianych przez Smitha związanych ze wspólnym sposobem życia oraz z dziejami społeczności trzy: wspólne dzieje, kultura oraz solidarność z powodu nieobecności w źródłach są niemożliwe do uchwycenia w świadomości Luciców. U plemion wieleckich jest natomiast możliwe odnalezienie śladów takiego rodzaju etniczności, którego podstawowym składnikiem – prócz nazwy (prawdopodobnie związanej z tradycjami wojennym, bądź też z ich początkami) i wspólnotą terytorialną – była świątynia w Radogoszczy. Związek z nią budował poczucie wspólnoty u wszystkich plemion, które "wspólnie nazywają się Lucicami, [i którym] nie przewodzi żaden władca". To nowe miano prawdopodobnie wynikło właśnie z rozbudzonej, w wyniku ekspansywnej polityki Ottona I w latach 50. X wieku, tożsamości plemiennej oraz przeobrażeń samooceny wśród plemion połabskich. Godząc się bowiem na płacenie cesarstwu trybutu plemiona te zawarowały sobie pozostawienie im politycznej i kulturalnej autonomii ("dominatio regionis").
Religia Luciców.
Tak samo jak nowa nazwa: "Lucice" sygnalizuje „nowy” początek wspólnoty, tak samo kult opisany przez Thietmara stanowi potwierdzenie „nowej jakości” pogaństwa u plemion wieleckich. Widomym tego potwierdzeniem jest stawianie budowli kultowych zamiast dominującego do końca X wieku kultu natury i bóstw domowych. Przy tym cechowała tę wspólnotę trwała ciągłość kultu pogańskiego. O ile miejsca kultowe przybierały formy architektoniczne już w czasach wczesnych Słowian (tj. od końca VII do IX wieku), to jednak do rozkwitu tej formy religijności doszło dopiero pod koniec X wieku. Pogańskie budownictwo sakralne na Połabiu nie posiada analogii na całym obszarze Słowiańszczyzny – jego rozwój znajduje poparcie w ówczesnych przekazach niemieckich i duńskich oraz w świetle badań archeologicznych. Jedną z dwóch najsłynniejszych świątyń tego obszaru była świątynia w Radogoszczy, która pełniła funkcję nadrzędną w całym systemie religijnym Luciców. W tej drewnianej świątyni położonej na terenach Redarów, w której pełnili posługę specjalni kapłani ("ministri"), znajdowały się statuy bogów, odbywały się obrzędy kultowe, takie jak adoracja świętego konia, czy rozstrzygnięcie wyroczni poprzez ciągnięcie losów. Dodatkowo jej nadrzędność wyznaczał fakt, że właśnie ona była miejscem pożegnania i powitania wojowników biorących udział w wyprawie wojennej. Była również miejscem gdzie kapłani dokonywali obowiązkowych wyroczni i ofiar. Oprócz świątyni w Radogoszczy istniały też na obszarze lucickim inne chramy niezbędne dla kultu lokalnego w poszczególnych ziemiach lucickich, w których posługę (podobnie jak w Radogoszczy) pełnili kapłani, stanowiący osobną grupę w społeczności. Upersonifikowani bogowie obszaru pogańskiego Połabia sprawowali ochronę nad określonymi regionami, a ich miana były wyryte na ich posągach w świątyni radogoskiej, co jest tym bardziej niezwykłe, że było to społeczeństwo niepiśmienne. Podczas wypraw wojennych Lucice brali ze sobą święte sztandary ("vexilla") oraz idola bogini. System ten mniej lub bardziej świadomie imitował chrześcijaństwo, jego symbolikę i strukturę, z czego zdawali sobie sprawę już współcześni chrześcijańscy duchowni: Bruno z Kwerfurtu, Adam z Bremy, czy Helmold.
Stosunek Luciców do chrześcijan.
Wrogość do wyznawców chrześcijaństwa, szczególnie kiedy byli oni również utożsamiani z władzą cesarską, stanowiła jeden z istotnych czynników tożsamości lucickiej. Stąd jeśli dochodziło do złożenia w ofierze kapłanów chrześcijańskich było to z jednej strony traktowane jako pogański obrzęd, z drugiej jako swoista demonstracja siły. Było to związane z jednej strony z próbą utrzymania kultury, z drugiej sprzeciwem wobec cesarstwa i władzy książęcej, które reprezentowały inną religię. Identycznie traktowali Lucice książąt obodrzyckich i stodorańskich wchodzących w układy z cesarstwem i z chrześcijaństwem. Zdarzały się jednak przypadki, kiedy Lucice prowadzili walki pod komendą chrześcijańskiego wodza przeciwko ościennym władztwom, m.in. Kizona, który dowodził Brandenburgiem z ich ramienia w 983, czy Wichmana w latach 50. i 60. X wieku.

</doc>
<doc id="1310591" url="https://pl.wikipedia.org/wiki?curid=1310591" title="Związek wielecki">
Związek wielecki



</doc>
<doc id="1310593" url="https://pl.wikipedia.org/wiki?curid=1310593" title="Grand Prix Niemiec 1962">
Grand Prix Niemiec 1962

Grand Prix Niemiec 1962 (oryg. Großer Preis von Deutschland) – 6. runda Mistrzostw Świata Formuły 1 w sezonie 1962, która odbyła się 5 sierpnia 1962, po raz 9. na torze Nürburgring.
24. Grand Prix Niemiec, 10. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1310594" url="https://pl.wikipedia.org/wiki?curid=1310594" title="Grand Prix Niemiec 1963">
Grand Prix Niemiec 1963

Grand Prix Niemiec 1963 (oryg. Großer Preis von Deutschland) – 6. runda Mistrzostw Świata Formuły 1 w sezonie 1963, która odbyła się 4 sierpnia 1963, po raz 10. na torze Nürburgring.
25. Grand Prix Niemiec, 11. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1310595" url="https://pl.wikipedia.org/wiki?curid=1310595" title="Grand Prix Niemiec 1964">
Grand Prix Niemiec 1964

Grand Prix Niemiec 1964 (oryg. Großer Preis von Deutschland) – 6. runda Mistrzostw Świata Formuły 1 w sezonie 1964, która odbyła się 2 sierpnia 1964, po raz 11. na torze Nürburgring.
26. Grand Prix Niemiec, 12. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1310596" url="https://pl.wikipedia.org/wiki?curid=1310596" title="Zatoka Kabis">
Zatoka Kabis



</doc>
<doc id="1310597" url="https://pl.wikipedia.org/wiki?curid=1310597" title="Grand Prix Niemiec 1965">
Grand Prix Niemiec 1965

Grand Prix Niemiec 1965 (oryg. Großer Preis von Deutschland) – 7. runda Mistrzostw Świata Formuły 1 w sezonie 1965, która odbyła się 1 sierpnia 1965, po raz 12. na torze Nürburgring.
27. Grand Prix Niemiec, 13. zaliczane do Mistrzostw Świata Formuły 1.

</doc>
<doc id="1310600" url="https://pl.wikipedia.org/wiki?curid=1310600" title="Grand Prix Niemiec 1966">
Grand Prix Niemiec 1966

Grand Prix Niemiec 1966 (oryg. Großer Preis von Deutschland) – 6. runda Mistrzostw Świata Formuły 1 w sezonie 1966, która odbyła się 7 sierpnia 1966, po raz 13. na torze Nürburgring.
28. Grand Prix Niemiec, 14. zaliczane do Mistrzostw Świata Formuły 1.

</doc>
<doc id="1310602" url="https://pl.wikipedia.org/wiki?curid=1310602" title="Alfred Wiśniewski">
Alfred Wiśniewski

Alfred Gwidon Wiśniewski (ur. 21 lutego 1916 w Rogoźnie, zm. 18 stycznia 2011) – polski rzeźbiarz, profesor Państwowej Wyższej Szkoły Sztuk Plastycznych w Gdańsku oraz współtwórca rekonstrukcji zabytkowych rzeźb w Gdańsku.
Życiorys.
Studiował w Państwowej Szkole Zdobniczej (dyplom w 1937). Mieszkał w Poznaniu przy "Königsplatz 9 W.15a" (obecnie plac Cyryla Ratajskiego). W 1940 został przymusowo przesiedlony do Generalnego Gubernatorstwa. Po wojnie studiował na Akademii Sztuk Pięknych w Warszawie (dyplom w 1950). W 1953 zamieszkał w Sopocie i rozpoczął pracę w gdańskiej uczelni, w której wykładał do 1983 roku.
Prowadził Pracownię Rzeźby na Wydziale Rzeźby, w latach 1954-1960 był prorektorem. W latach 1966-1969 pełnił funkcję dziekana Wydziału Rzeźby. Od roku 1961 do 1981 kierował Katedrą Rzeźby i Rysunku. Konsultant rzeźby przy odbudowie Starego Miasta w Gdańsku w latach 1954-1960.
Zmarł 18 stycznia 2011 w wieku 95 lat. Został pochowany 8 lutego 2011 na cmentarzu komunalnym w Sopocie (kwatera E4-10-16).
Życie prywatne.
Miał córkę i wnuczkę.

</doc>
<doc id="1310603" url="https://pl.wikipedia.org/wiki?curid=1310603" title="Grand Prix Niemiec 1967">
Grand Prix Niemiec 1967

Grand Prix Niemiec 1967 (oryg. Großer Preis von Deutschland) – siódma runda Mistrzostw Świata Formuły 1 w sezonie 1967, która odbyła się 6 sierpnia 1967, po raz 14. na torze Nürburgring.
29. Grand Prix Niemiec, 15. zaliczane do Mistrzostw Świata Formuły 1.
W wyścigu uczestniczyli również zawodnicy startujący w ramach Formuły 2 (na czerwonym tle).

</doc>
<doc id="1310606" url="https://pl.wikipedia.org/wiki?curid=1310606" title="Jaan Talts">
Jaan Talts

Jaan Talts (ur. 19 maja 1944 w Massiaru) – radziecki sztangista, Estończyk, dwukrotny medalista olimpijski i mistrz świata.
Startował w kategorii lekkociężkiej (do 90 kilogramów) i ciężkiej (do 110 kilogramów). W pierwszej w 1968 w Meksyku zdobył srebrny medal olimpijski, cztery lata później zwyciężył w drugiej. Dwukrotnie był mistrzem świata w 1970 i 1972, stawał na podium tej imprezy oraz mistrzostw Europy, wielokrotnie bił rekordy globu.

</doc>
<doc id="1310607" url="https://pl.wikipedia.org/wiki?curid=1310607" title="Grand Prix Niemiec 1968">
Grand Prix Niemiec 1968

Grand Prix Niemiec 1968 (oryg. Großer Preis von Deutschland), Grand Prix Europy 1968 – ósma runda Mistrzostw Świata Formuły 1 w sezonie 1968, która odbyła się 4 sierpnia 1968, po raz 15. na torze Nürburgring.
30. Grand Prix Niemiec, 16. zaliczane do Mistrzostw Świata Formuły 1.

</doc>
<doc id="1310608" url="https://pl.wikipedia.org/wiki?curid=1310608" title="Pismo Kozaków zaporoskich do sułtana Mehmeda IV">
Pismo Kozaków zaporoskich do sułtana Mehmeda IV

List Kozaków zaporoskich do sułtana – domniemana piśmiennicza pamiątka historii Siczy Zaporoskiej, najprawdopodobniej znacznie później napisana mistyfikacja. List miał być podpisany przez atamana koszowego Iwana Sirkę wraz z „całą Siczą Zaporoską” w odpowiedzi na ultimatum sułtana osmańskiego Mehmeda IV.
Datowanie listu jest niepewne; podaje się bardzo wiele dat jego powstania. Biorąc jednak pod uwagę okres życia Iwana Sirki (zmarł w 1680 roku) oraz okres walk Mehmeda z Kozakami, i zakładając, że list nie jest mistyfikacją, najbardziej prawdopodobnymi datami są rok 1675 lub 1680.
Oryginał pisma nie zachował się do naszych czasów, jednak w latach siedemdziesiątych XIX wieku została odnaleziona kopia (lub wspomniana wyżej mistyfikacja) pisma sporządzona w XVIII wieku. Kopię odnalazł etnograf-hobbysta z Jekaterynosławia, który przekazał ją historykowi Dmytrowi Jawornickiemu. Ten z kolei odczytywał pismo dla rozweselenia swoich gości, wśród których był artysta malarz Ilja Riepin. Riepin zainteresował się całą historią i w 1880 roku rozpoczął prace nad przedstawiającym scenę pisania listu obrazem "Kozacy piszą list do sułtana".
List w literaturze i sztuce.
List stał się inspiracją do obrazu "Kozacy piszą list do sułtana" pędzla Ilji Riepina.
Treść listu sparafrazował francuski poeta Guillaume Apollinaire w wierszu "Réponse des Cosaques Zaporogues au Sultan de Constantinople" ("Odpowiedź Kozaków Zaporoskich sułtanowi w Konstantynopolu"), będącego częścią poematu "La Chanson du Mal-aimé" ("Piosenka niekochanego") z tomu "Alkohole".
Wiersz Apollinaire'a zaczyna się od słów:
Z kolei Dmitrij Szostakowicz ów wiersz Apollinaire'a uczynił tekstem 8. części swojej XIV Symfonii, op. 135.
Scena pisania listu przedstawiona jest w filmowym dramacie historycznym "Taras Bulba" na podstawie powieści Nikołaja Gogola produkcji rosyjsko-ukraińskiej z 2009 r. Wykorzystanie jej jest przekłamaniem historycznym, komponującym się z propagandowym (między innymi antypolskim) charakterem filmu. Akcja powieści Gogola toczy się bowiem wiek przed rzekomym czasem powstania pisma (akcja powieści XVI w., narodziny podpisanego pod listem Iwana Sirki – początek XVII w.). W scenie pisania listu jednym z prowodyrów jest tytułowy bohater powieści Taras Bulba, a nie rzekomo pod nim podpisany Iwan Sirko.
W kwietniu 2014 motyw ten wykorzystany został w skeczu, w którym wystąpił Wołodymyr Zełenski wraz z dwoma innymi aktorami. Skecz został odegrany w ramach show „Wieczorny Kwartał”, w którym komicy nawiązali do aneksji Krymu przez Rosję i zaadresowali list do Putina.
Lirycznego przekładu tekstu do muzyki tureckiej i kozackiej dokonał Jarosław Gugała w ramach działalności Zespołu Reprezentacyjnego. 23 marca 2022 na kanale YouTube zespołu opublikowane zostało nagranie, w którym Gugała wykonuje utwór z dedykacją dla ludności ukraińskiej ze szczególnym wyróżnieniem mieszkańców Zaporoża. Nagranie powstało jako reakcja na inwazję Rosji na Ukrainę w marcu 2022.

</doc>
<doc id="1310609" url="https://pl.wikipedia.org/wiki?curid=1310609" title="Klasyfikacja dziedzin i dyscyplin naukowych według OECD">
Klasyfikacja dziedzin i dyscyplin naukowych według OECD

W 2004 Organizacja Współpracy Gospodarczej i Rozwoju (OECD) przyjęła systematykę nauk obejmującą sześć dziedzin nauki oraz jedną dziedzinę sztuki.

</doc>
<doc id="1310611" url="https://pl.wikipedia.org/wiki?curid=1310611" title="MAAE">
MAAE



</doc>
<doc id="1310613" url="https://pl.wikipedia.org/wiki?curid=1310613" title="ZWAK">
ZWAK



</doc>
<doc id="1310614" url="https://pl.wikipedia.org/wiki?curid=1310614" title="Grand Prix Niemiec 1969">
Grand Prix Niemiec 1969

Grand Prix Niemiec 1969 (oryg. Großer Preis von Deutschland) – siódma runda Mistrzostw Świata Formuły 1 w sezonie 1969, która odbyła się 3 sierpnia 1969, po raz 16. na torze Nürburgring.
31. Grand Prix Niemiec, 17. zaliczane do Mistrzostw Świata Formuły 1.
Klasyfikacja.
"W wyścigu uczestniczyli również zawodnicy startujący w ramach Formuły 2 (na czerwonym tle)."

</doc>
<doc id="1310618" url="https://pl.wikipedia.org/wiki?curid=1310618" title="Grand Prix Niemiec 1970">
Grand Prix Niemiec 1970

Grand Prix Niemiec 1970 (oryg. Großer Preis von Deutschland) – ósma runda Mistrzostw Świata Formuły 1 w sezonie 1970, która odbyła się 2 sierpnia 1970, po raz pierwszy na torze Hockenheimring.
32. Grand Prix Niemiec, 18. zaliczane do Mistrzostw Świata Formuły 1.

</doc>
<doc id="1310625" url="https://pl.wikipedia.org/wiki?curid=1310625" title="Grand Prix Niemiec 1971">
Grand Prix Niemiec 1971

Grand Prix Niemiec 1971 (oryg. Großer Preis von Deutschland) – 7. runda Mistrzostw Świata Formuły 1 w sezonie 1971, która odbyła się 1 sierpnia 1971, po raz 17. na torze Nürburgring.
33. Grand Prix Niemiec, 19. zaliczane do Mistrzostw Świata Formuły 1.

</doc>
<doc id="1310629" url="https://pl.wikipedia.org/wiki?curid=1310629" title="Grand Prix Niemiec 1972">
Grand Prix Niemiec 1972

Grand Prix Niemiec 1972 (oryg. Großer Preis von Deutschland) – 8. runda Mistrzostw Świata Formuły 1 w sezonie 1972, która odbyła się 30 lipca 1972, po raz 18. na torze Nürburgring.
34. Grand Prix Niemiec, 20. zaliczane do Mistrzostw Świata Formuły 1.

</doc>
<doc id="1310632" url="https://pl.wikipedia.org/wiki?curid=1310632" title="Funkcja Wanniera">
Funkcja Wanniera

Funkcje Wanniera – zbiór zupełny funkcji ortogonalnych używany jako baza w fizyce ciała stałego. Pierwszy raz zostały zaproponowane przez G. Wanniera.
Funkcje Wanniera dla różnych węzłów sieci w krysztale są do siebie wzajemnie ortogonalne, przez co stanowią wygodną bazę do rozwinięć perturbacyjnych, w szczególności stanowią podstawę modelu ciasnego wiązania.
Definicja.
Funkcje Wanniera można zdefiniować na wiele różnych sposobów, przy czym oryginalna definicja, najczęściej używana w fizyce ciała stałego oparta jest o funkcje Blocha.
Wybierzmy pojedyncze pasmo w idealnym krysztale i oznaczmy funkcję falową dla stanu Blocha
gdzie formula_2 jest funkcją Blocha o periodyczności takiej samej jak sieć krystaliczna. Wtedy funkcje Wanniera definiujemy jako
gdzie:
Ze względu na to, że wartości formula_6 są rozłożone równomiernie w strefie Brillouina oraz formula_5 jest zwykle bardzo dużą liczba suma może zostać przybliżona przez całkę zgodnie z poniższą reguła
gdzie formula_11 oznacza strefę Brillouina o objętości formula_12

</doc>
<doc id="1310633" url="https://pl.wikipedia.org/wiki?curid=1310633" title="Posek">
Posek

Posek (hebr. פוסק, "osoba podejmująca decyzje"; l.mn. Poskim, פוסקים) – w judaizmie osoba podejmująca decyzje w sprawach Halachy w sytuacjach, gdy opinie autorytetów religijnych były rozbieżne, dawały możliwość szerokiej interpretacji lub w sprawach dotyczących współczesnego świata (nowe sytuacje). Często posek określany bywa mianem sędziego. Dokument wydany przez poseka nosi nazwę psak din (orzeczenie) i jest wiążący w danej sprawie.

</doc>
<doc id="1310636" url="https://pl.wikipedia.org/wiki?curid=1310636" title="Zbigniew Schwarzer">
Zbigniew Schwarzer

Zbigniew Schwarzer (ur. 12 stycznia 1928 w Poznaniu, zm. 14 kwietnia 2008 we Wrocławiu) – polski wioślarz. Zawodnik AZS Wrocław.
Dwukrotny olimpijczyk (1952, 1956), brązowy medalista mistrzostw Europy w 1957 w dwójkach ze sternikiem (partnerzy: Henryk Jagodziński, Bertold Mainka), osiemnastokrotny mistrz Polski, następnie trener kadry olimpijskiej, sędzia międzynarodowy, wiceprezes Polskiego Związku Towarzystw Wioślarskich, absolwent i wieloletni pracownik Akademii Wychowania Fizycznego we Wrocławiu. Był działaczem społecznym Polskiego Komitetu Olimpijskiego, przewodniczącym Regionalnej Rady Olimpijskiej, autorem prac z zakresu metodyki sportu oraz historii sportu. Jako koszykarz przyczynił się do awansu AZS Wrocław do I ligi w 1950 roku.

</doc>
<doc id="1310638" url="https://pl.wikipedia.org/wiki?curid=1310638" title="Ronny Weller">
Ronny Weller

Ronny Weller (ur. 22 lipca 1969 w Oelsnitz) – niemiecki sztangista, wielokrotny medalista olimpijski.
Urodził się w NRD i do zjednoczenia Niemiec występował w barwach tego kraju. Startował w kategorii ciężkiej (do 110 kilogramów) i superciężkiej. Łącznie zdobył cztery medale, w tym złoto w 1992 w Barcelonie. W 1993 był mistrzem świata, ponadto trzykrotnie stawał na podium tej imprezy. Wielokrotnie bił rekordy globu. Karierę zakończył po IO 2004.

</doc>
<doc id="1310640" url="https://pl.wikipedia.org/wiki?curid=1310640" title="Katedra Najświętszej Marii Panny w Tokio">
Katedra Najświętszej Marii Panny w Tokio

 – siedziba arcybiskupia Kościoła rzymskokatolickiego w Tokio. Położona w dzielnicy Bunkyō Tokio.
Oryginalny budynek z 1899 roku zbudowany z drewna w stylu gotyckim spalił się podczas II wojny światowej. Dzisiejszy kościół został zaprojektowany w 1955 roku przez Kenzō Tange. Zbudowany w 1964 roku przy współpracy kolońskiego architekta diecezjalnego Wilhelma Schlombsa i finansowemu wsparciu archidiecezji w Kolonii.
Wysoka na blisko 40 m żelbetowa konstrukcja o unikatowej formie i całkowicie pokryta stalą nierdzewną przyciąga wielu turystów.

</doc>
<doc id="1310642" url="https://pl.wikipedia.org/wiki?curid=1310642" title="DOL Ostrowy">
DOL Ostrowy

DOL Ostrowy – drogowy odcinek lotniskowy, znajdujący się we wsi Ostrowy nad Okszą. Stanowi on zapasowe, awaryjne lądowisko w ciągu drogi wojewódzkiej 492.
Położenie.
DOL Ostrowy znajduje się w ciągu drogi wojewódzkiej 492, pomiędzy wsiami Łobodno i Ostrowy nad Okszą w województwie śląskim, w powiecie kłobuckim w gminach Kłobuck i Miedźno. Położony jest 249 m n.p.m. w orientacji 04/22.
Budowa i przeznaczenie.
Lądowisko to jest pasem zapasowym dla lądowiska Częstochowa-Rudniki. Było również lądowiskiem wojskowym, jednak nie pełni już takiej funkcji ze względu na małą aktywność wojska i brak jednostek wojskowych w tym rejonie.
Ma 2200 m długości i 10 m szerokości. Nie posiada oznaczeń świetlnych, więc w praktyce możliwe jest korzystanie z niego przez samoloty tylko w dzień. Na obu końcach znajdują się place do zawracania samolotów, tzw. stojanki.
Pas ten był popularnym miejscem nielegalnych zlotów miłośników motoryzacji. 25 września 2011 roku odbyły się tu pierwsze oficjalne wyścigi zorganizowane przez mł. asp. Radosława Włodarka z Komendy Powiatowej Policji w Kłobucku.

</doc>
<doc id="1310649" url="https://pl.wikipedia.org/wiki?curid=1310649" title="Unilinearny system pokrewieństwa">
Unilinearny system pokrewieństwa

Wstęp.
Unilinearny system pokrewieństwa - jeden z dwóch, obok bilateralnego systemu pokrewieństwa, w którym pochodzenie wyprowadza się z linii żeńskiej lub męskiej, albo też wyjątkowo przemiennie w każdym pokoleniu - przemienny system pokrewieństwa. 
Geneza.
Przedstawiciele szkoły ewolucjonistycznej tacy jak Lewis Morgan, Edward Burnett Tylor, J.J. Bachoffen przyjmowali. że system ten był pierwotny w stosunku do bilateralnego systemu. Według nich z matrylinearnego systemu pochodzenia powstały najpierw instytucje patriarchalne, a ich rozpad przyczynił się do powstania bilateralnego systemu. Podobny pogląd podzielają także Alfred Reginald Radcliffe-Brown, E.E. Evans-Pritchard czy M. Fortes. Według Radcliffe'a-Browna ,niewiele jest, jeśli w ogóle istnieją w ogóle istnieją, społeczeństwa, w których nie występowałoby uznanie pochodzenia unilinearnego"
Natomiast przedstawiciele dyfuzjonizmu oraz Alexander A. Goldenweiser, Robert Harry Lowie i Alfred Louis Kroeber uznali na odwrót pierwotność systemu bilateralnego z którego najpierw wyłonił się patrylinearny system pokrewieństwa, a na koniec z niego matrylinearny.
Występowanie.
System unilinearny został stwierdzony u prawie 2/3 społeczeństw świata. Występuje on - jak stwierdził to D.F. Aberle - bardzo często u społeczeństw o gospodarce kopieniaczej i rolniczej. Społeczeństwa patrylinearne są typowe dla społeczeństw pasterskich, zaś matrylinearne dla społeczeństw kopieniaczych. G. P. Murdock stwierdził wśród 557 badanych społeczeństw występowanie najczęściej pokrewieństwa patrylinearnego przed matrylinernym.

</doc>
<doc id="1310659" url="https://pl.wikipedia.org/wiki?curid=1310659" title="Charles Lyttelton (10. wicehrabia Cobham)">
Charles Lyttelton (10. wicehrabia Cobham)

Charles Lyttelton, 10. wicehrabia Cobham (ur. 8 sierpnia 1909 w Londynie, zm. tamże 20 marca 1977) - brytyjski krykiecista i polityk, w latach 1957-1962 gubernator generalny Nowej Zelandii.
Ukończył Eton College. Był starszym kuzynem znanego muzyka jazzowego Humphreya Lytteltona. W pierwszym okresie życia najważniejszym obszarem jego aktywności była wyczynowa gra w krykieta. W latach 1932-1939 rozegrał ponad 90 tzw. meczów pierwszej klasy (tego rodzaju spotkania są najwyższym szczeblem rozgrywek w tej dyscyplinie), występując w klubie reprezentującym hrabstwo Worcestershire. Po przerwie spowodowanej II wojną światową wciąż grał, choć już w meczach nieco niższej rangi. Nie zrezygnował z występów nawet po 1949, gdy odziedziczył po swym ojcu tytuł wicehrabiego i miejsce w Izbie Lordów. Zaczął się wówczas pojawiać w programach meczów - co było dość niecodzienne - jako lord Cobham.
W 1957 wyjechał do Nowej Zelandii, by objąć formalnie najwyższe w państwie stanowisko gubernatora generalnego. Nawet wówczas pozostał wierny swemu ukochanemu sportowi. W 1961 - mając 51 lat - po raz ostatni wystąpił w oficjalnym meczu krykieta, odbywającym się zresztą w ramach turnieju, którego sam był patronem. Po powrocie do Anglii, w latach 1967-1972 był Lordem Stewardem, a następnie aż do swej śmierci kanclerzem Orderu Podwiązki. Równocześnie od 1963 do 1974 pełnił honorowy urząd Lorda Namiestnika Worcestershire.

</doc>
<doc id="1310663" url="https://pl.wikipedia.org/wiki?curid=1310663" title="Klucznik (Matrix)">
Klucznik (Matrix)

Klucznik ("Keymaker") – bohater serii filmów The Matrix. 
Jest on czującym programem, sprzeciwiającym się Systemowi. Wytwarza on klucze skrótów, używane przez każdy program w Matriksie (np. przez Serafina, Merowinga, Persefonę, Agentów). Posiadacze tych kluczy mogą poruszać się po całym Matriksie i uzyskiwać dostęp do wszystkich jego wejść. W "The Matrix Reloaded" sprowadzony przez Wyrocznię Neo musi odnaleźć Klucznika, aby uzyskać dostęp do tylnych drzwi (backdoor) prowadzących do Architekta (wymienianego także jako Źródło), aby ostatecznie ocalić Syjon.
Klucze.
Klucze są wspomniane już w pierwszej części filmu, kiedy Morfeusz mówi, że agenci strzegą wszystkich drzwi i posiadają wszystkie klucze. Wyjaśniając, w jaki sposób działają klucze, Serafin stwierdza, że kod jest ukryty w zapadkach, gdzie jedna pozycja otwiera zamek, a inna - któreś z drzwi. Są dwa rodzaje kluczy: pierwszy, najbardziej podstawowy używany przez Serafina, otwiera biały korytarz tylnych wejść, drugi, używany przez Persefonę otwiera drzwi tak, aby bezpośrednio prowadziły do siebie nawzajem. Klucz, który otwiera drzwi do Architekta, jest "częścią ścieżki Wybrańca". W grze "Enter The Matrix" klucznik daje jeden z kluczy Niobe. "The Matrix Reloaded" ujawnia, że klucze mogą również służyć jako klucze zapłonu - w sytuacji przedstawionej w filmie jeden z kluczy posłużył do uruchomienia motocykla Ducati 996.

</doc>
<doc id="1310665" url="https://pl.wikipedia.org/wiki?curid=1310665" title="Welcome (film)">
Welcome (film)

Welcome – indyjski komediodramat z 2007 roku wyreżyserowany przez Aneesa Bazmeego, autora "Hulchul", "Miłość musiała nadejść", "Deewangee" i "No Entry". W rolach głównych Akshay Kumar, Nana Patekar, Anil Kapoor, Katrina Kaif i Mallika Sherawat. Inspiracją dla filmu była hollywoodzka komedia „Mickey Blue Eyes” z 1999 roku.
Muzyka.
Lista piosenek:

</doc>
<doc id="1310667" url="https://pl.wikipedia.org/wiki?curid=1310667" title="Bajan (instrument)">
Bajan (instrument)

Bajan – instrument muzyczny; odmiana akordeonu pochodzenia rosyjskiego z trzyrzędowym bądź pięciorzędowym układem klawiatur guzikowych dla obu rąk. 
Nazwę swą zawdzięcza legendarnemu śpiewakowi wędrownemu Bojanowi, wymienionemu w staroruskim poemacie "Słowo o wyprawie Igora," pochodzącym z XII wieku.
Instrument ten został skonstruowany pod koniec XIX wieku (ok. 1890). Posiada chromatyczną skalę dźwiękową, za pomocą guzików otwierane są kanaliki łączące poszczególne stroiki z miechem. Dla lewej ręki guziki basowe, otwierając kilka kanalików, działają na zasadzie akordu w akordeonie.

</doc>
