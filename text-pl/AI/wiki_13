<doc id="1310671" url="https://pl.wikipedia.org/wiki?curid=1310671" title="Carlos Romero">
Carlos Romero

Carlos Romero (7 września 1927, zm. 28 lipca 1999) – piłkarz urugwajski, napastnik.
Jako piłkarz klubu Danubio FC był w kadrze reprezentacji Urugwaju na mistrzostwach świata w 1950 roku. Urugwaj zdobył wówczas mistrzostwo świata, jednak Romero nie zagrał w żadnym z meczów.
Wziął udział tylko w jednym turnieju mistrzostw Ameryki Południowej, Copa América 1953, gdzie wystąpił we wszystkich 6 meczach zdobywając 3 gole. Zagrał z Boliwią (1 gol), Chile, Paragwajem, Brazylią, Ekwadorem (1 gol) i Peru (1 gol). W sumie Urugwaj zajął wtedy 3. miejsce - za Paragwajem i Brazylią.
W reprezentacji Urugwaju od 7 kwietnia 1950 do 1 lipca 1956 rozegrał 11 meczów i zdobył 4 bramki.

</doc>
<doc id="1310676" url="https://pl.wikipedia.org/wiki?curid=1310676" title="Feroz Khan">
Feroz Khan

Feroz Khan (hindi: फ़ेरोज़ ख़ान, urdu: فیروز خان, inaczej Firoz Khan, Feroze Khan, ur. 25 września 1939 w Bengaluru, Indie, zm. 27 kwietnia 2009 tamże) – to sławny bollywoodzki aktor, reżyser, montażysta i producent filmowy. Był ojcem młodego i popularnego aktora Fardeena Khana.
Jego ojciec pochodził z Afganów, matka z Parsów. Zadebiutował w 1960 roku w filmie "Didi". Był muzułmaninem, chociaż jego żona, córka i syn są wyznania hinduistycznego.

</doc>
<doc id="1310678" url="https://pl.wikipedia.org/wiki?curid=1310678" title="Jarosław Pinkas">
Jarosław Pinkas

Jarosław Jan Pinkas (ur. 29 sierpnia 1955 w Gliwicach) – polski lekarz, specjalista w zakresie chirurgii ogólnej, medycyny rodzinnej i zdrowia publicznego, nauczyciel akademicki, profesor nauk medycznych.
W latach 2005–2007 podsekretarz stanu w Ministerstwie Zdrowia, w latach 2015–2017 sekretarz stanu w Ministerstwie Zdrowia, w latach 2017–2018 sekretarz stanu w Kancelarii Premiera. W latach 2018–2020 Główny Inspektor Sanitarny.
Życiorys.
Absolwent Wydziału Lekarskiego Akademii Medycznej w Warszawie. Specjalista w zakresie chirurgii ogólnej (I stopień w 1986 i II stopień w 1991), medycyny społecznej (I stopień w 1987), medycyny rodzinnej (1995) oraz zdrowia publicznego (2004). Stopień doktora nauk medycznych uzyskał w 2002 w Akademii Medycznej w Lublinie. W 2018 uzyskał stopień doktora habilitowanego nauk medycznych w Instytucie „Centrum Zdrowia Matki Polki”. W 2021 otrzymał tytuł naukowy profesora nauk medycznych i nauk o zdrowiu w dyscyplinie nauki medyczne.
Pracę zawodową rozpoczynał jako lekarz chirurg. W kolejnych latach rozwijał swoje zainteresowania związane z rozwojem i organizacją ochrony zdrowia w Polsce, w tym m.in. pracował w Biurze Pełnomocnika Rządu ds. Wprowadzenia Powszechnego Ubezpieczenia Zdrowotnego oraz latach 1996–2001 pełnił funkcję prezesa Kolegium Lekarzy Rodzinnych w Polsce. Przez ponad 20 lat współpracował z prof. Zbigniewem Religą, w tym m.in. w Klinice Kardiochirurgii Centralnego Szpitala Klinicznego MSW oraz w Instytucie Kardiologii w Aninie jako zastępca dyrektora ds. klinicznych i organizacyjnych.
Od 4 listopada 2005 do 28 listopada 2007 sprawował funkcję podsekretarza stanu w Ministerstwie Zdrowia kierowanym przez prof. Zbigniewa Religę. Współautor ustawy o ratownictwie medycznym. Od grudnia 2005 do grudnia 2007 był prezesem Polskiego Czerwonego Krzyża. W latach 2007-2009 dyrektor Narodowego Instytutu Zdrowia Publicznego – Państwowego Zakładu Higieny.
Od 19 listopada 2015 do 1 lutego 2017 sprawował funkcję sekretarza stanu w Ministerstwie Zdrowia. Współautor implementacji dyrektywy tytoniowej do polskiego porządku prawnego. Od 13 kwietnia 2017 do 8 marca 2018 sprawował funkcję sekretarza stanu w Kancelarii Prezesa Rady Ministrów i pełnomocnika Rządu do spraw organizacji struktur administracji publicznej właściwych w zakresie bezpieczeństwa żywności. Od 20 kwietnia 2018 w ramach wolontariatu sprawował funkcję Pełnomocnika Prezesa Rady Ministrów do spraw organizacji struktur administracji publicznej właściwych w zakresie bezpieczeństwa żywności. Od 1 września 2018 do 20 listopada 2020 sprawował funkcję Głównego Inspektora Sanitarnego.
Od 25 czerwca 2018 sprawuje funkcję konsultanta krajowego w dziedzinie zdrowia publicznego.
W 2020 wybrany na członka Komitetu Zdrowia Publicznego Polskiej Akademii Nauk na kadencję 2020–2023.
W 2021 został powołany przez Prezydenta RP Andrzeja Dudę na członka Rady do spraw Ochrony Zdrowia oraz został członkiem Rady Nadzorczej Polskiej Wytwórni Papierów Wartościowych.
Od 2009 związany zawodowo ze Szkołą Zdrowia Publicznego Centrum Medycznym Kształcenia Podyplomowego, gdzie jest kierownikiem Zakładu Medycyny Stylu Życia oraz od 2018 dyrektorem - dziekanem w tej instytucji.
Autor lub współautor blisko 100 publikacji i doniesień zjazdowych. Redaktor monografii "Współczesne wyzwania zdrowia publicznego".
Działalność samorządowa.
W latach 1994–1998 był radnym gminy Wiązowna.
Życie prywatne.
Mieszka w gminie Wiązowna. Jego żona Katarzyna, z którą ma dwoje dzieci, jest lekarzem specjalistą w dziedzinie ginekologii i położnictwa.

</doc>
<doc id="1310685" url="https://pl.wikipedia.org/wiki?curid=1310685" title="Bureau International de l’Edition Mecanique">
Bureau International de l’Edition Mecanique

Bureau International des Societes Gêrant des Droits d'Enregistrement et de Reproduction Mechanique (BIEM) – międzynarodowe stowarzyszenie organizacji zbiorowego zarządzania prawami autorskimi powstałe w Paryżu w roku 1929. Ma siedzibę w Neuilly-sur-Seine we Francji i skupia 55 organizacji z 59 krajów. Koordynuje pracami organizacji reprezentujących autorów, kompozytorów i wykonawców oraz zasadami udzielania licencji dla powielania utworów.
Do BIEM należy Stowarzyszenie Autorów ZAiKS.

</doc>
<doc id="1310686" url="https://pl.wikipedia.org/wiki?curid=1310686" title="Harriet Quimby">
Harriet Quimby

Harriet Quimby (ur. 11 maja 1875, zm. 1 lipca 1912) – pierwsza amerykańska pilotka. Jako pierwsza kobieta na świecie 16 kwietnia 1912 r. przeleciała nad kanałem La Manche. Jej wyczyn nie został szeroko odnotowany w prasie, ponieważ uwaga mediów skupiona była na tragedii statku „RMS Titanic” (15 kwietnia 1912 r.).
Zginęła w wypadku lotniczym pilotowanego przez siebie samolotu.

</doc>
<doc id="1310688" url="https://pl.wikipedia.org/wiki?curid=1310688" title="Buda-Koszelewo">
Buda-Koszelewo



</doc>
<doc id="1310692" url="https://pl.wikipedia.org/wiki?curid=1310692" title="Drita Çomo">
Drita Çomo

Drita Çomo (ur. 19 marca 1958 w Tiranie, zm. 19 lutego 1981 w Tiranie) – albańska poetka.
Życiorys.
Jej rodzice (Maqo Çomo i Liri Belishova) do końca lat 50. XX w. należeli do kierownictwa Albańskiej Partii Pracy. W atmosferze pogarszających się relacji albańsko-radzieckich, w listopadzie 1960 r. oboje zostali oskarżeni o szpiegostwo na rzecz ZSRR i zdradę partii albańskiej. Maqo Çomo został skazany na 30 lat więzienia, zaś Liri Belishova, wraz z dwuletnią wówczas córką została internowana w miejscowości Kuç k. Vlory, a następnie w Progonat. Trzecim i ostatnim miejscem internowania było Cërrik. Tam też Drita ukończyła szkołę średnią, ale z powodu postępującej choroby nowotworowej nie przystąpiła do matury. W wieku 23 lat zmarła w szpitalu w Tiranie. 
Przez ostatnie lata swojego życia prowadziła dziennik, stanowiący zapis wydarzeń związanych z pobytem w miejscu odosobnienia. Pozostawiła po sobie także kilkadziesiąt wierszy, powstałych w latach 1975–1981, które są zapisem cierpienia, bólu i fascynacji młodością. Zbiór jej utworów ukazał się w Tiranie, w dwudziestą rocznicę śmierci.

</doc>
<doc id="1310698" url="https://pl.wikipedia.org/wiki?curid=1310698" title="Rejon budzko-koszelewski">
Rejon budzko-koszelewski



</doc>
<doc id="1310700" url="https://pl.wikipedia.org/wiki?curid=1310700" title="Bhool Bhulaiyaa">
Bhool Bhulaiyaa

Bhool Bhulaiyaa (hindi: भूल भुलैया, urdu: بھول بھلیاں) – indyjski thriller psychologiczny wyreżyserowany w 2007 roku przez Priyadarshana, autora "Hera Pheri", "Hungama", "Hulchul" i "Chup Chup Ke". W rolach głównych Akshay Kumar, Vidya Balan, Amisha Patel i Shiney Ahuja. W drugoplanowych Paresh Rawal i Rajpal Yadav. Film jest remakiem filmu w języku malajalam pt. "Manichitrathazhu". Muzykę do filmu skomponował Pritam Chakraborty. Kręcenie filmu rozpoczęto w Dżajpurze. Tematem filmu jest historia maharadży, który przybywa z żoną do swojego nawiedzonego pałacu. Tajemnica tego miejsca jest wyjaśniana i rozwiązywana w dwojaki sposób. Opętanie przez ducha zwalczają mantry kapłana hinduskiego, a rozdwojenie osobowości leczy psychiatra (Akshay Kumar).
Fabuła.
Siddarth Chaturvedi (Shiney Ahuja) przyjeżdża z USA do swojego rodzinnego pałacu maharadży w Benares. Jego świeżo poślubiona żona Avni (Vidya Balan) zachwyca się przepychem labiryntu pokoi. Bawi ją strach, z jakim rodzina męża traktuje rzekomo nawiedzony przez ducha dom. Fascynuje ją tajemnicza historia z przeszłości, która kładzie się cieniem na ich posiadłość. W poprzednich pokoleniach doszło tu do tragedii. Pan tego pałacu, zakochany w tancerce Mallice na oczach wszystkich ściął nagle głowę jej ukochanemu śpiewakowi Shahidkarowi. Siddhartha jako nowoczesnego mieszkańca Ameryki śmieszy strach, jaki w okolicy wzbudza ich pałac. Ale nawet on zaczyna być niespokojny, gdy w pałacu dochodzi do tajemniczych zdarzeń - ktoś atakuje pannę młodą, ktoś podpala na jego żonie sari. Przekonany, że sprawę ducha można wyjaśnić racjonalnie,wzywa na pomoc swego przyjaciela z Ameryki, indyjskiego psychiatrę Adityę Shivastava (Akshay Kumar). Obydwaj uważają, że za atakami ducha stoi obłęd kogoś z osób zgromadzonych w pałacu.
Muzyka.
Muzykę do filmu skomponował Pritam Chakraborty, autor muzyki do "Jab We Met", "Life in a... Metro", "Woh Lamhe", "Hattrick", "Just Married", "Bas Ek Pal", "Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", czy "Bhagam Bhag". Tytułowa piosenka stała się w Indiach bardzo popularna.

</doc>
<doc id="1310701" url="https://pl.wikipedia.org/wiki?curid=1310701" title="Wyżnia Chochołowska Dolina">
Wyżnia Chochołowska Dolina



</doc>
<doc id="1310703" url="https://pl.wikipedia.org/wiki?curid=1310703" title="9 Dywizja Zmechanizowana">
9 Dywizja Zmechanizowana

9 Drezdeńska Dywizja Zmechanizowana (9 DZ) – związek taktyczny wojsk zmechanizowanych ludowego Wojska Polskiego.
Formowanie i zmiany organizacyjne.
Na podstawie zarządzenia Nr 023/Org. szefa Sztabu Generalnego WP z 7 marca 1962 roku 9 Drezdeńska Dywizja Piechoty została przeformowana w 9 Drezdeńską Dywizję Zmechanizowaną według etatów Nr 5/323-5/337 skadrowanej dywizji zmechanizowanej o stanie osobowym 2237 żołnierzy i 68 pracowników cywilnych.
W czasie pokoju 9 DZ wchodziła w skład Warszawskiego Okręgu Wojskowego, natomiast na czas wojny była przeznaczona do składu 4 Armii. 
W 1988 roku 9 DZ została przeformowana w 9 Bazę Materiałowo-Techniczną. W 1990 roku przystąpiono do odtwarzania 9 Dywizji Zmechanizowanej w ramach budowy tzw. „ściany wschodniej”. Sformowano dowództwo dywizji i 14 pułk zmechanizowany. W 1993 wstrzymano działania organizacyjne, a rok później na bazie odtworzonych jednostek została sformowana 9 Brygada Zmechanizowana.
Żołnierze dywizji.
Dowódcy dywizji:

</doc>
<doc id="1310707" url="https://pl.wikipedia.org/wiki?curid=1310707" title="Kruhłoje">
Kruhłoje



</doc>
<doc id="1310709" url="https://pl.wikipedia.org/wiki?curid=1310709" title="3 Dywizja Zmechanizowana">
3 Dywizja Zmechanizowana



</doc>
<doc id="1310711" url="https://pl.wikipedia.org/wiki?curid=1310711" title="Hannes Arch">
Hannes Arch

Hannes Arch (ur. 22 września 1967 w Leoben, zm. 8 września 2016 w Heiligenblut am Großglockner) – austriacki pilot akrobata. Od 2007 roku uczestniczył w zawodach Red Bull Air Race z numerem startowym 22. Zginął w wypadku prowadzonego przez siebie śmigłowca w Wysokich Taurach.
Rezultaty.
"Legenda"

</doc>
<doc id="1310713" url="https://pl.wikipedia.org/wiki?curid=1310713" title="Aerofłot Open">
Aerofłot Open

Aeroflot Open – otwarty turniej szachowy organizowany od 2002 roku w Moskwie i sponsorowany przez linie lotnicze "Aerofłot". W ramach turnieju rozgrywanych jest kilka grup festiwalowych (w których udział uzależniony jest od posiadanego rankingu Elo). Główna grupa festiwalowa ("Open A") posiada corocznie wyjątkowo silną obsadę i uważana jest za najsilniejszy otwarty turniej na świecie. W 2013 turniej rozegrano systemem pucharowym tempem szachów szybkich.

</doc>
<doc id="1310715" url="https://pl.wikipedia.org/wiki?curid=1310715" title="Akakios Kachiaswilis">
Akakios Kachiaswilis

Akakios Kachiaswilis (gr. Ακακιοσ Κακιασβίλι; właściwie Kachi Kachiaszwili, gruz. კახი აშვილი; ur. 13 lipca 1969 w Cchinwali) – grecki sztangista urodzony w Gruzji. Trzykrotny złoty medalista olimpijski.
Pierwszy złoty medal wywalczył w Barcelonie w 1992, startował wówczas pod flagą Wspólnoty Niepodległych Państw. Wkrótce wyjechał do Grecji i na następnej olimpiadzie wystąpił już w barwach Grecji, zdobywając drugi złoty krążek. W Sydney wygrał po raz trzeci, wyprzedzając m.in. Szymona Kołeckiego. Trzy razy był mistrzem świata (1995, 1998 i 1999). Bił rekordy globu.
Imię.
Jego gruzińskie imię i nazwisko to კახი კახიაშვილი [] (w polskiej transkrypcji "Kachi Kachiaszwili", w angielskiej "Kakhi Kakhiashvili"). Po grecku imię oddaje się jako Κάχι [] ("Kachi", "Kakhi") lub Ακάκιος [] ("Akakios", "Akakios"), zaś nazwisko jako Καχιασβίλι [] ("Kachiaswili", "Kakhiasvili") lub Κακιασβίλης [] ("Kakiaswilis", "Kakiasvilis"), a także Κακιασβίλι i Καχιασβίλης.

</doc>
<doc id="1310716" url="https://pl.wikipedia.org/wiki?curid=1310716" title="Kostiukowicze">
Kostiukowicze



</doc>
<doc id="1310718" url="https://pl.wikipedia.org/wiki?curid=1310718" title="Rejon kostiukowicki">
Rejon kostiukowicki



</doc>
<doc id="1310720" url="https://pl.wikipedia.org/wiki?curid=1310720" title="Dąbrowna">
Dąbrowna



</doc>
<doc id="1310722" url="https://pl.wikipedia.org/wiki?curid=1310722" title="Rejon dąbrowieński">
Rejon dąbrowieński



</doc>
<doc id="1310725" url="https://pl.wikipedia.org/wiki?curid=1310725" title="Gładki Przechód">
Gładki Przechód

Gładki Przechód – znajdująca się na wysokości 1799 m (według dawniejszych pomiarów 1801 m lub 1811 m) przełęcz w głównej grani Tatr Zachodnich. Taką nazwę podają niektóre źródła, Władysław Cywiński nazywa ją Suchą Przełęczą Kondracką. Oddziela ona od siebie Suchy Wierch Kondracki (1895 m) oraz Suche Czuby Kondrackie, konkretnie zaś Małą Suchą Czubę, położoną najdalej na zachód. Pomiędzy Gładkim Przechodem a Małą Czubą znajdują się jeszcze trzy nienazwane turniczki.
Granią tą biegnie granica polsko-słowacka. Po słowackiej (południowej) stronie trawiasty stok spod przełęczy (tzw. Czerwony Upłaz) opada do Doliny Cichej Liptowskiej. Znajduje się w nim jedna z odnóg Wielkiego Żlebu Kondrackiego. Po stronie polskiej (północnej) znajduje się zaś Sucha Dolina Kondracka, odnoga Doliny Kondratowej. Spod Gładkiego Przechodu opada do niej kamienisto-piarżysty Szeroki Żleb.

</doc>
<doc id="1310727" url="https://pl.wikipedia.org/wiki?curid=1310727" title="Pyaar Ke Side Effects">
Pyaar Ke Side Effects

Pyaar Ke Side Effects – bollywoodzka komedia romantyczna z 2006 roku wyreżyserowana przez debiutanta Saketa Chaudhary, scenarzystę filmu Aśoka Wielki. Reżyser jest też autorem scenariusza do filmu. W rolach głównych Rahul Bose i Mallika Sherawat. Inspiracją dla filmu była książka Mike’a Gayle’a "Mr. Commitment". Tematem filmu jest więź między mężczyzną a kobietą, więź, która zdaniem kobiety dojrzała do małżeństwa. W centrum filmu stoi strach mężczyzn przed stałym związkiem, przed małżeństwem i ojcostwem, a także dorastanie do odpowiedzialności za związanie się z kimś na zawsze, za stworzenie rodziny.
Fabuła.
Siddharth (Rahul Bose) to porzucony kiedyś w dzieciństwie przez ojca wieczny chłopiec. Zarabia marnie pracując w Mumbaju jako DJ na dyskotekach. Wraz z kumplem Nanoo (Ranvir Shorey), z którym razem mieszka, zapewnia oprawę muzyczną na weselach. Podczas jednej z takich prac na weselu w Delhi jest świadkiem ucieczki panny młodej. Spotyka ją potem przypadkiem w Mumbaju. Trisha (Mallika Sherawat) wchodzi w jego życie nadając mu swoją miłością sens. Sytuacja zmienia się, gdy po trzech latach cieszenia się sobą, Trisha przerywa mu nagle oglądanie meczu krykieta proponując... małżeństwo...

</doc>
<doc id="1310729" url="https://pl.wikipedia.org/wiki?curid=1310729" title="Juan Alderete">
Juan Alderete

Juan Alderete (ur. 5 września 1963) – amerykański basista zespołu The Mars Volta.
Życiorys.
Od wczesnych lat słuchał jazzu dzięki swojemu ojcu, który był wielkim fanem tej muzyki. Duży wpływ na Aldrete’a miały również zespoły grające rock progresywny, takie jak Yes, Rush oraz King Crimson. Podstaw gry na gitarze basowej zaczął uczyć się w wieku 16 lat; czerpał głównie z gry takich muzyków jak Jaco Pastorius, Geddy Lee, czy Stanley Clarke, lecz również z linii basowych stosowanych w utworach hip-hopowych Dr’a Dre. Podobno jego fascynacja gitarą basową przybrała na sile, ponieważ był to instrument w pewien sposób „niedoceniany”.
W roku 2003 podczas pracy w radio Alderete otrzymał telefon od Omara Rodrígueza-Lópeza z zespołu The Mars Volta, który był wtedy w trasie koncertowej, z zaproszeniem na przesłuchanie do zespołu:
W 2004 z zespołem The Mars Volta nagrał płytę Frances the Mute. Od kiedy dołączył do grupy, już dwukrotnie pojawił się na okładkach magazynu Bass Player Magazine. 1 maja 2007 Alderete ogłosił, że zdiagnozowano u niego rzadką chorobę krwi o nazwie czerwienica prawdziwa. Artysta stwierdził jednak, że czuje się dobrze i jego leki nie powodują żadnych skutków ubocznych, dlatego będzie nadal grał. Po tym, jak odkrył u siebie tę chorobę, Juan został rzecznikiem organizacji zajmującej się m.in. tą chorobą – MPD Foundation.
Wraz z Omarem i Paulem Hinojosem Alderete współtworzy obecnie nowy film, którego wstępny tytuł brzmi The Sentimental Engine Slayer.
Obecnie mieszka w Los Angeles ze swoją żoną, Anne.
Sprzęt.
Sprzęt Juana Alderete'a w roku 2005:
"Gitary basowe"

</doc>
<doc id="1310731" url="https://pl.wikipedia.org/wiki?curid=1310731" title="Sirius Isness">
Sirius Isness

Sirius Isness – hiszpański zespół tworzący muzykę psytrance. W jego skład wchodzi dwóch członków: Davina Elmosnino i Max Peterson.
Sirius Isness współpracowało z takimi wytwórniami, jak Dragonfly Records, Shiva Space Japan, Yellow Sunshine Explosion, Space Tribe Music, 3D Vision czy Spun Records. Muzycy mają do dziś wiele koncertów na całym świecie.

</doc>
<doc id="1310737" url="https://pl.wikipedia.org/wiki?curid=1310737" title="7 Pułk Zmechanizowany">
7 Pułk Zmechanizowany

7 Kołobrzeski Pułk Zmechanizowany (7 pz) – oddział zmechanizowany Sił Zbrojnych PRL.
W 1962 7 Kołobrzeski Pułk Piechoty stacjonujący w garnizonie Lublin przeformowany został w 7 Kołobrzeski Pułk Zmechanizowany i wszedł w skład 3 Pomorskiej Dywizji Zmechanizowanej im. Romualda Traugutta. W 1989 pułk przeformowany został w 7 Ośrodek Materiałowo–Techniczny.

</doc>
<doc id="1310738" url="https://pl.wikipedia.org/wiki?curid=1310738" title="Roman Artymowski">
Roman Artymowski

Roman Artymowski (ur. 11 sierpnia 1919 we Lwowie, zm. 3 lutego 1993 w Łowiczu) – polski malarz, grafik i pedagog; przedstawiciel informelu, zmodernizowanego polskim koloryzmem. Mąż Zofii Artymowskiej.
Życiorys.
Roman Artymowski urodził się 11 sierpnia w 1919 we Lwowie jako syn Włodzimierza i Celestyny z Prydów. W 1939 zdał maturę w nowosądeckim liceum. Następnie w latach 1939–1945 podczas II wojny światowej walczył w oddziałach ZWZ, a potem w Armii Krajowej na terenie województwa krakowskiego i kieleckiego. Od lipca 1944 był zwiadowcą samodzielnego batalionu partyzantów „Skała”. W tym okresie Artymowski interesował się poezją. Jako członek krakowskiej grupy poetyckiej „Inaczej” publikował swe wiersze w wydawanej przez nią jednodniówce. W latach 1942–1944 współpracował z krakowskim teatrem Tadeusza Kantora.
Przystąpił do egzaminów wstępnych na Akademię Sztuk Pięknych w Krakowie i został do niej przyjęty, gdzie studiował w latach 1944–1949, uzyskał dyplom w 1949 roku. Jego nauczycielami byli Eugeniusz Eibisch (malarstwo), Andrzej Jurkiewicz, Konrad Srzednicki (grafika) i Czesław Rzepiński (rysunek). W 1947 r. rozpoczął współpracę z „Przeglądem Artystycznym” jako autor recenzji z wystaw. Wraz z innymi studentami ASP w Krakowie i Warszawie na zaproszenie Międzynarodowego Związku Studentów odwiedził Holandię. Podczas studiów był członkiem, zorganizowanej wokół Andrzeja Wróblewskiego, Grupy Samokształceniowej Związku Akademickiej Młodzieży Polskiej. W dniach 23–25 października 1949 po raz pierwszy wystawił swe prace, miało to miejsce podczas Międzyszkolnego Popisu Państwowych Wyższych Szkół Artystycznych w Poznaniu. Artymowski zakończył studia dyplomem w pracowni prof. E. Eibischa. Zawarł związek małżeński z dziennikarką Zofią Karaś. W latach 1950–1952 pracował na Akademii Sztuk Pięknych w Warszawie jako starszy asystent prof. E. Eibischa na Wydziale Malarstwa. Po reorganizacji „Przeglądu Artystycznego” i objęciu funkcji redaktora naczelnego przez Mieczysława Porębskiego w roku 1952, Artymowski został redaktorem technicznym pisma. Ożenił się powtórnie; jego żoną została Zofia z Bochenków. Na świat przyszedł syn Jan Daniel.
W latach 1952–1959 pracował jako redaktor graficzny czasopisma „Świat”. Następnie w latach 1953–1956 wraz z innymi artystami starszego i młodego pokolenia, Artymowski wziął udział w wykonaniu polichromii odbudowanych kamienic Rynku Starego i Nowego Miasta w Warszawie. Jego dziełem są polichromie kamienic Rynku Starego oraz kamienicy przy ul. Kościelnej 7/9, sgraffito domu przy ul. Nowomiejskiej 4/6/8 i mozaika budynku przy ul. Mostowej. Za wkład w realizację polichromii Rynku Starego Miasta, Artymowski wraz z innymi twórcami otrzymał w 1953 Nagrodę Państwową II Stopnia. W 1955 odbył podróż do Danii. W 1957, po objęciu stanowiska redaktora naczelnego „Przeglądu Artystycznego” przez Aleksandra Wojciechowskiego, Artymowski wszedł w skład Zespołu Redakcyjnego zreformowanego pisma. Współpraca ta trwała aż do rozwiązania „Przeglądu Artystycznego” w r. 1960. Wiosną 1957 Artymowski odbył podróż do Jugosławii, w związku z organizowaną tam wystawą współczesnego malarstwa polskiego. W roku 1958 Roman Artymowski odbył kolejne podróże; odwiedził kraje arabskie oraz Włochy.
Od 1958 przez rok współpracował jako recenzent z czasopismem „Polish Perspective”. 28 lutego 1959 w galerii Krzywe Koło otwarto pierwszą wystawę indywidualną Artymowskiego. Twórca zaprezentował prace, które powstały pod wpływem podróży do Włoch. Obrazy zyskały przychylność krytyków, wśród nich prof. Jana Białostockiego, który docenił w nich „poetycką wymowę wyobraźni”. W czerwcu artysta po raz pierwszy wyjechał do Bagdadu. Jego zadaniem była organizacja wystawy polskiej sztuki współczesnej. W latach 1959–1960 przebywał w Iraku, wykładając grafikę artystyczną i poligrafię w Instytucie Sztuk Pięknych i w Tahreer College w Bagdadzie. Prace jego studentów pokazano na Festiwalu Artystycznym w Bagdadzie. W tym czasie Artymowski zwrócił szczególną uwagę na malarstwo akwarelowe, które potem miało się stać jego ulubionym medium. Między 1960-1969 był kierownikiem artystycznym pisma „The Polish Review”. W roku 1961 odbyła się druga wystawa indywidualna Artymowskiego, tym razem w Galerii Sztuki ZPAP (MDM) w Warszawie, na której pokazał akwarele z lat 1958–1961. W latach 1962–1967 pracuje na stanowisku kierownika Katedry Grafiki Warsztatowej w nowo powstałej Akademii Sztuk Pięknych w Bagdadzie. W roku 1963 jego praca pedagogiczna została uhonorowana medalem Irackiego Związku Nauczycieli. W czasie pobytu w Iraku Artymowski był członkiem Iraqi Artists Association w latach 1962–1967. W 1964 Odbył podróż do Hiszpanii i Francji. W 1968 w Galerii Współczesnej pokazano Miraże – przygotowaną przez Artymowskiego serię preparowanych przezroczy wraz z towarzyszącą im muzyką. Początek współpracy z Państwową Wyższą Szkołą Sztuk Plastycznych w Łodzi przypadł na lata 1969–1971. Prowadził wówczas Pracownię Malarstwa i Rysunku na Wydziale Tkaniny. Mieszkał w Warszawie przy ul. Piwnej 40/42 m. 3a.
1970 Artymowski wrócił do realizacji monumentalnych, wykonując mozaikę w Domu Przedpogrzebowym na Cmentarzu Komunalnym w Warszawie. W 1971 r. Artymowski otrzymał Nagrodę II stopnia Ministra Kultury i Sztuki za szczególne osiągnięcia dydaktyczne. W latach 1971–1974 był rektorem łódzkiej PWSSP. W latach 1972–1975 był docentem i kierownikiem, założonej przez siebie Katedry Grafiki Warsztatowej na Wydziale Grafiki PWSSP w Łodzi. Prowadził też tamtejszą pracownię Technik Litograficznych. Dla studentów tej uczelni przygotował skrypt pt. "Wprowadzenie w zagadnienie technologii malarskiej". W roku 1973 otrzymuje Nagrodę I Stopnia Ministra Kultury i Sztuki za osiągnięcia artystyczne i dydaktyczne. Rozpoczyna remont pałacu gen. Stanisława Klickiego w Łowiczu, który stał się jego domem i pracownią. Otrzymuje Wielki Medal Triennale Rysunku we Wrocławiu w 1974 r. W latach 1975–1976 pracował na Wydziale Malarstwa ASP w Warszawie. Artymowski był kierownikiem Zakładu Technik i Technologii Malarskiej. Prowadził seminarium dyplomowe na Wydziale Sztuk Pięknych Uniwersytetu w Damaszku w roku 1976. Pomiędzy 1976-1979 przebywał w Iraku; był profesorem Studium Podyplomowego Akademii Sztuk Pięknych Uniwersytetu Bagdadzkiego. W 1978 r. organizował Pracownię Grafiki Warsztatowej i prowadził seminarium dla L’Association Culturelle AL Mouhit w Asilah (Maroko).
Po powrocie do Polski w roku 1979, Artymowski prowadził Pracownię Technologii Malarskiej na Wydziale Malarstwa ASP w Warszawie do roku 1982. W 1980 r. odbył podróż do USA. W roku 1982 otrzymał profesurę nadzwyczajną na warszawskiej ASP. W latach 1983–1984 Artymowski sprawował funkcję rektora na ASP w Warszawie. W roku 1984 Artymowski otrzymał II nagroda na I Ogólnopolskim Triennale Akwareli w Lublinie. 1988-1993 otrzymał tytuł profesora zwyczajnego na ASP w Warszawie.
Wraz z żoną Zofią Artymowski założył w 1992 r. fundację „Promocja Polskiej Sztuki Wizualnej” z siedzibą w Łowiczu. 3 lutego 1993 roku Roman Artymowski zmarł w Łowiczu. Pochowany na Wojskowych Powązkach w Warszawie (kwatera A3 tuje-1-22).
Twórczość artystyczna.
Przez swoje długie, bo liczące ok. 50 lat życie twórcze Roman Artymowski poznał i wykorzystał do swojej twórczości wiele technik artystycznych. W malarstwie sztalugowym był to więc olej, enkaustyka i akryl, w malarstwie monumentalnym – mozaika, wiele technik graficznych (drzeworyt, linoryt, akwaforta, akwatinta, litografia i serigrafia). Próbowaniu licznych technik towarzyszyła ciekawość zamiłowanego technologa – jakie zastosowanie ma dana technika, jakie było jej zastosowanie w historii sztuki, jakich używano receptur.
Przede wszystkim jednak był mistrzem akwareli, wykonywanej na cienkim, ryżowym papierze z połączeniem collage’u. Akwarela towarzyszyła Romanowi Artymowskiemu od wczesnych, przedstawiających jeszcze prac tuż po studiach aż do ostatnich lat jego twórczości. Tutaj osiągnął ogromną sprawność i doświadczenie, pozwalające mu na osiąganie bardzo różnorodnych efektów, w zależności od przyjętego w danym okresie stylu.

</doc>
<doc id="1310739" url="https://pl.wikipedia.org/wiki?curid=1310739" title="8 Pułk Zmechanizowany">
8 Pułk Zmechanizowany

8 Bydgoski Pułk Zmechanizowany – oddział zmechanizowany Sił Zbrojnych PRL.
Powstał w 1962 w wyniku przeformowania 8 Pułku Piechoty. Wchodził w skład 3 Pomorskiej Dywizji Zmechanizowanej im. Romualda Traugutta.
Stacjonował w garnizonie Hrubieszów.
W latach 80. XX w. rozformowany. Na jego bazie powstał 8 Ośrodek Materiałowo-Techniczny.
Zadania mobilizacyjne.
W 1972 roku pułk miał zadanie w M+4 zmobilizować według etatu 30/658 131 pułk zmechanizowany 26 Rezerwowej Dywizji Zmechanizowanej. 
W 1984 roku pułk miał zadanie w M+6 zmobilizować według etatu 30/726/0 127 pułk zmechanizowany 31 Rezerwowej Dywizji Zmechanizowanej.

</doc>
<doc id="1310741" url="https://pl.wikipedia.org/wiki?curid=1310741" title="45 Pułk Zmechanizowany">
45 Pułk Zmechanizowany

45 Pułk Zmechanizowany (45 pz) – oddział zmechanizowany Sił Zbrojnych PRL.
Pułk sformowany został w garnizonie Siedlce na bazie 45 pułku piechoty. Wchodził w skład 3 Pomorskiej Dywizji Zmechanizowanej im. Romualda Traugutta. W 1988 jednostka przeformowana została w 45 Ośrodek Materiałowo-Techniczny.

</doc>
<doc id="1310742" url="https://pl.wikipedia.org/wiki?curid=1310742" title="14 Pułk Zmechanizowany">
14 Pułk Zmechanizowany

14 Kołobrzeski Pułk Zmechanizowany im. ppor. Edmunda Łopuskiego (14 pz) – oddział wojsk zmechanizowanych Sił Zbrojnych PRL i okresu transformacji ustrojowej.
Formowanie i zmiany organizacyjne.
W 1962 roku 14 Kołobrzeski Pułk Piechoty stacjonujący w garnizonie Tarnów został przeformowany w 14 Kołobrzeski Pułk Zmechanizowany i włączony w skład 9 Drezdeńskiej Dywizji Zmechanizowanej.
7 marca 1985 roku Minister Obrony Narodowej nadał jednostce imię patrona ppor. Edmunda Łopuskiego.
W 1988 roku pułk został przeformowany w 14 Ośrodek Materiałowo-Techniczny. W 1991 roku w garnizonie Przemyśl został odtworzony 14 Pułk Zmechanizowany. W 1993 roku pułk został przeformowany w 14 Brygadę Pancerną.
Od 1 marca 2001 roku dziedzictwo tradycji pułku przejęła i kultywowała 14 Brygada Obrony Terytorialnej, a od 1 stycznia 2008 roku - 14 Batalion Obrony Terytorialnej w Przemyślu.
Zadania mobilizacyjne.
W 1972 roku pułk miał zadanie w M+4 zmobilizować według etatu 30/658 105 pułk zmechanizowany 26 Rezerwowej Dywizji Zmechanizowanej. 
W 1984 roku pułk miał zadanie w M+6 zmobilizować według etatu 30/726/0 125 pułk zmechanizowany 31 Rezerwowej Dywizji Zmechanizowanej.
Przekształcenia.
14 pułk piechoty → 14 pułk zmechanizowany → 14 Ośrodek Materiałowo - Techniczny → 14 pułk zmechanizowany → 14 Brygada Pancerna → 14 Brygada Obrony Terytorialnej → 14 batalion Obrony Terytorialnej → 14 batalion zmechanizowany

</doc>
<doc id="1310743" url="https://pl.wikipedia.org/wiki?curid=1310743" title="Tosh McKinlay">
Tosh McKinlay

Thomas Valley „Tosh” McKinlay (ur. 3 grudnia 1964 w Glasgow) – szkocki piłkarz grający na pozycji lewego pomocnika lub obrońcy.
Kariera klubowa.
Karierę piłkarską McKinlay rozpoczął w szkółce piłkarskiej Celtic F.C., o nazwie Celtic Boys Club. W 1981 roku został piłkarzem Dundee F.C., a w sezonie 1982/1983 zadebiutował w jego barwach w lidze szkockiej, a już w następnym był podstawowym zawodnikiem zespołu. W Dundee występował przez 6 i pół roku, ale nie osiągnął większych sukcesów. W tym okresie rozegrał 162 ligowe spotkania, w których zdobył 8 goli. 7 grudnia 1988 roku Tosh przeszedł do Heart of Midlothian F.C. W klubie z Edynburga, podobnie jak w Dundee, grał w pierwszym składzie i miał pewne miejsce na lewej flance. Tu z kolei grał do jesieni 1994 i wystąpił we 206 ligowych meczach (strzelił w nich 6 bramek).
2 listopada 1994 roku McKinlay wrócił do Celticu. Kosztował 350 tysięcy funtów, a w drużynie z rodzinnego Glasgow zadebiutował 5 listopada w zremisowanym 2:2 w wyjazdowym spotkaniu z Dundee United. W 1995 roku osiągnął swój pierwszy większy sukces w karierze, którym było zdobycie Pucharu Szkocji. Z kolei w sezonie 1995/1996 wywalczył z Celtikiem wicemistrzostwo Szkocji, a rok później powtórzył ten sukces. Z kolei w sezonie 1997/1998 Celtic nie miał sobie równych w kraju, jednak Tosh zaliczył tylko 5 spotkań ligowych. Miał też mniejszy udział w zdobyciu Pucharu Ligi Szkockiej. Zimą 1998 został wypożyczony do angielskiego Stoke City, grającego w Division One, ale latem wrócił do Celtiku zostając z nim po raz kolejny wicemistrzem Szkocji i docierając do finału krajowego pucharu. Po sezonie odszedł z zespołu, dla którego rozegrał 99 spotkań. Trafił wówczas do Grasshopper Club, ale zagrał tam tylko w 4 meczach ligi szwajcarskiej. Jeszcze w trakcie sezonu wrócił do ojczyzny i po pół roku gry w Kilmarnock F.C. zakończył piłkarską karierę.
Kariera reprezentacyjna.
W reprezentacji Szkocji McKinlay zadebiutował 16 sierpnia 1995 roku w wygranym 1:0 spotkaniu z Grecją. W 1996 roku znalazł się w kadrze Szkotów na Euro 96, na którym zagrał we dwóch meczach Szkotów: z Anglią (0:2) i ze Szwajcarią (1:0). W 1998 roku został powołany przez Craiga Browna do kadry na mundial we Francji i podobnie jak na turnieju w Anglii przed dwoma laty także zagrał we dwóch spotkaniach grupowych: przegranych 1:2 z Brazylią i 0:3 z Marokiem, który był jego ostatnim meczem w drużynie narodowej. Łącznie zagrał w niej 22 razy.

</doc>
<doc id="1310744" url="https://pl.wikipedia.org/wiki?curid=1310744" title="Ingilojcy">
Ingilojcy

Ingilojcy ("Ingiloj") – grupa etniczna zamieszkująca na terenach historycznie należących do południowej Kachetii, zwanych Saingilo, obecnie części Azerbejdżanu, obejmującej trzy rejony: gachski (chrześcijanie) oraz zakatalski i biełokański (muzułmanie).
Ingilojcy posługują się gwarą dialektu kacheckiego. Wyznają zarówno islam, jak i chrześcijaństwo i w zależności od tego deklarują się jako Gruzini lub Azerowie. Ich nazwa ("ingiloj" – nowo nawróceni) wiąże się z faktem, iż przyjęli islam dość niedawno, bo w XVII–XVIII wieku.

</doc>
<doc id="1310745" url="https://pl.wikipedia.org/wiki?curid=1310745" title="30 Pułk Zmechanizowany">
30 Pułk Zmechanizowany

30 Sudecki Pułk Zmechanizowany (30 pz) – oddział zmechanizowany Sił Zbrojnych PRL.
W 1962 30 pułk piechoty stacjonujący w garnizonie Rzeszów przeformowany został w 30 pułk zmechanizowany. Jednostka wchodziła w skład 9 Drezdeńskiej Dywizji Zmechanizowanej. W 1988 pułk przeformowany został w 30 Ośrodek Materiałowo-Techniczny. Potem częściowo odtworzono pułk, by w 1993 zaniechać dalszej organizacji.

</doc>
<doc id="1310746" url="https://pl.wikipedia.org/wiki?curid=1310746" title="Dżilf al-Kabir">
Dżilf al-Kabir

Hadabat al-Dżilf al-Kabir (arab. جلف كبير; "Haḑabat Jilf al-Kabīr", "Wielka Zapora") – płaskowyż o powierzchni ok. 7700 km² w południowo-zachodniej części Egiptu. Wznosi się na wys. 700–1000 m. Bardzo uboga pustynna roślinność. Teren ten jest prawie całkowicie niezamieszkany. Zbudowany jest z wapienia i piaskowca. Płaskowyż jest prawie przecięty na pół przełęczą Akaba.
Odnaleziono tu w 2001 roku wrak bombowca RAFu, a w 1991 roku ciężarówkę z amunicją i inne pojazdy z czasów II wojny światowej (m.in. w Wadi Wassa). Prehistoryczne rysunki naskalne odkryto m.in. w Wadi Sura, Wadi Abd-Malik, Wadi Talh. W Wadi Faragh stoi pomnik księcia Kamela ad-Dina, znajdują się tu słynne jaskinie: jaskinia Mestakawi-Foggini i jaskinia Szawa z malowidłami i wizerunkami wyrytymi w skale. We wschodniej części Hadabat al-Dżilf al-Kabir leży Wadi Hamra z czerwonymi wydmami. W Wadi al-Bacht i Wadi Dajjiq odkryto pozostałości prehistorycznych osad. Znajdują się tu Kratery Claytona odkryte w 1931 roku, koło bliźniaczych gór Piotr i Paweł.
Do sławy płaskowyżu przyczyniła się powieść Michaela Ondaatje "Angielski pacjent".
Podczas II wojny światowej na płaskowyżu działała Pustynna Grupa Dalekiego Zwiadu. Od lat 60. XX w. tradycję badań tych terenów kontynuowały ekspedycje brytyjskie, belgijsko-libijskie, francuskie, amerykańskie i amerykańsko-egipskie. W Wadi Samanijat Adżras znajduje się opuszczone lądowisko. W rejon płaskowyżu organizowane są wycieczki głównie z Luksoru.
We wrześniu 2008 roku porwano grupę 11 zagranicznych turystów (5 Niemców, 5 Włochów, 1 Rumun). Po ok. 10 dniach turyści zostali uwolnieni.
W 2007 roku władze egipskie utworzyły Park Narodowy Dżilf al-Kabir, w skład którego wchodzi płaskowyż oraz przyległe tereny masywu górskiego Dżabal al-Uwajnat i pustyni Wielkie Morze Piasku. Sięga on do granic z Libią i Sudanem. Zajmuje powierzchnię 48 533 km2, czyli około 5% powierzchni kraju i jest największym obszarem chronionym w Egipcie.

</doc>
<doc id="1310747" url="https://pl.wikipedia.org/wiki?curid=1310747" title="Iruvar">
Iruvar

Iruvar ("The Twosome" – "The Duo") – indyjski dramat w języku tamilskim wyreżyserowany w 1997 roku przez nagrodzonego wieloma nagrodami Mani Ratnama, autora "Dil Se", "Yuva","Kannathil Muthamittal", czy "Guru". Muzykę do filmu skomponował sławny A.R. Rahman. Operatorem jest Santosh Sivan. Akcja dramatu rozgrywa się w stanie Tamilnadu. Film opowiada o życiu dwóch rywali politycznych z lat 80. M.G. Ramachandranie i M. Karunanidhi, pokazuje przemianę człowieka, przemianę poety w polityka, przyjaciela we wroga politycznego. Na tle walk o reformy społeczne dla biednych, a z czasem przede wszystkim o głosy wyborców i o władzę przedstawia rodzenie się przyjaźni, miłości, jej zamieranie, jej trwanie.
W rolach głównych Mohanlal i Prakash Raj. W drugoplanowych Tabu, Gouthami, Revathi Menon i Nasser. Film jest debiutem Aishwaryi Rai, do tego czasu modelki i byłej miss piękności. Równolegle film pojawił się w języku telugu pod tytułem "Iddaru".
Fabuła.
Anandan (Mohanlal) marzy o karierze aktora filmowego. Los obdarza go jednocześnie nie tylko sławą gwiazdy filmowej, ale i przyjaźnią poety Tamilchelvama (Prakash Raj). Pełni szczęścia doświadcza w miłości, którą nieoczekiwanie odnajduje w zaaranżowanym wbrew jego woli przez rodzinę małżeństwie z Pushpą (Aishwarya Rai). Po czasie wzrastania ku szczęściu następuje jednak w życiu Anandana czas wchodzenia w ciemność, w ból i zwątpienie. Jego żona umiera, a w chwili zaangażowania się Tamilchelvama w politykę ich przyjaźń też zostaje wystawiona na próbę, poddana pokusie rywalizacji.
Muzyka i piosenki.
Autorem muzyki jest A.R. Rahman, który skomponował też muzykę do takich filmów jak: "Rangeela", "Kisna", "Swades", "Yuva", "Water", "Rebeliant", "Rang De Basanti", "Guru", "Dil Se", "Saathiya", "Lagaan", "Taal", "Zubeidaa", "Earth", "Tehzeeb", "The Legend of Bhagat Singh", "Bombay", "Kannathil Muthamittal".

</doc>
<doc id="1310750" url="https://pl.wikipedia.org/wiki?curid=1310750" title="Eva Gardner">
Eva Gardner

Eva Gardner (ur. 17 lutego 1979) – basistka pochodząca z Los Angeles, współpracowała z takimi zespołami jak The Mars Volta czy Pink. Ukończyła Los Angeles County High School for the Arts, gdzie studiowała w klasie trębacza Bobby’ego Rodrigueza. Uzyskała tytuł magistra (z wyróżnieniem) etnomuzykologii na UCLA. Uczyła w Soundwall Music Camp. 
Była pierwszą basistką zespołu The Mars Volta. W styczniu 2005 grała na basie podczas australijskiej trasy koncertowej Veruca Salt. Gra również w zespole z Los Angeles o nazwie Lyra. We wrześniu 2007 grała u boku Pink na trasie koncertowej w Europie i RPA.
Eva Gardner jest córką basisty zespołu The Creation Kima Gardnera i często wymienia ojca jako swoje główne źródło inspiracji.

</doc>
<doc id="1310754" url="https://pl.wikipedia.org/wiki?curid=1310754" title="Tlstá (Wielka Fatra)">
Tlstá (Wielka Fatra)

Tlstá (1373 m) – jeden z wyższych i najbardziej charakterystycznych szczytów w grupie górskiej Wielkiej Fatry w Karpatach Zachodnich na Słowacji.
Na niektórych mapach nazwą jako Tlstá oznaczany jest wyższy, północno-zachodni i porośnięty wierzchołek o wysokości 1414 m. Na innych mapach nosi on nazwę Lubená (1414 m).
Położenie.
Tlstá wznosi się w południowo-zachodniej, „turczańskiej” części Wielkiej Fatry. Jej masyw stanowi zakończenie potężnego ramienia górskiego, oddzielającego się w kierunku północno-zachodnim od głównego grzbietu tych gór w Smrekowicy ("Smrekovica", 1415 m), tuż na zachód od Kráľovej studni. Masyw Tlstej oddziela Gaderską dolinę od jej odgałęzienia – doliny Konský dol. Wcinają się w niego jeszcze dwa inne odgałęzienia Gaderskiej doliny – Vápenná dolina i Sokolovo.
Tlstá leży w granicach Parku Narodowego Wielka Fatra. Cały rozległy masyw tej góry jest dodatkowo chroniony w rezerwacie przyrody Tlstá, w którym obowiązuje 5. (w pięciostopniowej skali) stopień ochrony.
Charakterystyka.
Cały rozległy masyw Tlstej zbudowany jest z grubych, w przybliżeniu poziomo ułożonych warstw triasowych wapieni i dolomitów. Na skutek tego zbocze góry, zwłaszcza w górnej części, tworzy szereg coraz to wyżej położonych tarasów i skalnych półek, utworzonych na stropach kolejnych warstw skalnych, porozdzielanych stromymi ściankami i uskokami skalnymi, w których widoczne są czoła tych warstw. Występujące w wielu miejscach większe i mniejsze turniczki wypreparowane są w większości w bardziej odpornych wapieniach.
W zboczach Tlstej znajduje się szereg jaskiń. Obok szeroko znanej i często odwiedzanej Jaskini Mažarnej są to m.in. jaskinie: "Biela", "Havranova", "Stlpová", "Textorisová" i "V lome". W masywie Tlstej znajduje się również przepaść "Nezábudka" głęboka na 14 m, należąca do rzadko spotykanej w Wielkiej Fatrze kategorii jaskiń o rozwinięciu pionowym typu "awen".
Nazwę "Tlstá" (słow. "tłusta", "gruba") uzyskała góra dzięki swej szerokiej, rozłożystej sylwetce o płaskiej wierzchowinie (będącej pozostałością dawnej powierzchni zrównania), wyraźnie kontrastującej ze skalistą sylwetką sąsiadującej z nią od południa Ostrej.
Cały masyw Tlstej charakteryzuje się niezmiernie bogatą roślinnością. Oprócz zespołów leśnych i łąkowych znajdziemy tu zwłaszcza doskonale wykształcone zespoły roślinności naskalnej.
Turystyka.
Szczyt Tlstej, z uwagi na jego znaczną atrakcyjność krajoznawczą i korzystne położenie na okraju grupy Wielkiej Fatry, jest często odwiedzany przez turystów. Na szczyt wiodą znakowane szlaki turystyczne.
Na szczyt Tlstej wiodą szlaki z Doliny Gaderskiej, obydwa strome, dość trudne i męczące:
Przejście pętli będącej sumą tych dwóch szlaków, obejmowanych wspólnie tradycyjną, słowacką nazwą "chodník" Janka Bojmíra, stanowi jedną z najatrakcyjniejszych wycieczek w grupie Wielkiej Fatry
Rozległy, płaski i trawiasty szczyt Tlstej jest dobrym punktem widokowym. Widoki rozciągają się również z niektórych miejsc jego trawiastych zboczy będących pozostałościami dawnej hali pasterskiej. Panorama widokowa obejmuje całą Kotlinę Turczańską, Małą Fatrę, Ptacznik i znaczną część Wielkiej Fatry.

</doc>
<doc id="1310756" url="https://pl.wikipedia.org/wiki?curid=1310756" title="Hartree-Fock">
Hartree-Fock



</doc>
<doc id="1310757" url="https://pl.wikipedia.org/wiki?curid=1310757" title="Czarny Ostrów (obwód chmielnicki)">
Czarny Ostrów (obwód chmielnicki)

Czarny Ostrów (ukr. Чорний Острів) – osiedle typu miejskiego w rejonie chmielnickim obwodu chmielnickiego Ukrainy.
Położony jest nad rzeką Boh, 2 km od stacji kolejowej o tej samej nazwie, 20 kilometrów od Chmielnickiego. W 2001 r. liczył 924 mieszkańców.
Miejscowość założono w 1366 roku, prawa miejskie przyznano w 1556 roku. W Zasadkach pobliżu miejscowości, 20 lipca 1657 roku armia polsko-litewska zadała klęskę wojskom siedmiogrodzkim.
Pod rozbiorami siedziba gminy Czarny Ostrów w powiecie proskurowskim guberni podolskiej.
Status osiedla typu miejskiego Czarny Ostrów otrzymał w 1957 roku.
Z Czarnego Ostrowa pochodzi Konstanty Dąbrowski, polski ekonomista i polityk, minister skarbu.

</doc>
<doc id="1310759" url="https://pl.wikipedia.org/wiki?curid=1310759" title="Tilos">
Tilos

Tilos – mała grecka wyspa na Morzu Egejskim. Wyspa należy do archipelagu Dodekanez i jest położona pomiędzy wyspami Kiea i Rodos. Wyspę zamieszkuje 533 mieszkańców (spis ludności z roku 2001). 
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Tilos. 
Historia.
Neolit i epoka brązu. Narzędzia z kamienia oraz ślady rzemiosła garncarstwa pochodzące między 8000 p.n.e. a 7000 p.n.e dowodzą, że już w tym czasie istniało na wyspie osadnictwo. W czasie epoki brązu dominującymi nacjami na wyspie byli: Minojczycy, Mykeńczycy oraz Dorowie.
Czasy bizantyjskie, wypraw krzyżowych i okupacji tureckiej. Po śmierci Teodozjusza I Wielkiego Tilos wraz Rodos weszły w skład Cesarstwa Bizantyjskiego. Pomiędzy IX a XIV wiekiem wyspa należała do morskiej Temy w Samos. W czasie wypraw krzyżowych wyspa była pod kontrolą zakonu Joannitów, którzy odbudowali zamek i zbudowali kolejne kilka w celu ochrony wyspy przed najazdami piratów. W 1470 roku wraz z rozpoczęciem oblężenia Rodos, garnizon wyspy został ewakuowany. Tilios został podbity przez Turków w 1522 po tym jak upadła twierdza Rodos. Okupacja wyspy przez wojska Sulejmana I Wspaniałego rozpoczęła się w 1523. Turcy jednakże mieli problem z atakami chrześcijańskich piratów którzy w ramach rewanżu za zdobycie wyspy atakowali i łupili cele na wyspie.
XX wiek. Wyspa była we władaniu Turcji aż do roku 1912, kiedy wyspę przejęli Włosi. W 1943 roku na wyspie wylądowały siły niemieckie, które zajęły wyspę. W 1948 roku wraz z całym archipelagiem Dodekanez wyspa została zwrócona Grecji. Po tym okresie populacja wyspy znacząco się zmniejszyła. Głównym powodem była emigracja do Ameryki oraz Australii.
Geografia.
Tilos kształtem przypomina literę "S". Długość wyspy wynosi 14,5 km a szerokość około 8 km. Łączna powierzchnia wyspy wynosi 64 km². Krajobraz wyspy jest głównie górzysty. Na wybrzeżu wyspy dominuje głównie krajobraz skalisty połączony z nielicznymi plażami piaszczystymi.
Krajobraz.
Najwyższym szczytem Tilos jest góra Profítis Ilías wznosząca się na 654 m n.p.m. Stolicą wyspy jest Megalo Chorio. Zbudowane w XIX wieku miasto leży w północno-wschodniej części wyspy. Miasto powstało na miejscu starego antycznego miasta. Do dziś można znajdują się ruiny starożytnego Akropolu poświęconemu bogu Apollowi oraz bogini Atenie. Na południowym krańcu wyspy znajduje się miasto Livadhia gdzie znajduje się główny port oraz gospodarcze centrum wyspy. Stara stolica wyspy Mikro Chora opustoszała w 1960 roku, po tym jak większość mieszkańców przeniosło się do portowego miasta. Podobny los spotkał osady Lethrá, Gherá i Panó Méri.
Zamki. Za czasów Joannitów na wyspie powstało kilka zamków, które obecnie są jedną z głównych atrakcji turystyczny. Oto lokalizacja ich:

</doc>
<doc id="1310761" url="https://pl.wikipedia.org/wiki?curid=1310761" title="Lazowie">
Lazowie

Lazowie – południowokaukaska grupa etniczna, zamieszkująca historyczną Lazykę, położoną w nadmorskiej północno-wschodniej Turcji oraz parę wiosek w Adżarii. Posługują się językiem lazyjskim, choć prawie wszyscy znają również turecki bądź gruziński. Blisko spokrewnieni z Megrelami, których wespół z nimi, można nazwać Zanami. Podejrzewa się, że jeszcze 500 lat temu stanowili jedną grupę etniczną. Ulegli już w znacznym stopniu sturczeniu i, z uwagi na gwałtowny zanik języka, w najbliższej przyszłości grozi im całkowita asymilacja. 

</doc>
<doc id="1310764" url="https://pl.wikipedia.org/wiki?curid=1310764" title="39 Pułk Zmechanizowany">
39 Pułk Zmechanizowany

39 pułk zmechanizowany – oddział zmechanizowany Sił Zbrojnych PRL.
Wchodził w skład 8 Drezdeńskiej Dywizji Zmechanizowanej. Stacjonował w garnizonie Trzebiatów.
Na podstawie rozkazu Nr 07/MON Ministra Obrony Narodowej z 4 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek (Dz. Rozk. Tjn. MON Nr 5, poz. 21) na bazie 39 pułku zmechanizowanego powstał 36 Łużycki pułk zmechanizowany. 
W 1990 roku przeformowany na pułk zunifikowany przyjął nazwę 36 pułku zmechanizowanego Legii Akademickiej.
W 1994 przekształcony w 3 Brygadę Pancerną. Następnie zmieniono numer brygady na 36, by w końcu przekształcić ją w jednostkę zmechanizowaną o nazwie 36 Brygada Zmechanizowana im. Legii Akademickiej.
Skład organizacyjny (lata 60. XX w).
Pułk liczył 1636 żołnierzy.
Przekształcenia.
39 pułk piechoty → 39 zmotoryzowany pułk piechoty → 39 pułk zmechanizowany → 36 Łużycki pułk zmechanizowany → 36 pułk zmechanizowany Legii Akademickiej → 3 Brygada Pancerna → 36 Brygada Pancerna → 36 Brygada Zmechanizowana → 3 batalion zmechanizowany Legii Akademickiej

</doc>
<doc id="1310765" url="https://pl.wikipedia.org/wiki?curid=1310765" title="V2491 Cygni">
V2491 Cygni

V2491 Cygni – nowa gwiazda położona w gwiazdozbiorze Łabędzia, gwiazdę odkryli 10 kwietnia 2008 japońscy astronomowie amatorzy Koichi Nishiyama i Fujio Kabashima.

</doc>
<doc id="1310767" url="https://pl.wikipedia.org/wiki?curid=1310767" title="Global Management Challenge">
Global Management Challenge

Global Management Challenge (GMC) to największy na świecie konkurs oparty na symulacji biznesowej.
Konkurs ten znany jest również pod nazwami Euromamanger, Gestion, Global Management, World-wide Management (w zależności od kraju, w którym się odbywa).
Idea konkursu zrodziła się w Portugalii. Po raz pierwszy konkurs GMC odbył się w 1980 roku. Wg stanu na 2008 bierze w nim udział 28 państw.
Celem symulacji jest osiągnięcie jak najwyższej wartości akcji zarządzanego przedsiębiorstwa na wirtualnej giełdzie.
W Polsce organizowany od 2000 roku.
Sukcesy polskich drużyn w finałach światowych GMC:

</doc>
<doc id="1310768" url="https://pl.wikipedia.org/wiki?curid=1310768" title="Santosh Sivan">
Santosh Sivan

Santosh Sivan (ur. 8 lutego 1964 w Thiruvananthapuram, w stanie Kerala, Indie) – indyjski operator i reżyser filmowy. Ma opinię jednego z największych operatorów Indii. Jako reżyser znany z filmów "Terrorystka" (na bazie historii zamachu na Rajiva Gandhiego) i "Aśoka Wielki".

</doc>
<doc id="1310770" url="https://pl.wikipedia.org/wiki?curid=1310770" title="82 Pułk Zmechanizowany">
82 Pułk Zmechanizowany

82 Pułk Zmechanizowany (82 pz) – oddział Wojsk Zmechanizowanych Sił Zbrojnych PRL.
Pułk został sformowany w 1958, w garnizonie Kołobrzeg, w składzie 8 Drezdeńskiej Dywizji Zmechanizowanej. Jednostka została zorganizowana na bazie 3 Brygady Obrony Wybrzeża.
30 września 1967 roku jednostka przyjęła dziedzictwo tradycji 28 pułku piechoty i została przemianowana na 28 pułk zmechanizowany.
Skład organizacyjny w latach 60. XX w..
Pułk liczył 1636 żołnierzy.
Na uzbrojeniu znajdowało się:

</doc>
<doc id="1310772" url="https://pl.wikipedia.org/wiki?curid=1310772" title="Ludwig Siegfried Vitzthum von Eckstädt">
Ludwig Siegfried Vitzthum von Eckstädt

Ludwig Siegfried Vitzthum von Eckstädt (ur. 14 lipca 1716 w Dreźnie, zm. 5 grudnia 1777 tamże) – saski dyplomata i polityk.
Vitzthum studiował w latach 1729-1736 prawo w Lipsku, które ukończył dysertacją obronioną w marcu 1736 roku. W roku 1739 został dworzaninem ("Kammerjunker", a od 1742 "Kammerherrn"). Towarzyszył Stanisławowi Poniatowskiemu w czasie jego misji specjalnej w Paryżu.
Gdy Johann Adolf von Loß w roku 1741 został nowym posłem saskim w Paryżu, Vitzthum został jemu przydzielony jako pomocnik.
W roku 1743 Ludwig Siegfried Vitzthum został posłem, saskim w Turynie, przeniesiony na podobne stanowisko w Petersburgu w 1746. W Rosji musiał przezwyciężać nieufność carycy Elżbiety Piotrowny do Sasów, ponieważ w Rosji źle było widziane podpisanie przez Saksonię w kwietniu 1746 roku traktatu subsydialnego z Francją, mimo że Saksonia związana była sojuszem obronnym z Austrią i Rosją. W Rosji pozostał 14 miesięcy. Odwołany we wrześniu 1747, dostał od carycy na pożegnanie "Order Aleksandra".
Od marca 1749 do września 1751 był posłem saskim w Monachium. Po powrocie do Drezna pracował jako rządowy minister. W latach 1765-1768 poseł przy wiedeńskim dworze.

</doc>
<doc id="1310775" url="https://pl.wikipedia.org/wiki?curid=1310775" title="Szpiczak">
Szpiczak



</doc>
<doc id="1310776" url="https://pl.wikipedia.org/wiki?curid=1310776" title="38 Pułk Zmechanizowany">
38 Pułk Zmechanizowany

38 Pułk Zmechanizowany – oddział zmechanizowany Sił Zbrojnych PRL.
Sformowany jako 38 pułk piechoty 11 Dywizji Piechoty. Od 1946 stacjonował w garnizonie Kożuchów. W wyniku reorganizacji 11 DP w 1946 roku 38 pp został podporządkowany 4 Pomorskiej Dywizji Piechoty w Krośnie Odrzańskim. W 1958 roku w wyniku reorganizacji WP 38 pp przeszedł ponownie w podporządkowanie 11 DZ zmieniając strukturę pułku piechoty na zmechanizowaną. Jednostka zmieniła jednocześnie numer JW z 3564 na 3001.
W wyniku kolejnych zmian w żagańskiej dywizji 38 pułk zmechanizowany po raz drugi wyszedł poza strukturę 11 Dywizji Zmechanizowanej i został podporządkowany 5 Saskiej Dywizji Pancernej im. płk. Waszkiewicza.
Skład organizacyjny (lata 60. XX w).
Pułk liczył 1636 żołnierzy.
Przeformowania.
Na podstawie rozkazu Nr 07/MON Ministra Obrony Narodowej z 4 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek (Dz. Rozk. Tjn. MON Nr 5, poz. 21) 38 pułk zmechanizowany przemianowano na 13 pułk zmechanizowany.
Pod tą nazwą funkcjonował do momentu rozwiązania tj. do 1998 roku w strukturach początkowo 5 saskiej Dywizji Pancernej, a później jej następczyni – 5 Kresowej Dywizji Zmechanizowanej im. króla Bolesława Chrobrego w Gubinie.
Przekształcenia

</doc>
<doc id="1310777" url="https://pl.wikipedia.org/wiki?curid=1310777" title="Dzūkija">
Dzūkija



</doc>
<doc id="1310778" url="https://pl.wikipedia.org/wiki?curid=1310778" title="40 Pułk Zmechanizowany">
40 Pułk Zmechanizowany

40 Pułk Zmechanizowany (40 pz) – oddział zmechanizowany Sił Zbrojnych PRL.
Wchodził w skład 10 Sudeckiej Dywizji Pancernej. Stacjonował w garnizonie Bolesławiec, potem Opole.
Na podstawie rozkazu Nr 025/MON z 30 września 1967 w sprawie przekazania jednostkom wojskowym historycznych nazw i numerów oraz ustanowienia dorocznych świąt jednostek (Dz. Rozk. Tjn. MON Nr 10, poz. 53) 40 Pułk Zmechanizowany przyjął dziedzictwo tradycji, numer i historyczną nazwę 25 Pułku Piechoty. Od tego czasu oficjalna nazwa jednostki brzmiała - 25 Pułk Zmechanizowany. Równocześnie dzień 16 kwietnia ustanowiony został dorocznym świętem jednostki.
Skład organizacyjny (lata 60. XX w.
Pułk liczył 1636 żołnierzy.
Żołnierze pułku.
Dowódcy pułku
Oficerowie

</doc>
<doc id="1310780" url="https://pl.wikipedia.org/wiki?curid=1310780" title="Mielofibroza szpiku">
Mielofibroza szpiku



</doc>
<doc id="1310781" url="https://pl.wikipedia.org/wiki?curid=1310781" title="Johann Adolf von Loß">
Johann Adolf von Loß

Johann Adolf von Loß (ur. 20 czerwca 1690, zm. 25 sierpnia 1759), saski polityk i dyplomata.
Życiorys.
W latach 1711-1718 poseł w Petersburgu. W dokumentach holenderskiego polityka Anthonie Heinsiusa wspomniany jako Johann Adolf von Losz. Piotr Wielki dawał wielokrotnie do zrozumienia Augustowi II, że prócz Loßa mógłby wysłać także swego "polskiego" posła (w końcu pojechał do Rosji Stanisław Chomętowski).
W 1718 roku, do Rosji przyjechał polski kurier p. Lesiowski z żądaniem by car wycofał swe wojska z Rzeczypospolitej. Minister Ernst Christoph von Manteuffel nakazał by Johann Adolf von Loß uczynił wszystko by to osiągnąć. Nie zawsze jednak polskie i saskie interesy wobec Rosji były zbieżne.
W roku 1741 brat Johanna von Loßa, Christian von Loß (1698-1770) zastąpił go na stanowisku posła saskiego w Monachium, podczas gdy Johann Adolf został przeniesiony do Paryża.

</doc>
<doc id="1310782" url="https://pl.wikipedia.org/wiki?curid=1310782" title="Choroba Assmana">
Choroba Assmana



</doc>
<doc id="1310783" url="https://pl.wikipedia.org/wiki?curid=1310783" title="Grand Prix Turcji 2008">
Grand Prix Turcji 2008

Grand Prix Turcji 2008 – piąta runda Mistrzostw Świata Formuły 1 w sezonie 2008.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1310785" url="https://pl.wikipedia.org/wiki?curid=1310785" title="Obwód Sofia">
Obwód Sofia



</doc>
<doc id="1310788" url="https://pl.wikipedia.org/wiki?curid=1310788" title="Na Straży">
Na Straży

Na Straży – wydawnictwo religijne Zrzeszenia Wolnych Badaczy Pisma Świętego. Zostało założone w 1958 roku.
Działalność Wydawnictwa „Na Straży”.
Wydawnictwo zajmuje się wydawaniem książek, broszur, komentarzy do Biblii, słowników oraz czasopism. Nazwa wydawnictwa jest zarazem nazwą dwumiesięcznika wydawanego od października 1958 roku. Pozostałe czasopisma wydawane przez to wydawnictwo to dwumiesięcznik „Wędrówka” (skierowany głównie do młodzieży) oraz dwumiesięcznik „The Herald” (będący tłumaczeniem jego angielskiego czasopisma religijnego drukowanego w Stanach Zjednoczonych przez Pastoralny Instytut Biblijny ("Pastoral Bible Institute"). Wydawnictwo pośredniczyło również w rozprowadzaniu w Polsce czasopisma „Poranek” wydawanego w Stanach Zjednoczonych przez Dawn Bible Students Association.
Do ostatnich publikacji książkowych wydawnictwa „Na Straży” należy m.in. Biblia gdańska w systemie Stronga (wydanie 3-tomowe) gdzie każdemu słowu (zgodnie z wydaniem Brytyjskiego i Zagranicznego Towarzystwa Biblijnego z 1959 r.) został przypisany numer (odsyłacz) do konkordancji wyrazów hebrajskich i aramejskich Stronga oraz do konkordancji wyrazów greckich Stronga.
Czasopismo „Na Straży”.
Czasopismo „Na Straży” miało zastąpić czasopismo „Straż i Zwiastun Obecności Chrystusa”, którego dystrybucję w Polsce przerwał wybuch II wojny światowej. Ponieważ po wojnie władze komunistyczne nie zezwoliły na sprowadzanie czasopisma ze Stanów Zjednoczonych Zarząd międzyzborowy WBPŚ zwrócił się do władz z prośbą o zezwolenie na wydawanie pisma w Polsce pod nazwą „Na Straży”. W kwietniu 1958 roku uzyskano zezwolenie na wydawanie dwumiesięcznika, a w czerwcu powołano zespół redakcyjny. Pierwszy numer ukazał się w październiku 1958 roku. Redaktorem naczelnym został Stanisław Kaleta. Pierwszy numer osiągnął nakład 3000 egzemplarzy. Do numeru ze stycznia 2009 roku dołączono płytę CD zawierającą artykuły opublikowane przez 50 lat historii czasopisma. W roku 2014 ukazywało się ono w nakładzie 1000 egzemplarzy.
Pierwsza siedziba redakcji mieściła się w Krakowie przy ul. Nowosądeckiej 74. Od 1 listopada 2013 roku Wydawnictwo „Na Straży” zostało przeniesione do nowej siedziby przy ul. Nad Serafą 27 w Krakowie.
Inne czasopisma.
W roku 1990 wydawnictwo „Na Straży” zaczęło wydawać pismo „Wędrówka za Panem”, dwumiesięcznik skierowany do młodzieży. W roku 2004 rozpoczęto wydawanie polskiej edycji czasopisma „The Herald” (tłumaczenie angielskiego czasopisma drukowanego w Stanach Zjednoczonych przez Pastoralny Instytut Biblijny). W roku 2008 rozpoczęto dystrybucję pisma „Poranek” wydawanego w Stanach Zjednoczonych przez Dawn Bible Students Association.
Publikacje Wydawnictwa „Straż”.
Fundacja Studiów Biblijnych „Straż” z Białogardu, posługująca się własnym Wydawnictwem „Straż” od 2008 roku jest wydawcą kwartalnika „Straż”, kalendarzy, broszur oraz publikacji książkowych dotyczących zazwyczaj historii ruchu badackiego.

</doc>
<doc id="1310789" url="https://pl.wikipedia.org/wiki?curid=1310789" title="Christian von Loß">
Christian von Loß

Christian, hrabia von Loß (ur. w Weißenfels, zm. 22 sierpnia 1770 w Dreźnie) – saski polityk i dyplomata.
Życiorys.
Christian von Loß pochodził ze starej miśnieńskiej szlachty. Po studiach wyruszył w Grand Tour. Jego kariera w saskiej służbie rozpoczęła się w 1721 gdy został członkiem dworskiej rady "Hof- und Justizienrat". Od 1728 miał na dworze stanowisko tzw. "Kammerherr". Gdy w roku 1741 jego brat Johann Adolph von Loß został przeniesiony ze stanowiska posła saskiego w Monachium do Paryża, Christian zajął jego miejsce. W bawarskiej stolicy wspierał jako reprezentant życzliwej dworowi monachijskiemu Saksonii, kandydaturę elektora bawarskiego Karola o koronę cesarską.
Jeszcze w 1741 von Loß i dwaj inni sascy dyplomaci: Johann Friedrich von Schönberg i Rupert Florian Freiherrn von Wessenberg reprezentowali Saksonię na elekcji cesarskiej we Frankfurcie nad Menem. Za zasługi tam odniesione Loß i Schönberg zostali podniesieni do godności hrabiów ("Graf") Rzeszy, podobnie jak, wspomniany już brat von Loßa Johann. Po wyborze elektora Bawarii Karola Alberta na cesarza, jako Karola VII, Loß pozostał we Frankfurcie, jako reprezentant Saksonii przy nowym dworze cesarskim w tym mieście. 
Kiedy latem 1745 roku zmarł "bawarski cesarz", Loß pośredniczył w rozmowach pokojowych między Wiedniem a Monachium, jeżdżąc między do obu miastami. Po wyborze na cesarza męża władczyni Austrii Marii Teresy, Franciszka Stefana Lotaryńskiego, podążył (1745) z cesarska parą do Wiednia, gdzie do 1749 pozostał jako saski poseł. Po powrocie z Wiednia odszedł z dyplomacji by zostać członkiem rządu, w ramach którego pełnił liczne ministerialne funkcje.

</doc>
<doc id="1310790" url="https://pl.wikipedia.org/wiki?curid=1310790" title="Johann Adolph von Loß">
Johann Adolph von Loß



</doc>
<doc id="1310793" url="https://pl.wikipedia.org/wiki?curid=1310793" title="Friedrich Vitzthum von Eckstädt">
Friedrich Vitzthum von Eckstädt

Friedrich Vitzthum von Eckstädt (czasem pisany Vicedom) (ur. 10 stycznia 1675 w Dreźnie, zm. 13 kwietnia 1726 w Nadarzynie w Polsce) saski dyplomata i urzędnik dworski, faworyt Augusta II Mocnego. Na dworze saskim był m.in. nadwornym koniuszym ("Oberstallmeister"). 
Życiorys.
Od dzieciństwa przyjaźnił się z Augustem i odbywał z nim podróże po Europie.
W 1705 roku, podczas trwania jarmarku w Lipsku w imieniu Augusta II książę Anton Egon von Fürstenberg i hrabia Fryderyk Vitzthum zaproponowali hrabinie Annie Konstancji Hoym zajęcie u jego boku stanowiska "maîtresse en titre".
W latach 1709-1715 był saskim posłem w Petersburgu. Jego misja opłacana była zarówno z dochodów państwa saskiego, jak i z dochodów Augusta II z żup solnych w RP. Jego misję mimo to utrzymano w tajemnicy przed polską kancelarią.
Gdy polski poseł Marcjan Dominik Wołłowicz udał się do cara w 1710 roku. Miał się wówczas starać o to by Rosjanie przekazali Inflanty Polsce. Vitzthum, na tajne polecenie Augusta II, doradził carowi nie zastosowywać się do tej prośby, August II Mocny miał bowiem nadzieje uzyskać Inflanty dla Saksonii.
Minister gabinetu od roku 1721. Zginął w Nadarzynie pod Warszawą w pojedynku, z ręki hr. St. Gilles'a.
W 1721 został kawalerem Orderu Orła Białego, odznaczony rosyjskim Orderem św. Andrzeja Apostoła Pierwszego Powołania (1710).

</doc>
<doc id="1310795" url="https://pl.wikipedia.org/wiki?curid=1310795" title="Anton Egon von Fürstenberg">
Anton Egon von Fürstenberg

Anton Egon von Fürstenberg (ur. 23 kwietnia 1656 w Monachium, zm. 10 października 1716 w Wermsdorf) – książę, saski polityk i dworzanin, z pochodzenia Bawarczyk.
Pochodził z południowoniemieckiej rodziny arystokratycznej, której wielu przedstawicieli robiło karierę biskupią. W latach 1671–1674 odbywał "grand tour", w czasie którego jego wuj biskup, a w przyszłości kardynał, Wilhelm Egon von Fürstenberg przedstawił go królowi Francji Ludwikowi XIV.
Po osiągnięciu pełnoletniości przebywał na dworze wiedeńskim, z którego został przejściowo wygnany w 1691.
Od 1697, dzięki wstawiennictwu saskiego kanclerza, znalazł się na dworze drezdeńskim. Szybko został faworytem króla Augusta II (elektora saskiego Fryderyka Augusta I).
W latach 1697–1716 był namiestnikiem królewskim w Saksonii (gdy August II Mocny przebywał w Polsce). Intrygi, które prowadzili August Ferdinand von Pflugk, Fürstenberg i Jakub Henryk Flemming, spowodowały niełaskę kanclerza Beichlingena, którego wraz z braćmi i bliskimi przyjaciółmi aresztowano w kwietniu 1703 roku. Szefem kancelarii po Beichlingu został "Oberhofmarschall" August Ferdinand von Pflugk, choć bez tytułu kanclerskiego. Do 1706, kiedy to powołany został Tajny Gabinet, na którego czele stanął Jakub Henryk Flemming, Pflugk rozdawał karty w saskiej polityce zagranicznej, blisko współpracując z Fürstenbergiem.
W 1705, podczas jarmarku w Lipsku, Anton Egon von Fürstenberg i Friedrich Vitzthum von Eckstädt zaproponowali w imieniu Augusta II hrabinie Annie Konstancji Hoym zajęcie u jego boku stanowiska "maîtresse en titre".
Był odznaczony Orderem Orła Białego.

</doc>
<doc id="1310797" url="https://pl.wikipedia.org/wiki?curid=1310797" title="Joseph Anton Gabaleon Wackerbarth-Salmour">
Joseph Anton Gabaleon Wackerbarth-Salmour

Joseph Anton Gabaleon Wackerbarth-Salmour (ur. w 1685 Turynie, zm. 2 czerwca 1761 w Nymphenburgu, niedaleko Monachium) – saski minister-reformator w duchu oświecenia i dyplomata.
W roku 1704 przeszedł na służbę Księcia Sabaudii. W roku 1707 jego matka wyszła ponownie za mąż. Ojczym Josepha Antona, hrabia August Christoph von Wackerbarth był saskim posłem w Wiedniu i poparł start swego nowego syna w armii saskiej.
Bitwa pod Malplaquet (1709), w której został ranny (był kapitanem w wojsku ks. Eugeniusza) zakończyła jego karierę wojskową, przeszedł więc na służbę dworską.
Między 1713 a 1719 rokiem podróżował w nieoficjalnych misjach dyplomatycznych do Londynu, Monachium i Wiednia. W 1723 został oficjalnym posłem Saksonii w Monachium (do 1726). W 1727 przybył we własnych sprawach do Wiednia, gdzie został następnie posłem i był nim, aż jego przełożony - minister Jacob Heinrich von Flemming nagle zmarł w maju 1728 roku.
Od lipca 1730 do lata 1731 był posłem w Rzymie.
Jako wysłannik do Polski (1733/1734) czuwał nad elekcją Augusta III. W następnych latach był ministrem saskim. Po wojnie siedmioletniej (1756-1763) odbudowywał i reformował Saksonię po zniszczeniach wojennych.
W 1733 roku odznaczony Orderem Orła Białego, kawaler sabaudzkiego Orderu Świętych Maurycego i Łazarza oraz neapolitańskiego Orderu św. Januarego.

</doc>
<doc id="1310798" url="https://pl.wikipedia.org/wiki?curid=1310798" title="August Christoph von Wackerbarth">
August Christoph von Wackerbarth

August Christoph, hrabia von Wackerbarth (ur. 22 marca 1662 w Kogel, zm. 14 sierpnia 1734 w Dreźnie) był saskim dyplomatą i wojskowym.
Życiorys.
W armii saskiej osiągnął stopień feldmarszałka (oficjalnie: "królewsko-polskiego i elektorsko-saskiego feldmarszałka"). Na czele cesarskich żołnierzy bronił twierdzy Haguenau w 1706, lecz ostatecznie zmuszony był poddać ją Francuzom.
W roku 1707 ożenił się w Wiedniu, gdzie sprawował funkcje ambasadora z matką przyszłego znanego saskiego dyplomaty Joseph Anton Gabaleon Wackerbarth-Salmour, któremu, jako ojczym ułatwił start w dyplomacji saskiej.
W latach 1708-1709 walczył we Flandrii, następnie wrócił na placówkę wiedeńską. W latach 1713-1714 Krzysztof Antoni Szembek posłował do Wiednia. Miał także starać się o rękę arcyksiężniczki dla królewicza Fryderyka Augusta (przyszły August III Sas), spytać o sumy neapolitańskie (ponieważ Karol VI Habsburg przejął Królestwo Neapolu) i interweniować w sprawie polskich klasztorów na Śląsku. August Christoph von Wackerbarth pomagał mu załatwić te sprawy, jednak nie odnieśli wielkiego sukcesu, ponieważ cesarz Karol VI Habsburg nie mógł wybaczyć Augustowi II Mocnemu sojusz z Francją (1713). Dlatego jedynym sukcesem Szembeka była interwencja posła austriackiego w Imperium Osmańskim w sprawach polskich. Sprawy mariażu arcyksiężniczki i królewicza Fryderyka Augusta prowadził poważniejszy agent Augusta II jezuita, ojciec Salerno i potrzeba było jeszcze kilku lat by sprawa w pełni dojrzała. Von Wackerbarth wykorzystał małe doświadczenie dyplomatyczne Szembeka i narzucał swój sposób działania.
W roku 1715 August Christoph von Wackerbarth oblegał na czele saskiego korpusu szwedzką twierdzę Stralsund. W 1717 został kawalerem Orderu Orła Białego. W 1718 został mianowany gubernatorem Drezna.
W 1731 przejął kierownictwo departamentu SZ Tajnego Gabinetu. Nadał mu kurs pro-austriacki i antyfrancuski. Gdy królem i elektorem został August III Sas (1733), całość polityki zagranicznej przejął jego faworyt Aleksander Józef Sułkowski.

</doc>
<doc id="1310799" url="https://pl.wikipedia.org/wiki?curid=1310799" title="Christoph August von Wackerbarth">
Christoph August von Wackerbarth



</doc>
<doc id="1310800" url="https://pl.wikipedia.org/wiki?curid=1310800" title="It Ain’t Me Babe">
It Ain’t Me Babe

It Ain’t Me Babe – piosenka skomponowana przez Boba Dylana, nagrana przez niego w czerwcu 1964 r. i wydana na czwartym studyjnym albumie "Another Side of Bob Dylan" w sierpniu 1964 r. Także jako It Ain’t Me, Babe.
Historia i charakter utworu.
„It Ain’t Me Babe” należy do serii utworów będących pokłosiem rozstania Dylana z Suze Rotolo. Chociaż w piosence tej wyczuwa się gorycz z tego powodu, to jednak Dylan potrafił zawrzeć w niej trochę humoru, nawet jeśli ma on zabarwienie ironiczne. W każdym razie nie poszedł w stronę nieprzyjemnego i mało eleganckiego utworu „Ballad in Plain D”.
Piosenka jest przekorna, bowiem przez całą tę kompozycję, Dylan usiłuje przekonać obiekt swoich uczuć o tym, że jest kompletnie bezwartościowym człowiekiem; robi to jednak w tym celu, aby uczynić siebie bardziej pożądanym.
Równocześnie piosenka ta służy mu do wyrażenia swoich własnych opinii na temat związku miłosnego. Odrzuca uromantycznioną ideologię „prawdziwej miłości”, ale posuwa się jeszcze dalej i odrzuca uwarunkowania i własne projekcje publiczności. Śpiewa wymagającej kochance, że jeśli szuka ochrony, opieki, lojalności, grzeczności, rycerskości i innych rzeczy, którymi społeczeństwo obarczyło mężczyznę-kochanka, to lepiej niech ona „odejdzie w wybraną przez siebie prędkością”. Jest to gorycz i cynizm, ale w takim stanie był wówczas artysta i nawet ostrzega byłą kochankę przez próbami pojednania, bo na pewno on nie sprosta sztucznym kulturalnym standardom i ją poniży.
Według samego Dylana piosenka ta została napisana we Włoszech, gdy udał się tam, aby odszukać Suze Rotolo. Przybył do Rzymu 5 stycznia 1973 r. i wystąpił razem z Odettą. Nie znalazł już Suze, bo ona właśnie powróciła do Nowego Jorku. Dylan wystąpił więc w klubie folkowym i w stanie rozterki napisał trzy swoje znakomite utwory: „Girl from the North Country”, „Boots of Spanish Leather” i „It Ain’t Me Babe”. 12 stycznia powrócił do Londynu, gdzie miał różne zobowiązania.
Głównym źródłem tej kompozycji są dwa utwory: „Drop Down Mama” bluesmana Sleepy’ego Johna Estesa i tradycyjna folkowa ballada brytyjska „Go 'Way from My Window”, którą Dylan nagrał w maju 1960 r. w domu Karen Wallace w Saint Paul w stanie Minnesota. „Drop Down Mama” zawiera wers „Go 'way from my window/quit scratchin' on my screen”.
Pierwsze prezentacje utworu przez Dylana w latach 1964 i na początku 1965 (często w duecie z Joan Baez) były wykonywane w bardzo powolnym, nawet marszopodobnym rytmie. Od końca 1965 r., kiedy to zelektryfikował się i akompaniowała mu grupa The Hawks (zobacz The Band), piosenka nabrała tempa i energii. Szczyt nastąpił na koncertach w ramach Rolling Thunder Revue zarówno w roku 1975 jaki 1976 r. Po roku 1980 Dylan powrócił do spokojniejszych, czasem nawet sentymentalnych interpretacji utworu.
Do dziś piosenka ta pozostaje jednym z najpopularniejszych utworów Dylana.

</doc>
<doc id="1310802" url="https://pl.wikipedia.org/wiki?curid=1310802" title="W.K.C. Guthrie">
W.K.C. Guthrie

William Keith Chambers Guthrie (ur. 1 sierpnia 1906 w Londynie, zm. 17 maja 1981) – szkocki historyk filozofii i badacz kultury starożytnej. Znany przede wszystkim dzięki 6-tomowemu dziełu "History of Greek Philosophy".
Życiorys.
Tak jego ojciec Charles Jameson Guthrie, jak i matka pochodzili ze Szkocji. Rodzina Guthriego odznaczała się żarliwą protestancką religijnością. Studiował w Dulwich College, a od 1925 dzięki stypendium w Trinity College na Uniwersytecie Cambridge. Był wyróżniającym się studentem, zdobył wiele nagród za osiągnięcia naukowe.
W 1929 uczestniczył w ekspedycji badawczej do Anatolii i po raz pierwszy zwiedził Grecję. Także w kolejnych latach uczestniczył w badaniach W.M. Calder nad anatolijską epigrafiką, zostając jej asystentem – rezultaty badań zostały opublikowane przede wszystkim w "Monumenta Asiae Minoris Antiqua IV" (1933). W 1930 został członkiem ("bye-fellow") college'u Peterhouse, a w 1932 uzyskała "felllowship" tego college'u.
W 1935 wydał swoją pierwszą książkę, "Orpheus and Greek Religion", traktującą o orfizmie. Powstała ona na fali zainteresowania orfizmem po wydaniu przez Otto Kerna dzieła "Orphicorum fragmenta" (1922), która na tle tego entuzjazmu odznaczała się wyważeniem oceny znaczenia orfików dla kultury greckiej. Kolejnym jego dziełem było wydanie i przekład dzieła Arystotelesa "O niebie" (w serii Loeb) – stawiał przy tym wbrew Wernerowi Jaegerowi tezę, że Arystoteles do końca życia podzielał Platońskie przekonanie o boskości ciał niebieskich.
W związku z pełnionymi w uniwersytecie funkcjami administracyjnymi doprowadził do tego, że nie odbył się planowany w Cambridge masowy wiec zwolenników Oswalda Mosleya. W czasie drugiej wojny światowej pracował w wywiadzie – w Londynie, St Albans, a od 1943 w Stambule, gdzie przydatna była jego znajomość języka tureckiego. W 1946 powrócił do wykładów, pełniąc różnorodne funkcje akademickie.
W latach 1950 wydał "The Greek Philosophers from Thales to Aristotle", dzieło o charakterze podręcznikowym, i "The Greeks and their Gods", pracę koncentrującą się zwłaszcza na relacji między śmiertelnikami a nieśmiertelnymi bogami w religii greckiej.
Nad swoim "magnum opus", "A History of Greek Philosophy", pracował przede wszystkim na emeryturze. Dzieło to zostało zaproponowane przez syndyków Cambrige University Press z racji braku w języku angielskim odpowiednio rozległego podręcznika obejmującego całość historii filozofii starożytnej, gdyż przetłumaczone na angielski dzieło Theodora Gomperza "Griechische Denker. Geschichte der antiken Philosophie" było już przestarzałe. Guthrie pisał swój podręcznik do śmierci, zdołał doprowadzić go jednak jedynie do Arystotelesa. "A History of Greek Philosophy" cechuje się znacznymi walorami dydaktycznymi, prezentuje możliwie liczne stanowiska uczonych na poszczególne zagadnienia, starając się przy tym wyrażać poglądy wyważone i pośrednie, przy całej swojej rozległości napisana jest przystępnie, i jako taka do dziś pozostaje jednym z podstawowych podręczników historii filozofii starożytnej.

</doc>
<doc id="1310803" url="https://pl.wikipedia.org/wiki?curid=1310803" title="William Keith Chambers Guthrie">
William Keith Chambers Guthrie



</doc>
<doc id="1310807" url="https://pl.wikipedia.org/wiki?curid=1310807" title="Maria Teresa od Jezusa">
Maria Teresa od Jezusa

Błogosławiona Maria Teresa od Jezusa SSND ("Karolina Gerhardinger") (ur. 20 czerwca 1797 w Stadtamhof (obecnie dzielnica Ratyzbony), zm. 9 maja 1879 w Monachium) – założycielka Zgromadzenia Sióstr Szkolnych de Notre Dame (SSND), błogosławiona Kościoła katolickiego.
Po ukończeniu szkoły zakonnej Kanoniczek Notre Dame podjęła pracę jako nauczycielka w szkole dla dziewcząt w Stadtamhof, gdzie uczyła w latach 1812–1833. 24 października 1833 rozpoczęła życie zakonne zakładając Zgromadzenie Sióstr Szkolnych de Notre Dame. Śluby zakonne złożyła 16 listopada 1835 przyjmując imiona Maria Teresa od Jezusa, a 1847 roku podjęła działalność na terenie Ameryki Północnej.
Beatyfikowana przez papieża Jana Pawła II w Rzymie 17 listopada 1985 roku.

</doc>
<doc id="1310808" url="https://pl.wikipedia.org/wiki?curid=1310808" title="Karolina Gerhardinger">
Karolina Gerhardinger



</doc>
<doc id="1310809" url="https://pl.wikipedia.org/wiki?curid=1310809" title="Bielawka (województwo kujawsko-pomorskie)">
Bielawka (województwo kujawsko-pomorskie)

Bielawka – osada leśna w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310810" url="https://pl.wikipedia.org/wiki?curid=1310810" title="Zgromadzenia Ubogich Sióstr Szkolnych Matki Boskiej">
Zgromadzenia Ubogich Sióstr Szkolnych Matki Boskiej



</doc>
<doc id="1310811" url="https://pl.wikipedia.org/wiki?curid=1310811" title="Biskupiec (ujednoznacznienie)">
Biskupiec (ujednoznacznienie)



</doc>
<doc id="1310812" url="https://pl.wikipedia.org/wiki?curid=1310812" title="Biskupiec (województwo kujawsko-pomorskie)">
Biskupiec (województwo kujawsko-pomorskie)

Biskupiec – osada w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310813" url="https://pl.wikipedia.org/wiki?curid=1310813" title="Długi Bród">
Długi Bród



</doc>
<doc id="1310814" url="https://pl.wikipedia.org/wiki?curid=1310814" title="Długi Bród (województwo kujawsko-pomorskie)">
Długi Bród (województwo kujawsko-pomorskie)

Długi Bród – osada leśna w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.
Zobacz też: Długi Bród

</doc>
<doc id="1310817" url="https://pl.wikipedia.org/wiki?curid=1310817" title="Głęboczek (powiat żniński)">
Głęboczek (powiat żniński)

Głęboczek – osada leśna w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.
Zobacz też: Głęboczek

</doc>
<doc id="1310818" url="https://pl.wikipedia.org/wiki?curid=1310818" title="Jeziora (gajówka w województwie kujawsko-pomorskim)">
Jeziora (gajówka w województwie kujawsko-pomorskim)

Jeziora – osada leśna (gajówka) w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310819" url="https://pl.wikipedia.org/wiki?curid=1310819" title="Jeziora (leśniczówka w województwie kujawsko-pomorskim)">
Jeziora (leśniczówka w województwie kujawsko-pomorskim)

Jeziora – osada leśna (leśniczówka) w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310820" url="https://pl.wikipedia.org/wiki?curid=1310820" title="Marcin Oprządek">
Marcin Oprządek

Marcin Oprządek OFM (ur. 4 kwietnia 1884 w Kościelcu, zm. 18 maja 1942 w Hartheim) – polski franciszkanin (brat zakonny), błogosławiony Kościoła katolickiego.
Życiorys.
Marcin Oprządek był franciszkaninem z klasztoru we Włocławku. Po wybuchu II wojny światowej został aresztowany przez gestapo 26 sierpnia 1940 i wywieziony do Szczeglina (k. Poznania), a po trzymiesięcznym pobycie w niemieckim obozie przejściowym Sachsenhausen przewieziony został do obozu koncentracyjnego Dachau. Zginął zagazowany w Hartheim k. Linzu.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1310821" url="https://pl.wikipedia.org/wiki?curid=1310821" title="Kępniak (województwo kujawsko-pomorskie)">
Kępniak (województwo kujawsko-pomorskie)

Kępniak – osada w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310822" url="https://pl.wikipedia.org/wiki?curid=1310822" title="Lubczynek">
Lubczynek

Lubczynek – kolonia w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310823" url="https://pl.wikipedia.org/wiki?curid=1310823" title="Mięcierzyn (osada leśna w województwie kujawsko-pomorskim)">
Mięcierzyn (osada leśna w województwie kujawsko-pomorskim)

Mięcierzyn – osada leśna w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310824" url="https://pl.wikipedia.org/wiki?curid=1310824" title="Rudunek">
Rudunek

Rudunek – osada w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1310826" url="https://pl.wikipedia.org/wiki?curid=1310826" title="Kazimiera Wołowska">
Kazimiera Wołowska



</doc>
<doc id="1310827" url="https://pl.wikipedia.org/wiki?curid=1310827" title="Wiktorowo (gmina Rogowo)">
Wiktorowo (gmina Rogowo)

Wiktorowo – osada w województwie kujawsko-pomorskim, w powiecie żnińskim, w gminie Rogowo.
W latach 1975–1998 miejscowość administracyjnie należała do województwa bydgoskiego.
Na terenie wsi zlokalizowany jest nieczynny cmentarz ewangelicki.
Zobacz też: Wiktorowo

</doc>
<doc id="1310828" url="https://pl.wikipedia.org/wiki?curid=1310828" title="Maria Marta od Jezusa">
Maria Marta od Jezusa



</doc>
<doc id="1310830" url="https://pl.wikipedia.org/wiki?curid=1310830" title="Śmiłowicze">
Śmiłowicze

Śmiłowicze (biał. Смілавічы, "Smiławiczy") – osiedle typu miejskiego na Białorusi, w obwodzie mińskim, w rejonie czerwieńskim nad Wołmą, dopływem Świsłoczy, położone 27 km na południowy wschód od Mińska; 4,6 tys. mieszkańców (2010).
Historia.
W latach sześćdziesiątych XVII wieku Marcjan Aleksander Ogiński wzniósł tu zamek obronny i cerkiew pw. Wniebowzięcia Pańskiego. W roku 1757 dobra śmiłowickie zostały sprzedane przez hetmana wielkiego litewskiego Michała Kazimierza Ogińskiego sędziemu Stanisławowi Moniuszce. Jego wnuk za młodu lubił ponoć wsłuchiwać się w melodię kuranta wygrywaną przez stojący w sieni zamkowej zegar.
Urodzeni.
W miejscowości urodził się Jan Józef Baranowski, polski wynalazca w tym m.in. semafora, kasownika do biletów i gazomierza, oraz Chaim Soutine, malarz francuski.

</doc>
<doc id="1310834" url="https://pl.wikipedia.org/wiki?curid=1310834" title="David Belenguer">
David Belenguer

David Belenguer (ur. 17 października 1972 w Vilassar de Mar, w Katalonii) – hiszpański piłkarz, środkowy obrońca. W 2011 roku zakończył karierę. Grał m.in. w Betisie, Getafe CF i Albacete Balompié.

</doc>
<doc id="1310836" url="https://pl.wikipedia.org/wiki?curid=1310836" title="Cierachouka">
Cierachouka

Cierachouka (błr. Церахоўка; ros. Тереховка, "Tieriechowka"; pol. hist. "Terechówka") - osiedle typu miejskiego na Białorusi w obwodzie homelskim w rejonie dobruskim, 1,8 tys. mieszkańców (2010), położone 36 km od Homla.
Znajduje się tu stacja kolejowa Cierachouka, położona na linii Bachmacz - Homel.
Historia.
Wieś królewska położona była w końcu XVIII wieku w starostwie niegrodowym homelskim w powiecie rzeczyckim województwa mińskiego.

</doc>
<doc id="1310838" url="https://pl.wikipedia.org/wiki?curid=1310838" title="Grzegorz Bolesław Frąckowiak">
Grzegorz Bolesław Frąckowiak



</doc>
<doc id="1310840" url="https://pl.wikipedia.org/wiki?curid=1310840" title="Kerem Ben Zimra">
Kerem Ben Zimra

Kerem Ben Zimra (hebr. כרם בן זמרה; oficjalna pisownia w ang. Kerem Ben Zimra) – moszaw położony w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w północnej części Górnej Galilei w pobliżu granicy z Libanem.
Historia.
Pierwotnie w miejscu tym znajdowała się arabska wioska ar-Ras al-Ahmar. Podczas wojny domowej w Mandacie Palestyny w rejonie wioski stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 Izraelczycy przeprowadzili operację Hiram. W dniu 30 października ar-Ras al-Ahmar została zajęta przez izraelskich żołnierzy. Następnie wioska została wysiedlona, a domy wyburzono.
Współczesny moszaw został założony w 1949 przez imigrantów z Turcji, Rumunii i Maroka.
Gospodarka.
Gospodarka moszawu opiera się na sadownictwie.

</doc>
<doc id="1310841" url="https://pl.wikipedia.org/wiki?curid=1310841" title="Meron (moszaw)">
Meron (moszaw)

Meron (hebr. מירון; oficjalna pisownia w ang. Meron) – moszaw położony w Samorządzie Regionu Merom ha-Galil, w Dystrykcie Północnym, w Izraelu.
Położenie.
Moszaw jest położony w Górnej Galilei u podnóża masywu górskiego Meron (1208 metrów n.p.m.), w odległości 5 kilometrów na zachód od miasta Safed.
Historia.
Miejsce to jest utożsamiane ze starożytnym miastem kananejskim Merom lub Maroma, chociaż brak jednoznacznych dowodów archeologicznych i są uwzględniane inne lokalizacje dla tych miast. W okresie panowania hellenistycznego jest potwierdzone istnienie wioski Mirun. Talmud wspomina o wiosce, mówiąc, że hodowano w niej owce i produkowano oliwę z oliwek. W ostatniej dekadzie III wieku we wsi wybudowano synagogę, jednak jakiś czas później z nieznanych przyczyn wioska została opuszczona. Odkryte groby wskazują, że wioska była zamieszkała przez społeczność żydowską w latach od 750 do 1399. W XII wieku wioskę odwiedził żydowski podróżnik Beniamin z Tudeli. Napisał on, że w Mirun znajdują się grobowce, w których, jak wierzą miejscowi, znajdują się szczątki Hillela, Szammaja i dwudziestu innych słynnych rabinów. Francuski rabin Samuel ben Samson odwiedził Mirun w 1210 i potwierdził obecność grobów Szymona bar Jochaja i jego syna Eleazara. Od XIII wieku Mirun było najczęstszym celem żydowskich pielgrzymek w Palestynie. W 1596 Mirun była dużą wioską z 715 mieszkańcami, którzy utrzymywali się z upraw winorośli, oliwek, oraz hodowli kóz i miodu.
Podczas wojny domowej w Mandacie Palestyny w dniu 10 maja 1948 wioskę Mirun zajęły siły żydowskiej organizacji paramilitarnej Hagana. Nastąpiło wówczas pierwsze częściowe wysiedlenie mieszkańców wioski. Podczas I wojny izraelsko-arabskiej w rejonie tym stacjonowały siły Arabskiej Armii Wyzwoleńczej. W październiku 1948 Izraelczycy przeprowadzili operację Hiram, podczas której wioskę zbombardowały trzy samoloty. W dniu 28 października Merion została zajęta przez izraelskich żołnierzy. Po ustaniu walk wysiedlono wszystkich mieszkańców, a domy wyburzono.
Współczesny moszaw został założony w 1949.
Gospodarka.
Gospodarka moszawu opiera się na sadownictwie.

</doc>
<doc id="1310847" url="https://pl.wikipedia.org/wiki?curid=1310847" title="Kefar Choszen">
Kefar Choszen

Kefar Choszen (hebr. כפר חושן; ang. Kfar Hoshen) – moszaw położony w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w północnej części Górnej Galilei w pobliżu góry Meron (1 208 m n.p.m.) i granicy z Libanem.
Historia.
Pierwotnie w tej okolicy znajdowała się arabska wioska Safsaf. Podczas I wojny izraelsko-arabskiej w październiku 1948 Izraelczycy przeprowadzili Operację Hiram. W dniu 29 października Safsafa została zajęta przez izraelskich żołnierzy. Doszło wówczas do masakry ludności cywilnej, w której rozstrzelano 52-64 mieszkańców ze związanymi z tyłu rękami. Pochowano ich w zbiorowej mogile. Zgwałcono także co najmniej 3 kobiety. Po wojnie izraelska prokuratura wojskowa przeprowadziła w sprawie masakry dwa śledztwa, ale ich raporty nie były jednoznaczne. Następnie wioska została cała wysiedlona, a większość domów wyburzono.
Współczesny moszaw został założony w 1949 przez imigrantów z Bułgarii.
Gospodarka.
Gospodarka moszawu opiera się na sadownictwie.

</doc>
<doc id="1310853" url="https://pl.wikipedia.org/wiki?curid=1310853" title="Alma (Izrael)">
Alma (Izrael)

Alma (hebr. עלמה; oficjalna pisownia w ang. Alma) – moszaw położony w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w północnej części Górnej Galilei, w odległości około 4 kilometrów na południe od granicy z Libanem.
Historia.
Pierwotnie w rejonie tym znajdowała się arabska wioska Alma. Podczas wojny domowej w Mandacie Palestyny w rejonie wioski stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 Izraelczycy przeprowadzili operację Hiram. W dniu 30 października Alma została zajęta przez izraelskich żołnierzy. Następnie wioska została wysiedlona, a wszystkie domy wyburzono.
Współczesny moszaw został założony w 1949 przez imigrantów z Libii.
Gospodarka.
Gospodarka moszawu opiera się na sadownictwie.

</doc>
<doc id="1310860" url="https://pl.wikipedia.org/wiki?curid=1310860" title="Szezor">
Szezor

Szezor (hebr. שזור; oficjalna pisownia w ang. Shezor) – moszaw położony w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w północnej części Górnej Galilei w pobliżu góry Meron (1 208 m n.p.m.).
Historia.
Moszaw został założony w 1953 przez imigrantów z Maroka.
Gospodarka.
Gospodarka moszawu opiera się na rolnictwie i sadownictwie.

</doc>
<doc id="1310863" url="https://pl.wikipedia.org/wiki?curid=1310863" title="Szefer">
Szefer

Szefer (hebr. שפר; oficjalna pisownia w ang. Shefer) – moszaw położony w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w północnej części Górnej Galilei w pobliżu góry Meron (1 208 m n.p.m.).
Historia.
Moszaw został założony w 1950 przez imigrantów z Afryki Północnej.
Gospodarka.
Gospodarka moszawu opiera się na sadownictwie.

</doc>
<doc id="1310870" url="https://pl.wikipedia.org/wiki?curid=1310870" title="Birijja">
Birijja

Birijja (hebr. ביריה; ang. Biriya) – wieś komunalna położona w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w centralnej części Górnej Galilei w pobliżu góry Meron (1 208 m n.p.m.).
Historia.
Osada została założona w 1945.

</doc>
<doc id="1310877" url="https://pl.wikipedia.org/wiki?curid=1310877" title="Bar Jochaj">
Bar Jochaj

Bar Jochaj (hebr. בר יוחאי; oficjalna pisownia w ang. Bar Yohai) - wieś komunalna położona w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w centralnej części Górnej Galilei w pobliżu góry Meron (1 208 m n.p.m.).
Historia.
Osada została założona w 1977.

</doc>
<doc id="1310878" url="https://pl.wikipedia.org/wiki?curid=1310878" title="Kallanit">
Kallanit

Kallanit (hebr. כלנית) - wieś położona w samorządzie regionu Merom ha-Galil, w Dystrykcie Północnym, w Izraelu.
Leży we wschodniej części Górnej Galilei.
Historia.
Osada została założona w 1981.

</doc>
<doc id="1310880" url="https://pl.wikipedia.org/wiki?curid=1310880" title="Liwnim">
Liwnim

Liwnim (hebr. ליבנים) – wieś położona w samorządzie regionu Merom ha-Galil, w Dystrykcie Północnym, w Izraelu.
Leży we wschodniej części Górnej Galilei w pobliżu Jeziora Tyberiadzkiego.
Historia.
Osada została założona w 1982 jako moszaw i w 1989 przekształcono w wioskę.

</doc>
<doc id="1310881" url="https://pl.wikipedia.org/wiki?curid=1310881" title="Amukka">
Amukka

Amukka (hebr. עמוקה) - wieś położona w samorządzie regionu Merom ha-Galil, w Dystrykcie Północnym, w Izraelu.
Leży w centralnej części Górnej Galilei w pobliżu góry Meron (1 208 m n.p.m.).
Historia.
Osada została założona w 1980.

</doc>
<doc id="1310882" url="https://pl.wikipedia.org/wiki?curid=1310882" title="Richanijja">
Richanijja

Richanijja (hebr. ריחאניה; arab. الريحانية; adyg. Рихьаные; ang. Reihaniyye, lub też Rehaniya) - wieś położona w Samorządzie Regionu Merom ha-Galil, w Dystrykcie Północnym, w Izraelu.
Położenie.
Wioska leży w północnej części Górnej Galilei w odległości 5 kilometrów na południe od granicy z Libanem. Jest położona na płaskowyżu, który zamyka od północy i zachodu dolina potoku Diszon, na południu jest kanion potoku Chacor, a na wschodzie teren opada stromo do Doliny Hula. W jej otoczeniu znajdują się moszawy Alma, Dalton, Kerem Ben Zimra i Awiwim, oraz kibuce Baram i Jiron.
Demografia.
Zgodnie z danymi Izraelskiego Centrum Danych Statystycznych w 2010 w osadzie żyło 1 125 mieszkańców, w tym większość Czerkiesi oraz kilka rodzin Beduinów.
Historia.
Wioska została założona w 1878 przez grupę Czerkiesów, którzy uciekli do Palestyny przed prześladowaniami w Imperium Rosyjskim.
Przyjęta 29 listopada 1947 Rezolucja Zgromadzenia Ogólnego ONZ nr 181 przyznała rejon wioski Richanija państwu arabskiemu w Palestynie. Jednakże Arabowie odrzucili tę rezolucję i doprowadzili do wybuchu wojny domowej w Mandacie Palestyny. Jej kontynuacją była I wojna izraelsko-arabska, podczas której w Richaniji stacjonowały siły Arabskiej Armii Wyzwoleńczej. Czerkiesi poparli w tej wojnie Izraelczyków, zaciągając się jako ochotnicy do Sił Obronnych Izraela. Pod koniec października 1948 Izraelczycy przeprowadzili operację Hiram w trakcie której w dniu 30 października 1948 zajęli wioskę Richanija. W odróżnieniu od wielu innych wiosek w Galilei, Richanija nie została zniszczona, a jej mieszkańcom pozwolono pozostać. Dzięki temu osada zachowała swój pierwotny charakter. Po wojnie Czerkiesi nadal zgłaszali się jako ochotnicy do izraelskiej armii.
Podczas II wojny libańskiej na wioskę spadły rakiety wystrzelone przez organizację terrorystyczną Hezbollah z terytorium Libanu.
Kultura i sport.
W wiosce znajduje się ośrodek kultury z biblioteką. Jest tu także Muzeum Czerkiesów, prezentujące kulturę ludową tej mniejszości etnicznej Izraela. Z obiektów sportowych jest boisko do piłki nożnej.
Edukacja.
W wiosce jest przedszkole i szkoła podstawowa.
Religia.
W wiosce znajduje się meczet.
Gospodarka.
Lokalna gospodarka opiera się na rolnictwie i sadownictwie. Część mieszkańców pracuje w izraelskiej armii i policji.
Komunikacja.
Wzdłuż wschodniej granicy wioski przebiega droga nr 886, którą jadąc na północny wschód dojeżdża się do moszawu Alma, lub jadąc na południowy zachód dojeżdża się do moszawu Kerem Ben Zimra. W kierunku północno-zachodnim prowadzi droga nr 8966, którą dojeżdża się do skrzyżowania z drogą nr 899.

</doc>
<doc id="1310883" url="https://pl.wikipedia.org/wiki?curid=1310883" title="En al-Asad">
En al-Asad

En al-Asad (hebr. עין אל-אסד; arab. عين الأس; ang. Ein al-Asad) - wieś położona w Samorządzie Regionu Merom ha-Galil, w Dystrykcie Północnym, w Izraelu.
Położenie.
Wieś jest położona na wysokości 562 metrów n.p.m. na granicy Dolnej Galilei i Górnej Galilei. Leży na stromych południowych zboczach masywu góry Meron, w północnej części Doliny Bet ha-Kerem. W jej otoczeniu znajduje się miasteczka Rama i Bet Dżan, moszaw Szefer, kibuce Parod i Moran, oraz wioska komunalna Kefar Chananja.
Demografia.
Zgodnie z danymi Izraelskiego Centrum Danych Statystycznych w 2010 roku w En al-Asad żyło 834 mieszkańców, wszyscy Druzowie.
Historia.
Wioska została założona na początku XX wieku przez Druzów, którzy przenieśli się tutaj z pobliskiej osady Bet Dżan, bądź z dzisiejszego Libanu lub Syrii. Podczas wojny domowej w Mandacie Palestyny w rejonie tym stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 Izraelczycy przeprowadzili operację Hiram. W dniu 30 października Ein el-Asad została zajęta przez izraelskich żołnierzy.
Kultura i sport.
W wiosce znajduje się ośrodek kultury i biblioteka. Z obiektów sportowych jest boisko do piłki nożnej.
Edukacja.
W wiosce jest przedszkole i szkoła podstawowa. Starsze dzieci są dowożone do szkół średnich w miejscowości Rama.
Turystyka.
Wioska stanowi dogodne miejsce do rozpoczęcia wędrówek po górach Górnej Galilei. Jest tutaj kilka pensjonatów i restauracji, które obsługują ruch turystyczny.
Gospodarka.
Lokalna gospodarka opiera się na rolnictwie i sadownictwie, głównie drzew oliwnych. Część mieszkańców pracuje w izraelskiej armii i policji.
Komunikacja.
Z wioski wyjeżdża się lokalną drogą w kierunku wschodnim, dojeżdżając do skrzyżowania z drogą nr 866. Jadąc nią w kierunku północno-wschodnim dojeżdża się do moszawów Szefer i Amirim, oraz kibucu Parod. Natomiast jadąc w kierunku południowo-zachodnim dojeżdża się do skrzyżowania z drogą nr 85.

</doc>
<doc id="1310884" url="https://pl.wikipedia.org/wiki?curid=1310884" title="Kefar Chananja">
Kefar Chananja

Kefar Chananja (hebr. כפר חנניה; ang. Kfar Hananya) – wieś komunalna położona w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w centralnej części Górnej Galilei w pobliżu góry Meron (1 208 m n.p.m.).
Historia.
W okresach panowania rzymskiego i bizantyjskiego w miejscu tym istniała żydowska wioska nazywana Kfar Hanaja (lub Kfar Hanania). Było to ważny ośrodek produkujący ceramikę w Galilei. W późniejszych latach rozwijała się tutaj arabska wioska Kafr Inan. Podczas wojny domowej w Mandacie Palestyny w rejonie wioski stacjonowały siły Arabskiej Armii Wyzwoleńczej. Podczas I wojny izraelsko-arabskiej w dniu 28 maja 1948 Izraelczycy wkroczyli do wioski, zmuszając większość jej mieszkańców do ucieczki w kierunku Libanu. W październiku 1948 Izraelczycy przeprowadzili operację Hiram. W dniu 30 października Kafr Inan została ponownie zajęta przez izraelskich żołnierzy. Następnie wioska została wysiedlona, a większość domów wyburzono. Po wojnie część mieszkańców powróciła do swojej wioski, w wyniku czego izraelska armia przeprowadziła w styczniu 1949 ponowną operację ich wysiedlenia. Działania te powtórzono jeszcze dwukrotnie w lutym 1949.
Współczesna osada została założona w 1977 jako moszaw i w 1992 przekształcona w wioskę.

</doc>
<doc id="1310885" url="https://pl.wikipedia.org/wiki?curid=1310885" title="George Laurence Gomme">
George Laurence Gomme

Sir George Laurence Gomme (ur. 1853, zm. 1916) – angielski etnolog i folklorysta, współzałożyciel "Folklore Society" w 1878 roku.

</doc>
<doc id="1310889" url="https://pl.wikipedia.org/wiki?curid=1310889" title="Or ha-Ganuz">
Or ha-Ganuz

Or ha-Ganuz (hebr. אור הגנוז; ang. Or HaGanuz) – wieś komunalna położona w Samorządzie Regionu Merom ha-Galil, w Dystrykcie Północnym, w Izraelu.
Położenie.
Leży w centralnej części Górnej Galilei.
Historia.
Pierwotnie w tej okolicy znajdowała się arabska wioska Safsaf. Podczas I wojny izraelsko-arabskiej w październiku 1948 Izraelczycy przeprowadzili operację Hiram. W dniu 29 października Safsafa została zajęta przez izraelskich żołnierzy. Doszło wówczas do masakry ludności cywilnej, w której rozstrzelano 52-64 mieszkańców ze związanymi z tyłu rękami. Pochowano ich w zbiorowej mogile. Zgwałcono także co najmniej 3 kobiety. Po wojnie izraelska prokuratura wojskowa przeprowadziła w sprawie masakry dwa śledztwa, ale ich raporty nie były jednoznaczne. Następnie wioska została cała wysiedlona, a większość domów wyburzono.
Współczesna wioska została założona w 1989.

</doc>
<doc id="1310891" url="https://pl.wikipedia.org/wiki?curid=1310891" title="Twierdzenie Hellmanna-Feynmana">
Twierdzenie Hellmanna-Feynmana

Twierdzenie Hellmanna-Feynmana – twierdzenie chemii kwantowej mówiące, że w stanie stacjonarnym siła działająca na jądro atomu cząsteczki może być wyliczona klasycznie, z prawa Coulomba, jako suma sił elektrostatycznych pochodzących od pozostałych jąder i od chmury elektronowej. Ściślej, jeżeli formula_1 jest funkcją falową opisującą elektrony w cząsteczce w stanie stacjonarnym (czyli formula_1 jest stanem własnym hamiltonianu z energią "E": formula_3), wówczas możemy wyliczyć odpowiadający tej funkcji falowej przestrzenny rozkład ładunku i użyć go do wyliczenia siły metodami klasycznej elektrostatyki.
Wykorzystanie twierdzenia wymaga znajomości funkcji falowej cząsteczki (w przybliżeniu Borna-Oppenheimera, czyli tylko jej części elektronowej) dla konkretnych położeń jąder.
Bardziej ogólne (dotyczące dowolnego układu kwantowego i dowolnego zaburzenia) sformułowane twierdzenie Hellmanna-Feynmana głosi, że pierwszą pochodną energii układu po zaburzeniu formula_4 (którą można interpretować jako liniową zmianę energii pod wpływem zaburzenia) można obliczyć jako wartość oczekiwaną operatora zaburzenia formula_5
Hamiltonian układu zaburzonego wynosi formula_7 gdzie formula_8 jest hamiltonianem układu niezaburzonego.
Twierdzenie Hellmanna-Feynmana znacznie upraszcza zatem obliczenie pierwszych pochodnych energii po zaburzeniach zewnętrznych (np. zewnętrznym polu elektrycznym lub polu magnetycznym). Siła działająca na jądro jest tu przypadkiem szczególnym, w którym zaburzeniem jest przesunięcie jądra atomowego
Twierdzenie Hellmanna-Feynmana spełnione jest dla dokładnej funkcji falowej. W przypadku przybliżonych funkcji falowych spełnione jest w sposób ścisły wówczas, gdy są one zoptymalizowane względem zmian wprowadzonych przez zaburzenie. Na ogół tak nie jest – na przykład w obliczenia kwantowochemicznych stosuje się bazy funkcyjne w postaci funkcji scentrowanych na jądrach cząsteczki, które nie dają równoważnego opisu dla geometrii niezaburzonej i zaburzonej (z przesuniętymi jądrami atomowymi).
Historia.
Twierdzenie jako pierwszy sformułował w roku 1937 niemiecki uczony Hans Hellmann i zamieścił je w swym podręczniku chemii kwantowej. Nie zostało jednak przez niego opublikowane w czasopiśmie naukowym i z tego powodu pozostało szerzej nieznane. W roku 1939 twierdzenie zostało niezależnie odkryte przez Richarda Feynmana i zamieszczone w jego pracy dyplomowej. Część pracy Feynmana, zawierająca sformułowanie twierdzenia i jego dowód, została w tym samym roku opublikowana w „Physical Review”. Nazwa twierdzenia upamiętnia obydwu niezależnych odkrywców.

</doc>
<doc id="1310894" url="https://pl.wikipedia.org/wiki?curid=1310894" title="Samorząd Regionu Mewo’ot ha-Chermon">
Samorząd Regionu Mewo’ot ha-Chermon

Samorząd Regionu Mewo’ot ha-Chermon (hebr. מועצה אזורית מבואות החרמון) – samorząd regionu położony w Dystrykcie Północnym, w Izraelu.
Samorządowi podlegają tereny w północnej części Górnej Galilei, położone na północ od Jeziora Tyberiadzkiego i na południe od góry Hermon (2 814 m n.p.m.).

</doc>
<doc id="1310897" url="https://pl.wikipedia.org/wiki?curid=1310897" title="W. K. C. Guthrie">
W. K. C. Guthrie



</doc>
<doc id="1310904" url="https://pl.wikipedia.org/wiki?curid=1310904" title="Giuseppe Cocchiara">
Giuseppe Cocchiara

Giuseppe Cocchiara (ur. 1904, Mistretta, zm. 1965, Palermo) – włoski antropolog społeczny, etnolog i folklorysta. Uczeń Bronisława Malinowskiego, profesor uniwersytetu Palermo i dyrektor Muzeum Etnograficznego im. Pitrégo.

</doc>
<doc id="1310914" url="https://pl.wikipedia.org/wiki?curid=1310914" title="Marek Wierzbicki (piłkarz)">
Marek Wierzbicki (piłkarz)

Marek Wierzbicki (ur. 26 kwietnia 1965 w Bukownie) – polski piłkarz występujący na pozycji obrońcy. Karierę piłkarską rozpoczął w klubie z rodzinnego miasta Bolesławie Bukowno. Następnie swoich sił próbował w Zagłębiu Sosnowiec, gdzie przez cztery lata rozegrał 11 meczów i strzelił jedną bramkę. Następnie przeniósł się Zagłębia Wałbrzych. Spędził tam pięć i pół roku grając w najniższych klasach rozgrywkowych. Po tym czasie swoich sił spróbował w wyższej lidze grając w Olimpii Poznań. Rozegrał tam 7 meczów.
Po jednorocznej przygodzie w Poznaniu zniknął z boisk. Przeniósł się na Wyspy Owcze, gdzie w 1995 roku zaczął reprezentować barwy Sandoyar Ítróttarfelag B71. W dwóch sezonach zagrał tam łącznie 36 meczów i strzelił 5 bramek. W 1997 roku na rok przeniósł się do innego klubu z Wysp Owczych FS Vágar. Rozegrał tam 18 meczów i strzelił aż 6 goli. Później przeszedł do bardziej renomowanego zespołu Klaksvíkar Ítróttarfelag, w którym przez trzy sezony rozegrał 51 spotkań i strzelił 8 goli. Warto wspomnieć, że w 1999 roku zdobył z tym klubem krajowy puchar i mistrzostwo Wysp Owczych. Były to największe sukcesy w jego karierze. W sezonie 2000/2001 w rundzie jesiennej wrócił do Polski, a konkretnie znów do Wałbrzycha, gdzie grał w Górniku Wałbrzych, lecz po półrocznej przygodzie w Polsce wrócił na wyspy. Dwa lata grał w Vágs Bóltfelag strzelając 10 bramek w 32 meczach.
W kolejnym sezonie zagrał 18 meczów w barwach Felagsdeildin EB/Streymur strzelając 2 bramki. W 2004 wrócił do KÍ Klaksvík, ale w dwa sezony rozegrał tylko 19 meczów z dwoma bramkami. W kolejnym sezonie zagrał 26 razy ni strzelając ani razu. Niestety w 2007 roku nie dostawał już szans. W pierwszej drużynie rozegrał tylko 1 mecz po czym przeniesiono go do rezerw tego klubu. W 2008 roku zagrał jeszcze 12 meczów w barwach Miðvágs Bóltfelag i strzelił jedną bramkę. Po tym sezonie zakończył sportową karierę w wieku 43 lat.

</doc>
<doc id="1310916" url="https://pl.wikipedia.org/wiki?curid=1310916" title="Zawód zabójca">
Zawód zabójca

Zawód zabójca – amerykański kryminał z 2005 roku.

</doc>
<doc id="1310918" url="https://pl.wikipedia.org/wiki?curid=1310918" title="Werner Jaeger">
Werner Jaeger

Werner Wilhelm Jaeger (ur. 30 lipca 1888 w Lobberich, zm. 19 października 1961 w Cambridge, MA) – niemiecki filolog klasyczny. Autor słynnego dzieła "Paideia".

</doc>
<doc id="1310920" url="https://pl.wikipedia.org/wiki?curid=1310920" title="Bacówka na Maciejowej">
Bacówka na Maciejowej



</doc>
<doc id="1310922" url="https://pl.wikipedia.org/wiki?curid=1310922" title="Hymenaea courbaril">
Hymenaea courbaril



</doc>
<doc id="1310923" url="https://pl.wikipedia.org/wiki?curid=1310923" title="Bacówka na Rycerzowej">
Bacówka na Rycerzowej



</doc>
<doc id="1310924" url="https://pl.wikipedia.org/wiki?curid=1310924" title="Schronisko na Wielkiej Raczy">
Schronisko na Wielkiej Raczy



</doc>
<doc id="1310926" url="https://pl.wikipedia.org/wiki?curid=1310926" title="Jego typ kobiety">
Jego typ kobiety

Jego typ kobiety – amerykański kryminał z 1951 roku.

</doc>
<doc id="1310930" url="https://pl.wikipedia.org/wiki?curid=1310930" title="Niedobór alfa1-antytrypsyny">
Niedobór alfa1-antytrypsyny

α1-Antytrypsyna jest białkiem osocza krwi (frakcji α1-globulin), które należy do najsilniejszych krążących inhibitorów proteaz serynowych (serpin). 
Genetycznie uwarunkowany niedobór α1-antytrypsyny występuje najczęściej u osób rasy białej, szczególnie pochodzących z Europy Północnej. W badaniach przeprowadzanych na różnych populacjach stwierdzono występowanie tej nieprawidłowości z częstością od około 1:1 500 do ok. 1:5 000 żywych urodzeń.
Częstość występowania w rasach żółtej i czarnej jest mniejsza.
Epidemiologia.
Na terenie Europy i Ameryki Północnej częstość choroby wynosi:
Homozygoty ze zmutowanym genem: 1:1500-3500
Heterozygoty: 1:150-300
Objawy.
U osób u których występuje niedobór α1-antytrypsyny mogą występować następujące objawy i stany chorobowe:
rzadziej stwierdzane objawy i stany chorobowe:
Niski poziom A1AT występuje także w zespołach utraty białek i w zespole niewydolności oddechowej noworodków.
Leczenie.
Zaleca się zastosowanie profilaktyki polegających na unikaniu czynników upośledzających funkcję płuc i wątroby (np. palenie tytoniu, zanieczyszczenia powietrza, alkohol, infekcje).
Ze względu na to, że nie jest dostępna rekombinowana α1-antytrypsyna w swoistym leczeniu jej niedoboru stosuje się stałą substytucję podawanym dożylnie raz w tygodniu preparatem ludzkiej α1-antytrypsyny uzyskiwanej z osocza zdrowych dawców (nazwy handlowe "Prolastin", "Zemaira" i "Aralast"). Badania kliniczne wykazały, że w trakcie takiej terapii w płucach leczonych pacjentów dochodziło do wzrostu stężenia aktywnej α1-antytrypsyny. Stosuje się je wyłącznie u pacjentów z objawami rozedmy płuc i fenotypie PiZZ, PiZ(null) Pi(null)(null). Obecnie nie ma badań klinicznych oceniających długoterminowe wyniki leczenia substytucyjnego.
Istnieją plany podawania preparatów α1-antytrypsyny w postaci wziewnej.

</doc>
<doc id="1310934" url="https://pl.wikipedia.org/wiki?curid=1310934" title="Tournament of Hearts">
Tournament of Hearts

Scotties Tournament of Hearts (franc. "Le Tournoi des Coeurs Scotties") – mistrzostwa Kanady kobiet w curlingu, organizowane przez Kanadyjski Związek Curlingu. Zwycięzca reprezentuje Kanadę na mistrzostwach świata. Od 1986 drużyna mistrzowska z poprzedniego roku gra w następnych mistrzostwach kraju jako „Kanada” ("Team Canada") i nie bierze udziału w mistrzostwach prowincji.
Począwszy od 2018 w turnieju brać będzie udział 16 drużyn – mistrzynie prowincji i terytoriów (14 zespołów, łącznie z Northern Ontario), "Team Canada" oraz najwyżej notowana drużyna w Canadian Team Ranking System spośród jeszcze niezakwalifkowanych zespołów. Drużyny rozegrają Round Robin w dwóch grupach. Po cztery najlepsze awansują do kolejnej fazy turnieju, w której zostanie wyłoniona finałowa czwórka.
W latach 1986–2014 w turnieju brało udział 12 zespołów ("Team Canada", mistrzynie 10 prowincji oraz jedna mistrzyni terytoriów), które rozgrywały mecze każdy z każdym. W 2015 na wzór turnieju męskiego dopuszczono reprezentację Northern Ontario. prawo własnej drużyny uzyskały również wszystkie terytoria (Jukon, Terytoria Północno-Zachodnie i Nunavut). W związku z większą liczbą drużyn organizowano turniej kwalifikacyjny, do głównego rywalizacji awansował jeden zespół.
Kolejne zmiany w systemie rozgrywek zaszły w 2018 roku, do turnieju dopuszczono 16 drużyn. Są to mistrzynie prowincji i terytoriów (13), mistrzynie Northern Ontario, obrończynie tytułów mistrzowskim ("Team Canada") oraz "Dzika karta", którą otrzymuje zwyciężczyni meczu pomiędzy dwiema najwyżej notowanymi w aktualnym rankingu CTRS drużynami, niezakwalifikowanymi na podstawie wcześniejszych zasad. W turnieju drużyny są podzielone na dwie grupy, gdzie rozgrywana jest Round Robin. Cztery najlepsze drużyny z każdej grupy awansują do Championship Pool. Rozgrywają mecze z przeciwniczkami z drugiej grupy, w tabeli zaś uwzględniane są także wyniki wcześniejszej rywalizacji. Do fazy finałowej, rozgrywanej metodą Page'a, kwalifikują się cztery zespoły z najlepszym bilansem z połączonej tabeli Championship Pool.
Historia.
Dużą rolę w kobiecym curlingu odegrał rok 1913, wówczas Związek Curlingu Ontario i Manitoba Bonspiel rozpoczęły organizację turniejów pań. Inne prowincje chciały organizować swoje mistrzostwa kobiet, jednak w wyniku niewielkiego poziomu gry nastąpiło to dopiero w latach 50. XX wieku. W tym czasie organizowano mistrzostwa Kanady Zachodniej (sponsorowane przez Eaton's) jednak w zawodach nie rywalizowały drużyny z prowincji wschodnich. W 1959 przedstawiono pomysł organizacji ogólnokrajowych mistrzostw kobiet.
W 1960 Kanadyjski Związek Curlingu Kobiet wyłonił Diaminion Stores Ltd. jako sponsora na krajowe mistrzostwa. W tym roku odbyły się zawody we wschodniej części kraju, tak by można było zagrać mecz między najlepszymi zespołami wschodu i zachodu. W tym wydarzeniu Ruth Smith i jej zespół z Lacolle (Quebec) zmierzył się z drużyną Joyce McKee (składającej się również z Sylvii Fedoruk, Donny Belding i Muriel Cobing) ze Saskatchewan. Mecz rozegrano w Oshawie, w Ontario, wygrał wówczas zespół Joyce McKee.
W następnym roku turniej został zorganizowany takim samym systemem jak Brier, co zyskało poparcie w Ottawie. Zawody ponownie wygrała Joyce McKee z nowymi zawodniczkami na dwóch pierwszych pozycjach – Barbarą MacNevin i Rosą McFee.
W 1967 władze Dominion Stores nie były w stanie dojść do kompromisu z organizatorami mistrzostw i Kanadyjski Związek Curlingu Kobiet postanowił, że w najbliższym czasie nie będzie stosował sponsoringu. Sylvia Fedoruk po objęciu prezydentury w związku wyszukała na sponsora firmę Macdonald Tobacco Company – tego samego sponsora, co Brier. Od 1972 mistrzostwa nosiły nazwę "Macdonald Lassie". 
W 1979 w wyniku nacisku antynikotynowej polityki kanadyjskiego rządu, Macdonald Tobacco Company zrezygnowało ze sponsorowania the Brier, jak i mistrzostw kobiet. Kanadyjski Związek Curlingu Kobiet postanowił ponownie samodzielnie zorganizować kolejne zawody. W tym samym roku zorganizowano pierwsze mistrzostwa świata kobiet i mistrzostwa Kanady automatycznie wyznaczały reprezentację tego kraju.
Robin Wilson, członkini mistrzowskiej drużyny z 1979 i była pracowniczka Scott Paper Limited, włożyła wiele wysiłku w przekonanie władz firmy do sponsorowania tego turnieju. W 1982 rozegrano zawody pod nazwą Scott Tournament of Hearts. Pod taką nazwą mistrzostwa odbywają się już od 25 lat. Pierwszą rywalizację wygrała Colleen Jones i na ponowny swój sukces musiała czekać 18 lat, jest jednak najbardziej utytułowaną curlerką – mistrzostwa wygrała 6 razy. Jej osiągnięcie w 2018 roku wyrównała Jennifer Jones.

</doc>
<doc id="1310941" url="https://pl.wikipedia.org/wiki?curid=1310941" title="Rzeka (film)">
Rzeka (film)

Rzeka (ang. "The River") – amerykański film obyczajowy z 1984 roku w reżyserii Marka Rydella.
Nagrody i nominacje.
Oscary za rok 1984
Złote Globy 1984

</doc>
<doc id="1310948" url="https://pl.wikipedia.org/wiki?curid=1310948" title="Gra Ripleya">
Gra Ripleya

Gra Ripleya (ang. Ripley's Game) – amerykańsko-brytyjsko-włoski thriller z 2002 roku na podstawie powieści Patricii Highsmith. Jest to druga adaptacja tej książki. Pierwszej dokonał Wim Wenders w filmie "Amerykański przyjaciel".
Główne role.
i inni

</doc>
<doc id="1310949" url="https://pl.wikipedia.org/wiki?curid=1310949" title="Mostowe Błota">
Mostowe Błota



</doc>
<doc id="1310951" url="https://pl.wikipedia.org/wiki?curid=1310951" title="Yellow supergiant eclipsing binary">
Yellow supergiant eclipsing binary

Yellow supergiant eclipsing binary – kontaktowa gwiazda zmienna zaćmieniowa, składająca się z dwóch żółtych nadolbrzymów, znajdujących się tak blisko siebie, że połączone są ze sobą swoją materią. Jeden z układów tego typu został odkryty w 2008 w galaktyce Holmberg IX.

</doc>
<doc id="1310952" url="https://pl.wikipedia.org/wiki?curid=1310952" title="Schronisko na Turbaczu">
Schronisko na Turbaczu



</doc>
<doc id="1310954" url="https://pl.wikipedia.org/wiki?curid=1310954" title="Skłóceni z życiem">
Skłóceni z życiem

Skłóceni z życiem – dramat amerykański z 1961 w reżyserii Johna Hustona.
Był to ostatni film w filmografii Marilyn Monroe (następnego filmu już nie dokończyła) i Clarka Gable’a (zmarł dwa i pół miesiąca przed premierą) oraz jeden z ostatnich Montgomery’ego Clifta. Scenariusz filmu napisał Arthur Miller, ówczesny mąż Monroe, specjalnie dla niej. Film miał pokazać jej talent dramatyczny, niedoceniany przez producentów i widzów. 
Fabuła.
Piękna Roslyn Taber, świeżo po rozwodzie spotyka dwójkę przyjaciół Gaya i Guido. Zamierzają spędzić kilka dni poza miastem, w domu Guida, aby wypocząć i zrelaksować się. Na początku wszystko przebiega gładko, ale kiedy obaj mężczyźni zakochują się w Roslyn, której towarzyszy Isabelle Steers – przyjaciółka, ujawniają się negatywne cechy charakteru – w ich wzajemne stosunki wkrada się rywalizacja i zazdrość. Wkrótce Gay spotyka starego znajomego Perce’a, po czym cała czwórka wybiera się zapolować na dzikie konie i wtedy emocje sięgają zenitu. Finałowa scena filmu, w której bohaterowie grani przez Marilyn Monroe i Clark Gable odjeżdżają ciężarówką w promieniach zachodzącego słońca, była jedyną, której John Huston nie kazał powtarzać.

</doc>
<doc id="1310956" url="https://pl.wikipedia.org/wiki?curid=1310956" title="Arechausk">
Arechausk

Arechausk () – osiedle typu miejskiego na Białorusi w obwodzie witebskim w rejonie orszańskim, 2,8 tys. mieszkańców (2010), położone 22 km na północny wschód od Orszy.
Demografia.
Według spisu z 2009 Arechausk zamieszkiwało 2755 osób, w tym 2522 Białorusinów (91,54%), 188 Rosjan (6,82%), 33 Ukraińców (1,20%), 3 Litwinów (0,11%), 1 Polak (0,04%), 6 osób innych narodowości i 2 osoby, które nie podały żadnej narodowości.
Historia.
W XIX i w początkach XX w. wieś Oriechy al. Orzechy położona była w Rosji, w guberni mohylewskiej, w powiecie orszańskim, w gminie Wysokie. Następnie w granicach Związku Sowieckiego. Od 1991 w niepodległej Białorusi.
W listopadzie 1930 oddano tu do użytku elektrownie cieplną Biełaruskaja DRES, pracującą do dziś. Była to pierwsza tego typu elektrownia w Białoruskiej SRR.

</doc>
<doc id="1310957" url="https://pl.wikipedia.org/wiki?curid=1310957" title="Héctor Vilches">
Héctor Vilches

Héctor Vilches (14 lutego 1926, zm. 23 września 1998) – piłkarz urugwajski, obrońca.
Jako piłkarz klubu CA Cerro wraz z reprezentacją Urugwaju wziął udział w mistrzostwach świata w 1950 roku. Urugwaj został wówczas mistrzem świata, jednak Vilches nie zagrał w żadnym z meczów.
W reprezentacji Urugwaju od 7 kwietnia 1950 do 16 kwietnia 1952 rozegrał 10 meczów.
Nigdy nie wystąpił w Copa América.

</doc>
<doc id="1310958" url="https://pl.wikipedia.org/wiki?curid=1310958" title="Rok smoka">
Rok smoka

Rok smoka (tytuł oryg. "Year of the Dragon") – amerykański film kryminalny z 1985 roku w reżyserii Michaela Cimino, powstały na podstawie powieści Roberta Daleya.
Fabuła.
Pomysł na film wywiedziono z książki Roberta Daleya, byłego paryskiego korespondenta "New York Timesa", który powrócił do Stanów Zjednoczonych w 1964 i został mianowany tzw. przedstawicielem komisarza policji (ang. "deputy comissioner"). Daley utrzymywał w swej książce, że chińskiej mafii należy się obawiać znacznie bardziej niż szeroko znanej, włoskiej.
W nowojorskim Chinatown, dochodzi do serii brutalnych morderstw. Jedną z ofiar jest szef lokalnej mafii Jackie Wong. Wyjaśnieniem zabójstw zajmuje się wzorowy policjant Stanley White (Mickey Rourke), weteran wojny wietnamskiej, z pochodzenia Polak, nienawidzący żółtej rasy, jednak potrafiący dostrzec trud i ofiarność żółtych obywateli USA, budujących w przeszłości potęgę kraju, np. linie kolejowe. Sprzeczności tkwiące w głównym bohaterze wskazują na utożsamienie go z samym reżyserem.
Recenzje.
Film jest próba zmierzenia się z moralnymi i historycznymi sprzecznościami, jakie występują w społeczeństwie amerykańskim. Film, pozornie rodzajowy (nostalgiczne Chinatown, w większości sztucznie stworzone w atelier), charakteryzuje się znacznie poszerzoną konwencją, większą dynamiką i narracyjnym zamętem, niż inne dzieła tego gatunku. Krytyk Richard Combs stwierdził, że obraz "złożony jest ze scen zbyt imponujących jak na zwykły film policyjny, a każda z nich jest również miniaturowym, odrębnym filmikiem, skoncentrowaną energią i konfliktem w kapsułce". Cimino próbuje tu znacząco rozbudować gatunek, tak jak czynił to we "Wrotach niebios". Według krytyka był to pierwszy film z nurtu "rambowskiego", ujmujący rozdarcie bohatera w sposób intelektualny.
Francuski krytyk, François Guérif, stwierdził, że "rozpalona" kreacja Mickeya Rourke'a sprawia, iż aktor ten zapisuje się w filmie, "ze względu na natchnioną moc swojej gry, jako prawdziwy spadkobierca Marlona Brando". Istota ukazanego w filmie rozdarcia i chaosu jako metafory Ameryki łączy dzieło Cimino z Ojcem Chrzestnym Coppoli. Polski bohater, protagonista reżysera, nie czuł się nigdy w USA zasymilowany, a pobyt w Wietnamie służy mu jedynie jako usprawiedliwienie szaleństwa i przemocy.

</doc>
<doc id="1310960" url="https://pl.wikipedia.org/wiki?curid=1310960" title="The Fray">
The Fray

The Fray – amerykański zespół rockowy, powstały w 2002 roku. Liczy 4 członków i wywodzi się z Denver. Został założony przez szkolnych przyjaciół, Isaaca Slade’a i Joe Kinga. W 2005 roku ukazał się debiutancki album grupy, "How to Save a Life", który pokrył się podwójną platyną w Stanach Zjednoczonych oraz platyną w Australii i Nowej Zelandii. Piosenka „How to Save a Life” z tej właśnie płyty przyniosła The Fray niespodziewanie duży sukces, plasując się w czołowej trójce "Billboard" Hot 100, a także w pierwszej piątce w Kanadzie, Australii, Szwecji, Irlandii oraz Wielkiej Brytanii. Kolejny sukces przyniósł zespołowi utwór „Over My Head (Cable Car)”, który przez kilka tygodni utrzymywał się w czołowej dziesiątce notowań w Stanach Zjednoczonych i Kanadzie. W 2008 roku The Fray został ambasadorem założonej przez VH1 fundacji Save the Music.
Historia.
Twórczość.
Zespół powstał w 2002 roku, a w jego skład wchodzą obecnie: Isaac Slade (wokal i pianino), Joe King (gitara i wokal), Dave Welsh (gitara) i Ben Wysocki (bębny i perkusja). Mimo iż The Fray nie ma oficjalnego gitarzysty, to od marca 2007 roku rolę tę pełni Dan Lavery z rockowej grupy Tonic. Jako gitarzysta basowy, od 2005 roku do lutego 2007 roku, występował Jimmy Stofer, członek zespołów Dualistics oraz The Commentary.
Podczas gdy wielu krytyków porównuje The Fray do Coldplay, członkowie grupy przyznają, że ich muzycznymi autorytetami są U2, Better Than Ezra i Counting Crows. Pojawiały się również stwierdzenia, iż zespół gra chrześcijańskiego rocka, czemu jednak grupa zaprzeczyła.
Początki grupy.
Wiosną 2002 roku szkolni przyjaciele Isaac Slade i Joe King rozpoczęli granie w lokalnym Guitar Center. Z czasem zaczęli urządzać regularne sesje, podczas których tworzyli piosenki, łącząc style U2 oraz Counting Crows. Do Slade’a i Kinga dołączyli następnie Zach Johnson i Caleb, brat Slade’a. Caleb był pierwszym i jedynym oficjalnym gitarzystą basowym w historii zespołu, aż do czasu, kiedy postanowił go opuścić, co spowodowane było nieporozumieniami między braćmi. Sytuacja ta stała się inspiracją do stworzenia utworu „Over My Head (Cable Car)”. Nieco później, idąc w ślady Caleba, z grupą pożegnał się Johnson, który zajął się nauką w Nowym Jorku. Po odejściu Zacha i Caleba do The Fray dołączyli Ben Wysocki oraz Dave Welsh.
W 2002 roku ukazało się pierwsze, złożone z 4 piosenek EP grupy, "Movement EP". Wydane zostało jednak w bardzo małym nakładzie i obecnie nie jest dostępne w sprzedaży. Rok później The Fray wydał kolejne EP, "Reason EP". Z tego albumu pochodził pierwszy singel zespołu, „Cable Car”, który miał swoją premierę w stacji radiowej KTCL. Piosenka okazała się jedną z najczęściej granych przez to właśnie radio w 2004 roku, co przyczyniło się do wzrostu popularności grupy w lokalnym środowisku.
Pod koniec 2003 roku The Fray został wybrany najlepszym debiutującym zespołem przez magazyn muzyczny "Westword". Wyróżnienie to spowodowało, że grupą zainteresowała się wytwórnia Epic Records. 17 grudnia 2004 roku zespół podpisał z nią umowę, a niecały rok później Epic wydała pierwszy album The Fray, "How to Save a Life", który odniósł niespodziewanie duży sukces. Pod koniec 2005 roku piosenka „Cable Car” pod tytułem zmienionym na „Over My Head (Cable Car)” stała się najczęściej granym utworem roku stacji KTCL. Ukazała się ona również na soundtracku filmu "Niewidzialny".
The Fray stanowił support podczas dziesięciu koncertów zespołu Weezer, a także dwunastu Bena Foldsa. W styczniu 2006 roku grupa, we współpracy z Matem Kearneyem i Carym Brothersem, rozpoczęła własną trasę koncertową.

</doc>
<doc id="1310963" url="https://pl.wikipedia.org/wiki?curid=1310963" title="Zdrada (film 1997)">
Zdrada (film 1997)

Zdrada (ang. "The Devil's Own") – amerykański film fabularny z 1997 w reżyserii Alana Pakuli.
Jest to ostatni film Alana Pakuli przed jego śmiercią.
Fabuła.
Film opowiada o młodym chłopaku, który był świadkiem morderstwa swojego ojca przez zamaskowanego terrorystę. Gdy już stał się dorosłą osobą wstąpił w szeregi organizacji zbrojnej IRA. Był ścigany przez Anglików i wyjechał do Ameryki w celu zakupu broni dla IRA. Znajduje schronienie dla siebie w domu policjanta o irlandzkich korzeniach.

</doc>
<doc id="1310964" url="https://pl.wikipedia.org/wiki?curid=1310964" title="God of Thunder">
God of Thunder

God of Thunder – trzeci minialbum amerykańskiego zespołu metalowego White Zombie, wydany w październiku 1989 roku.

</doc>
<doc id="1310966" url="https://pl.wikipedia.org/wiki?curid=1310966" title="Jelena Liaszenko">
Jelena Liaszenko



</doc>
<doc id="1310968" url="https://pl.wikipedia.org/wiki?curid=1310968" title="Schronisko na Stożku">
Schronisko na Stożku



</doc>
<doc id="1310969" url="https://pl.wikipedia.org/wiki?curid=1310969" title="Trzy serca (film 1993)">
Trzy serca (film 1993)

Trzy serca – amerykańska komedia romantyczna z 1993 roku.
Treść.
Connie jest lesbijką, żyjącą w związku z Ellen. Pewnego dnia zostaje jednak porzucona przez swoją partnerkę. By się zemścić, wynajmuje przystojnego Joeya, by uwiódł Ellen, a następnie ją porzucił. Connie liczy na to, że porzucona przez mężczyznę Ellen szybko powróci do niej. Problem pojawia się, gdy Joe naprawdę się zakochuje.

</doc>
<doc id="1310971" url="https://pl.wikipedia.org/wiki?curid=1310971" title="Schronisko na Połoninie Wetlińskiej">
Schronisko na Połoninie Wetlińskiej



</doc>
<doc id="1310972" url="https://pl.wikipedia.org/wiki?curid=1310972" title="Michał Oziębłowski">
Michał Oziębłowski

Michał Oziębłowski (ur. 28 września 1900 we wsi Izdebno Kościelne, zm. 31 lipca 1942 w Dachau) – polski duchowny katolicki, błogosławiony Kościoła katolickiego, męczennik.
Życiorys.
Urodził się 28 września 1900 we wsi Izdebno Kościelne. Pochodził z wielodzietnej rodziny. Dzieciństwo spędził w Oryszewie Osadzie, gdzie przeprowadziła się jego rodzina. Tam także uczęszczał do szkoły powszechnej. W 1922 roku, po ukończeniu nauki w gimnazjum w Skierniewicach wstąpił do Wyższego Metropolitalnego Seminarium Duchownego św. Jana Chrzciciela w Warszawie. W 1927 roku z powodu postępującej gruźlicy musiał przerwać studia. Przez pewien czas przebywał u rodziny w Oryszewie Osadzie. W latach 1930-1934 leczył się w Otwocku, pełniąc jednocześnie funkcję skarbnika Spółdzielczej Kasy Oszczędnościowo-Pożyczkowej. W tym samym czasie pełnił funkcję katechety w tamtejszych szkołach, a mieszkał na plebanii w parafii św. Wincentego á Paulo w Otwocku.
W 1934 roku podjął ponownie studia w seminarium w Warszawie i tam przyjął święcenia kapłańskie dnia 11 czerwca 1938 roku.
Kapłaństwo.
Prymicyjną mszę św. odprawił w kościele parafialnym w Szymanowie 19 czerwca 1938 roku. Początkowo pracował jako kapelan w miejscowości Nowy Przybyszew w parafii Przybyszew. 19 sierpnia 1938 roku skierowano księdza Michała Oziębłowskiego jako wikariusza do parafii św. Wawrzyńca w Kutnie, gdzie był apostołem i opiekunem najbiedniejszych.
II wojna światowa.
Po wybuchu II wojny światowej pozostał wraz ze swoim proboszczem – błogosławionym Michałem Woźniakiem w Kutnie. Po zajęciu miasta przez Niemców, ksiądz Michał Oziębłowski nie ustawał w pracy duszpasterskiej. Od 16 września do 11 listopada 1939 roku był przetrzymywany jako zakładnik. Gdy nasilały się represje wobec duchownych katolickich nie skorzystał z możliwości ucieczki i pozostał w Kutnie. Za swoją działalność został przez okupantów aresztowany 6 października 1941 roku i wywieziony do obozu przejściowego dla księży w Lądzie, a następnie trafił do niemieckiego obozu koncentracyjnego w Dachau. Otrzymał tam numer 28201.
Śmierć.
Według relacji świadków, do śmierci służył współwięźniom jako kapłan, wykazywał przy tym heroiczną miłość Boga i bliźniego. Po dziewięciu miesiącach ciężkiej pracy, chorób, głodu, męczarni, udręczeń, maltretowania i bicia, zmarł w wieku 42 lat, 31 lipca 1942 roku.
Proces beatyfikacyjny.
Proces beatyfikacyjny – jako zbiorowy otwarto 26 stycznia 1992 roku. 26 marca 1999 roku w obecności papieża promulgowano dekret o jego męczeństwie. Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1310974" url="https://pl.wikipedia.org/wiki?curid=1310974" title="Youssouf Saleh Abbas">
Youssouf Saleh Abbas

Youssouf Saleh Abbas (ur. w 1953 w Abéché) – czadyjski polityk, premier Czadu od 16 kwietnia 2008 do 5 marca 2010. 
Życiorys.
Youssouf Saleh Abbas urodził się w 1953 we wschodniej części Czadu, w regionie Ouaddaï. Studiował prawo międzynarodowe w ZSRR oraz we Francji. Po powrocie do Czadu, od 20 listopada 1979 do 30 stycznia 1981 pracował w Ministerstwie Spraw Zagranicznych jako szef Wydziału Współpracy Wielostronnej. Od 1 czerwca 1981 do 25 grudnia 1981 był doradcą szefa państwa Goukouniego Oueddei, a następnie od 6 grudnia 1981 do 7 czerwca 1982 szefem jego gabinetu. 
Od 20 listopada 1992 do 15 grudnia 1996 Abbas był doradcą w Ministerstwie Spraw Zagranicznych. Pełnił funkcję wiceprzewodniczącego Konferencji Suwerenności Narodowej, który obradowała od stycznia do kwietnia 1993. Od 16 grudnia 1996 do 13 sierpnia 1997 zajmował stanowisko dyrektora generalnego w Ministerstwie Planowania i Współpracy. 
Yousouf Saleh Abbas w drugiej połowie lat 90. XX w. był członkiem opozycji i grup rebelianckich, działających we wschodniej części kraju i dążących do obalenia władzy prezydenta Idrissa Déby. Z tego powodu przebywał przez pewien czas na uchodźstwie we Francji. W 1998 dołączył do Ruchu na rzecz Demokracji i Sprawiedliwości w Czadzie (MDJT, "Mouvement pour la democratie et la justice au Tchad"), działającym w masywie górskim Tibesti. Był jego zewnętrznym koordynatorem, jednak w październiku 2001 porzucił szeregi ruchu z powodu konfliktu z jego przywódcą. 
Po zawarciu porozumienia z prezydentem Debym przez część opozycji w 2003, Abbas znalazł się wśród tych którzy dołączyli do obozu prezydenckiego. 26 grudnia 2006 został mianowany doradcą prezydenta Deby'ego do spraw międzynarodowych. 17 listopada 2007 objął także funkcję specjalnego przedstawiciela przy misji wojskowej UE w Czadzie (EUFOR Tchad/RCA) oraz misji ONZ (United Nations Mission in the Central African Republic and Chad - MINURCAT).
Premier.
16 kwietnia 2008 prezydent Idriss Déby zdymisjonował premiera Delwę Kassiré Koumakoye i mianował na stanowisko szefa rządu Abbasa. W swoim przemówieniu radiowym nowy premier zapowiedział współpracę z innymi partiami politycznymi w celu stworzenia rządu. 
19 kwietnia 2008, po spotkaniu z premierem, do rządu zgodził się przystąpić opozycyjny Sojusz Partii Politycznych na rzecz Obrony Konstytucji (CPDC). 23 kwietnia 2008 został powołany gabinet premiera Abbasa, w którym przedstawiciele opozycji objęli 4 z 25 resortów (obrony; sprawiedliwości; rolnictwa; planowania, rozwoju miejskiego i mieszkalnictwa). Głównym zadaniem rządu Abbasa miało być wprowadzenie w życie porozumienia z opozycją z sierpnia 2007 o przeprowadzeniu wyborów parlamentarnych planowanych początkowo na rok 2009.
5 marca 2010 premier Abbas złożył dymisję na ręce prezydenta Deby. Prezydent przyjął rezygnację, nie podając jej przyczyny i tego samego dnia nowym szefem rządu mianował Emmanuela Nadingara. Zdaniem komentatorów przyczyną dymisji był narastający konflikt między premierem a prezydentem. Rząd Abbasa nie odbywał posiedzeń od grudnia 2009. Dodatkowo, kilku z jego ministrów zostało oskarżonych o defraudację środków publicznych w wysokości 5 mln USD przeznaczonych na zakup notebooków dla uczniów.

</doc>
<doc id="1310975" url="https://pl.wikipedia.org/wiki?curid=1310975" title="Sobradinho EC">
Sobradinho EC

Sobradinho Esporte Clube – brazylijski klub piłkarski mający siedzibą w Sobradinho, leżącym w obrębie zespołu miejskiego miasta Brasília (Dystrykt Federalny).
Historia.
"Sobradinho" założony został 1 stycznia 1975. Na swoim koncie ma występy w pierwszej lidze (Campeonato Brasileiro Série A) w 1985 i 1986 oraz w drugiej lidze brazylijskiej (Campeonato Brasileiro Série B) w 2003. Obecnie gra w trzeciej lidze Dyskrytku Federalnego Campeonato Brasiliense.

</doc>
<doc id="1310976" url="https://pl.wikipedia.org/wiki?curid=1310976" title="Schronisko na Przehybie">
Schronisko na Przehybie



</doc>
<doc id="1310978" url="https://pl.wikipedia.org/wiki?curid=1310978" title="Schronisko na Prehybie">
Schronisko na Prehybie



</doc>
<doc id="1310979" url="https://pl.wikipedia.org/wiki?curid=1310979" title="Gangster (film 1997)">
Gangster (film 1997)

Gangster () – amerykański kryminał z 1997 roku.

</doc>
<doc id="1310983" url="https://pl.wikipedia.org/wiki?curid=1310983" title="Bogusław Żurakowski">
Bogusław Żurakowski

Bogusław Żurakowski (ur. 9 lipca 1939 w Stanisławowie, zm. 1 lipca 2020 w Krakowie) – polski poeta, literaturoznawca, aksjolog, pedagog, profesor Uniwersytetu Jagiellońskiego.
Ukończył studia z zakresu filologii polskiej w Wyższej Szkole Pedagogicznej im. Powstańców Śląskich w Opolu (obecnie Uniwersytet Opolski), gdzie się doktoryzował w 1975 roku pod kierunkiem Doroty Simonides.
Działalność poetycka.
Żurakowski debiutował w 1957 roku w Polskim Radiu i w „Odrze” wierszem "Ulewa i słońce". Pierwszy zbiór utworów poetyckich "Taniec bez ludzi" opublikował w wieku dwudziestu trzech lat (1962), zaś dwa lata po tym fakcie Federacja PEN Clubów w Londynie przyznała Żurakowskiemu wyróżnienie.
Jego wiersze, eseje i szkice publikowane były między innymi w „Twórczości”, „Więzi”, „Literaturze”, „Opolu”, „Regionach”, „Dekadzie Literackiej”, „Nowych Książkach”, „Odrze”, „Poezji”, „Twórczości”, „Tygodniku Kulturalnym”, „W Drodze”, „Toposie”, „Przeglądzie Literacko-Artystycznym”, „Stronach”, na antenie Polskiego Radia i Radia Wolna Europa. Utwory tłumaczone były na języki obce, między innymi: angielski, hiszpański, niemiecki, litewski, czeski, ukraiński i węgierski.
W maju 2000 roku Żurakowski czytał swoje wiersze w siedzibie ONZ w Nowym Jorku. Osobne tomy wierszy poety ukazały się w Czechach, Ukrainie i w USA.
Działalność naukowa.
Po kilku latach pracy w Katedrze Literatury dla Dzieci i Młodzieży w WSP w Opolu, przeniósł się do Krakowa na Uniwersytet Jagielloński, na którym się habilitował w 1992 roku na podstawie rozprawy: "Literatura – Wartość – Dziecko".
Od 1982 roku był pracownikiem naukowym Instytutu Pedagogiki Uniwersytetu Jagiellońskiego, w latach 1996–2002 pełnił obowiązki wicedyrektora Instytutu, zaś od 2000 roku był kierownikiem Zakładu Pedagogiki Kultury.
Przedmiotem badań Żurakowskiego były zagadnienia pedagogiki kultury, a w szczególności: edukacja aksjologiczna, wychowanie przez literaturę i sztukę, komunikacja kulturowa i pedagogiczna. W zakres badań wchodzą też zagadnienia kultury dziecięcej i młodzieżowej, spontaniczna twórczość dziecka, wychowanie literackie oraz krytyka literacka.
Nagrody i członkostwo w stowarzyszeniach.
Żurakowski był członkiem PEN Clubu oraz Stowarzyszenia Kultury Europejskiej (SEC). W latach 1996–2008 zasiadał w fotelu prezesa krakowskiego oddziału Stowarzyszenia Pisarzy Polskich.
Był laureatem Międzynarodowej Fundacji „Carlo Collodi” – Pinocchio 1983 za książkę "W świecie poezji dla dzieci".

</doc>
<doc id="1310989" url="https://pl.wikipedia.org/wiki?curid=1310989" title="Otto III z Brandenburgii">
Otto III z Brandenburgii



</doc>
<doc id="1310990" url="https://pl.wikipedia.org/wiki?curid=1310990" title="Bielick">
Bielick

Bielick (biał. Беліцк) – osiedle na Białorusi, w obwodzie homelskim, w rejonie rohaczowskim, 0,5 tys. mieszkańców (2010), położone 24 km na południowy wschód od Rohaczowa.

</doc>
<doc id="1310992" url="https://pl.wikipedia.org/wiki?curid=1310992" title="Pika (tkanina)">
Pika (tkanina)

Pika – rodzaj dwuwarstwowej bawełnianej tkaniny, której powierzchnia z prawej strony pokryta jest wzorzystym bruzdowaniem, a z lewej drapana. Górna warstwa piki ma splot płócienny, a wypukły wzór tworzy się, przeplatając jej wątek z osnową warstwy dolnej. Pika wykorzystywana jest głównie w krawiectwie lekkim, np. na ubiory dziecięce, sukienki, podomki. Z grubszych pik szyje się kapy.

</doc>
<doc id="1310999" url="https://pl.wikipedia.org/wiki?curid=1310999" title="Sobradinho Esporte Clube">
Sobradinho Esporte Clube



</doc>
<doc id="1311001" url="https://pl.wikipedia.org/wiki?curid=1311001" title="Sobradinho Brasilia">
Sobradinho Brasilia



</doc>
<doc id="1311003" url="https://pl.wikipedia.org/wiki?curid=1311003" title="Bobr">
Bobr

Bobr (biał. "Бобр", pol. Bóbr) – osiedle typu miejskiego na Białorusi w obwodzie mińskim w rejonie krupskim, 1,1 tys. mieszkańców (2010), położone 120 km na północny wschód od Mińska.
Bobr leży 10 km od Krupek. Znajduje się tu stacja kolejowa Bobr położona na linii Moskwa – Mińsk – Brześć. W osiedlu dominuje przemysł lekki, drewniany oraz spożywczy.
Pierwsze wzmianki o Bobrze pochodzą z początków XVI wieku. W 1559 roku miasteczko należało do Chodkiewiczów, później przechodziło w ręce Paców, Komarów, Sapiehów i Ogińskich. W 1762 roku miejscowość otrzymała prawa miejskie oraz własny herb. W 1863 roku Bobr liczył 1,1 tys. mieszkańców, a w 1969 roku ponad 3 tys. W 1938 roku miasto formalnie stało się wioską, a od 1941 roku jest osiedlem typu miejskiego.
Do najbardziej znanych mieszkańców Bobra należy białoruski malarz i opozycjonista Aleś Puszkin.

</doc>
<doc id="1311005" url="https://pl.wikipedia.org/wiki?curid=1311005" title="Untitled (album Nasa)">
Untitled (album Nasa)

Untitled – dziewiąty studyjny album amerykańskiego rapera Nasa, którego premiera odbyła się 15 lipca 2008. Pierwszym singlem był utwór "Hero", do którego powstał teledysk. Oficjalnie album nosi tytuł "Untitled" ("Bez tytułu"), jest to forma protestu przeciwko niedopuszczeniu tytułu "Nigger" ("Czarnuch").

</doc>
<doc id="1311008" url="https://pl.wikipedia.org/wiki?curid=1311008" title="Irving Janis">
Irving Janis

Irving L. Janis (ur. 26 maja 1918 w Buffalo, zm. 15 listopada 1990 w Santa Rosa) – psycholog, badacz na Uniwersytecie Yale i profesor honorowy Uniwersytetu Kalifornijskiego w Berkeley. 
Sławę przyniosła mu jego teoria o myśleniu grupowym. Opisał regularne błędy popełniane przez grupy podejmujące decyzje kolektywne, na przykładzie najbardziej spektakularnych niepowodzeń amerykańskiej polityki zagranicznej. Przeszedł na emeryturę w 1986.
Współpracował również z Carlem Hovlandem w czasie badań nad zmiennością postaw, między innymi nad efektem uśpienia.

</doc>
<doc id="1311011" url="https://pl.wikipedia.org/wiki?curid=1311011" title="Pilibhit">
Pilibhit

Pilibhit (hindi पीलीभीत) - miasto w północnych Indiach, w stanie Uttar Pradesh, na Niziniie Gangesu. Populacja miasta w 2001 roku wynosiła 124 082 mieszkańców.
W mieście rozwinął się przemysł spożywczy. Jest ośrodkiem handlu produktami rolniczymi.
W mieście znajduje się zabytkowy meczet z XVIII wieku.

</doc>
<doc id="1311019" url="https://pl.wikipedia.org/wiki?curid=1311019" title="Maszt radiowy w Żółwińcu">
Maszt radiowy w Żółwińcu



</doc>
<doc id="1311023" url="https://pl.wikipedia.org/wiki?curid=1311023" title="Mikrosferocytoza">
Mikrosferocytoza



</doc>
<doc id="1311024" url="https://pl.wikipedia.org/wiki?curid=1311024" title="Sieć (struktura socjometryczna)">
Sieć (struktura socjometryczna)

Sieć - w socjologii rodzaj struktury socjometrycznej, w której między wszystkimi osobami w danej grupie społecznej istnieją więzi. W badaniach socjometrycznych sieć jest wskaźnikiem najwyższej spoistości grupy, ponieważ badane osoby dokonują wszystkich możliwych wyborów wzajemnych. 
Im większa jest grupa społeczna, tym mniejsze jest prawdopodobieństwo występowania tego typu struktury. Często jednak możliwe jest istnienie w nich klik, które mają charakter sieci. Jeżeli struktura socjometryczna grupy jest bliska sieci, wówczas można mówić o istnieniu dużej spójności grupy.

</doc>
<doc id="1311035" url="https://pl.wikipedia.org/wiki?curid=1311035" title="Wietryno">
Wietryno

Wietryno (biał. "Ветрына") - osiedle typu miejskiego na Białorusi w obwodzie witebskim w rejonie połockim, 2,7 tys. mieszkańców (2010), położone 22 km na południowy zachód od Połocka.
Znajduje tu się przystanek kolejowy Wietryno, położony na linii Połock – Mołodeczno.

</doc>
<doc id="1311036" url="https://pl.wikipedia.org/wiki?curid=1311036" title="Hector Vilches">
Hector Vilches



</doc>
<doc id="1311045" url="https://pl.wikipedia.org/wiki?curid=1311045" title="Raimondo D’Inzeo">
Raimondo D’Inzeo

Raimondo D’Inzeo (ur. 2 lutego 1925 w Poggio Mirteto, zm. 15 listopada 2013 w Rzymie) – włoski jeździec sportowy, wojskowy, wielokrotny medalista olimpijski. Brat Piero D’Inzeo.
Startował w konkurencji skoków przez przeszkody. Ośmiokrotnie, nieprzerwanie od 1948 do 1976, brał udział w igrzyskach olimpijskich. Zawsze towarzyszył mu brat. Pierwszy medal olimpijski zdobył w 1956, ostatni szesnaście lat później, łącznie zgromadził ich sześć. Dwukrotnie, w roku 1956 i 1960 był indywidualnym mistrzem świata. Największy sukces odniósł w Rzymie, zdobywając złoty medal olimpijski.

</doc>
<doc id="1311046" url="https://pl.wikipedia.org/wiki?curid=1311046" title="Genesis of Aggression">
Genesis of Aggression

Genesis of Aggression – polska grupa thrashmetalowa założona w 1986 w Siemianowicach Śląskich z inicjatywy gitarzystów Jarosława Dziedzisza, Marka Stompla oraz perkusisty Jacka Moja.
W 1988 grupa wydała własnym nakładem demo "Mors Dicit". W 1989 ukazał się jedyny album grupy, "Disappointment". 
Zespół brał udział w przesłuchaniach do Metalmanii w 1989 roku, w których to został uznany za rewelację między innymi przez Wojciecha Hoffmanna z formacji Turbo, uzyskując maksymalną liczbę punktów.
Po roku 1989 grupę opuściło trzech członków, w tym założyciele Marek Stompel oraz Jacek Moj. Ich miejsce zajęli perkusista Jarek Janik, wokalista oraz gitarzysta Adam Pluciński, a także znany z formacji Horrorscope gitarzysta Krzysztof „Pistolet” Pistelok.
Adam Pluciński zaśpiewał jeszcze pod szyldem Genesis Of Aggression na "Metallica Zlot" 30 września 2000 roku wśród takich zespołów jak Kat, Gang Olsena czy Dragon. Z okazji tego koncertu, który odbył się w Katowickim Mega Club wydano album "Metallica Zlot - Live", oraz zarejestrowano videoclip do utworu Enter Sandman formacji Metallica, na którym zaśpiewał Adam Pluciński

</doc>
<doc id="1311047" url="https://pl.wikipedia.org/wiki?curid=1311047" title="Packshot">
Packshot

Packshot – używany w branży reklamowej termin określający przedstawienie produktu za pomocą statycznego lub ruchomego obrazu.
Interaktywne packshoty, tzw. obrotowe, uzyskuje się wykonując sekwencję zdjęć, pokazującą produkt pod różnymi kątami, którą następnie składa się w prezentację. Tego typu packshoty najczęściej używane są w e-commerce.
Statyczny obraz powinien rzetelnie odwzorowywać fotografowany przedmiot. Do tego typu prezentacji używa się białego tła, stołu lub namiotu bezcieniowego, gdyż ułatwiają one późniejszą obróbkę i korzystanie z materiałów graficznych. Przed przystąpieniem do zdjęć, produkt jest odpowiednio przygotowywany i precyzyjnie oświetlany w studiu. Dopełnieniem tych działań na drodze do powstania profesjonalnego packshotu jest postprodukcja i ewentualna optymalizacja związana z kanałem jego wykorzystania.
Często wykorzystywaną formą packshotu przy prezentacji odzieży jest zdjęcie „duch”. Wykonywany na specjalnym manekinie z odłączanymi elementami tak aby stworzyć wrażenie niewidocznej postaci.
W zakresie handlu elektronicznego, packshoty umożliwiają obejrzenie obiektów w 3D (animacje 3D). Dzięki serii zdjęć jesteśmy w stanie wygenerować widok sferyczny lub pół sferyczny. Istnieje ponadto możliwość zobaczenia oraz manipulowania obiektami we wszystkich możliwych ujęciach, ze zwiększonym realizmem. Im więcej animacja posiada osi, tym więcej animacja zawiera ujęć:
Six degrees of freedom (6DoF)
W odniesieniu do spotu reklamowego, terminem packshot, określa się zwyczajowo ostatnie kilka sekund filmu – finalną prezentację produktu wraz z hasłem promocyjnym kampanii. Na packshocie pojawiają się także obowiązujące producenta informacje prawne (np. w przypadku lekarstw), logotyp i slogan producenta.
Te ostatnie sekundy działają jak finał filmu – zapadają w pamięć i pointują przekaz.
Dla producentów prezentacja produktu jest bardzo ważnym elementem promocji, dlatego często do packshotów wykonywana jest atrapa produktu tzw. mockup. Taka atrapa jest zazwyczaj wykonana z lepszego materiału, ma intensywniejsze kolory, lepiej odbija światło i ma większy logotyp. Często pominięte są na niej, niewidoczne na ekranie telewizora lub w prasie, informacje dodatkowe, istniejące na prawdziwym opakowaniu. Wraz z rozwojem technologii animacji 3D przedstawienia produktów wykonywane są coraz częściej w całości w studiu graficznym.
Reklamy producentów nieposiadających realnego produktu (np. kanały telewizyjne, telekomunikatory, usługi internetowe, a także reklamy społeczne) – zamiast produktu eksponują np. hasło kampanii czy logotyp. Ta część również nazywana jest packshotem, chociaż etymologicznie nie jest to poprawne.
Regulacje prawne coraz dokładniej określają jak przedstawiony może być produkt w reklamie, by uniemożliwiać wprowadzenie konsumenta w błąd – co do wielkości produktu, zawartości czy właściwości. Zapobiega to idealizowaniu wizerunku produktu.
Producenci kierujący komunikację do młodych konsumentów coraz częściej urealniają produkt na packshocie – pokazują produkt częściowo wykorzystany, zgnieciony lub nawet tylko puste opakowanie.

</doc>
<doc id="1311048" url="https://pl.wikipedia.org/wiki?curid=1311048" title="Kiejstut Bereźnicki">
Kiejstut Bereźnicki

Kiejstut Bereźnicki (ur. 21 grudnia 1935 w Poznaniu) – polski malarz, rysownik, profesor Akademii Sztuk Pięknych w Gdańsku.
Życiorys.
Studiował na Wydziale Malarstwa w Państwowej Wyższej Szkole Sztuk Plastycznych w Gdańsku, dyplom uzyskał w 1958 roku w pracowni profesora Stanisława Teisseyre’a. W PWSSP w Gdańsku (od 1996 roku nazwa uczelni: Akademia Sztuk Pięknych) pracuje od 1960 roku, gdzie od 1982 roku prowadzi pracownię dyplomową na Wydziale Malarstwa. Prorektor uczelni w latach 1981–1984. W 1984 roku otrzymał tytuł profesora nadzwyczajnego, a w 1994 roku tytuł profesora zwyczajnego.
Został uwieczniony w roli jednego z apostołów na obrazie "Ostatnia Wieczerza" Macieja Świeszewskiego.
Nagrody i wyróżnienia.
Odznaczenia.
Prace artysty znajdują się w zbiorach:
a także w zbiorach prywatnych w kraju i za granicą: m.in. w Brazylii, Francji, Niemczech, Szwajcarii i Szwecji.

</doc>
<doc id="1311052" url="https://pl.wikipedia.org/wiki?curid=1311052" title="Piero D’Inzeo">
Piero D’Inzeo

Piero D’Inzeo (ur. 4 marca 1923 w Rzymie, zm. 13 lutego 2014 tamże) – włoski jeździec sportowy, wojskowy, wielokrotny medalista olimpijski. Brat Raimondo.
Startował w konkurencji skoków przez przeszkody. Ośmiokrotnie, nieprzerwanie od 1948 do 1976, brał udział w igrzyskach olimpijskich. Zawsze towarzyszył mu brat i są pierwszymi sportowcami, którzy osiem razy pojawili się na olimpijskich arenach. Pierwszy medal olimpijski zdobył w 1956, ostatni szesnaście lat później, łącznie zgromadził ich sześć. Największy sukces odniósł w Rzymie, zdobywając srebrny medal olimpijski w konkursie indywidualnym - wyprzedził go młodszy brat.

</doc>
<doc id="1311056" url="https://pl.wikipedia.org/wiki?curid=1311056" title="František Jež">
František Jež

František Jež (ur. 16 grudnia 1970 w Valašském Meziříčí) – czechosłowacki i czeski skoczek narciarski, brązowy medalista olimpijski, srebrny medalista mistrzostw świata oraz srebrny medalista mistrzostw świata juniorów.
Kariera.
W Pucharze Świata zadebiutował w sezonie 1987/1988, zajmując 30 grudnia 1987 w Oberstdorfie 25. miejsce w pierwszym konkursie 36. edycji Turnieju Czterech Skoczni. Wystartował tylko w czterech konkursach Turnieju, nie zdobywając punktów, wobec czego nie został sklasyfikowany w klasyfikacji generalnej. Pierwszy sukces osiągnął w lutym 1988, kiedy zdobył brązowy medal w konkursie drużynowym na mistrzostwach świata juniorów w Saalfelden am Steinernen Meer. Kolejnym jego startem na międzynarodowej arenie był 37. Turniej Czterech Skoczni, w którym jednak ponownie nie zdobył punktów.
Sezon 1989/1990 był pierwszym pełnym sezonem w jego karierze. W pierwszym konkursie, rozegranym 3 grudnia 1989 w Thunder Bay po raz pierwszy w karierze zdobył punkty PŚ, zajmując 12. miejsce. Pierwsze podium wywalczył 1 stycznia 1990 w Garmisch-Partenkirchen, a pięć dni później podczas konkursu w Bischofshofen po raz pierwszy zwyciężył. W pozostałych konkursach 38. edycji Turnieju Czterech Skoczni był szósty w Oberstdorfie oraz dziesiąty w Innsbrucku, co dało mu drugą pozycję w klasyfikacji końcowej. Wyprzedził go jedynie Dieter Thoma, a trzecie miejsce zajął Jens Weißflog. Łącznie w całym sezonie trzykrotnie stawał na podium zawodów PŚ, w tym trzykrotnie zwyciężał, dzięki czemu zajął piąte miejsce w klasyfikacji generalnej. Na mistrzostwach świata w lotach w Vikersund w 1990 zajął 26. miejsce.
Wystartował na mistrzostwach świata w Val di Fiemme w 1991, gdzie był siedemnasty na normalnej skoczni, a na dużej zajął 29. miejsce. Reprezentanci Czechosłowacji z Ježem w składzie zajęli tam piąte miejsce w konkursie drużynowym. W sezonie 1990/1991 pięciokrotnie plasował się w czołowej dziesiątce, ale tylko raz stanął na podium. W efekcie zajął 21. miejsce w klasyfikacji generalnej PŚ. Na początku sezonu 1991/1992, 14 grudnia 1991 w Sapporo po raz ostatni w karierze stanął na podium, zajmując trzecie miejsce. Trzy miesiące później, podczas igrzysk olimpijskich w Albertville wraz z Tomášem Goderem, Jaroslavem Sakalą i Jiřím Parmą wywalczył brązowy medal w konkursie drużynowym. Na tych samych igrzyskach był trzynasty na dużej skoczni, a na normalnym obiekcie zajął 23. miejsce. W tym samym roku odbyły się także mistrzostwa świata w lotach w Harrachovie, gdzie Jež uplasował się na 32. miejscu.
W kolejnych sezonach indywidualnie nie osiągał już tak dobrych wyników. W tym okresie najlepsze wyniki osiągnął w sezonie 1995/1996, kiedy to zajął 28. miejsce w klasyfikacji generalnej PŚ. Równocześnie był szesnasty w sezonie 1995/1996 Pucharu Świata w lotach. Ostatni sukces osiągnął na mistrzostwach świata w Falun w 1993, gdzie wspólnie z Martinem Švagerko, Jaroslavem Sakalą i Jiřím Parmą zdobył drużynowe wicemistrzostwo świata. W indywidualnych startach plasował się poza czołową dwudziestką. Dwa lata później, podczas mistrzostw w Thunder Bay zajął 42. miejsce na dużej skoczni, a w konkursie drużynowym reprezentacja Czech zajęła ósme miejsce. W 1996 wystartował na mistrzostwach świata w lotach w Tauplitz, gdzie zajął 15. miejsce. Ostatnią dużą imprezą w jego karierze były igrzyska olimpijskie w Nagano w 1998. W obu indywidualnych startach zajął 24, miejsce, a wraz z kolegami był siódmy w konkursie drużynowym. Ostatni występ w PŚ zaliczył 6 grudnia 1998 podczas konkursu w Chamonix, gdzie zajął 44. miejsce.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za pojedyncze skoki (tak jak np. w TCS)

</doc>
<doc id="1311057" url="https://pl.wikipedia.org/wiki?curid=1311057" title="Carlo Bergonzi (tenor)">
Carlo Bergonzi (tenor)

Carlo Bergonzi (ur. 13 lipca 1924 w Vidalenzo, zm. 25 lipca 2014 w Mediolanie) – włoski śpiewak operowy, tenor liryczny znany przede wszystkim z wykonywania repertuaru Verdiego, zwłaszcza jego mniej znanych oper.
Życiorys.
Bergonzi rozpoczął naukę śpiewu operowego w wieku 14 lat. Przerwała ją II wojna światowa, którą spędził internowany w obozie niemieckim. Po wojnie kontynuował naukę w Konserwatorium im. Arrigo Boito w Parmie. Początkowo występował jako baryton, śpiewając m.in. jako Figaro w Cyruliku sewilskim, Doktor Malatesta w Don Pasquale, Enrico w Łucji z Lammermooru, Silvio w Pajacach, Alfio w Rycerskości wieśniaczej, Sonora w Dziewczynie ze Złotego Zachodu i Lescaut w Manon Lescaut. W latach 1948–1951, poprzez intensywne ćwiczenia głosu, dokonał istotnych zmian w jego brzmieniu i skali i w 1951 r. zadebiutował jako tenor w roli Andrei Chéniera w operze Umberto Giordano pod tym samym tytułem. W tym samym roku, z okazji 50 rocznicy śmierci Verdiego, telewizja RAI zaangażowała Bergonziego do cyklu nagrań mniej znanych oper, takich jak "I due Foscari", "Joanna d’Arc" i "Simon Boccanegra".
W 1953 r. po raz pierwszy zaśpiewał w La Scali w roli Don Alvara w Mocy przeznaczenia, a dwa lata później zagrał Radamesa w Aidzie, którą rolę wykreował także w Metropolitan Opera. W 1962 r. zadebiutował w Covent Garden ponownie jako Don Alvaro. Przez lata 70. kontynuował występy na najważniejszych światowych scenach, w latach 80. koncentrował się bardziej na recitalach. W 1996 r. Bergonzi zaśpiewał w czasie uroczystej gali z okazji dwudziestopięciolecia pracy dyrygenta Metropolitan Opera Jamesa Levine’a. Dwa lata później zakończył karierę. Następnie pracował w Accademia Verdiana, uczył m.in. Salvatore Licitrę.

</doc>
<doc id="1311058" url="https://pl.wikipedia.org/wiki?curid=1311058" title="Niccolò dell' Abbate">
Niccolò dell' Abbate



</doc>
<doc id="1311059" url="https://pl.wikipedia.org/wiki?curid=1311059" title="Bet Hillel">
Bet Hillel

Bet Hillel () – moszaw położony w Samorządzie Regionu Mewo’ot ha-Chermon, w Dystrykcie Północnym Izraela.
Leży na południowy zachód od góry Hermon (2 814 m n.p.m.) w odległości 5 km na wschód od miasta Kirjat Szemona, w północnej części Górnej Galilei.
Historia.
Moszaw został założony w 1940 przez imigrantów z Europy.
Gospodarka.
Gospodarka moszawu opiera się na intensywnym rolnictwie, hodowli bydła i turystyce.

</doc>
<doc id="1311063" url="https://pl.wikipedia.org/wiki?curid=1311063" title="Diszon">
Diszon

Diszon (hebr. דישון; ang. Dishon) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Położenie.
Leży w północnej części Górnej Galilei, w Górach Naftali w odległości 1 kilometra na południowy wschód od granicy z Libanem i 12,5 km na północ od miasta Safed.
Historia.
Pierwotnie w rejonie tym znajdowała się arabska wioska Dajszum. Podczas wojny domowej w Mandacie Palestyny w rejonie wioski stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 Izraelczycy przeprowadzili operację Hiram. W dniu 30 października Dajszum została zajęta przez izraelskich żołnierzy. Następnie wioska została wysiedlona, a wszystkie domy wyburzono.
Współczesny moszaw został założony w 1953 przez imigrantów z Libii.
Gospodarka.
Gospodarka moszawu opiera się na rolnictwie i turystyce.

</doc>
<doc id="1311065" url="https://pl.wikipedia.org/wiki?curid=1311065" title="Plantation (hrabstwo Broward)">
Plantation (hrabstwo Broward)

Plantation – miasto w stanie Floryda, w hrabstwie Broward. Według spisu w 2020 roku liczy 91,7 tys. mieszkańców. Jest częścią obszaru metropolitalnego Miami.
W Plantation urodziła się Sloane Stephens, amerykańska tenisistka oraz XXXTentacion, amerykański raper.
Demografia.
W 2020 roku 42,4% stanowią białe społeczności nielatynoskie, 26,4% to Latynosi, 23,4% to czarnoskórzy Amerykanie (w tym Afroamerykanie) i 5,2% to Azjaci.

</doc>
<doc id="1311066" url="https://pl.wikipedia.org/wiki?curid=1311066" title="Niccolo dell'Abbate">
Niccolo dell'Abbate



</doc>
<doc id="1311067" url="https://pl.wikipedia.org/wiki?curid=1311067" title="Bystročice">
Bystročice

Bystročice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 830 mieszkańców.

</doc>
<doc id="1311070" url="https://pl.wikipedia.org/wiki?curid=1311070" title="Elifelet">
Elifelet

Elifelet (hebr. אליפלט) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży na północ od Jeziora Tyberiadzkiego, w północnej części Górnej Galilei.
Historia.
Moszaw został założony w 1949 przez imigrantów z Jemenu. Później osiedlili się tutaj imigranci z Afryki Północnej i Iraku.
Gospodarka.
Gospodarka moszawu opiera się na intensywnym rolnictwie i turystyce.

</doc>
<doc id="1311071" url="https://pl.wikipedia.org/wiki?curid=1311071" title="Woropajewo">
Woropajewo

Woropajewo (biał. "Варапаева", "Waparejewa") – osiedle typu miejskiego na Białorusi w obwodzie witebskim w rejonie postawskim, 2,8 tys. mieszkańców (2010), położone 135 km na północ od Mińska. Siedziba sielsowietu Woropajewo.
Siedziba parafii prawosławnej (pw. Zmartwychwstania Pańskiego) i rzymskokatolickiej (pw. św. Michała Archanioła i bł. Michała Kozala BM).
Historia.
W 1744 roku wieś Woropaiew leżała na terenie parafii w Duniłowiczach w dekanacie połockim diecezji wileńskiej. 
Od 1843 Woropajewo było częścią guberni wileńskiej Imperium Rosyjskiego. W 1860 roku majątek został wynajęty i był częścią majątku Postawy. Znajdowała się tu cegielnia, młyn wodny oraz gościniec (tawerna). W 1880 roku znajdował się tu majątek będący własnością Przeździeckich. Miejscowość leżała w powiecie dziśnieńskim i wilejskim guberni mińskiej. W latach 1896–1897 wybudowano linię kolejową. 
Na mocy traktatu ryskiego z 1921 roku Woropajewo znalazło się w granicach II Rzeczypospolitej Polskiej. Miejscowość była siedzibą wiejskiej gminy Woropajewo, w powiecie dziśnieńskim, w województwie wileńskim. Obecne miasto posiadało tartak, cegielnię oraz młyny wodny, parowy i elektryczny. W 1923 otworzono szkołę podstawową imienia Józefa Piłsudskiego oraz klub młodzieżowy. W 1932 roku ukończono budowę linii kolejowej Woropajewo–Druja. 8 kwietnia 1932 podczas uroczystego otwarcia linii, pojechał nią pierwszy pociąg. W latach 1931–1937 w lokalnej szklarni pracował Iwan Sikora.
Współczesne miasto w okresie międzywojennym składało się z osady, majątku, stacji kolejowej i leśniczówki. Do 1945 były to osobne jednostki osadnicze o wspólnej nazwie.
W 1939 Woropajewo znalazło się w Białoruskiej SRR, w rejonie duniłowckim, w obwodzie wilejskim. W czasie II wojny światowej od czerwca 1941 do 4 lipca 1944 miasto znalazło się pod okupacją niemiecką. 
W 1950 roku osada otrzymała oficjalnie status osiedla typu miejskiego i stała się siedzibą rejonu duniłowickiego. 20 stycznia 1960 Woropajewo stało się częścią rejonu głębockiego, a od 1962 postawskiego.
Obecnie.
Przez miejscowość przepływa rzeka Zarzeczanka. W parku w miasteczku znajduje się pomnik żołnierzy radzieckich. W miejscowości znajduje się młyn wodny z przełomu XIX/XX wieku.
Przez Woropajewo przebiega linii kolejowa z Postaw do Królewszczyzny przez Głębokie, przy której znajduje się stacja kolejowa Woropajewo. Przed II wojną światową znajdował się tu drewniany budynek stacji kolejowej, obecnie jest murowany.
W miejscowości znajduje się drewniana parafialna cerkiew prawosławna pw. Zmartwychwstania Pańskiego z początku XX wieku oraz kościół protestancki.
Demografia.
Według Powszechnego Spisu Ludności z 1921 roku oraz spisu z 1931 zamieszkiwało:
Parafia rzymskokatolicka.
Parafię założono w 1933 roku, wydzielając ją z parafii w Duniłowiczach. Po zamknięciu kościoła przez Sowietów w 1948 roku, odrodziła się w 1990 roku. Leży w dekanacie postawskim diecezji witebskiej. Kościół parafialny wybudowano w latach 1991-1996.
Pałacyk hrabiów Przezdzieckich.
Pałac został zniszczony podczas I wojny światowej. Odbudowany, ponownie został zniszczony podczas II wojny światowej. Pozostałością po pałacu są budynki folwarczne oraz park.

</doc>
<doc id="1311081" url="https://pl.wikipedia.org/wiki?curid=1311081" title="Movement EP">
Movement EP

Movement EP – pierwsze EP amerykańskiej grupy rockowej The Fray. Album ukazał się w małym nakładzie latem 2002 roku i obecnie bardzo ciężko jest zdobyć jego egzemplarz. W piosenkach "Where You Want To" oraz "It's For You" główny wokal stanowi Joe King, chociaż za wokalistę zespołu uznawany jest Isaac Slade. EP został nagrany zanim David Welsh i Ben Wysocki dołączyli do The Fray, dlatego na perkusji grał Zach Johnson, a na gitarze basowej Dan Battenhouse.

</doc>
<doc id="1311083" url="https://pl.wikipedia.org/wiki?curid=1311083" title="Regedit">
Regedit

Regedit – edytor rejestru Windows działający w trybie graficznym, instalowany wraz z systemem Microsoft Windows. Ze względu na niebezpieczeństwa wynikające z nieumiejętnej modyfikacji rejestru oraz brak możliwości cofania zmian Regedit jest przeznaczony dla zaawansowanych użytkowników systemu. Po raz pierwszy pojawił się w wersji 3.0 systemu. Obecny wygląd został wprowadzony wraz z systemem Windows NT. Oprócz edycji Regedit pozwala na importowanie i eksportowanie kluczy rejestru do plików tekstowych z rozszerzeniem .reg.
Dostępne jest także narzędzie pozwalające na modyfikację rejestru z poziomu wiersza poleceń wywoływane poleceniem reg.exe.
Pierwsza wersja wprowadzona w systemie Windows 3.0 miała bardzo ubogie możliwości. Aplikacja nosiła jeszcze nazwę Registration Info Editor. Po uruchomieniu wyświetlana była lista zarejestrowanych typów plików. Umożliwiono zdefiniowanie akcji dostępnych po wywołaniu poleceń Otwórz i Drukuj wykorzystywanych przez File Managera. Dodatkowo można było skonfigurować obsługę wycofywanego już wtedy protokołu DDE. Mimo wprowadzenia w tej wersji Windows mechanizmów OLE i przechowywania informacji o nich w rejestrze nie było możliwe ich konfigurowanie za pomocą edytora.
W systemach Windows NT 3.x pojawiła się 32-bitowa aplikacja Regedt32.exe będąca pierwowzorem dzisiejszego edytora rejestru. Przedstawiała ona strukturę rejestru w sposób przypominający wyświetlanie plików przez Eksploratora Windows. W lewej części okna znajduje się drzewo przedstawiające strukturę kluczy rejestru. Prawa część zawiera listę wartości znajdujących się w zaznaczonym kluczu rejestru. Regedt32 umożliwiał też edycję wprowadzonych w NT uprawnień dostępu do kluczy rejestru. Regedt32 nie pozwalał natomiast na importowanie i eksportowanie rejestru do plików .reg.
W systemach NT była także dostępna aplikacja regedit.exe. Była ona przeniesiona z domowych wersji okienek w celu zachowania kompatybilności z 16-bitowymi aplikacjami Windows.
Wraz z systemem Windows 95 Regedit uzyskał interfejs przeniesiony z regedt32. Dodano także obsługę menu kontekstowych. Ta koncepcja interfejsu jest używana do chwili obecnej. Także aplikacja Regedit na platformach NT od wersji 4.0 uzyskała nowy wygląd, jednak nie posiadała zaawansowanych możliwości regedt32 (Regedit został przeniesiony z Windows 95 bez żadnych modyfikacji).
Regedit w Windows 2000 został wzbogacony o menu Ulubione. Dodatkowo od wersji dostępnej z Windows Me po uruchomieniu przywracany jest ostatni otwarty klucz rejestru.
Aplikacje Regedt32 oraz Regedit zostały połączone w systemie Windows XP. Regedit uzyskał możliwość modyfikacji wszystkich typów wartości oraz uprawnień dostępu. Aplikacja regedt32 została pozostawiona w celu zachowania kompatybilności z systemami NT (w rzeczywistości uruchamia tylko aplikację Regedit).

</doc>
<doc id="1311084" url="https://pl.wikipedia.org/wiki?curid=1311084" title="Szkoła Podstawowa nr 24 im. Partyzantów Lubelszczyzny w Lublinie">
Szkoła Podstawowa nr 24 im. Partyzantów Lubelszczyzny w Lublinie

Szkoła Podstawowa nr 24 im. Partyzantów Lubelszczyzny w Lublinie – publiczna szkoła podstawowa założona w 1917 w Lublinie.
Historia szkoły.
Szkoła została powołana przez władze austriackie w 1917. Początkowo uczęszczały do niej wyłącznie dziewczęta wyznania mojżeszowego. Dopiero od roku 1935/1936 naukę rozpoczęły w niej dzieci polskie. Pierwszym patronem został Mateusz Antoni Butrymowicz, działacz Sejmu Wielkiego.
Szkoła podczas II wojny światowej organizowała tajne nauczanie: języka polskiego, geografii i historii Polski.
Od 1955 siedzibą SP 24 jest budynek przy ulicy Niecałej 1 w Lublinie. W 1965 szkole nadano imię Partyzantów Lubelszczyzny.

</doc>
<doc id="1311089" url="https://pl.wikipedia.org/wiki?curid=1311089" title="Hłusza">
Hłusza

Hłusza (biał. "Глуша") - osiedle typu robotniczego na Białorusi w obwodzie mohylewskim w rejonie bobrujskim, 1,3 tys. mieszkańców (2010), położone 25 km na południowy zachód od Bobrujska.

</doc>
<doc id="1311093" url="https://pl.wikipedia.org/wiki?curid=1311093" title="MMPR">
MMPR



</doc>
<doc id="1311094" url="https://pl.wikipedia.org/wiki?curid=1311094" title="MMAR">
MMAR



</doc>
<doc id="1311095" url="https://pl.wikipedia.org/wiki?curid=1311095" title="PRIS">
PRIS



</doc>
<doc id="1311096" url="https://pl.wikipedia.org/wiki?curid=1311096" title="Grand Prix Niemiec 1973">
Grand Prix Niemiec 1973

Grand Prix Niemiec 1973 (oryg. Großer Preis von Deutschland) – 11. runda Mistrzostw Świata Formuły 1 w sezonie 1973, która odbyła się 5 sierpnia 1973, po raz 19. na torze Nürburgring.
35. Grand Prix Niemiec, 21. zaliczane do Mistrzostw Świata Formuły 1.

</doc>
<doc id="1311097" url="https://pl.wikipedia.org/wiki?curid=1311097" title="Grand Prix Niemiec 1974">
Grand Prix Niemiec 1974

Grand Prix Niemiec 1974 (oryg. Großer Preis von Deutschland), Grand Prix Europy 1974 – 11. runda Mistrzostw Świata Formuły 1 w sezonie 1974, która odbyła się 4 sierpnia 1974, po raz 20. na torze Nürburgring.
36. Grand Prix Niemiec, 22. zaliczane do Mistrzostw Świata Formuły 1.

</doc>
<doc id="1311098" url="https://pl.wikipedia.org/wiki?curid=1311098" title="PRLG">
PRLG



</doc>
<doc id="1311099" url="https://pl.wikipedia.org/wiki?curid=1311099" title="Grand Prix Niemiec 1975">
Grand Prix Niemiec 1975

Grand Prix Niemiec 1975 (oryg. Großer Preis von Deutschland) – 11. runda Mistrzostw Świata Formuły 1 w sezonie 1975, która odbyła się 3 sierpnia 1975, po raz 21. na torze Nürburgring.
37. Grand Prix Niemiec, 23. zaliczane do Mistrzostw Świata Formuły 1.

</doc>
<doc id="1311101" url="https://pl.wikipedia.org/wiki?curid=1311101" title="PRLR">
PRLR



</doc>
<doc id="1311102" url="https://pl.wikipedia.org/wiki?curid=1311102" title="Grand Prix Niemiec 1976">
Grand Prix Niemiec 1976

Grand Prix Niemiec 1976 (oryg. Großer Preis von Deutschland) – 10. runda Mistrzostw Świata Formuły 1 w sezonie 1976, która odbyła się 1 sierpnia 1976, po raz 22. na torze Nürburgring.
38. Grand Prix Niemiec, 24. zaliczane do Mistrzostw Świata Formuły 1.

</doc>
<doc id="1311103" url="https://pl.wikipedia.org/wiki?curid=1311103" title="PRTF">
PRTF



</doc>
<doc id="1311104" url="https://pl.wikipedia.org/wiki?curid=1311104" title="Grand Prix Niemiec 1977">
Grand Prix Niemiec 1977

Grand Prix Niemiec 1977 (oryg. Großer Preis von Deutschland) – 11. runda Mistrzostw Świata Formuły 1 w sezonie 1977, która odbyła się 31 lipca 1977, po raz drugi na torze Hockenheimring.
39. Grand Prix Niemiec, 25. zaliczane do Mistrzostw Świata Formuły 1.

</doc>
<doc id="1311105" url="https://pl.wikipedia.org/wiki?curid=1311105" title="PRWF">
PRWF



</doc>
<doc id="1311107" url="https://pl.wikipedia.org/wiki?curid=1311107" title="Grand Prix Niemiec 1978">
Grand Prix Niemiec 1978

Grand Prix Niemiec 1978 (oryg. Großer Preis von Deutschland) – 11. runda Mistrzostw Świata Formuły 1 w sezonie 1978, która odbyła się 30 lipca 1978, po raz trzeci na torze Hockenheimring.
40. Grand Prix Niemiec, 26. zaliczane do Mistrzostw Świata Formuły 1.

</doc>
<doc id="1311108" url="https://pl.wikipedia.org/wiki?curid=1311108" title="PRNS">
PRNS



</doc>
<doc id="1311109" url="https://pl.wikipedia.org/wiki?curid=1311109" title="Grand Prix Niemiec 1979">
Grand Prix Niemiec 1979

Grand Prix Niemiec 1979 (oryg. Großer Preis von Deutschland) – 10. runda Mistrzostw Świata Formuły 1 w sezonie 1979, która odbyła się 29 lipca 1979, po raz czwarty na torze Hockenheimring.
41. Grand Prix Niemiec, 27. zaliczane do Mistrzostw Świata Formuły 1.

</doc>
<doc id="1311110" url="https://pl.wikipedia.org/wiki?curid=1311110" title="PRDT">
PRDT



</doc>
<doc id="1311111" url="https://pl.wikipedia.org/wiki?curid=1311111" title="Grand Prix Niemiec 1980">
Grand Prix Niemiec 1980

Grand Prix Niemiec 1980 (oryg. Großer Preis von Deutschland) – dziewiąta runda Mistrzostw Świata Formuły 1 w sezonie 1980, która odbyła się 10 sierpnia 1980, po raz piąty na torze Hockenheimring.
42. Grand Prix Niemiec, 28. zaliczane do Mistrzostw Świata Formuły 1.

</doc>
<doc id="1311113" url="https://pl.wikipedia.org/wiki?curid=1311113" title="PRMF">
PRMF



</doc>
<doc id="1311114" url="https://pl.wikipedia.org/wiki?curid=1311114" title="Grand Prix Niemiec 1981">
Grand Prix Niemiec 1981

Grand Prix Niemiec 1981 (oryg. Großer Preis von Deutschland) – 10. runda Mistrzostw Świata Formuły 1 w sezonie 1981, która odbyła się 2 sierpnia 1981, po raz szósty na torze Hockenheimring.
43. Grand Prix Niemiec, 29. zaliczane do Mistrzostw Świata Formuły 1.

</doc>
<doc id="1311115" url="https://pl.wikipedia.org/wiki?curid=1311115" title="PROO">
PROO



</doc>
<doc id="1311116" url="https://pl.wikipedia.org/wiki?curid=1311116" title="Grand Prix Niemiec 1982">
Grand Prix Niemiec 1982

Grand Prix Niemiec 1982 (oryg. Großer Preis von Deutschland) – 12. runda Mistrzostw Świata Formuły 1 w sezonie 1982, która odbyła się 8 sierpnia 1982, po raz siódmy na torze Hockenheimring.
44. Grand Prix Niemiec, 30. zaliczane do Mistrzostw Świata Formuły 1.

</doc>
<doc id="1311117" url="https://pl.wikipedia.org/wiki?curid=1311117" title="Grand Prix Niemiec 1983">
Grand Prix Niemiec 1983

Grand Prix Niemiec 1983 (oryg. Großer Preis von Deutschland) – 10. runda Mistrzostw Świata Formuły 1 w sezonie 1983, która odbyła się 7 sierpnia 1983, po raz ósmy na torze Hockenheimring.
45. Grand Prix Niemiec, 31. zaliczane do Mistrzostw Świata Formuły 1.

</doc>
<doc id="1311118" url="https://pl.wikipedia.org/wiki?curid=1311118" title="Riesengebirgsverein">
Riesengebirgsverein



</doc>
<doc id="1311119" url="https://pl.wikipedia.org/wiki?curid=1311119" title="Grand Prix Niemiec 1984">
Grand Prix Niemiec 1984

Grand Prix Niemiec 1984 (oryg. Großer Preis von Deutschland) – 11. runda Mistrzostw Świata Formuły 1 w sezonie 1984, która odbyła się 5 sierpnia 1984, po raz dziewiąty na torze Hockenheimring.
46. Grand Prix Niemiec, 32. zaliczane do Mistrzostw Świata Formuły 1.

</doc>
<doc id="1311120" url="https://pl.wikipedia.org/wiki?curid=1311120" title="Grand Prix Niemiec 1985">
Grand Prix Niemiec 1985

Grand Prix Niemiec 1985 (oryg. Großer Preis von Deutschland) – dziewiąta runda Mistrzostw Świata Formuły 1 w sezonie 1985, która odbyła się 4 sierpnia 1985, po raz 23. na torze Nürburgring.
47. Grand Prix Niemiec, 33. zaliczane do Mistrzostw Świata Formuły 1.

</doc>
<doc id="1311121" url="https://pl.wikipedia.org/wiki?curid=1311121" title="Grand Prix Niemiec 1986">
Grand Prix Niemiec 1986

Grand Prix Niemiec 1986 (oryg. Großer Preis von Deutschland) – 10. runda Mistrzostw Świata Formuły 1 w sezonie 1986, która odbyła się 27 lipca 1986, po raz 10. na torze Hockenheimring.
48. Grand Prix Niemiec, 34. zaliczane do Mistrzostw Świata Formuły 1.

</doc>
<doc id="1311123" url="https://pl.wikipedia.org/wiki?curid=1311123" title="Grand Prix Niemiec 1987">
Grand Prix Niemiec 1987

Grand Prix Niemiec 1987 (oryg. Großer Mobil 1 Preis von Deutschland) – ósma runda Mistrzostw Świata Formuły 1 w sezonie 1987, która odbyła się 26 lipca 1987, po raz 11. na torze Hockenheimring.
49. Grand Prix Niemiec, 35. zaliczane do Mistrzostw Świata Formuły 1.

</doc>
<doc id="1311124" url="https://pl.wikipedia.org/wiki?curid=1311124" title="Grand Prix Niemiec 1988">
Grand Prix Niemiec 1988

Grand Prix Niemiec 1988 (oryg. Großer Mobil 1 Preis von Deutschland) – dziewiąta runda Mistrzostw Świata Formuły 1 w sezonie 1988, która odbyła się 24 lipca 1988, po raz 12. na torze Hockenheimring.
50. Grand Prix Niemiec, 36. zaliczane do Mistrzostw Świata Formuły 1.

</doc>
<doc id="1311125" url="https://pl.wikipedia.org/wiki?curid=1311125" title="Grand Prix Niemiec 1989">
Grand Prix Niemiec 1989

Grand Prix Niemiec 1989 (oryg. Großer Mobil 1 Preis von Deutschland) – dziewiąta runda Mistrzostw Świata Formuły 1 w sezonie 1989, która odbyła się 30 lipca 1989, po raz 13. na torze Hockenheimring.
51. Grand Prix Niemiec, 37. zaliczane do Mistrzostw Świata Formuły 1.

</doc>
<doc id="1311126" url="https://pl.wikipedia.org/wiki?curid=1311126" title="Ośrodek Propagandy Sztuki w Łodzi">
Ośrodek Propagandy Sztuki w Łodzi

Ośrodek Propagandy Sztuki w Łodzi – galeria w parku im. H.Sienkiewicza przy ulicy Sienkiewicza 44 w Łodzi.
Najstarsza galeria i pierwsza siedziba Miejskiej Galerii Sztuki w Łodzi (do Miejskiej Galerii należy jeszcze Galeria Willa i Galeria Bałucka), miejsce wystaw sztuki najnowszej. Istnieje od 1904 roku.

</doc>
<doc id="1311127" url="https://pl.wikipedia.org/wiki?curid=1311127" title="Grand Prix Niemiec 1990">
Grand Prix Niemiec 1990

Grand Prix Niemiec 1990 (oryg. Großer Mobil 1 Preis von Deutschland) – dziewiąta runda Mistrzostw Świata Formuły 1 w sezonie 1990, która odbyła się 29 lipca 1990, po raz 14. na torze Hockenheimring.
52. Grand Prix Niemiec, 38. zaliczane do Mistrzostw Świata Formuły 1.

</doc>
<doc id="1311128" url="https://pl.wikipedia.org/wiki?curid=1311128" title="Grand Prix Niemiec 1991">
Grand Prix Niemiec 1991

Grand Prix Niemiec 1991 (oryg. Großer Mobil 1 Preis von Deutschland) – dziewiąta runda Mistrzostw Świata Formuły 1 w sezonie 1991, która odbyła się 28 lipca 1991, po raz 15. na torze Hockenheimring.
53. Grand Prix Niemiec, 39. zaliczane do Mistrzostw Świata Formuły 1.

</doc>
<doc id="1311130" url="https://pl.wikipedia.org/wiki?curid=1311130" title="Grand Prix Niemiec 1992">
Grand Prix Niemiec 1992

Grand Prix Niemiec 1992 (oryg. Großer Mobil 1 Preis von Deutschland) – 10. runda Mistrzostw Świata Formuły 1 w sezonie 1992, która odbyła się 26 lipca 1992, po raz 16. na torze Hockenheimring.
54. Grand Prix Niemiec, 40. zaliczane do Mistrzostw Świata Formuły 1.

</doc>
<doc id="1311131" url="https://pl.wikipedia.org/wiki?curid=1311131" title="Grand Prix Niemiec 1993">
Grand Prix Niemiec 1993

Grand Prix Niemiec 1993 (oryg. Großer Mobil 1 Preis von Deutschland) – 10. runda Mistrzostw Świata Formuły 1 w sezonie 1993, która odbyła się 25 lipca 1993, po raz 17. na torze Hockenheimring.
55. Grand Prix Niemiec, 41. zaliczane do Mistrzostw Świata Formuły 1.

</doc>
<doc id="1311132" url="https://pl.wikipedia.org/wiki?curid=1311132" title="Nad Niemnem (film 1987)">
Nad Niemnem (film 1987)

Nad Niemnem – polski film fabularny zrealizowany w 1986, który miał swoją premierę w 1987; film jest adaptacją powieści "Nad Niemnem" (1888) Elizy Orzeszkowej.
Na potrzeby emisji telewizyjnej film podzielono na dwie części: 78- i 92-minutową. Oprócz wersji kinowej, film też był wyświetlany w wersji telewizyjnej jako miniserial, po raz pierwszy w 1988 roku.
Zdjęcia.
Za plenery posłużyły: Bug (zamiast Niemna), okolice Drohiczyna, Białegostoku, Białej Podlaskiej, Drobnic, Gnojna i Wasilewa Szlacheckiego. Dworek rodziny Korczyńskich stanowił dwór w Turowej Woli. Film kręcono także w Koźlikach i Nowej Wsi.

</doc>
<doc id="1311134" url="https://pl.wikipedia.org/wiki?curid=1311134" title="Grand Prix Niemiec 1995">
Grand Prix Niemiec 1995

Grand Prix Niemiec 1995 (oryg. Großer Mobil 1 Preis von Deutschland) – dziewiąta runda Mistrzostw Świata Formuły 1 w sezonie 1995, która odbyła się 28 - 30 lipca 1995, po raz 19. na torze Hockenheimring.
57. Grand Prix Niemiec, 43. zaliczane do Mistrzostw Świata Formuły 1.

</doc>
<doc id="1311137" url="https://pl.wikipedia.org/wiki?curid=1311137" title="Grand Prix Niemiec 1996">
Grand Prix Niemiec 1996

Wyniki Grand Prix Niemiec na Hockenheimring 28 lipca 1996.

</doc>
<doc id="1311138" url="https://pl.wikipedia.org/wiki?curid=1311138" title="Grand Prix Niemiec 1997">
Grand Prix Niemiec 1997

Grand Prix Niemiec 1997 (oryg. Großer Mobil 1 Preis von Deutschland) – 59. Grand Prix Niemiec, 45 edycja zaliczana do Mistrzostw Świata Formuły 1, rozgrywana jako 10 w sezonie 1997 po raz 21. na torze Hockenheimring. W odbywającym się 27 lipca 1997 roku wyścigu zwycięstwo odnióśł, startujący z pole position, Gerhard Berger

</doc>
<doc id="1311139" url="https://pl.wikipedia.org/wiki?curid=1311139" title="Grand Prix Niemiec 1999">
Grand Prix Niemiec 1999

Grand Prix Niemiec 1999 (oryg. Großer Mobil 1 Preis von Deutschland) – 61. Grand Prix Niemiec, 47 edycja zaliczana do Mistrzostw Świata Formuły 1, rozgrywana jako 10 w sezonie 1999 po raz 23. na torze Hockenheimring. W odbywającym się 1 sierpnia 1999 roku wyścigu zwycięstwo odniósł Eddie Irvine.

</doc>
<doc id="1311140" url="https://pl.wikipedia.org/wiki?curid=1311140" title="Grand Prix Niemiec 2000">
Grand Prix Niemiec 2000

Grand Prix Niemiec 2000 (oryg. Großer Mobil 1 Preis von Deutschland) – 62. Grand Prix Niemiec, 48 edycja zaliczana do Mistrzostw Świata Formuły 1, rozgrywana jako 11 w sezonie 2000, po raz 24. na torze Hockenheimring. W odbywającym się 30 lipca 2000 roku wyścigu zwycięstwo odniósł Rubens Barrichello.

</doc>
<doc id="1311144" url="https://pl.wikipedia.org/wiki?curid=1311144" title="Grand Prix Niemiec 2001">
Grand Prix Niemiec 2001

Grand Prix Niemiec 2001 (oryg. Großer Mobil 1 Preis von Deutschland) – 63. Grand Prix Niemiec, 49 edycja zaliczana do Mistrzostw Świata Formuły 1, rozgrywana jako 12 w sezonie 2001 po raz 25. na torze Hockenheimring. W odbywającym się 29 lipca 2001 roku wyścigu zwycięstwo odniósł Ralf Schumacher.

</doc>
<doc id="1311145" url="https://pl.wikipedia.org/wiki?curid=1311145" title="Grand Prix Niemiec 2002">
Grand Prix Niemiec 2002

Wyniki Grand Prix Niemiec na Hockenheimring 28 lipca 2002.

</doc>
<doc id="1311147" url="https://pl.wikipedia.org/wiki?curid=1311147" title="Grand Prix Niemiec 2003">
Grand Prix Niemiec 2003

 
Wyniki Grand Prix Niemiec na Hockenheimring 3 sierpnia 2003.

</doc>
<doc id="1311148" url="https://pl.wikipedia.org/wiki?curid=1311148" title="Grand Prix Niemiec 2004">
Grand Prix Niemiec 2004

Wyniki Grand Prix Niemiec, dwunastej rundy Mistrzostw Świata Formuły 1 w sezonie 2004.

</doc>
<doc id="1311149" url="https://pl.wikipedia.org/wiki?curid=1311149" title="Eden (polski zespół muzyczny)">
Eden (polski zespół muzyczny)

Eden – polski zespół rockowy, a następnie country-folkowy, działający pod tą nazwą od 1974 roku w Warszawie.
Powstanie i skład zespołu.
Inicjatorem powstania grupy był Tadeusz Bajewski (śpiew, gitara, fortepian, harmonijka ustna), lider i główny kompozytor), który współpracował z: Danutą Ławrynowicz (śpiew, gitara, banjo, instrumenty perkusyjne) i Maciejem Kubickim (śpiew, skrzypce, gitara basowa, instrumenty perkusyjne). Zespół wywodził się z rockowej formacji Motyw Blues, która jesienią 1974 roku przyjęła nazwę Eden, lecz do 1975 roku nadal prezentowała rockowe oblicze w rozszerzonym składzie i w 1976, gdy wróciła do repertuaru Motyw Bluesa przy okazji sesji nagraniowej na potrzeby Polskiej Kroniki Filmowej (komplet nagrań radiowych z tego okresu zbiera album pt. "Miasto szczęśliwych ludzi", który ukazał się z końcem lutego 2020 roku nakładem GAD Records). Zespół związany był z Domem Kultury Zakładów Radiowych im. Marcina Kasprzaka.
Działalność.
W latach 1973-1974, jeszcze pod nazwą Motyw Blues brał udział w konkursie warszawskiej imprezy "Mokotowska Młodzieżowa Jesień Muzyczna", dwukrotnie zdobywając I nagrodę. Krokiem w stronę profesjonalnej kariery okazał się debiut na XIII KFPP Opole'75, gdzie Eden wykonał piosenkę "Oko za oko". W nagrodę otrzymał roczne stypendium, działającego przy ZPR (Zjednoczone Przedsiębiorstwa Rozrywkowe) Zakładu Ośrodków Gier i Klubów Rozrywki, które umożliwiło profesjonalną działalność zespołu. 
Eden nagrywał dla Polskiego Radia i często gościł na antenie radiowej, głównie w Programie I. Wystąpił także w widowisku telewizyjnym "Sentymenty" w reżyserii Olgi Lipińskiej. Koncertował w wielu miastach Polski, a także za granicą. Działalność zakończył pod koniec lat 70.

</doc>
<doc id="1311152" url="https://pl.wikipedia.org/wiki?curid=1311152" title="Higgson">
Higgson



</doc>
<doc id="1311158" url="https://pl.wikipedia.org/wiki?curid=1311158" title="Galeria Willa">
Galeria Willa

Galeria Willa – jedna z trzech galerii należących do Miejskiej Galerii Sztuki w Łodzi. Galeria znajduje się przy ulicy Wólczańskiej 31/33, w zabytkowej willi wzniesionej w 1903 roku według projektu Gustawa Landau-Gutentegera dla łódzkiego fabrykanta Leopolda Kindermanna. Galeria powstała w 1975 roku.

</doc>
<doc id="1311159" url="https://pl.wikipedia.org/wiki?curid=1311159" title="Schronisko im. Księcia Henryka">
Schronisko im. Księcia Henryka

Schronisko im. Księcia Henryka (Prinz-Heinrich-Baude) – nieistniejące schronisko turystyczne, które położone było w Karkonoszach, na krawędzi Kotła Wielkiego Stawu (1415 m n.p.m.).
Historia.
Schronisko wybudowało w latach 1888–1889 Riesengebirgsverein (jako jedyne tej organizacji, oprócz Heufuderbaude) i w tym czasie było jednym z najnowocześniejszych i najbardziej luksusowych w Sudetach. Miało stanowić wzór dla pozostałych schronisk i zmusić konkurencję do podniesienia jakości usług. Początkowo miało się nazywać "Baude am Mittagstein" (od nazwy skały - "Mittagstein"), ale po wizycie w 1888 roku na miejscu budowy księcia Henryka Hohenzollerna (brata cesarza Wilhelma II) wraz z małżonką – zmieniono nazwę na "Prinz-Heinrich-Baude". Schronisko zostało otwarte w 1889 roku. W 1892 roku w schronisku zainstalowano telegraf. W latach 30. XX wieku schronisko rozbudowano pod kierunkiem biura braci Albert z Jeleniej Góry – m.in. zwiększono liczbę pokoi do 30. Tereny wokół schroniska cieszyły się dużym powodzeniem wśród narciarzy, a także miłośników zjazdów saniami rogatymi – jedna trasa biegła do Karpacza, a druga do Miłkowa. Nad Wielkim Stawem znajdował się kopiec z kamieni, usypany dla uczczenia Theodora Donata, założyciela Riesengebirgsverein. Obecnie nie istnieje.
Po II wojnie światowej nazwę schroniska spolszczono na Księcia Henryka. Było niemal całkowicie opustoszałe – mieszkał w nim tylko przedwojenny właściciel z synami. Jako jedyne w okolicy nie zostało otwarte i przejęte przez którąś z polskich organizacji.
W nocy z 9 na 10 października 1946 roku spłonęło w niewyjaśnionych okolicznościach. W literaturze często podawane jest błędnie, że pożar miał miejsce w lutym 1946 roku. Współcześnie pozostały po nim niewielkie ruiny.
Budynek.
Budynek był dwupiętrowy i przykrywał je dwuspadowy dach. Kalenicę oraz elewację frontową zwieńczyły ozdobne zakończenia z drewna. Również sala jadalna posiadała ozdobne, malowane belki. Piwnice i parter miały konstrukcję kamienną, a piętra drewnianą. Od strony północnej znajdowała się weranda z imponującym widokiem na Kotlinę Jeleniogórską. Pod werandą na kamiennym cokole umieszczono popiersie księcia Henryka. Obiekt mógł pomieścić 70 osób w 21 pokojach. 
Do 1937 roku funkcjonowała tu (na wys. 1415 m n.p.m.) stacja meteorologiczna, która została otwarta 16 lipca 1892 roku. Średnia temperatura roczna, w latach 1888-1930, wyniosła +1,1 °C (najcieplejsze miesiące: lipiec +9,9 °C i sierpień +9,2 °C, najchłodniejsze miesiące: styczeń -6,5 °C i luty -6,4 °C). Średnia roczna suma opadów, odnotowana w latach 1891-1937, wyniosła 1338 mm (najbardziej mokre miesiące: lipiec 168 mm i sierpień 147 mm, najmniej opadów: luty 61 mm i marzec 65 mm).

</doc>
<doc id="1311160" url="https://pl.wikipedia.org/wiki?curid=1311160" title="Awara">
Awara

 – miasto w Japonii, w prefekturze Fukui, na wyspie Honsiu.
Położenie.
Miasto leży na północy prefektury nad Morzem Japońskim. Graniczy z miastami:

</doc>
<doc id="1311162" url="https://pl.wikipedia.org/wiki?curid=1311162" title="Stefan ze Lwowa">
Stefan ze Lwowa

Stefan ze Lwowa (zm. przed 16 sierpnia 1417 w Subkowach) – dominikanin, biskup chełmski 1375?–1416/17, biskup pomocniczy poznański 1383, sufragan włocławski 1384-1416/17.
Według tradycji dominikańskiej i późniejszych niektórych badaczy miał być wykształconym teologiem z dominikańskiego konwentu lwowskiego pochodzenia ormiańskiego. Być może historiografia dominikańska pomyliła go z ormiańskim Stefanem, arcybiskupem nicejskim, przebywającym w połowie XV w. na ziemiach polskich. Władysław Abraham utożsamia go z wikariuszem klasztoru dominikańskiego we Lwowie z ok. 1376 Stefanem, synem Szymona. Jako dominikanin nie pełnił żadnych funkcji w prowincji zakonnej.
Nie wiadomo kiedy został mianowany biskupem chełmskim. Najczęściej uważa się, że miało to miejsce ok. 1380, ale być może nastąpiło to w 1375 wraz z odnowieniem arcybiskupstwa halickiego. W diecezji tej przebywał okresowo, udzielał posługi pontyfikalnej w innych diecezjach. Wynikało to z braku uposażenia świeżo powołanej diecezji. W 1383 przebywał jako sufragan w diecezji poznańskiej, posiadał tam niewielkie uposażenie. Wraz z przeniesieniem Jana Kropidły w 1384 na biskupstwo włocławskie Stefan również się tam przeniósł w charakterze sufragana. W diecezji włocławskiej jego działalność pontyfikalna jest źródłowo poświadczona dla lat 1386-1416. W dokumentach tytułowany jest głównie wikariuszem generalnym działającym na obszarze całej diecezji. Jego głównym miejscem pobytu były dwory w Ciechocine i Subkowych. Jesienią 1410 został przez krzyżaków zmuszony do opuszczenia dworu w Subkowych, tym samym i pomorskiej części diecezji włocławskiej, nie wiadomo kiedy powrócił, obecny był w 1413. 
Czasami przebywał w diecezji chełmskiej. Prawdopodobnie był 14 XI 1394 we Lwowie, nadając przywilej odpustowy dla tamtejszego konwentu dominikańskiego. Dowodnie zjawił się w swojej diecezji w styczniu 1403, dokonując poświęcenia parafii w Lipiu (dziś Mokrelipie koło Szczebrzeszyna). Powrócił do diecezji włocławskiej konsekrując 7 X 1403 kościół klasztoru kartuzów w Kartuzach. Przebywając poza diecezją, usiłował jednak sprawować w niej rządy osobiście lub za pośrednictwem powołanego przez siebie zarządu, o czym świadczą chociażby dokumenty wystawione w diecezji włocławskiej przez biskupa Stefana dla parafii Gorzków (24 VI 1404) i Małoniż (13 I 1406) Jednak jego jurysdykcja nad diecezją chełmską ustała w latach 1406-1413. W 1406 władzę sprawował arcybiskup Jakub Strepa, a po jego śmierci, w latach 1409-1412 Grzegorz z Buczkowa, biskup włodzimierski. Później powrócił do kierowania diecezją chełmską, choć nadal z terenu diecezji włocławskiej. Wyrazem tego był dokumeny dla kościoła w Czernięcinie (12 I 1416). Bieżącymi sprawami diecezji zajmował się wikariusz generalny Jan, rektor kościoła w Szczebrzeszynie, wzmiankowany w 1397.
Stefan zmarł na Pomorzu podczas zarazy po 19 sierpnia 1416, a przed 16 sierpnia 1417. Nie wiadomo gdzie został pochowany, prawdopodobnie na terenie diecezji włocławskiej.

</doc>
<doc id="1311164" url="https://pl.wikipedia.org/wiki?curid=1311164" title="Hampelbaude">
Hampelbaude



</doc>
<doc id="1311165" url="https://pl.wikipedia.org/wiki?curid=1311165" title="Prinz-Heinrich-Baude">
Prinz-Heinrich-Baude



</doc>
<doc id="1311167" url="https://pl.wikipedia.org/wiki?curid=1311167" title="An deiner Seite (Ich bin da)">
An deiner Seite (Ich bin da)

„An deiner Seite (Ich bin da)” – trzeci singel niemieckiego zespołu Tokio Hotel, promujący ich drugi album studyjny, zatytułowany "Zimmer 483". Twórcami tekstu utworu są Patrick Benzner, Peter Hoffmann, David Jost, Bill Kaulitz i Dave Roth. Singel swoją premierę miał 16 listopada 2007 roku.
Do singla został zrealizowany teledysk, który zawierał materiał wizualny nagrany podczas trasy koncertowej "Zimmer 483".
Listy utworów i formaty singla.
Opracowano na podstawie materiału źródłowego.

</doc>
<doc id="1311171" url="https://pl.wikipedia.org/wiki?curid=1311171" title="Galeria Bałucka">
Galeria Bałucka

Galeria Bałucka – galeria sztuki położona przy Starym Rynku w Łodzi. Stanowi jedną z trzech galerii Miejskiej Galerii Sztuki. Powstała w 1975 roku i prezentuje dzieła młodego pokolenia artystów z dziedziny malarstwa, instalacji, sztuki video, fotografii, grafiki i rysunku.

</doc>
<doc id="1311172" url="https://pl.wikipedia.org/wiki?curid=1311172" title="Iwan Sirko">
Iwan Sirko

Iwan Dmytrowycz Sirko (, ur. około 1610 w Słobodzie Merefa w pułku charkowskim, zm. w 1680) – kozacki ataman koszowy Siczy Zaporoskiej.
Życiorys.
Brał udział w powstaniu Chmielnickiego oraz wielu wyprawach i starciach z Turkami i Tatarami. W latach 60. i 70. XVII wieku kilkakrotnie był atamanem koszowym.
Często zmieniał poglądy polityczne i sojusze – w czasach Ruiny walczył przeciwko Iwanowi Wyhowskiemu, potem przeciwko Jurijowi Chmielnickiemu (którego wcześniej wspierał przeciwko Wyhowskiemu), wreszcie przeciw Pawłowi Teterze, atakując ich propolskie sympatie. Po rozejmie andruszowskim zajął pozycję antymoskiewską i antypolską.
Nie zważając na swoją wrogość do państwa tureckiego i tatarskiego, wspierał później przez jakiś czas hetmana Petra Doroszenkę.
Miał duże wpływy na Lewobrzeżnej Ukrainie i Ukrainie Słobodzkiej, gdzie znajdował się jego majątek. Przez pewien czas (za rządów Doroszenki) był tytularnym pułkownikiem niżyńskim, oprócz tego miał tytuł pułkownika charkowskiego.
W 1672 pretendował do stanowiska hetmana, co skłóciło go z hetmanem Iwanem Samojłowyczem, i spowodowało zesłanie go przez cara do Tobolska.
W 1673 powrócił z zesłania i do końca życia był przeciwnikiem Rosji i zwolennikiem kozackiej autonomii. W imię interesów Zaporoża kontaktował się nawet z Polską, Chanatem Krymskim i Turcją.
Był bohaterem wielu opowieści i pieśni, jemu przypisuje się autorstwo słynnego pisma Kozaków zaporoskich do sułtana Mehmeda IV, które miał podpisać w 1676 roku.
Został pochowany w pobliżu Siczy Czortomlickiej (obecnie wieś Kapuliwka w rejonie nikopolskim obwodu dniepropietrowskiego).
Upamiętnienie.
Jego imię nosiła 1 Brygada Strzelców i pułk konny Armii Czynnej Ukraińskiej Republiki Ludowej. Od 2019 imię Atamana Koszowego Iwana Sirko nosi 92. Brygada Zmechanizowana.

</doc>
<doc id="1311173" url="https://pl.wikipedia.org/wiki?curid=1311173" title="Reason EP">
Reason EP

Reason EP – drugie EP amerykańskiej grupy rockowej The Fray. Album został wydany niezależnie w 2003 roku, a w październiku 2007 roku nakładem Epic Records ukazała się jego reedycja.
Na perkusji w utworach "Oceans Away" i "Some Trust" grał Zach Johnson, pierwszy perkusista zespołu. Z kolei na gitarze w piosence "Together" grał Mike Ayars. Utwór "Vienna" ukazał się także na albumach "How to Save a Life" oraz "Movement EP". "Oceans Away" również został wydany na "Movement EP".

</doc>
<doc id="1311174" url="https://pl.wikipedia.org/wiki?curid=1311174" title="Włodzimierz Padlewski">
Włodzimierz Padlewski

Włodzimierz Padlewski (ur. 27 lipca 1904 (właśc. 1903) w Sosnówce, zm. 28 maja 2007 w Sopocie) – polski architekt, zajmował się także architekturą wnętrz, wzornictwem przemysłowym, projektowaniem mebli.
Życiorys.
Urodził się w okolicach Petersburga. Jego rodzina została tam przeniesiona przez władze carskie z majątku koło Berdyczowa w ramach represji za udział w powstaniu styczniowym. W 1918 roku Padlewscy przeprowadzili się do Warszawy, gdzie w latach 1921–1923 uczęszczał do Gimnazjum im. Tadeusza Reytana. Razem z ojcem (prof. Józef Padlewski był architektem i długo pracował w ośrodkach polonijnych na terenie Rosji) projektował wnętrza pawilonów wystawienniczych Ministerstwa Komunikacji, Przemysłu Lotniczego i Samochodowego oraz Powszechnej Wystawy Krajowej w Poznaniu. W 1928 r. wygrał konkurs na projekt typowych domów oficerskich, rok później zwyciężył w konkursie na projekt Dworca Głównego w Warszawie. Studiował na Wydziale Architektury Politechniki Warszawskiej, dyplom uzyskał w 1934 r. W tym samym roku ożenił się z Janiną Biskupską.
Najbardziej interesował się architekturą wnętrz. Sporządził projekty gabinetu Marii Róży hr. Tarnowskiej (1931) czy pałacu Stanisława Rużyczki de Rosenwertha w Cieleśnicy na Podlasiu. Do roku 1939 wykonał liczne projekty wnętrz użyteczności publicznej. Jednym z najważniejszych jego dokonań były awangardowe projekty mebli z giętych stalowych rur dla Zameczku Prezydenckiego w Wiśle (1930). Większość zaprojektowanych mebli przetrwała do dzisiaj. Stanowią jedyny przykład zastosowania stylu modernistycznego w reprezentacyjnej, państwowej rezydencji.
W 1937 r. projektował ekspozycje na Wystawie Światowej „Sztuka i Technika” w Paryżu. W 1939 roku otrzymał I nagrodę za projekty wnętrz polskiego pawilonu na Wystawie Światowej w Nowym Jorku (zrealizowane wraz z Tadeuszem Piotrowskim). Również pierwsze miejsce przypadło mu w konkursie na projekt dzielnicy im. Marszałka Józefa Piłsudskiego w Warszawie. W czasie wojny był żołnierzem Armii Krajowej i walczył w powstaniu warszawskim. Po 1945 roku przeprowadził się do Sopotu, podejmując pracę przy odbudowie zabytków w Gdańsku. W latach 1948–1953 pracował w Biurze Budownictwa Przemysłowego w Gdańsku. Od roku 1946 do 1974 wykładał w gdańskiej Państwowej Wyższej Szkole Sztuk Plastycznych (od 1996 roku Akademii Sztuk Pięknych), prowadząc między innymi Pracownię Projektowania Wnętrz na Wydziale Architektury Wnętrz. W latach 1962–1964 był dziekanem Wydziału Architektury Wnętrz.
Członek Stowarzyszenia Architektów Polskich. Był jednym z pionierów polskiego wzornictwa, wieloletnim profesorem i doktorem honoris causa gdańskiej Akademii Sztuk Pięknych (2003), dla której zorganizował program studiów Wydziału Architektury Wnętrz.

</doc>
<doc id="1311176" url="https://pl.wikipedia.org/wiki?curid=1311176" title="Jan Kraska (biskup)">
Jan Kraska (biskup)

Jan Kraska Tarnowski herbu Belina, (?-1462) – biskup chełmski; (18 sierpnia 1452-1462)
Jan Kraska, podobnie jak jego poprzednicy - Stefan ze Lwowa, Biskupiec, wstąpił do zakonu dominikanów. Odbył studia zakończone tytułem doktora teologii. Biskupem chełmskim został mianowany 18 sierpnia 1452 r. W czasie swoich rządów biskupich przyczynił się do zabezpieczenia warunków prawidłowego funkcjonowanie diecezji w Chełmie. Zadbał o uposażenie kapituły, a także wyjednał u Kazimierza Jagiellończyka (1456 r.) przyznanie biskupom chełmskim dóbr wieczystych, w skład których weszły miejscowości Sawin i Skierbieszów. W celu rozwijał misji na ziemi chełmskiej sprowadził do diecezji dominikanów, których osiedlił w Skierbieszowie oddając im w użytkowanie wybudowany przez siebie kościół. Przydomek Jana Tarnowskiego “Kraska” nadany został - według Herbarza Niesieckiego - z powodu dość znacznej “tułowitości ciała i czerwoności twarzy.

</doc>
<doc id="1311180" url="https://pl.wikipedia.org/wiki?curid=1311180" title="Dariusz Daniluk">
Dariusz Daniluk

Dariusz Daniluk (ur. 30 maja 1963) – polski prawnik, w latach 2008–2011 podsekretarz stanu w Ministerstwie Finansów.
Życiorys.
Ukończył studia na Wydziale Prawa i Administracji Uniwersytetu Warszawskiego, a także studia podyplomowe z zakresu prawa i ekonomii Wspólnot Europejskich na UW oraz z zakresu międzynarodowej bankowości i finansów na Uniwersytecie w Southampton.
Od 1989 do 2000 był zatrudniony w Generalnym Inspektoracie Nadzoru Bankowego, następnie w Departamencie Międzynarodowych Instytucji Finansowych i Departamencie Zagranicznym Narodowego Banku Polskiego. Do 2002 zajmował stanowisko dyrektora departamentu w Banku Gospodarki Żywnościowej S.A. W latach 2002–2008 pracował jako dyrektor Departamentu Audytu Wewnętrznego w NBP.
1 maja 2004 został członkiem Komitetu Audytorów Wewnętrznych w Europejskim Banku Centralnym. Publikował prace m.in. z zakresu prawa bankowego, nadzoru bankowego oraz regulacji usług finansowych. Wykładowca Wydziału Nauk Ekonomicznych UW i SGH. Należy do Stowarzyszenia Audytorów Wewnętrznych IIA-Polska, którego w 2007 został prezesem.
28 marca 2008 powołano go na stanowisko podsekretarza stanu w Ministerstwie Finansów. Do 1 lipca 2010 był głównym rzecznikiem dyscypliny finansów publicznych. 11 marca 2011 został odwołany ze stanowiska podsekretarza stanu. Objął następnie funkcję prezesa zarządu Banku Gospodarstwa Krajowego, którą pełnił do 2013. Później był prezesem spółki Trade Trans należącej do grupy PKP Cargo, a w latach 2014–2016 wiceprezesem oraz prezesem Banku Ochrony Środowiska.
W 2004 otrzymał odznakę honorową „Za zasługi dla bankowości Rzeczypospolitej Polskiej”.
Żonaty, ma dwoje dzieci.

</doc>
<doc id="1311183" url="https://pl.wikipedia.org/wiki?curid=1311183" title="Dystonia torsyjna">
Dystonia torsyjna



</doc>
<doc id="1311185" url="https://pl.wikipedia.org/wiki?curid=1311185" title="Misiones Montevideo">
Misiones Montevideo



</doc>
<doc id="1311189" url="https://pl.wikipedia.org/wiki?curid=1311189" title="NBA Action">
NBA Action

NBA Action – program telewizyjny, w którym są pokazywane skróty meczów NBA, wywiady z graczami i najnowsze doniesienia. Od 1998 do 2001 roku gościł na antenie TVN. Obecnie emitowany w Canal+.

</doc>
<doc id="1311192" url="https://pl.wikipedia.org/wiki?curid=1311192" title="Galeria 86">
Galeria 86

Galeria 86 – znajduje się w Łodzi przy al. Kościuszki 24; powstała w 1984 roku, od 1995 współpracuje z Muzeum Sztuki w Łodzi.

</doc>
<doc id="1311196" url="https://pl.wikipedia.org/wiki?curid=1311196" title="HMAS LST 3022">
HMAS LST 3022

HMAS LST 3022 – okręt desantowy czołgów, który służył w Royal Navy i Royal Australian Navy. Został zbudowany przez firmę Lithgows w Wielkiej Brytanii w czasie II wojny światowej. Zwodowany 26 stycznia 1945. Służy w Royal Navy jako HMS LST 3022 do 1 lipca 1946, gdy został przekazany Marynarce Australijskiej i włączony do służby jako HMAS "3022". Nie służył długo w Australii i został umieszczony w rezerwie w 1946. Nie został już wprowadzony do służby.
Okręt sprzedano 4 czerwca 1950 firmie R.R. Coote w celu likwidacji. Został zakupiony przez Queensland Cement &amp; Lime Co. we wrześniu 1954. Został przerobiony na pogłębiarkę (ang. dredge) "Coral" i pozostawał w aktywnej służbie do 1977.

</doc>
<doc id="1311197" url="https://pl.wikipedia.org/wiki?curid=1311197" title="Suraż (ujednoznacznienie)">
Suraż (ujednoznacznienie)



</doc>
<doc id="1311205" url="https://pl.wikipedia.org/wiki?curid=1311205" title="Ebenezer Elliott">
Ebenezer Elliott

Ebenezer Elliott (ur. 17 marca 1781, zm. 1 grudnia 1849) – angielski poeta ludowy, robotnik hutniczy, później właściciel sklepu z żelazem, przez swe główne dzieło "Cornlaw-Rhymes" (1831), przedstawiające ówczesną nędzę robotniczą, stał się założycielem poezji społecznej. Rzetelność natchnienia i udatne opisy przyrody przeważają nad zdarzającymi się błędami artystycznymi. Wydania poezji 1829, 1838, nowe wydanie staraniem syna poety Edwina 1876, 2 t. Zbiorowe wydanie poezji i listów z biografią Watkinsa 1850.
Wiersz Epitafium poety przełożył na język polski Wiktor Jarosław Darasz.

</doc>
<doc id="1311207" url="https://pl.wikipedia.org/wiki?curid=1311207" title="Suraż (Białoruś)">
Suraż (Białoruś)

Suraż (biał. "Сураж", "Suraž") – osiedle typu miejskiego na Białorusi w obwodzie witebskim w rejonie witebskim, ok. 1,0 tys. mieszkańców (2010), położone 41 km na północny wschód od Witebska.
Miasto królewskie położone było w końcu XVIII wieku w powiecie witebskim województwa witebskiego.
Herb.
Herb Suraża został ustanowiony 20 stycznia 2006 roku rozporządzeniem prezydenta Białorusi nr 36.

</doc>
<doc id="1311214" url="https://pl.wikipedia.org/wiki?curid=1311214" title="LST 3022">
LST 3022



</doc>
<doc id="1311215" url="https://pl.wikipedia.org/wiki?curid=1311215" title="HMS LST 3022">
HMS LST 3022



</doc>
<doc id="1311216" url="https://pl.wikipedia.org/wiki?curid=1311216" title="Piętnastka (bilard)">
Piętnastka (bilard)

Piętnastka (ang.: fifteen-ball) jest grą bilardową rozgrywaną na stole do ósemki. Gra przeznaczona jest dla dwóch graczy w dowolnym stopniu zaawansowania.
Używane bile.
Zestaw bil do ósemki: piętnaście ponumerowanych kolejno od 1 bil oraz bila biała.
Ustawienie początkowe.
Bile kolorowe ustawione są w trójkącie: 15 z przodu, wysokie numery blisko bili nr 15. Białą bilę otrzymuje rozbijający do ustawienia w polu bazy.
Cel gry.
Zdobyć co najmniej 61 punktów.
Zasady.
Gracze na zmianę podchodzą do stołu i starają się wbić najwięcej bil, kończą turę po faulu, bądź po niewbiciu bili. Za wbitą bile otrzymuje się liczbę punktów równoważną numerowi bili. Wygrywa osoba z największą liczbą punktów (suma punktów to 120).

</doc>
<doc id="1311223" url="https://pl.wikipedia.org/wiki?curid=1311223" title="Stowarzyszenie Ukraińców Więźniów Politycznych Okresu Stalinowskiego">
Stowarzyszenie Ukraińców Więźniów Politycznych Okresu Stalinowskiego



</doc>
<doc id="1311224" url="https://pl.wikipedia.org/wiki?curid=1311224" title="Związek Ukraińców w Polsce">
Związek Ukraińców w Polsce

Związek Ukraińców w Polsce – ukraińska organizacja społeczna, zrzeszająca Ukraińców mieszkających w Polsce.
Organizacja powstała w 1990. Jest następcą prawnym Ukraińskiego Towarzystwa Społeczno-Kulturalnego, powstałego w 1956.
Działalność.
W 1995 Rada Główna Związku Ukraińców w Polsce złożyła do Sejmu projekt ustawy przyznający członkom Ukraińskiej Powstańczej Armii, którzy byli więzieni w czasach stalinowskich, uprawnienia kombatanckie. W projekcie ZUwP postulował również, aby państwo polskie wypłaciło odszkodowania ofiarom Akcji Wisła.
25 stycznia 1995 w Komisji Mniejszości Narodowych i Etnicznych Sejmu oraz ROPWiM zawarła porozumienie o współpracy ze Związkiem Ukraińców w Polsce, określając kryteria upamiętnienia Ukraińców. W uchwale uzgodniono, że miejsca pamięci powinny być związane z faktycznym miejscem pochówku, a napisy na płytach i pomnikach muszą być dwujęzyczne i nie mogą godzić w uczucia Polaków. Inicjatywę poparli wszyscy obecni, w tym przedstawiciele Związku Ukraińców w Polsce. 
W 2007 delegacja ZUwP wystąpiła do Instytutu Pamięci Narodowej, by ten uznał "polskie zbrodnie, jakich Polacy dopuszczali się przez lata na narodzie ukraińskim". Według Jana Żaryna IPN nie przyjął jednak tego wniosku twierdząc, iż stanowił on "narzucanie własnej wersji historii".
W wyniku działań Związku radni przemyscy podjęli decyzję o zamianie budynku Domu Ludowego w Przemyślu na budynek Klubu Garnizonowego, będącego dotychczas własnością Skarbu Państwa, w związku z jego późniejszym przekazaniem Związkowi Ukraińców w Polsce. 21 marca 2011 r. budynek Domu Ukraińskiego w Przemyślu zwrócono społeczności ukraińskiej - Związek Ukraińców w Polsce odkupił nieruchomość od Skarbu Państwa za symboliczną kwotę – 1% wartości budynku. VI zjazd Związku zwrócił się również do władz Lwowa z poparciem postulatów społeczności polskiej w tym mieście w sprawie przekazania na jej potrzeby odpowiedniego budynku, o który wspólnota ta bezskutecznie zabiega od wielu lat.
Stowarzyszenie Ukraińców Więźniów Politycznych Okresu Stalinowskiego.
Stowarzyszenie Ukraińców-Więźniów Politycznych Okresu Stalinowskiego ("Spiłka Ukrajinciw-Politwjazniw Stalinśkoho Periodu") - jedna z organizacji działających od 1990 w strukturach Związku Ukraińców w Polsce. Siedzibą organizacji jest Koszalin. Przewodniczącym stowarzyszenia jest Józef Myca.

</doc>
<doc id="1311225" url="https://pl.wikipedia.org/wiki?curid=1311225" title="Marcellus Emants">
Marcellus Emants

Marcellus Emants (ur. 12 sierpnia 1848 w Voorburg, zm. 14 października 1923 w Baden) – holenderski pisarz, autor poematów epicznych, np. "Lilith", dramatu "Adolf van Gelder", powieści i nowel.

</doc>
<doc id="1311226" url="https://pl.wikipedia.org/wiki?curid=1311226" title="Cledwyn Hughes">
Cledwyn Hughes

Cledwyn Hughes, "baron Cledwyn of Penrhos" (ur. 14 września 1916, zm. 22 lutego 2001) – brytyjski polityk, członek Partii Pracy, minister w drugim rządzie Harolda Wilsona.
Wykształcenie odebrał w Holyhead Grammar School oraz na Uniwersytecie Walii w Aberystwyth. Podczas II wojny światowej służył w Ochotniczej Rezerwie Królewskich Sił Powietrznych. Po wojnie rozpoczął praktykę prawniczą w Holyhead. Był gubernatorem Uniwersytetu Walii oraz Narodowego Muzeum Walii, a także radcą hrabstwa Anglesey.
W 1945 i 1950 r. bez powodzenia startował w wyborach do Izby Gmin z okręgu Anglesey. Dopiero za trzecim razem, w 1951 r., wygrał wybory i zasiadł w Izbie Gmin. Mandat deputowanego sprawował do 1979 r.
Po wyborczym zwycięstwie laburzystów w 1964 r. Hughes został ministrem stanu w departamencie ds. Wspólnoty Narodów. Po kolejnych wyborach w 1966 r. został członkiem gabinetu jako minister ds. Walii. W latach 1968-1970 był ministrem rolnictwa, rybołówstwa i żywności.
W latach 1977-1985 był przewodniczącym Uniwersytetu Aberystwyth. W 1979 r. otrzymał dożywotni tytuł parowski baron Cledwyn of Penrhos i zasiadł w Izbie Lordów. W 1981 r. został zastępcą lidera Partii Pracy w Izbie Lordów, a w 1982 r. liderem. Był nim do 1992 r. Był również zaangażowany w kampanię na rzecz uznania języka walijskiego. Był kawalerem Orderu Kawalerów Honorowych.

</doc>
<doc id="1311228" url="https://pl.wikipedia.org/wiki?curid=1311228" title="Narocz (ujednoznacznienie)">
Narocz (ujednoznacznienie)



</doc>
<doc id="1311234" url="https://pl.wikipedia.org/wiki?curid=1311234" title="Hymn Biafry">
Hymn Biafry

Land of the Rising Sun (pol. "Kraj Wschodzącego Słońca") − hymn istniejącego w latach 1967−1970 afrykańskiego państwa Biafra. Melodię hymnu zapożyczono z pieśni "Finlandia" autorstwa Jeana Sibeliusa.
Tekst.
Land of the rising sun, we love and cherish,&lt;br&gt;
Beloved homeland of our brave heroes;&lt;br&gt;
We must defend our lives or we shall perish,&lt;br&gt;
We shall protect our hearts from all our foes;&lt;br&gt;
But if the price is death for all we hold dear,&lt;br&gt;
Then let us die without a shred of fear.
Hail to Biafra, consecrated nation,&lt;br&gt;
Oh fatherland, this be our solemn pledge:&lt;br&gt;
Defending thee shall be a dedication,&lt;br&gt;
Spilling our blood we’ll count a privilege;&lt;br&gt;
The waving standard which emboldens the free&lt;br&gt;
Shall always be our flag of liberty.
We shall emerge triumphant from this ordeal,&lt;br&gt;
And through the crucible unscathed we’ll pass;&lt;br&gt;
When we are poised the wounds of battle to heal,&lt;br&gt;
We shall remember those who died in mass;&lt;br&gt;
Then shall our trumpets peal the glorious song&lt;br&gt;
Of victory we scored o’er might and wrong.
Oh God, protect us from the hidden pitfall,&lt;br&gt;
Guide all our movements lest we go astray;&lt;br&gt;
Give us the strength to heed the humanist call:&lt;br&gt;
"To give and not to count the cost" each day;&lt;br&gt;
Bless those who rule to serve with resoluteness,&lt;br&gt;
To make this clime a land of righteousness.

</doc>
<doc id="1311241" url="https://pl.wikipedia.org/wiki?curid=1311241" title="Firma (program telewizyjny)">
Firma (program telewizyjny)

Firma – program telewizyjny nadawany w TVN24 i TVN CNBC (powtórki również w TVN) prowadzony przez Romana Młodkowskiego.
Charakterystyka.
W magazynie opowiadano o zakładaniu własnego przedsiębiorstwa i związanych z tym trudności: znajdowaniu niszy na rynku, zdobywaniu potrzebnych zezwoleń, zatrudnianiu pracowników i sposobów na zarobek. Redakcja magazynu wyjaśniała jak zarejestrować nową firmę, jak oszacować koszty inwestycji, jak sporządzić biznesplan i opracować strategię marketingową, czy też jak znaleźć odpowiedni lokal i właściwych pracowników. W każdym wydaniu, poza materiałami reporterskimi i podsumowaniem finansowym, odbywała się rozmowa z ekspertem. Pomysłodawcami nowych przedsięwzięć byli widzowie. W programie omówiono założenie m.in.: stacji benzynowej, myjni samochodowej, prywatnej kolei pasażerskiej, firmy cateringowej, sieci punktów hot-spot, prywatnego przedszkola i lokalnego radia.
Historia.
Program "Firma" zadebiutował na antenie TVN24 w 2003 roku i nadawany był cotygodniowo w niedzielne wieczory. W 2009 roku magazyn został wyróżniony jako „jeden z najlepszych unijnych przykładów promowania przedsiębiorczości w telewizji” i zaprezentowany podczas pierwszego Europejskiego Tygodnia Małych i Średnich Firm zorganizowanego w Brukseli przez Komisję Europejską. W roku 2010 na antenie TVN CNBC pojawiła się nowa edycja programu, zatytułowana "Firma 2.0 Pierwsze miliony".

</doc>
<doc id="1311242" url="https://pl.wikipedia.org/wiki?curid=1311242" title="Abdurachman Awtorchanow">
Abdurachman Awtorchanow

Abdurachman Ginazowicz Awtorchanow, ros. Абдурахман Гиназович Авторханов (ur. 23 października 1908 w Czeczenii w Rosji, zm. 24 kwietnia 1997 w Monachium) – czeczeński pisarz, publicysta i działacz partii bolszewików, członek kolaboracyjnego Północnokaukaskiego Komitetu Narodowego podczas II wojny światowej, emigracyjny historyk, politolog-sowietolog, publicysta i działacz antykomunistyczny.
Życiorys.
Uczył się w medresie, z której został wyrzucony za czytanie zabronionej literatury. Trafił do domu dziecka. Od 1923 uczęszczał do szkoły II stopnia, a następnie do obwodowej szkoły partyjnej w Groznym. W 1925 został członkiem Wszechzwiązkowej Komunistycznej Partii (bolszewików). Ukończył kurs przygotowawczy w Instytucie Czerwonej Profesury w Moskwie. W 1927 został aresztowany za próbę zdobycia autografu Lwa Trockiego. Był więziony na Łubiance, a potem na Butyrkach. Po wypuszczeniu na wolność powrócił do Groznego. Pracował w różnych lokalnych strukturach partyjnych WKP(b). Następnie został dyrektorem teatru w Groznym. Przewodniczył też czeczeńskiemu oddziałowi Stowarzyszenia Proletariackich Pisarzy. W 1930 w gazecie „Prawda” ukazał się jego artykuł, krytykujący tezy Politbiura WKP(b) ogłoszone przed XVI zjazdem partii. W rezultacie został wykluczony z WKP(b), chociaż jeszcze w tym samym roku przyjęty ponownie. W 1931 został wyznaczony szefem grupy pisarzy mających opracować gramatykę języka czeczeńskiego. Jednocześnie przeszedł kurs redaktorski w ramach kursów marksizmu-komunizmu organizowanych przy Centralnym Komitecie WKP(b). W latach 1934-1936 studiował w Instytucie Czerwonej Profesury ze specjalizacją rosyjskiej historii. Następnie pracował w oddziale propagandy WKP(b) w Groznym. Krytykował kolektywizację rolnictwa na nie-rosyjskich obszarach ZSRR, co doprowadziło do jego aresztowania i uwięzienia przez NKWD w październiku 1937 (część źródeł mówi o 1938). W październiku 1941 został skazany na karę 3 lat więzienia.
W kwietniu 1942 wypuszczono go na wolność, gdyż NKWD chciało, aby pełnił rolę prowokatora w środowisku czeczeńskich działaczy narodowych. Jednakże latem tego roku przeszedł linię frontu i znalazł się w okupowanej przez Wehrmacht Czeczenii. W styczniu 1943 wobec ewakuacji armii niemieckiej z Kaukazu Północnego po klęsce w bitwie pod Stalingradem wyjechał do Berlina. Wszedł tam w skład współpracującego z III Rzeszą Północnokaukaskiego Komitetu Narodowego jako przedstawiciel Czeczenów. Po zakończeniu wojny uniknął deportacji do ZSRR. Przebywał w obozie dla uchodźców w Mittelwaldzie. Zamieszkał w zachodnich Niemczech. W 1948 zaczął wydawać pismo „Набат”, a następnie „Свободный Кавказ”. W 1950 współtworzył w Monachium Instytut Badań nad Historią i Kulturą ZSRR. Występował w radiu „Swoboda”, które współzakładał w 1951 Wykładał jako profesor nauk politycznych w rosyjskim instytucie US Army w Ratyzbonie o ZSRR i KPZR amerykańskim dyplomatom i wywiadowcom. Był autorem wielu książek o polityce ZSRR. Jego książka "The Reign of Stalin" wydana w 1953 w Londynie stanowi jedno z podstawowych źródeł do badań nad reżimem stalinowskim w ZSRR. W 1983 opublikował swoje wspomnienia.
Szeroką popularność Awtorchanow zyskał dzięki wydaniu w 1959 rozprawy "Technologia władzy", ujawniającej mechanizmy dojścia Stalina do władzy i jej uzurpacji. Sowiecki dysydent, gen. Piotr Grigorenko (1908-1987), popierający roszczenia Tatarów krymskich, nazwał książkę Awtorchanowa „klasycznym podręcznikiem historii stalinizmu”.
W 1991 został honorowym obywatelem Czeczeńskiej Republiki Iczkerii. Podczas I wojny czeczeńskiej prowadził korespondencję z prezydentem Czeczenii Dżocharem Dudajewem. Występował też do władz Rosji o zawarcie pokoju, ale zawsze stawiając warunek uznania niepodległości państwa czeczeńskiego.

</doc>
<doc id="1311244" url="https://pl.wikipedia.org/wiki?curid=1311244" title="Ustrój polityczny Libanu">
Ustrój polityczny Libanu

Liban (arab. لبنان "Lubnan") jest republiką demokratyczną parlamentarno-gabinetową. Głową państwa jest prezydent wybierany na 6-letnią kadencję przez Zgromadzenie Narodowe. Władza ustawodawcza należy do jednoizbowego (unikameralnego) parlamentu liczącego 128 deputowanych wybieranych w wyborach powszechnych co cztery lata. Władzę wykonawczą sprawuje rząd z premierem mianowanym przez prezydenta. Władza sądownicza jest sprawowana przez niezawisłe sądy. 
Pakt Narodowy z 1943 roku ustalił klucz wyznaniowy, według którego są obsadzane stanowiska państwowe i rządowe w Libanie (prezydentem może zostać chrześcijanin maronita, premier musi być sunnitą, a szef parlamentu szyitą). W porozumieniach wspólnot religijnych z lat 1989 i 1992 ustalono równy podział tek ministerialnych, wyższych stanowisk w administracji państwowej oraz miejsc w parlamencie między przedstawicieli ludności muzułmańskiej i chrześcijańskiej; system podziału miejsc w parlamencie w zależności od wyznawanej religii nosi nazwę konfesjonalizmu a Liban jest jednym z nielicznych państw, gdzie system taki jest stosowany.

</doc>
<doc id="1311245" url="https://pl.wikipedia.org/wiki?curid=1311245" title="Okręg wyborczy Ynys Môn">
Okręg wyborczy Ynys Môn

Okręg wyborczy Ynys Môn powstał w 1545 r. i wysyłał do angielskiej, a następnie brytyjskiej, Izby Gmin jednego deputowanego. Do 1983 r. okręg nosił nazwę Anglesey. Okręg położony jest w północnej Walii.

</doc>
<doc id="1311253" url="https://pl.wikipedia.org/wiki?curid=1311253" title="Paweł z Grabowa">
Paweł z Grabowa

Paweł Grabowski herbu Powała (ur. 1410, zm. 18 lutego 1479) – biskup chełmski (14 kwietnia 1463 – 18 lutego 1479), podskarbi nadworny koronny w 1454 roku, pisarz skarbowy królewski, archidiakon lubelski, kanonik poznański i krakowski.
Początkowo był giermkiem, potem rycerzem. Walczył między innymi w bitwie pod Warną (1444 r.), gdzie dostał się do niewoli tureckiej. Po odzyskaniu wolności, zgodnie ze złożonymi ślubami, wstąpił do zakonu, a następnie został przez Kazimierza Jagiellończyka mianowany biskupem chełmskim. Po zatwierdzeniu jego nominacji przez papieża Piusa II (14 kwietnia 1463 r.) objął rządy w diecezji, której stolica – jak twierdzi Jan Długosz – "jest w zupełnym upadku i należałoby ją przenieść do Hrubieszowa, miasta o większej liczbie ludności i lepiej urządzonego". Rzeczywiście, ciągłe najazdy ze wschodu i pożary spowodowały, że Chełm coraz bardziej podupadał. W związku z tym biskup Paweł powrócił do koncepcji Długosza i przedstawił Kazimierzowi Jagiellończykowi projekt przeniesienia stolicy biskupstwa. Król Polski w dokumencie wydanym 28 kwietnia 1473 r. w Lublinie zatwierdził tę zmianę, warunkując jednak jej wykonanie uprzednią zgodą Stolicy Apostolskiej. Prawdopodobnie konflikt istniejący pomiędzy papieżem Sykstusem IV a Kazimierzem Jagiellończykiem spowodował, że plany biskupa nie zostały wprowadzone w życie. 
Był gwarantem pokoju toruńskiego 1466 roku.
Zmarł 18 lutego 1479 roku.

</doc>
<doc id="1311255" url="https://pl.wikipedia.org/wiki?curid=1311255" title="Maria Jarochowska">
Maria Jarochowska

Maria Anna Jarochowska (ur. 15 grudnia 1918 w Babicy lub Krakowie, zm. 20 sierpnia 1975 w Warszawie) – polska dziennikarka, reportażystka i pisarka, posłanka na Sejm PRL I kadencji (1952–1956).
Życiorys.
W 1937 ukończyła Gimnazjum im. Królowej Jadwigi w Krakowie. Studiowała następnie matematykę i historię sztuki na Uniwersytecie Jagiellońskim. Podczas II wojny światowej przebywała w Rzeszowie i Krakowie, ukończyła historię i historię sztuki na konspiracyjnym Uniwersytecie Jagiellońskim. W czasie powstania warszawskiego pracowała w Szpitalu na Sadybie i Czerniakowie w Warszawie. Po upadku powstania wróciła do Krakowa. Była sekretarzem redakcji tygodnika „Głos Pracy” i dziennika „Echo Krakowa”. Od 1947 w Paryżu, gdzie była sekretarzem redakcji a później redaktorem naczelnym pisma „Gazeta Polska”. W styczniu 1950 została, po aresztowaniu, wydalona z Francji. Po powrocie do Polski prowadziła świetlicę w spółdzielni produkcyjnej w Belnie pod Gostyninem. Od 1951 mieszkała w Warszawie. Od 1952 do 1956 była posłem na Sejm PRL. W latach 50. i 60. XX w. publikowała reportaże, recenzje, fragmenty prozy w „Życiu Literackim”, tygodniku „Świat”, „Nowej Kulturze”, „Przyjaciółce” i „Orce”. Pracowała następnie w Naczelnym Zarządzie Kinematografii.
Członek Francuskiej Partii Komunistycznej (lata 40. XX w.), Polskiej Partii Robotniczej (1945–1948), Polskiej Zjednoczonej Partii Robotniczej (1948–1975); Związku Zawodowego Literatów Polskich (1946–1949), Związku Literatów Polskich (1948–1975). W 1955 odznaczona Krzyżem Oficerskim Orderu Odrodzenia Polski.
Życie prywatne.
Córka Joachima Jarochowskiego herbu Przerowa
i Marii z Wiktorów. Była siostrą późniejszej artystki Piwnicy pod Baranami – Ireny „Kiki” Szaszkiewiczowej oraz Konstantego Jarochowskiego, fotografa. 
Jej syn, Łukasz Jarochowski (ur. 1952), jest absolwentem warszawskiej AWF.
Zmarła w wieku 56 lat na skutek choroby nowotworowej, pochowana na Powązkach-Cmentarzu Wojskowym w Warszawie, kwatera A 37, rząd 4, grób 8.

</doc>
<doc id="1311256" url="https://pl.wikipedia.org/wiki?curid=1311256" title="Wydanie II poprawione (program telewizyjny)">
Wydanie II poprawione (program telewizyjny)

Wydanie II poprawione – magazyn telewizyjny poświęcony książkom, emitowany na antenie TVN i TVN24. Prowadzą go Kazimiera Szczuka i Krzysztof Kłosiński. 
Magazyn był początkowo nagrywany w klubie Le Madame, a obecnie w klubie Balsam mieszczącym się w warszawskim Forcie Mokotów. Prowadzący rozmawiają o nowościach książkowych, do rozmowy zapraszają również autorów niektórych książek.

</doc>
<doc id="1311257" url="https://pl.wikipedia.org/wiki?curid=1311257" title="CMM">
CMM



</doc>
<doc id="1311262" url="https://pl.wikipedia.org/wiki?curid=1311262" title="Rząd Danii">
Rząd Danii

Dania jest monarchią konstytucyjną z unikameralnym parlamentem. Rząd Danii (Rada Ministrów) jest kierowany przez premiera. Gabinet i premier są odpowiedzialni za swoje decyzje przed parlamentem. Premier, wraz ze swoimi ministrami, zostaje zaprzysiężony przez duńskiego monarchę.

</doc>
<doc id="1311265" url="https://pl.wikipedia.org/wiki?curid=1311265" title="Łuków Zapowiednik">
Łuków Zapowiednik

Łuków Zapowiednik – przystanek osobowy w Łukowie, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 50–99 pasażerów na dobę.

</doc>
<doc id="1311269" url="https://pl.wikipedia.org/wiki?curid=1311269" title="Johann Ender">
Johann Ender

Johann Nepomuk Ender (ur. 4 listopada 1793 w Wiedniu, zm. 16 marca 1854 tamże) – austriacki malarz. Autor obrazów historycznych, portretów i miniatur.

</doc>
<doc id="1311272" url="https://pl.wikipedia.org/wiki?curid=1311272" title="Fryderyka Elkana">
Fryderyka Elkana

Fryderyka Elkana (właśc. Fryderyka Judkowska, ur. 4 grudnia 1942 w Aczyńsku w ZSRR, obecnie Rosja) – polska piosenkarka i wokalistka jazzowa działająca w Polsce i we Francji; także aktorka niezawodowa. Absolwentka warszawskiej Średniej Szkoły Muzycznej w klasie śpiewu. Wykonywała zarówno standardy jazzowe, jak i utwory z repertuaru polskiej muzyki rozrywkowej.
Działalność muzyczna.
Karierę rozpoczęła pod koniec lat 50. w zespołach Polskiego Radia m.in. w Orkiestrze Tanecznej Polskiego Radia prowadzonej przez Edwarda Czernego. W 1961 dołączyła do kabaretu warszawskiego klubu studenckiego Stodoła. Również w tym roku wystąpiła na Festiwalu Kabaretów Studenckich w Częstochowie, gdzie zdobyła I nagrodę. Potem zdobyła popularność i uznanie jurorów występami na festiwalach w Opolu i Sopocie.
W 1964 wyjechała do Francji, gdzie występowała w paryskiej Olympii oraz nagrała płytę w języku francuskim (dla wytwórni Barclay). Koncertowała w wielu krajach, m.in. w Belgii, Bułgarii, Rumunii, ZSRR.
Kolejnym etapem w karierze piosenkarki było nawiązanie współpracy ze Swingtetem Janusza Zabieglińskiego, w którym śpiewała jako wokalistka jazzowa.
Potem w takim samym charakterze współpracowała z zespołami Zbigniewa Namysłowskiego, Włodzimierza Nahornego oraz Andrzeja Kurylewicza. Z tym ostatnim wystąpiła na Międzynarodowym Festiwalu Muzyki Jazzowej Jazz Jamboree '66 w Warszawie. Współpracowała także z Urszulą Dudziak. W kolejnym roku na festiwalu tym wystąpiła z Big Bandem PRiTV pod dyrekcją Bogusława Klimczuka.
W 1969 wraz z mężem - karykaturzystą Januszem „Mayk” Majewskim wyemigrowała do Szwecji i zakończyła działalność estradową. Polskę odwiedziła w roku 2002.

</doc>
<doc id="1311275" url="https://pl.wikipedia.org/wiki?curid=1311275" title="Douglas Jay">
Douglas Jay

Douglas Patrick Thomas Jay, baron Jay (ur. 23 marca 1907, zm. 6 marca 1996) – brytyjski dziennikarz i polityk, członek Partii Pracy, minister w rządach Harolda Wilsona.
Życiorys.
Wykształcenie odebrał w Winchester College oraz w New College na Uniwersytecie Oksfordzkim. W 1930 r. został członkiem All Souls College. W latach 1929-1933 pracował dla "The Timesa", gdzie odpowiadał za sprawy ekonomiczne. W latach 1933-1937 był dziennikarzem "The Economist", a w latach 1937-1941 "Daily Herald". Następnie rozpoczął pracę w korpusie Służby Cywilnej w ministerstwie zaopatrzenia, a potem w Zarządzie Handlu. Od 1943 r. był osobistym asystentem Hugh Daltona, przewodniczącego Zarządu Handlu.
W 1946 r. Jay został wybrany do Izby Gmin w wyborach uzupełniających w okręgu Battersea North. W 1947 r. został ekonomicznym sekretarzem skarbu. W latach 1950-1951 był finansowym sekretarzem skarbu. W latach 1964-1967 był członkiem gabinetu jako przewodniczący Zarządu Handlu. Od 1951 r. był członkiem Tajnej Rady. Sprzeciwiał się członkostwu Wielkiej Brytanii w EWG i nawoływał do głosowania na "Nie" podczas referendum 1975 r.
Jay zasiadał w Izbie Gmin do 1983 r. W 1987 r. został kreowany parem dożywotnim jako baron Jay i zasiadł w Izbie Lordów. Od 1933 r. był żonaty z Peggy Jay, z którą miał czworo dzieci. Ich syn, Peter Jay, był brytyjskim ambasadorem w Waszyngtonie i mężem Margaret Callaghan, córki premiera Jamesa Callaghana.

</doc>
<doc id="1311278" url="https://pl.wikipedia.org/wiki?curid=1311278" title="Académie Française">
Académie Française



</doc>
<doc id="1311280" url="https://pl.wikipedia.org/wiki?curid=1311280" title="Animal House">
Animal House

Animal House – debiutancki album niemieckiego zespołu heavymetalowego U.D.O. wydany w roku 1987.

</doc>
<doc id="1311285" url="https://pl.wikipedia.org/wiki?curid=1311285" title="Okręg wyborczy Battersea North">
Okręg wyborczy Battersea North

Okręg wyborczy Battersea North powstał w 1918 r. i wysyłał do brytyjskiej Izby Gmin jednego deputowanego. Okręg położony był w Metropolitan Borough of Battersea w południowym Londynie. Został zlikwidowany w 1983 r.

</doc>
<doc id="1311286" url="https://pl.wikipedia.org/wiki?curid=1311286" title="Edward Karłowicz">
Edward Karłowicz

Edward Karłowicz (ur. 13 stycznia 1921, zm. 15 grudnia 2013 w Warszawie) – polski dziennikarz, reportażysta i publicysta.
Był autorem tekstów satyrycznych i popularnonaukowych, tłumaczem literatury rosyjskiej. Po wojnie publikował m.in. na łamach tygodnika "Świat", "Poznaj Świat", "Wiedzy i Życia", "Problemów". Był członkiem Stowarzyszenia Dziennikarzy Polskich.
Mieszkał w Warszawie. Został pochowany na cmentarzu Bródnowskim (kwatera 77B-6-12).

</doc>
<doc id="1311289" url="https://pl.wikipedia.org/wiki?curid=1311289" title="Miszna Berura">
Miszna Berura

Miszna Berura (hebr. משנה ברורה) – dzieło halachiczne o ważnym znaczeniu dla judaizmu. Napisana została przez rabina Izraela Meira Kagana znanego również jako Chofec Chaim, który żył w Polsce w latach 1838–1933. Jest komentarzem do traktatu Orach Chaim, pierwszej części Szulchan Aruch, która dotyczy praw związanych z modlitwą, synagogą, szabatem oraz świętami żydowskimi, będąca podsumowaniem opinii średniowiecznych komentatorów Talmudu zwanych Acharonim.
Tradycyjnie dzieło to drukowano w 6 tomach wraz z wybranymi innymi komentarzami. Prezentują one w prosty i przystępny dla współczesnego czytelnika uwagi i instrukcje związanymi z codziennymi rytuałami. Praca ta jest używana powszechnie jako materiał referencyjny i uznawana przez litewskich Żydów za wiążącą wykładnię prawa żydowskiego, jak również przez wielu ortodoksów, szczególnie tych związanych z jesziwami charedi. W druku Miszna Berura ukazuje się wraz z dodatkowymi, pogłębionymi infrormacjami zwanymi Beiur Halacha oraz Szaar Haciun (oba autorstwa Chofec Chaim), a także dodatkowymi komentarzami znanymi jako Beer Hagola, Beer Heitew oraz Szaarei Tszuwa.
Miszna Berura Jomi to program codziennego studiowania Miszny Berury zapoczątkowana przez Waad Daas Halacha i Fundację Dziedzictwa Chofec Chaim. Trwa ono dwa i pół roku lub pięć lat. Szczególną uwagę poświęca się w czasie trwania nauki przepisom dotyczącym obchodom następnego dnia świątecznego w żydowskim kalendarzu.

</doc>
<doc id="1311292" url="https://pl.wikipedia.org/wiki?curid=1311292" title="Port lotniczy Esbjerg">
Port lotniczy Esbjerg

Port lotniczy Esbjerg (IATA: EBJ, ICAO: EKEB) – międzynarodowy port lotniczy położony 9,2 km na północny wschód od Esbjergu, w Danii.

</doc>
<doc id="1311305" url="https://pl.wikipedia.org/wiki?curid=1311305" title="Cebu Pacific">
Cebu Pacific

Cebu Pacific – filipińska tania linia lotnicza z siedzibą w Pasay.
W kwietniu 2010 Cebu Pacific Air znajdowało się na "czarnej liście" przewoźników lotniczych UE.
W listopadzie 2019 linia podpisała z Airbusem umowę na zakup 16 samolotów Airbus A330neo.
Flota.
Flota Cebu Pacific składa się z 68 samolotów o średnim wieku 5,6 roku (stan na luty 2023 r.).

</doc>
<doc id="1311309" url="https://pl.wikipedia.org/wiki?curid=1311309" title="Zbigniew Beiersdorf">
Zbigniew Beiersdorf

Zbigniew Maria Beiersdorf (ur. 2 lipca 1941 w Krakowie) – polski historyk, specjalizujący się w historii architektury i urbanistyki oraz konserwacji zabytków.
Życiorys.
Jest synem historyka Ottona i Marii z Podłęskich. Jego bratem był Maciej Beiersdorf. W 1996 roku otrzymał stopień doktora na Uniwersytecie Jagiellońskim na podstawie pracy "Kleparz. Zarys historii rozwoju przestrzennego". Jego promotorem był Piotr Krakowski. Jest pracownikiem UJ w Instytucie Europeistyki, prowadzi także zajęcia na kierunku historii sztuki. Autor publikacji poświęconych architekturze, urbanistyce, sztuce i Krakowowi.
W latach 1990–1999 pełnił funkcję miejskiego konserwatora zabytków w Krakowie. Członek Społecznego Komitetu Odnowy Zabytków Krakowa (SKOZK), Towarzystwa Miłośników Historii i Zabytków Krakowa, Stowarzyszenia Willa Decjusza i Polskiego Komitetu Narodowego ICOMOS.
Odznaczony Krzyżem Kawalerskim (2000) i Oficerskim (2020) Orderu Odrodzenia Polski.

</doc>
<doc id="1311310" url="https://pl.wikipedia.org/wiki?curid=1311310" title="Edmund Maćkowiak (chórmistrz)">
Edmund Maćkowiak (chórmistrz)

 
Edmund Maćkowiak (ur. 15 października 1903 w Gułtowach, zm. 30 marca 1971 w Poznaniu) – polski chórmistrz, kompozytor około 60 pieśni chóralnych, dyrygent, pedagog i metodyk.
Życiorys.
Czternaście lat pełnił funkcję dziekana Wydziału Wychowania Muzycznego Państwowej Wyższej Szkoły Muzycznej w Poznaniu, obecnie o nazwie: Dyrygentury Chóralnej, Edukacji Muzycznej i Muzyki Kościelnej. W latach 1961–1967 pełnił funkcję rektora tej uczelni. Przez 20 lat prowadził Chór Uczelniany realizując z nim wiele dzieł kantatowo-oratoryjnych.
Postanowieniem Prezydenta Rzeczypospolitej z dnia 22 lipca 1952 "na wniosek Ministra Kultury i Sztuki – za zasługi w dziedzinie kultury i sztuki" został odznaczony Złotym Krzyżem Zasługi.
Został pochowany na Cmentarzu Junikowo w Poznaniu.

</doc>
<doc id="1311317" url="https://pl.wikipedia.org/wiki?curid=1311317" title="Tierpark">
Tierpark

Tierpark – stacja metra w Berlinie, w dzielnicy Friedrichsfelde, w okręgu administracyjnym Lichtenberg na linii U5. Stacja została otwarta w 1973.
Jest jedyną podziemną stacją metra wybudowaną w czasach NRD.

</doc>
<doc id="1311321" url="https://pl.wikipedia.org/wiki?curid=1311321" title="Biesdorf-Süd">
Biesdorf-Süd

Biesdorf-Süd – stacja metra w Berlinie, w dzielnicy Biesdorf, w okręgu administracyjnym Marzahn-Hellersdorf na linii U5. Stacja została otwarta w 1988.

</doc>
<doc id="1311326" url="https://pl.wikipedia.org/wiki?curid=1311326" title="UH-60 Blackhawk">
UH-60 Blackhawk



</doc>
<doc id="1311327" url="https://pl.wikipedia.org/wiki?curid=1311327" title="Thoma Simaku">
Thoma Simaku

Thoma Simaku (ur. 18 kwietnia 1958 w Kavai) – albański kompozytor, mieszkający i tworzący w Wielkiej Brytanii.
Życiorys.
W 1982 r. ukończył studia w Akademii Sztuk w Tiranie, w klasie kompozycji, pod kierunkiem Tonina Harapiego. Po studiach pracował przez trzy lata jako dyrektor d.s. muzycznych w Pałacu Kultury w Përmecie, w południowej Albanii. W tym czasie powstały pierwsze samodzielne kompozycje Th. Simaku - dwa koncerty smyczkowe i jeden na obój, symfonia, ballada, a także muzyka do sześciu filmów fabularnych.
W 1991 Simaku przeniósł się do Yorkshire w Anglii, gdzie kontynuował naukę pod kierunkiem Davida Blake'a. W lipcu 1993 uzyskał prestiżowe stypendium Lionela Robinsa, które umożliwiły mu kontynuację studiów i ukończenie pracy doktorskiej. Dzieła skomponowane w tym okresie były coraz częściej wykonywane przez orkiestry europejskie, jak Amsterdam New Music Ensemble, Capricorn Ensemble, Duke String Quartet, a także orkiestrę Radia Bukareszt i kwintet konserwatorium w Genewie.
Macierzystą uczelnią Simaku pozostał uniwersytet w York, który opublikował większość jego dzieł.
Jest żonaty, ma dwie córki.

</doc>
<doc id="1311331" url="https://pl.wikipedia.org/wiki?curid=1311331" title="Schlingelbaude">
Schlingelbaude



</doc>
<doc id="1311333" url="https://pl.wikipedia.org/wiki?curid=1311333" title="Piri-piri">
Piri-piri

Piri-piri – odmiana uprawowa papryki rocznej ("Capsicum annuum"). Angielska nazwa odmiany to African Birds Eye Chili. Używane są nazwy "piri-piri", "pili-pili", "peri-peri" lub "peli-peli". Różnice w pisowni wywodzą się z różnic językowych ("piri-piri" pochodzi z języka portugalskiego). Jest uprawiana w Ghanie, Malawi, Mozambiku, Nigerii, Zimbabwe, Republice Południowej Afryki, Ugandzie. Jest zaliczana do tzw. papryk chili.
Morfologia.
Rośliny tej odmiany są zazwyczaj silnie rozkrzewione i osiągają do 45-120 centymetrów wysokości. Liście mają 4–7 cm długości i 1,3–1,5 cm szerokości. Owoce mierzą do 2,5 centymetrów. Kolor niedojrzałej jagody jest zielony, dojrzałej – czerwony lub fioletowy. Niektóre formy piri-piri posiadają wysoką ostrość w skali Scoville'a (175 000 jednostek). 

</doc>
<doc id="1311336" url="https://pl.wikipedia.org/wiki?curid=1311336" title="Naab">
Naab

Naab (czes. Nába) – lewobrzeżny dopływ Dunaju. Naab powstaje z połączenia strumieni Waldnaab i Haidenaab w miejscowości Luhe-Wildenau, na południe od Weiden in der Oberpfalz. Naab początkowo płynie w kierunku zachodnim, a następnie południowym.
Naab powstaje z połączenia strumieni:
Nad Naab leżą między innymi Tirschenreuth, Neustadt an der Waldnaab, Weiden in der Oberpfalz, Luhe-Wildenau, Wernberg-Köblitz, Nabburg, Schwarzenfeld, Schwandorf, Teublitz, Burglengenfeld, Kallmünz, Duggendorf, Pielenhofen, Penk, Etterzhausen, Pettendorf oraz Windischeschenbach.

</doc>
<doc id="1311341" url="https://pl.wikipedia.org/wiki?curid=1311341" title="Live at the Electric Factory">
Live at the Electric Factory

Live at the Electric Factory – nagrany na żywo album rockowej grupy The Fray. Z wyjątkiem nielicznych sklepów, jest on dostępny wyłącznie poprzez iTunes. Materiał został zarejestrowany podczas koncertu w Electric Factory w Filadelfii, a płyta ukazała się 18 lipca 2006 roku.

</doc>
<doc id="1311342" url="https://pl.wikipedia.org/wiki?curid=1311342" title="Janusz Moryś">
Janusz Moryś

Janusz Moryś (ur. 20 stycznia 1958 w Gdańsku) – polski lekarz, specjalista w zakresie anatomii i neurobiologii, profesor nauk medycznych, rektor Akademii Medycznej w Gdańsku i Gdańskiego Uniwersytetu Medycznego w kadencjach 2008–2012 i 2012–2016. W 2021 roku dyscyplinarnie zwolniony z funkcji Kierownika Katedry i Zakładu Anatomii i Neurobiologii, oraz dydaktyka .
Od października 2021 roku jest kierownikiem Katedry i Zakładu Anatomii Prawidłowej na Pomorskim Uniwersytecie Medycznym w Szczecinie. 
Życiorys.
W 1983 ukończył studia lekarskie na Akademii Medycznej w Gdańsku. W 1985 uzyskał stopień doktora na podstawie pracy zatytułowanej "Neurony blaszki rdzennej tylnej wzgórza oraz ich połączenia z okolicą wyspowo-przedmurzową". Habilitował się w 1991 w oparciu o rozprawę "Organizacja połączeń przedmurzowo-korowych w świetle niektórych uszkodzeń kory mózgu u człowieka". W 1996 otrzymał tytuł profesora nauk medycznych. Od 1982 zawodowo związany z Akademią Medyczną w Gdańsku, przekształconą (w trakcie jego pierwszej kadencji rektorskiej) w Gdański Uniwersytet Medyczny. Pracował w Zakładzie Anatomii, następnie w Zakładzie Anatomii i Neurobiologii. W 1996 objął stanowisko kierownika Katedry Anatomii i Zakładu Anatomii i Neurobiologii. W 2002 powołano go na profesora zwyczajnego. W latach 1996–2002 był prodziekanem Wydziału Lekarskiego, następnie do 2008 pełnił funkcję dziekana Wydziału Lekarskiego z Oddziałem Stomatologicznym. W 2008 i w 2012 wybierano go na rektora tej uczelni.
Uzyskiwał członkostwo w licznych organizacjach branżowych, tj. Polskie Towarzystwo Anatomiczne (był wiceprezesem zarządu w latach 2007–2011), Polskie Towarzystwo Antropologiczne, Polskie Towarzystwo Neurologiczne, Polskie Towarzystwo Neurochirurgów, Polskie Towarzystwo Badań Układu Nerwowego, Komitet Neurobiologii Polskiej Akademii Nauk. Został przewodniczącym Konferencji Rektorów Akademickich Uczelni Medycznych na kadencję 2012–2016.
Odznaczony m.in. Krzyżem Kawalerskim Orderu Odrodzenia Polski (2017), Srebrnym (2001) i Złotym (2005) Krzyżem Zasługi, wyróżniony Medalem Komisji Edukacji Narodowej (2002).
Kontrowersje.
2 marca 2021 r. portal Interia.pl opublikował artykuł dotyczący zarejestrowanej po jednym z wykładów rozmowy, podczas której Moryś chwali się celowym zaniżaniem zdawalności podczas egzaminów z anatomii, które ma na celu wnoszenie przez studentów opłaty za powtarzanie przedmiotu, nazywane przez niego „funduszem Morysia”. Z tego powodu został odwołany z funkcji kierownika dydaktycznego przedmiotu anatomia na kierunku lekarskim. 19 marca opublikowany został artykuł wspominający dodatkowo m.in. o silnym stresie przeżywanym podczas zajęć, mobbingu i późniejszych problemach psychicznych u studentów profesora. 30 marca 2021 roku Gdański Uniwersytet Medyczny poinformował o odwołaniu Janusza Morysia z funkcji kierownika Katedry i Zakładu Anatomii i Neurobiologii.

</doc>
<doc id="1311359" url="https://pl.wikipedia.org/wiki?curid=1311359" title="Burnt Weeny Sandwich">
Burnt Weeny Sandwich

Burnt Weeny Sandwich – szósty album zespołu The Mothers of Invention prowadzonego przez Franka Zappę w 1970 roku.
Jest to pierwszy z dwóch albumów The Mothers of Invention wydanych w 1970 roku po uprzednim rozwiązaniu przez Zappę oryginalnego składu. Materiał zawarty na płycie obrazuje szerokie zainteresowania i wpływy muzyczne lidera grupy w tym okresie jego działalności. Słychać tutaj dużą różnorodność stylów począwszy od rozpoczynających i kończących przeróbek popowych hitów z lat 50. przez awangardę stylizowaną na twórczość Igora Strawinskiego, który był osobistym bohaterem Zappy, a kończąc na jazzrockowym "Little House I Used to Live In".
Album ten ma dwa punkty kulminacyjne. Pierwszym jest, poprzedzony uwerturą "Overture to a Holiday in Berlin", utwór "Holiday in Berlin, Full Blown" napisany przez Zappę pod wpływem jego pobytu w Berlinie. Piosenka ta stała się rok później filarem filmu "200 Motels".
Drugim takim punktem jest niespełna 19-minutowa kompozycja "Little House I Used to Live In". Jest to zbiór tematów i wariacji strukturą przypominający utwór "King Kong" z płyty "Uncle Meat". Ważnym elementem utworu jest wirtuozowski popis Iana Underwooda i Dona "Sugarcane'a" Harrisa w czasie kilkunastominutowych improwizacji jazzrockowych.

</doc>
<doc id="1311360" url="https://pl.wikipedia.org/wiki?curid=1311360" title="Pasmo programowe">
Pasmo programowe

Pasmo programowe – przedział czasowy w trakcie doby, określany przez nadawcę radiowego oraz telewizyjnego, będący integralnym elementem ramówki danej stacji. Poszczególne pasma programowe posiadają różną oglądalność/słuchalność. W konkretnych pasmach emitowane są programy (audycje) telewizyjne/radiowe o odmiennej treści, np. pasma edukacyjne, rozrywkowe, informacyjne.
Rodzaje pasm:
oraz:
Można zwrócić uwagę, że główne wydania telewizyjnych serwisów informacyjnych na kanałach publicznych i komercyjnych są nadawane wieczorami, czyli w prime time.

</doc>
<doc id="1311364" url="https://pl.wikipedia.org/wiki?curid=1311364" title="Markocice">
Markocice

Markocice (do 1945 ) – dawna wieś łańcuchowa w Polsce położona w województwie dolnośląskim, w powiecie zgorzeleckim, w gminie Bogatynia, obecnie część Bogatyni.
Położenie.
Markocice to dawna wieś łańcuchowa o długości około 1,5 km, a obecnie południowo-wschodnia cześć Bogatyni leżąca na Pogórzu Izerskim, w Kotlinie Turoszowskiej, na wysokości około 250-310 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Jeden z największych na Pogórzu Izerskim zespołów łużyckich domów murowanych, szachulcowych i drewnianych o konstrukcji przysłupowej z XVIII i XIX wieku; wznoszą się przeważnie przy ulicy Dąbrowskiego, Głównej i Nadrzecznej.
Do wojewódzkiego rejestru zabytków wpisane są:
Inne zabytki:

</doc>
<doc id="1311366" url="https://pl.wikipedia.org/wiki?curid=1311366" title="HK416">
HK416



</doc>
<doc id="1311371" url="https://pl.wikipedia.org/wiki?curid=1311371" title="Juan Carlos Calvo">
Juan Carlos Calvo

Juan Carlos Calvo (26 czerwca 1906 – 12 października 1977) – piłkarz urugwajski, napastnik.
Jako piłkarz klubu Miramar Misiones wziął udział wraz z reprezentacją Urugwaju w mistrzostwach świata w 1930 roku. Urugwaj zdobył wtedy tytuł mistrza świata, jednak Calvo nie wystąpił w żadnym spotkaniu.
Calvo nigdy w swojej karierze nie zagrał w Copa América.

</doc>
<doc id="1311379" url="https://pl.wikipedia.org/wiki?curid=1311379" title="Narciarstwo alpejskie na Zimowych Igrzyskach Olimpijskich 1988">
Narciarstwo alpejskie na Zimowych Igrzyskach Olimpijskich 1988

Konkurencje narciarstwa alpejskiego podczas Zimowych Igrzysk Olimpijskich 1988 w kanadyjskim Calgary rozgrywane były od 15 do 27 lutego 1988 roku. Po raz pierwszy od 1952 roku olimpijski program narciarstwa alpejskiego został zmieniony. W 1988 roku po raz pierwszy rozegrano supergiganta kobiet i mężczyzn, a po przerwie do programu wróciła kombinacja. Wszystkie konkurencje rozegrano w ośrodku narciarskim Nakiska.

</doc>
<doc id="1311384" url="https://pl.wikipedia.org/wiki?curid=1311384" title="Szent-Györgyi">
Szent-Györgyi



</doc>
<doc id="1311386" url="https://pl.wikipedia.org/wiki?curid=1311386" title="Maciej ze Starej Łomży">
Maciej ze Starej Łomży

Maciej ze Starej Łomży herbu Rawicz (ur. ok. poł. XV w., zm. przed 12 września 1505 roku) – biskup kamieniecki i chełmski, sekretarz królewski za panowania Kazimierza IV Jagiellończyka w latach 1469-1479, kanonik lwowski, proboszcz w Bóbrce, Busku i Kołomyi.
Życiorys.
Urodził się w Starej Łomży. Wstąpił do zakonu we Lwowie. Został kanonikiem lwowskim, a zarazem - pisarzem na dworze Kazimierza Jagiellończyka, z którego wsparcia został biskupem (19 marca 1484 r.). Przez sześć lat sprawował swój urząd w diecezji kamienieckiej (za jego pontyfikatu wybudowano 5 kościołów w Kamieńcu Podolskim).
14 marca 1490 r. otrzymał we władanie biskupstwo chełmskie. Z chwilą objęcia władzy w diecezji przystąpił w pierwszej kolejności do ponowienia starań związanych z przeniesieniem stolicy biskupiej z Chełma - do Krasnegostawu. Miasto to przewyższało Chełm, który zniszczony był przez wojny i pożary. W związku z tym bardziej Krasnystaw nadawał się na siedzibę biskupstwa. Wyjednał u Kazimierza Jagiellończyka zgodę na przeniesienie katedry, kapituły i własnej rezydencji do Krasnegostawu. Prawa katedry otrzymał dotychczasowy krasnostawski kościół parafialny pod wezwaniem Wszystkich Świętych. Król wydał specjalny dokument w tej sprawie 26 czerwca 1490 r. Potrzebna w takich przypadkach zgoda Stolicy Apostolskiej została uzyskana prawdopodobnie za panowania Jana Olbrachta w 1494 r. Pomimo zmiany stolicy biskupiej zachowana została dawna nazwa diecezji chełmskiej.
Podpisał dekret elekcyjny Aleksandra Jagiellończyka na króla Polski 3 października 1501 roku. Był sygnatariuszem unii piotrkowsko-mielnickiej 1501 roku.
Literatura.
 

</doc>
<doc id="1311392" url="https://pl.wikipedia.org/wiki?curid=1311392" title="Mionium">
Mionium

Mionium (symbol Mu) – nazwa egzotycznego atomu zbudowanego z antymionu i elektronu (μ+ i e–). Mionium strukturą przypomina atom wodoru; antymion, którego masa jest 207 razy większa od elektronu, zajmuje w nim miejsce protonu. Ze względu na dużą różnicę mas cząstek mionium przypomina atom wodoru także pod względem energii jonizacji i promienia atomu w modelu Bohra. Stan podstawowy mionium ma energię -13,54 eV, bardzo bliską wartości -13,64 eV dla wodoru.
Mionium jest nietrwałe ze względu na rozpad antymionu na pozyton i dwa neutrina. Jego średni czas życia to 2,2 mikrosekundy. Jest on wystarczająco długi, żeby mionium było w stanie wchodzić w reakcje chemiczne i obecnie znanych jest kilka jego związków; pod względem chemicznym zachowuje się ono jak promieniotwórczy izotop wodoru. Do znanych związków należą:

</doc>
<doc id="1311400" url="https://pl.wikipedia.org/wiki?curid=1311400" title="Schroniska na Śnieżce">
Schroniska na Śnieżce

Schroniska na Śnieżce – nieistniejące obiekty turystyczne na Śnieżce – najwyższym szczycie Karkonoszy (1602 m n.p.m.), zlokalizowane po obu stronach granicy.
Schronisko po stronie polskiej.
Na przestrzeni lat obiekt nosił różne nazwy: Schneekoppe Baude, Preußische Baude, Deutsche Baude, Schronisko PTTK "Na Śnieżce".
Schronisko do 1945 roku.
Śnieżka była celem turystów co najmniej od XVII wieku. W 1681 otwarto na niej kaplicę św. Wawrzyńca i od tego okresu gwałtownie wzrosła liczba pielgrzymów oraz innych wędrowców. Schroniska przy Śląskim Trakcie, prowadzącym na Śnieżkę, nie były w stanie udzielić wszystkim noclegów, więc w 1824 zaadaptowano kaplicę na prowizoryczne schronisko, ale była ona za mała i konieczna stała się budowa schroniska turystycznego z prawdziwego zdarzenia.
Pierwszy taki obiekt powstał w 1850 dzięki inicjatywie Friedricha Sommera z Cieplic, ostatniego właściciela kaplicy-schroniska (był również dzierżawcą schroniska Schneegrubenbaude). Koszt sięgnął 2000 talarów. Był to drewniany, parterowy budynek, przykryty dwuspadowym dachem. W 1857 spłonął podczas pożaru, ale już rok później Sommer wybudował nowe schronisko, większe (piętrowe), mieszczące 35 osób. Niestety wkrótce i ono spłonęło w czasie burzy.
Trzecie schronisko stanęło w 1862. "Preussische Baude" posiadało dużą salę jadalną na parterze i w sumie 26 pokoi z ponad 100 miejscami sypialnymi. Budynek przykryty był stromym dwuspadowym dachem, a niewielkie okna i brak elementów ozdobnych powodowały, że sprawiał wrażenie bardzo surowego, podobnie jak klimat panujący na Śnieżce.
W 1868 wyrosła mu konkurencja – tuż obok powstało austriackie schronisko pod nazwą "Böhmische Baude". Konkurencję wygrywa Friedrich Sommer i staje się gospodarzem obydwu schronisk. W sumie oba obiekty posiadały 150 miejsc noclegowych.
Od lat 70. XIX wieku kolejnym właścicielem był Friedrich Pohl, a później jego syn Emil. Podczas gospodarzenia tego ostatniego schronisko na Śnieżce przeżywało największy rozkwit. W 1880 w budynku uruchomiono stację meteorologiczną, a w latach 1889-1890 wzniesiono dla niej osobny budynek. Od 1872 mieściła się najwyżej położona w Prusach agencja pocztowa, a tuż obok agencja austro-węgierska. Z tym miejscem związane jest pojawienie się jednej z pierwszych na świecie całostek, wydanej w 1873. O Pohlu pisano na początku XX wieku: "Pohl jest wprawdzie poddanym i urzędnikiem dwóch cesarzy, ale jednowładcą na Śnieżce".
W 1923 obiekt przejął Heinrich Pohl, ostatni z rodziny, ale schronisko, w wyniku kryzysu gospodarczego w Niemczech oraz napiętych stosunków czechosłowacko-niemieckich, powoli traciło swoją świetność. Upadek przypieczętowała II wojna światowa – schronisko zostało zamknięte dla turystów i zajęło je wojsko. Pracowała tam stacja meteorologiczna oraz urządzenia nadawcze i szyfrowe Luftwaffe.
Schronisko po 1945.
Po 1945 schronisko przejęła Dolnośląska Spółdzielnia Turystyczna, a następnie Polskie Towarzystwo Tatrzańskie i Polskie Towarzystwo Turystyczno-Krajoznawcze jako Schronisko "Na Śnieżce". W latach 60. podjęto decyzję o wyburzeniu starego obiektu z 1862 i budowie nowego, większego. Argumentowano to złym stanem technicznym oraz wzrostem ruchu turystycznego.
Nowy budynek powstał w latach 1967–1976 według projektu Witolda Lipińskiego i Waldemara Wawrzyniaka z Wrocławia. Posiada formę trzech połączonych ze sobą dysków. W najwyższym mieści się Wysokogórskie Obserwatorium Meteorologiczne im. Tadeusza Hołdysa, w pozostałych zaplecze techniczne, magazyny oraz bar (potocznie określany jako restauracja, ale nigdy nie było tam obsługi kelnerskiej, co jest w przypadku restauracji nieodzowne). Nie jest to jednak schronisko, gdyż brak w nim części noclegowej, a więc jeden z głównych powodów wyburzenia starego obiektu w praktyce nie okazał się prawdziwy.
Schronisko po stronie czeskiej.
Na przestrzeni lat obiekt nosił różne nazwy: Böhmische Baude, Česka bouda.
Schronisko wybudowano w 1868. Jego pierwszym właścicielem był Hermann Blaschke, który wkrótce obiekt sprzedał właścicielowi schroniska po śląskiej stronie i wybudował schronisko Blaschkebaude na przełęczy Okraj. Od 1899 w schronisku zaczął funkcjonować punkt pocztowy, który działał do 1938. Obiekt był czynny do lat 80. XX wieku, niszczejący budynek rozebrano w 2005. Do chwili obecnej zachowały się jedynie piwnice dawnego schroniska. Na jego miejscu wybudowano nowy budynek poczty, otwarty w 2007.
Do czasu budowy kolei krzesełkowej z Peca całość zaopatrzenia dostarczana była przez tragarzy.

</doc>
<doc id="1311403" url="https://pl.wikipedia.org/wiki?curid=1311403" title="Francis Herbert Bradley">
Francis Herbert Bradley

Francis Herbert Bradley (ur. 30 stycznia 1846, zm. 18 września 1924) – brytyjski filozof, idealista.
Życiorys.
Urodził się w Clapham, Surrey, Anglia (dziś część Wielkiego Londynu). Był synem Charlesa Bradleya, ewangelickiego pastora i Emmy Linton, drugiej żony Charlesa. Pobierał nauki w Cheltenham College oraz Marlborough College. Jako nastolatek czytał "Krytykę czystego rozumu" Immanuela Kanta. W 1865 r. wstąpił do University College, Oxford University. 
W 1870 r. rozpoczął pracę w Merton College, gdzie pozostał do śmierci w 1924 r. Został pochowany na cmentarzu Holywell w Oksfordzie.
W czasie swojego życia Bradley był jednym z najbardziej szanowanych filozofów na Wyspach Brytyjskich, wielokrotnie przyznawano mu tytuł doctor honoris causa. Był pierwszym brytyjskim filozofem odznaczonym Orderem Zasługi. Jego praca w Merton College nie pociągała za sobą konieczności prowadzenia wykładów, co pozwalało mu swobodnie poświęcać się pisaniu. Znany był ze swego pluralistycznego podejścia do filozofii. Taki punkt widzenia pozwalał przekraczać podziały pomiędzy logiką, metafizyką i etyką.
Reputacja filozoficzna Bradleya obniżyła się jednak po jego śmierci. Brytyjski idealizm był atakowany przez George’a Edwarda Moore’a oraz Bertranda Russella. Powszechnie znana jest też krytyka Alfreda Jules’a Ayera zawarta w "Language, Truth and Logic". Zarzuca on Bradleyowi wygłaszanie sądów niespełniających wymagań weryfikowalności.
Filozofia.
Bradley odrzucił utylitarystyczne i empirystyczne tendencje panujące w filozofii angielskiej reprezentowane przez Johna Locke'a, Davida Hume’a i Johna Stuarta Milla. Bradley był czołowym przedstawicielem szkoły filozoficznej znanej jako angielski idealizm absolutny, inspirowanej silnie przez Immanuela Kanta, Johanna Fichtego, Friedricha Schellinga i G. W. F. Hegla, choć Bradley starał się bagatelizować znaczenie tych wpływów. Myśl Bradleya bywa niekiedy porównywana z filozofią Adiego Śankary.
Jedną z cech charakterystycznych metod Bradleya jest technika ukazywania wieloznaczności w języku, szczególnie zaś w pojedynczych słowach. Metodę tę postrzegać można jako antycypację późniejszych osiągnięć w filozofii języka. Sformułował też koherencyjną koncepcję prawdy

</doc>
<doc id="1311404" url="https://pl.wikipedia.org/wiki?curid=1311404" title="Atomy egzotyczne">
Atomy egzotyczne



</doc>
<doc id="1311408" url="https://pl.wikipedia.org/wiki?curid=1311408" title="Ben Easter">
Ben Easter

Benjamin „Ben” Easter (ur. 1 maja 1979 w Denver) – amerykański aktor filmowy i telewizyjny, fotograf.
Życiorys.
Urodził się w Denver w stanie Kolorado. Ukończył Valley High School w West Des Moines w Iowa, gdzie do 1998 pracował jako ratownik w Holiday Park Pool. Był także instruktorem nauki pływania. W letnim numerze 1998 magazynu „Cosmopolitan” został uznany za jednego z „Najbardziej poszukiwanych mężczyzn”.
W 1999 zadebiutował na małym ekranie jako Carl w odcinku serialu MTV "Rozebrany" ("Undressed"). Następnie wystąpił jako Willie Matsoulis w dramacie telewizyjnym "Zabić miłość" ("Cora Unashamed", 2000) i serialu CBS "Żarty na bok" ("That’s Life", 2000). W superprodukcji Michaela Baya "Pearl Harbor" (2001) wcielił się w rolę Sailora. Później wystąpił u boku bliźniaczek Mary-Kate i Ashley Olsen w komedii familijnej Steve’a Purcella ' ("Holiday in the Sun", 2001) jako Jordan Landers i sześciu odcinkach serialu Fox Kids "Jak dwie krople wody" ("So Little Time", 2002) jako Lennon Kincaid. W 2003 wystąpił jako Jason Dunphy w dwóch odcinkach serialu Fox "Boston Public". W komedii fantastycznonaukowej ' (2004) zagrał rolę Sage’a Borealisa. W dreszczowcu "Koszmar kolejnego lata" ("I’ll Always Know What You Did Last Summer", 2006) z Brooke Nevin pojawił się jako Lance.
Easter rozpoczął pracę jako profesjonalny fotograf w 2008, a jego zdjęcia były od tego czasu prezentowane w „Icon”, „Glamaholic” i „DSM”. Jego wystawa w więzieniu Polk County w Des Moines w Iowa, zatytułowana „Konflikt”, została później odtworzona w Paryżu przez UNESCO. Pracował dla Wilhelmina Models i NEXT Model Management, a w 2012 był jednym z fotografów podczas kampanii prezydenckiej Baracka Obamy.

</doc>
<doc id="1311409" url="https://pl.wikipedia.org/wiki?curid=1311409" title="Przełęcz Goprowska">
Przełęcz Goprowska

Przełęcz Goprowska (1160 m)&lt;ref name = "Dz.U. 234/2008"&gt;&lt;/ref&gt; ("daw." Rowiń Jackowa, Przełęcz Tarnicka) – położona w Bieszczadach Zachodnich.
Jest głębokim siodłem w centralnej części gniazda Tarnicy i Halicza położonym pomiędzy Krzemieniem (1335 m) a Tarniczką (1315 m), w grzbiecie o przebiegu NE–SW. Sama przełęcz to szerokie wypłaszczenie porośnięte połoniną, jednak opadające na nią odcinki grzbietu są – szczególnie od strony Krzemienia – nachylone dość stromo. W pobliżu znajdują się źródła dwóch potoków spływające do podchodzących pod przełęcz dolin. Na południe od siodła położone jest źródło potoku określanego według różnych źródeł jako Wołosatka lub jej prawobrzeżny dopływ, natomiast po przeciwnej stronie początek bierze prawy dopływ Terebowca, którego źródło leży na stoku Tarniczki (kilkaset metrów na południowy zachód).
Pod przełęczą, przy źródle dopływu Wołosatki, na granicy lasu w sezonie letnim (lipiec–sierpień) działał posterunek GOPR w formie namiotu. Od niego pochodzi używana obecnie nazwa miejsca, obowiązująca od 1 stycznia 2009 roku. Od roku 2010 posterunek już nie funkcjonuje, czego przyczyną jest brak funduszy, ale również mniej wypadków w tym rejonie oraz większa mobilność ratowników.
Piesze szlaki turystyczne.
Pomiędzy Przełęczą pod Tarnicą a Przełęczą Goprowską oba szlaki przebiegają razem.
Tuż nad przełęczą, przy szlaku biegnącym w kierunku Tarnicy, w otoczeniu kilku niskich drzew, znajduje się wiata turystyczna ze stołem i ławami.

</doc>
<doc id="1311411" url="https://pl.wikipedia.org/wiki?curid=1311411" title="Karlbo">
Karlbo

Karlbo – przedmieście Avesta. Znajduje się tutaj dom rodzinny szwedzkiego poety, laureata Literackiej Nagrody Nobla Erika A. Karlfeldta.

</doc>
<doc id="1311415" url="https://pl.wikipedia.org/wiki?curid=1311415" title="Rinia">
Rinia

Rinia (gr. Ρήνεια) – grecka wyspa położona na Morzu Egejskim, wchodzi w skład archipelagu Cyklad. Powierzchnia wyspy wynosi 14 km². Wyspa posiadała nieliczną populacje do roku 1980. Obecnie jest niezamieszkana.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Mykonos, w gminie Mykonos.

</doc>
<doc id="1311416" url="https://pl.wikipedia.org/wiki?curid=1311416" title="Oręż (heraldyka)">
Oręż (heraldyka)

Oręż (uzbrojenie) – w heraldyce zbiorcza nazwa elementów anatomicznych zwierząt herbowych używanych do walki, polowania oraz obrony. Mianem tym określimy:
oraz
Reguły heraldyki określają barwę uzbrojenia zwierząt heraldycznych w zależności od ich barwy i barwy pola (tła). Nie są one ściśle przestrzegane, ale występują w większości herbów, gdyż w zgodzie z zasadą alternacji zalecają najbardziej kontrastowe zestawienia, co jest ważne dla herbu jako graficznego znaku identyfikacyjnego. W przypadku uzbrojenia zgodnego z regułami jego barwę często pomija się przy blazonowaniu (opisie) herbu.
Nie należy mylić heraldycznego oręża zwierząt z bronią trzymaną przez nie w danym herbie. Tego typu przedmioty (miecze, topory itp.) nie podlegają tym regułom, choć często z przyczyn praktycznych (kontrast barw herbu) także je stosują.

</doc>
<doc id="1311417" url="https://pl.wikipedia.org/wiki?curid=1311417" title="Antonín Liška">
Antonín Liška

Antonín Liška (ur. 17 września 1924 w Bohumilicach (okres Prachatice); zm. 15 października 2003 w Czeskich Budziejowicach) – redemptorysta, biskup pomocniczy archidiecezji praskiej w latach 1988-1991, biskup ordynariusz czeskobudziejowicki w latach 1991-2002.
Urodził się w rodzinie rolniczej jako trzeci z dziewięciorga dzieci. Jego brat został księdzem, a trzy siostry zakonnicami. Uczył się w gimnazjum redemptorystów w Libějovicach. 15 sierpnia 1944 złożył śluby zakonne. W 1946 zdał maturę i rozpoczął studia w zakonnym seminarium w Obořiště i na Wydziale Teologicznym Uniwersytetu Karola. Po likwidacji klasztorów przez władze komunistyczne został internowany w Králíkach. Następnie służył w wojsku w oddziałach dla osóbniepewnych politycznie przez 3,5 roku. 22 września 1951 tajnie przyjął w Pradze święcenia kapłańskie. Od 1954 pracował najpierw w gospodarstwie rodziców później w różnych fabrykach. Był także członkiem Rady Narodowej w Bohumilicach. W latach 1968-1971 jawnie studiował na Wydziale Teologicznym w Litomierzycach. Nie otrzymał zgody na pracę we własnej diecezji. 15 maja 1971 został proboszczem w Poříčí nad Sázavou, Vranovie i Kozmicach w archidiecezji praskiej. W 1975 uzyskał doktorat teologii. 1 maja 1987 został kanonikiem kapituły metropolitalnej św. Wita w Pradze. 19 maja 1988 został mianowany biskupem tytularnym Vergi i pomocniczym archidiecezji praskiej. Święcenia biskupie przyjął 11 czerwca 1988. Był generalnym wikariuszem, a potem administratorem archidiecezji praskiej.
28 września 1991 został mianowany biskupem czeskobudziejowickim. W 1999 ze względu na osiągnięcie wieku emerytalnego złożył rezygnację. Papież jej nie przyjął. W 2001 został mianowany koadiutor diecezji w osobie Jiříego Paďoura, który przejął władzę w 2002.

</doc>
<doc id="1311424" url="https://pl.wikipedia.org/wiki?curid=1311424" title="Caro Dance">
Caro Dance

Caro Dance – polski zespół tańca współczesnego, pochodzący z Siedlec i należący do międzynarodowych organizacji tanecznych International Dance Organisation (IDO) DaCI.
Wielokrotny złoty medalista Mistrzostw Polski, Europy i Świata w tańcu nowoczesnym. Choreografem zespołu jest Iwona Orzełowska, a solistami są m.in. Izabela Orzełowska, Eliza Kindziuk, Jakub Mędrzycki, bliźniacy Sebastian i Jakub Piotrowicz, znani z udziału w programie rozrywkowym TVN "You Can Dance – Po prostu tańcz".
W przeszłości w zespole tańczyli też m.in. Jarosław Zaniewicz i Bartosz Zyśk (tancerze Polskiego Baletu Narodowego), bracia Marcin i Rafał Mroczkowie oraz Wioletta Fiuk, zwyciężczyni trzeciej edycji "You Can Dance – Po prostu tańcz".

</doc>
<doc id="1311428" url="https://pl.wikipedia.org/wiki?curid=1311428" title="Traktat o wolności">
Traktat o wolności

Traktat o wolności – książka Ryszarda Legutki wydana w 2007 roku nakładem wydawnictwa Słowo/obraz terytoria.
Treścią publikacji jest gruntowna analiza pojęcia wolności. Autor rozważa klasyczne ujęcia tej kategorii, począwszy od koncepcji Platońskiej po liberalizm, dociekając często nieuświadomionych założeń leżących u ich podstaw. Przywołując aktualnie dyskutowane i nieraz kontrowersyjne przykłady, ukazuje trudności, jakie napotykają poszczególne ujęcia tego problemu, gdy w sposób nieuprawniony nadmiernie rozszerza się lub ogranicza ich pole znaczeniowe.

</doc>
<doc id="1311429" url="https://pl.wikipedia.org/wiki?curid=1311429" title="HJ-8">
HJ-8

HJ-8 (Hongjian-8 "Red Arrow", 紅箭-8) – przeciwpancerny pocisk kierowany, naprowadzany optycznie, kierowany przewodowo, produkowany w Chińskiej Republice Ludowej, będący odpowiednikiem amerykańskiego pocisku BGM-71 TOW. W Pakistanie HJ-8 produkuje się na licencji pod nazwą Baktar Shikan.

</doc>
<doc id="1311431" url="https://pl.wikipedia.org/wiki?curid=1311431" title="Hongjian-8">
Hongjian-8



</doc>
<doc id="1311432" url="https://pl.wikipedia.org/wiki?curid=1311432" title="Wanda Kamieniecka-Grycko">
Wanda Kamieniecka-Grycko

Wanda Kamieniecka-Grycko, pseudonim „Czarna Wanda” (ur. 5 września 1910 w Warszawie, zm. 18 kwietnia 1999 w Riverside) – harcmistrzyni, w latach 1942–1944 komendantka Warszawskiej Chorągwi Harcerek, od 1952 do 1956 przewodnicząca Zarządu Okręgu ZHP Stany Zjednoczone.
Z wykształcenia archeolog. Przed wojną (od 1932 do 1939) prowadziła 26 WDH im. Emilii Szczanieckiej przy Szkole Powszechnej nr 89 na Pradze. W pierwszych dniach września 1939 wraz z mężem Stanisławem została ewakuowana do Lwowa, skąd udało jej się powrócić do Warszawy dopiero jesienią 1941. Rok później powierzono jej kierowanie Warszawską Chorągwią Harcerek. Podczas powstania warszawskiego utworzyła żeńską drużynę Wojskowej Służby Społecznej. Po upadku powstania trafiła do obozu przejściowego dla ludności cywilnej w Pruszkowie, a następnie do Krakowa i Poronina, gdzie od grudnia 1944 do września 1945 prowadziła dom dziecka. Pod koniec 1945 nielegalnie wydostała się z Polski, aby dołączyć do męża przebywającego w Anglii. We wrześniu 1947, po otrzymaniu wizy amerykańskiej, osiadła w Stanach Zjednoczonych. Na początku lat 50. nawiązała kontakt z Girl Scouts of America, gdzie przez 25 kolejnych lat pracowała zawodowo, angażując się jednocześnie w rozwijanie harcerskiej Polonii.

</doc>
<doc id="1311434" url="https://pl.wikipedia.org/wiki?curid=1311434" title="Namiot bezcieniowy">
Namiot bezcieniowy



</doc>
<doc id="1311436" url="https://pl.wikipedia.org/wiki?curid=1311436" title="Filander kosmaty">
Filander kosmaty

Filander kosmaty ("Lagorchestes hirsutus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Filander kosmaty występuje w zależności od podgatunku:
Taksonomia.
Gatunek po raz pierwszy naukowo opisał w 1844 roku angielski przyrodnik John Gould nadając mu nazwę "Lagorchestes hirsutus". Jako miejsce typowe odłowu holotypu wskazał obszar Jorku, w Australii Zachodniej, w Australii.
Zmienność wewnątrzgatunkowa spowodowała, że zaproponowano różną liczbę podgatunków (niektóre są nadal nieopisane); potrzebne są dalsze badania. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) samic 36–39 cm, samców 31–36 cm, długość ogona samic 26–30 cm, samców 26–28 cm; masa ciała samic 0,9–1,8 kg, samców 0,8–1,6 kg dla podgatunku "hirsutus"; długość ciała (bez ogona) samic 36–39 cm, samców 31–36 cm, długość ogona samic 24,5–30,5 cm, samców 26–28 cm; masa ciała samic 0,9–1,8 kg, samców 1,2–1,8 kg dla podgatunków "bernieri" i "dorreae". Ich futro jest długie, miękkie i grube, w kolorach: piaskowym, płowym a grzbiet i głowa są szaro-rude, łapy są ciemno zabarwione. Samce i samice maja identyczny kolor, ale samice są większe od samców. Mają długie, szpiczaste uszy, duże czarne oczy, krótkie wąsiki.
Ekologia.
Głównym środowiskiem dla niego była pierwotnie pustynia Tanami, która jest ciepła, sucha, z monsunowym klimatem i na wpół jałowa. Ilość pożywienia jest uzależniona od suszy i ilości opadów.
Zwierzęta te wymagają mozaikowatości terenu, złożonej z wypalanych i niewypalanych części trawiastego terenu (różne obszary podatności na ogień i środowiska zapewniające schronienie i zapasy żywności). Tworzą ją zróżnicowanie pożywienia, rozmiary pagórków, i struktura środowiska. Stopień połączenia i dostępności do każdego z tych środowisk były równie ważne. Te dwie wyspy maja kilka głównych typów środowisk: piaszczyste równiny, tereny trawiaste, piaszczyste trawiaste wrzosowiska, nietrwałe wydmy, plaże, martwe wrzosowiska. Występuje we wszystkich środowiskach, ale ulubionymi są umocnione, trwałe wydmy, plaże i oba środowiska wrzosowisk. Chronią się w szczelinach lub w kępach trawy albo w otwartych jamach. Uciekają zygzakowatym śladem, gdy są spłoszone.
Odżywianie.
Są roślinożerne. Jedzą głównie nasiona, owoce, turzyce, sukulenty i zioła. Mogą zmieniać swoje przyzwyczajenia pokarmowe w odpowiedzi na zmiany w środowisku. Jednoliścienne są ich podstawową dietą – 44-65% razem z nasionami, owocami sukulentów, jeżeli są dostępne. Filandry wolą łodygi i liście traw bylinowych (wieloletnich) niektórych gatunków, a w suchszych i uboższych środowiskach mogą nawet żywić się owadami.
Zachowanie.
Filandry są zwierzętami nocnymi. Wyłaniają się ze swoich jam po zachodzie słońca. Samce wychodzą wcześniej niż samice. Większość aktywności (żerowanie, pielęgnacja itd.) wykonują wczesną nocą. Są one samotnikami i unikają konfrontacji. Kiedy dochodzi do spotkania są zwykle nieagresywne. Do komunikowania się używają języka ciała i odgłosów, pomimo że są nocne. Szczególnie w czasie spotkania samca i samicy. Dwie samice często się obwąchują i odchodzą. Samiec może znakować swoje terytorium przez spryskanie moczem drzewa. W niewoli jest kilka dowodów na hierarchię socjalną wśród samców i samic, przy czym samcza hierarchia dotyczy dostępu do samic i jedzenia. W dziczy zagęszczenie jest tak małe, ze hierarchia nie jest ważna. Zaalarmowany wydaje głośny pisk potem syk i ucieka do kryjówki.
Terytorium.
Dane sugerują, że samce mają większe terytoria, które zawierają mniejsze terytoria wielu samic. Na pustyni Tanami terytoria zawierają gęste pokrycie trawami z rodziny wiechlinowatych, otwarte tereny skaliste (skały osadowe) i ogniowa granica między dojrzałymi trawami a niedawno wypalonymi terenami. Największa aktywność występuje na terenach granicznych. Te skupiska traw są wykorzystywane jako kryjówka podczas poruszania się i schronienie w czasie dnia. Otwarte tereny są bardziej wykorzystywane do żerowania, ponieważ mają większe urozmaicenie i obfitość pokarmu. Wzory wykorzystania środowisk są sezonowe (okresowe) i bazują na opadach.
Rozmnażanie.
Prowadzi samotny tryb życia. Kiedy samce spotykają się z samicami sprawdzają je (czy są gotowe do rozrodu), jeżeli ona nie jest gotowa na zaloty to odsuwa się bądź kopie samca, natomiast samice odpowiadające kładą się akceptując parzenie. W dzikim środowisku samce strzegą swoich partnerek, ponieważ owulujące samice przyciągają wielu samców. W niewoli brak dodatkowych samców w zagrodzie oraz ograniczona przestrzeń usunęła potrzebę obrony partnerek.
Jak inne kangurowate, filandry wykazują zahamowanie rozwoju zarodka bądź nawet wchłonięcie go gdy warunki środowiska są niesprzyjające. Jest to niezwykle ważne w niestabilnych środowiskach, w których żyją. Samice są wrażliwie na zmiany dostępności jedzenia w czasie, gdy noszą młode w torbie lub tuż przed. Krótka ciąża i skrócone życie w torbie (124 dni) pozwala na posiadanie powyżej 3 miotów rocznie. Są zwierzętami poliestralnymi. Czas noszenia młodego w torbie to 5 miesięcy. Samice są dojrzałe płciowo między 5 a 23 miesiącem, samce w wieku 14-20 miesiąca. Samice opiekują się, karmią i chronią młode. Po odstawieniu młodego, matka i inne dorosłe często zachowują się agresywnie wobec młodych. Przyczynia się to do rozproszenia młodych, zmniejszając szanse inbredu i redukując lokalną konkurencję do rzadkich zasobów. Długość życia przeciętnie wynosi 13 lat.

</doc>
<doc id="1311438" url="https://pl.wikipedia.org/wiki?curid=1311438" title="Zbigniew Otremba">
Zbigniew Otremba

Zbigniew Otremba (ur. 26 listopada 1932 w Grudziądzu) – polski działacz społeczno-kulturalny, autor książek na temat historii Grudziądza i okolic, działacz sportowy.
Absolwent Wyższej Szkoły Inżynierskiej w Bydgoszczy. W latach 1981–1984 przewodniczący Miejskiej Rady Narodowej w Grudziądzu. Obecnie jest przewodniczącym kilku lokalnych społecznych komitetów (m.in. Komitetu Budowy Pomnika Bronisława Malinowskiego w Grudziądzu). Był długoletnim prezesem grudziądzkiego oddziału Polskiego Towarzystwa Numizmatycznego. Członek licznych towarzystw społeczno-kulturalnych.
Do 1999 roku był członkiem zarządu Grudziądzkiego Towarzystwa Kultury.

</doc>
<doc id="1311440" url="https://pl.wikipedia.org/wiki?curid=1311440" title="Zosimos z Aten">
Zosimos z Aten

Zosimos z Aten – filozof, przedstawiciel szkoły tzw. średniego platonizmu. Należał do grupy platoników, którym uznanie wyraziła w roku 163 p.n.e. wyrocznia delficka.

</doc>
<doc id="1311441" url="https://pl.wikipedia.org/wiki?curid=1311441" title="Torsyna A">
Torsyna A

Torsyna A – ludzkie białko kodowane przez gen "TOR1A" ("DYT1") w locus 9q34. Białko o należy do rodziny ATPaz związanych z różnymi aktywnościami komórkowymi (ATPases Associated with diverse cellular Activities), i jest związane z białkami rodziny proteazy Clp /białek szoku cieplnego. Gen "TOR1A" podlega ekspresji w części zbitej istoty czarnej. Mutacje w genie TOR1A wywołują dziedziczoną autosomalnie dominującą chorobę, dystonię torsyjną typu 1.

</doc>
<doc id="1311443" url="https://pl.wikipedia.org/wiki?curid=1311443" title="DYT1">
DYT1



</doc>
<doc id="1311444" url="https://pl.wikipedia.org/wiki?curid=1311444" title="All at Once">
All at Once

All at Once – piosenka rockowej grupy The Fray, pochodząca z jej debiutanckiego albumu "How to Save a Life". W czerwcu 2007 roku została wydana jako singel. 
Wideoklip piosenki miał premierę w programie "VH1 Top 20 Video Countdown" kanału VH1. Przedstawia on na przemian fragmenty koncertu The Fray w Tweeter Center w Massachusetts i urywki filmu dokumentującego trasę koncertową zespołu.

</doc>
<doc id="1311446" url="https://pl.wikipedia.org/wiki?curid=1311446" title="Zosimos z Tespiów">
Zosimos z Tespiów

Zosimos z Tespiów (II wiek n.e.) – grecki poeta liryczny wymieniony w napisie o konkursie poetyckim w Tespiach beockich.

</doc>
<doc id="1311448" url="https://pl.wikipedia.org/wiki?curid=1311448" title="Bitwa pod Łysobykami">
Bitwa pod Łysobykami

Bitwa pod Łysobykami, wyprawa łysobycka – bitwa stoczona 19 czerwca 1831 roku podczas powstania listopadowego.
W celu zniszczenia działającego na Lubelszczyźnie rosyjskiego korpusu Fiodora Rydygiera, liczącego 12 batalionów, 21 szwadronów i 24 działa, Jan Zygmunt Skrzynecki skierował w ten rejon dwa korpusy – Antoniego Jankowskiego w sile 12 batalionów, 28 szwadronów i 30 dział oraz Ramoriny liczący 9 batalionów, 8 i 1/2 szwadronów oraz 10 dział. Celem korpusu Jankowskiego był atak na korpus Rydygiera od czoła, podczas gdy Ramorino uderzyć miał ze skrzydła. Stojący w okolicach Zamościa Wojciech Chrzanowski miał zaatakować Rosjan od tyłu.
Gdy do Rydygiera dotarła wieść, że Ramorino przeprawił się przez Wisłę, dowódca rosyjskiego korpusu 18 czerwca pod Łysobykami przeniósł swe siły na drugi brzeg Wieprza. Wbrew założeniom Jankowski nie zaatakował go od czoła, a do tego Rosjanie pobili 19 czerwca część wojsk Jankowskiego pod Budziskami. Pomimo obecności grupy generała Ludwika Bukowskiego, mającego 14 szwadronów i 12 dział, zagon Płachowa zdobył cały polski park artyleryjski znajdujący się w Rudzie. Gdy Rydygier zorientował się w sytuacji, cofnął się za Wieprz. 
Jankowski, zamiast ruszyć za Rosjanami w pościg, zawrócił do Warszawy. Decyzja ta spowodowała, że wraz z Bukowskim został rozkazem Skrzyneckiego aresztowany i oskarżony o zdradę. Obaj generałowie zginęli następnie w wyniku zaburzeń nocy 15 sierpnia 1831 r.

</doc>
<doc id="1311450" url="https://pl.wikipedia.org/wiki?curid=1311450" title="TOR1A">
TOR1A



</doc>
<doc id="1311451" url="https://pl.wikipedia.org/wiki?curid=1311451" title="Zosimos (historyk)">
Zosimos (historyk)

Zosimos (, ; II połowa V wieku n.e.) – rzymski historyk piszący po grecku.
Autor dzieła "Nowa historia" (, "Historia neá"), które zawarte w 6 księgach obejmuje okres od Oktawiana Augusta (I wiek p.n.e.) do roku 410 n.e. Według Focjusza przepisał po prostu dzieło Eunapiosa; pogląd ten podtrzymuje znaczna część badaczy. Przeciwnik chrześcijaństwa, w którym widział przyczynę upadku Cesarstwo rzymskiego. Gloryfikował Juliana Apostatę.

</doc>
<doc id="1311453" url="https://pl.wikipedia.org/wiki?curid=1311453" title="Adam Pilchowski">
Adam Pilchowski

Adam Pilchowski herbu Rogala (zm. 1587) – polski biskup, prezydent Trybunału Głównego Koronnego kadencji 1578/1579 roku, sekretarz Stefana Batorego.
Studiował w Akademii Krakowskiej. Po studiach został sekretarzem królowej Bony, a później kanonikiem kapituły warszawskiej.
W połowie XVI wieku najpewniej pomagał Stanisławowi Chwalczewskiemu, w przeprowadzeniu pomiary włócznej w Wielkim Księstwie Litewskim 
W 1576 nadzorował lustracje, dóbr królewskich położonych w województwie podlaskim, a za sumienne przeprowadzenie tegoż spisu Stefan Batory mianował Piechowskiego referendarzem koronnym, potem został - Przewodniczącym Trybunału rozpatrującego spory między szlachtą.
Biskupem został w starszym wieku, mimo to jednak przez 8 lat (1578–1585) sprawował rządy w diecezji chełmskiej. Podobnie jak biskup Staroźrebski również i on zatroszczył się o dodatkowe uposażenie dla kapituły zapewniając jej dochód z oberży w Pobołowicach, zwanej „Budzyń”. Ponadto przeznaczył na wieczyste użytkowanie przez kapitułę wójtostwo skierbieszowskie wraz ze wszystkimi dochodami.
Zmarł w Warszawie w 1587, gdzie został pochowany.

</doc>
<doc id="1311459" url="https://pl.wikipedia.org/wiki?curid=1311459" title="ENG">
ENG



</doc>
<doc id="1311464" url="https://pl.wikipedia.org/wiki?curid=1311464" title="Zgromadzenie Narodowe (Liban)">
Zgromadzenie Narodowe (Liban)

Zgromadzenie Narodowe (fr.: "Assemblée nationale") lub Izba Deputowanych (arab.: مجلس النواب, "Madżlis an-Nuwwab") – jednoizbowy parlament Libanu. Składa się ze 128 członków wybieranych w głosowaniu powszechnym w oparciu o proporcjonalny system wyznaniowy na czteroletnią kadencję.
Uprawnienia.
Legislacyjne.
Inicjatywa ustawodawcza należy do parlamentu i rady ministrów. Wszelkie akty prawne muszą najpierw zostać uchwalone przez Zgromadzenie Narodowe, a następnie kontrasygnowane przez premiera i właściwego ministra oraz podpisane przez prezydenta przed ich publikacją. Prezydent może przekazać ustawę z powrotem do Zgromadzenia Narodowego do ponownego rozpatrzenia. Parlament musi wówczas przegłosować ustawę bezwzględną większością głosów. Kworum dwóch trzecich głosów wymagane jest przy głosowaniach nad kwestiami konstytucyjnymi lub dotyczącymi parlamentarnych sekretarzy lub gdy prezydent jest oskarżony o zdradę lub pogwałcenia konstytucji (wówczas odbywa się tajne głosowanie i dla przyjęcia wniosku wymagana jest bezwzględna większość dwóch trzecich głosów).
Kreacyjne.
Zgromadzenie Narodowe wybiera prezydenta bezwzględną większością dwóch trzecich głosów oraz uczestniczy w wyborze członków Rady Konstytucyjnej, Wysokiej Rady Audiowizualnej oraz Sądu Najwyższego. Udziela także wotum zaufania premierowi i radzie ministrów.
Kontrolne.
Każdy deputowany ma prawo do podniesienia kwestii wotum nieufności wobec rządu podczas sesji zwyczajnej lub nadzwyczajnej. Dyskusja i głosowanie w sprawie takiego wniosku nie może odbywać się przez co najmniej pięć dni po złożeniu go do sekretariatu izby i jej przedstawieniu zainteresowanym ministrom. Poza tym deputowani mogą składać zapytania.
Organy.
Przewodniczący Zgromadzenia Narodowego.
Przewodniczący parlamentu jest zwyczajowo wybierany spośród szyitów na okres 4 lat (pierwotnie 2). Jest, obok prezydenta i premiera, jedną z trzech najważniejszych osób w systemie politycznym Libanu. Przewodniczy obradom Zgromadzenia Narodowego oraz odgrywa dużą rolę przy wyborze głowy państwa i rządu.
Przewodniczący Zgromadzenia Narodowego (Liban)
Prezydium (Biuro Rady Parlamentarnej).
Skład:
Uprawnienia:
Biuro Rady Parlamentarnej przygotowuje i publikuje porządek obrad każdej sesji, kieruje obradami i głosowaniami, ogłasza wyniki głosowań, przygotowuje roczny budżet parlamentu, sprawuje kontrolę jego wykonania, zatwierdza mianowaniu pracowników oraz bada skargi i petycje.
Komitety parlamentarne.
Deputowani zasiadają w kilkunastu komitetach stałych, liczących od 9 do 17 członków, wliczając w to przewodniczącego oraz sprawozdawcę. Deputowani nie mogą zajmować miejsc w więcej niż dwóch komitetach, chyba że trzecim z nich jest komitet praw obywatelskich, kobiet i dzieci lub technologii informacyjnych. Członkowie komitetów są corocznie wybierani w głosowaniu tajnym na początku sesji jesiennej.
Kadencja.
Kadencja Zgromadzenia Narodowego wynosi 4 lata. Nowe wybory muszą odbyć się na 60 dni przed jej zakończeniem. Ponadto parlament może zostać rozwiązany na wniosek dwóch trzecich deputowanych. Prezydent może wystąpić do rady ministrów o rozwiązaniu parlamentu przed upływem jego kadencji. Jeśli rada ministrów na to się zgodzi, prezydent wydaje dekret. Nowe wybory muszą odbyć się w ciągu trzech miesięcy od rozwiązania parlamentu.
Sesje.
Sesje zwyczajne zwoływane są dwa razy w roku na dwa i pół miesiąca. Pierwsza sesja rozpoczyna się w pierwszy wtorek po 15 marca i kończy się pod koniec maja, a druga sesja rozpoczyna się w pierwszy wtorek po 15 października i kończy się z końcem roku (grudzień). Głównym celem tych sesji jest analiza budżetu ogólnego. Prezydent w porozumieniu z Prezesem Rady Ministrów może wezwać do sesji nadzwyczajnej dekretem, określając daty otwarcia i zamknięcia sesji nadzwyczajnej, jak również porządek obrad. Prezydent jest zobowiązany do zwołania parlamentu, jeżeli tego zażąda bezwzględna większość jego członków. Decyzje podejmowane są większością głosów. Posiedzeniach parlamentu są jawne. Jednakże, na wniosek rządu lub pięciu deputowanych, obrady mogą odbywać się z wyłączeniem jawności.
Deputowani.
Zgromadzenie Narodowe składa się obecnie ze 128 deputowanych. Miejsca w parlamencie są przydzielane równo między chrześcijan i muzułmanów, proporcjonalnie pomiędzy poszczególnymi społecznościami obu grup a także proporcjonalnie między regionami. Deputowani są odpowiedzialni przed całym narodem (mandat wolny). Przysługuje im parlamentarny immunitet formalny i materialny. Jeżeli mandat wygasł, wyboru następcy odbywa się w ciągu dwóch miesięcy, chyba że miejsce zwolniło się w ciągu ostatnich sześciu miesięcy kadencji, wówczas można odstąpić od wyboru.
Okręgi wyborcze.
Bejrut.
19 mandatów:
Góry Liban.
35 mandatów:
Południowy Liban.
23 mandaty:
Północny Liban.
28 mandatów:
Bekaa.
23 mandaty:
Siedziba.
Siedziba libańskiego Zgromadzenia Narodowego znajduje się w Bejrucie. Budynek parlamentu został wybudowany w 1933 r. według projektu ormiańskiego architekta Mardirosa Altouniana.
Administracja.
Administracja Zgromadzenia Narodowego nosi nazwę Sekretariatu Generalnego, na czele którego stoi sekretarz generalny. Sekretariat Generalny podzielony jest na sześć dyrektoriatów. Sekretarzowi generalnemu podlega także obsługa techniczna parlamentu.

</doc>
<doc id="1311465" url="https://pl.wikipedia.org/wiki?curid=1311465" title="Choroba Glińskiego-Simmondsa">
Choroba Glińskiego-Simmondsa

Zespół Glińskiego-Simmondsa (ang. Simmonds' disease, łac. "panhypopituitarismus") – przewlekła niewydolność przedniego płata przysadki spowodowana postępującym niszczeniem struktur przedniego płata przysadki przez proces nowotworowy (np. guz okolicy siodła tureckiego) lub przez proces zapalny. Charakterystyczne jest skrajne wychudzenie określane dawniej jako "charłactwo przysadkowe", oraz nasilające się objawy wtórnej niewydolności kory nadnerczy, gruczołu tarczowego oraz gonad. Dynamika narastania zaburzeń jest zwykle mniejsza niż obserwowana w zespole Sheehana. Stosunkowo często występują objawy neurologiczne typowe dla guza mózgu (napady drgawek, wzmożone ciśnienie śródczaszkowe z tarczą zastoinową w dnie oka, zaburzenia pola widzenia). Dodatkowo występują zaburzenia psychiczne o charakterze depresji.
Eponim.
Choroba została opisana przez Morrisa Simmondsa (1855-1925) u pacjenta, u którego wystąpiła "śmiertelna kacheksja", chociaż przeżył on później jeszcze 11 lat. Rok wcześniej podobne obserwacje poczynił polski anatomopatolog Leon Gliński (1870-1918).

</doc>
<doc id="1311466" url="https://pl.wikipedia.org/wiki?curid=1311466" title="Dmowski">
Dmowski



</doc>
<doc id="1311467" url="https://pl.wikipedia.org/wiki?curid=1311467" title="Hans Reiter">
Hans Reiter

Hans Conrad Julius Reiter (ur. 26 lutego 1881 w Reudnitz, zm. 25 listopada 1969 w Kassel) – niemiecki lekarz, bakteriolog i higienista. Został uznany za zbrodniarza wojennego za sprawą przeprowadzanych w obozie koncentracyjnym Buchenwald eksperymentów medycznych. Napisał książkę o higienie rasy, zatytułowaną "Deutsches Gold, Gesundes Leben – Frohes Schaffen".
Studiował medycynę na Uniwersytecie w Lipsku i Uniwersytecie we Wrocławiu, tytuł doktora medycyny otrzymał na Uniwersytecie w Tybindze na podstawie dysertacji o gruźlicy. Następnie studiował w Instytucie Higieny w Berlinie, w Instytucie Pasteura w Paryżu i w Szpitalu św. Marii w Londynie.
Z jego nazwiskiem wiąże się eponimiczna nazwa zespołu Reitera. Ze względu na udział lekarza w zbrodniczych doświadczeniach ostatnio odchodzi się od tej nazwy.

</doc>
<doc id="1311468" url="https://pl.wikipedia.org/wiki?curid=1311468" title="Hans Conrad Julius Reiter">
Hans Conrad Julius Reiter



</doc>
<doc id="1311477" url="https://pl.wikipedia.org/wiki?curid=1311477" title="Jerzy Zamoyski">
Jerzy Zamoyski

Jerzy Zamoyski (zm. 4 stycznia 1621) – polski duchowny rzymskokatolicki, archidiakon lubelski, kanonik krakowski, sekretarz królewski, opat komendatoryjny czerwiński w latach 1600-1621, biskup chełmski, sekretarz królewski.
Pochodził z rodu Zamoyskich. Był synem Krzysztofa Zamoyskiego, a bratem Stanisława Zamoyskiego, który dał początek węgierskiej linii Zamoyskich.
Urodził się w Zamościu. Po studiach przyjął święcenia kapłańskie. W 1589 roku został archidiakonem lubelskim, następnie kanonikiem krakowskim, opatem czerwieńskim i sekretarzem królewskim. 19 lutego 1601 został nominowany biskupem chełmskim.
W 1616 roku wyznaczony został senatorem rezydentem.
Dokonał reorganizacji i reform w diecezji chełmskiej. W 1604 roku zwołał synod, na którym ustalił podział diecezji na 10 dekanatów: Bełz, Chełm, Grabowiec, Hrubieszów, Krasnystaw, Luboml, Magierów, Sokal, Turobin i Zamość. Na jego wniosek zebrano w archiwum diecezjalnym wszystkie dokumenty kościelne, na podstawie których specjalna komisja przeprowadziła regulacje granic i lustrację majętności parafii.
Po 1605 roku przez kilka lat był opiekunem niepełnoletniego Tomasza Zamoyskiego. Przyczynił się do rozwoju Akademii Zamojskiej, której został inspektorem, a następnie pierwszym kanclerzem. Dokonał fundacji katedr teologii i prawa kanonicznego na tej uczelni. Przeprowadził również liczne fundacje kościelne. Około 1610 roku na jego polecenie wzniesiono nową rezydencję biskupią w Skierbieszowie.
Jako senator brał udział w sejmach: 1603, 1605, 1609, 1613 (II) i 1620 roku.
Zmarł 4 stycznia 1621 roku. Pochowany został w mauzoleum rodziny Zamoyskich w krypcie kolegiaty w Zamościu.

</doc>
<doc id="1311478" url="https://pl.wikipedia.org/wiki?curid=1311478" title="Podłoże Simmonsa">
Podłoże Simmonsa

Podłoże Simmonsa (podłoże z cytrynianem) – to podłoże hodowlane typu wybiórczego, w którym jedynym źródłem węgla dla drobnoustrojów jest cytrynian, więc szczepów niemetabolizujących tego związku nie można wyhodować na tej pożywce. "Escherichia", "Shigella" to przykładowe rodzaje bakterii niepotrafiące wykorzystywać cytrynianu.
Skład:
Wzrostowi bakterii towarzyszy zmiana pH na wyższe (bardziej zasadowe) na skutek wytwarzania amoniaku z fosforanu amonowego. Wzrost pH powoduje zmianę koloru indykatora, jakim jest błękit bromotymolowy, na niebieski. Zieleń jest pierwotnym zabarwieniem pożywki.
Czas inkubacji wynosi zazwyczaj dwa dni w temperaturze 38°.

</doc>
<doc id="1311479" url="https://pl.wikipedia.org/wiki?curid=1311479" title="Podłoże z cytrynianem">
Podłoże z cytrynianem



</doc>
<doc id="1311481" url="https://pl.wikipedia.org/wiki?curid=1311481" title="Skorupa (anatomia)">
Skorupa (anatomia)

Skorupa (łac. "putamen", ang. putamen) – część mózgowia, tworząca boczną część jądra soczewkowatego. Leży pomiędzy blaszką rdzenną boczną, a torebką zewnętrzną. Razem z jądrem ogoniastym tworzy prążkowie ("striatum"). Nazwa ta pochodzi od prążków istoty szarej, która występuje pomiędzy skorupą a jądrem ogoniastym. Połączona jest drogami ruchowymi i czuciowymi zstępującymi z jąder śródblaszkowych wzgórza i istoty czarnej, sama wysyła drogi wstępujące do kory przedruchowej i dodatkowych pól ruchowych (SMA) pośrednio przez gałkę bladą i wzgórze.

</doc>
<doc id="1311485" url="https://pl.wikipedia.org/wiki?curid=1311485" title="Alejandro Lembo">
Alejandro Lembo

Alejandro Lembo (ur. 15 lutego 1978 w Montevideo) – urugwajski piłkarz występujący najczęściej na pozycji środkowego obrońcy, chociaż zdarza mu się także pełnić rolę prawego obrońcy.
Kariera klubowa.
Alejandro Lembo urodził się w stolicy Urugwaju – Montevideo, a zawodową karierę rozpoczynał w 1997 roku w miejscowym klubie Bella Vista. Przez 3 lata gry w tym zespole wystąpił w 56 ligowych pojedynkach, w których 5 razy wpisał się na listę strzelców. W barwach Bella Visty Lembo zadebiutował w rozgrywkach urugwajskiej Primera División. W 2000 roku Lembo przeniósł się do Serie A, gdzie podpisał kontrakt z AC Parma. We Włoszech nie rozegrał jednak ani jednego spotkania i powrócił do kraju. Trafił do Nacionalu Montevideo, w którym pozostał na kolejne 4 lata. 3 razy z rzędu sięgnął z nim po mistrzostwo kraju – w 2000, 2001 i 2002 roku. Dla Nacionalu rozegrał 109 ligowych meczów.
W 2003 roku Lembo trafił do występującego w Primera División Realu Betis. W sezonie 2004/2005 zajął z nim 4. miejsce w ligowych rozgrywkach. W 2005 roku wywalczył natomiast Puchar Króla pokonując po dogrywce 2:1 Osasunę Pampeluna. W barwach Betisu Lembo rozegrał 75 spotkań w Primera División. W 2007 roku urugwajski zawodnik ponownie wrócił do Montevideo, tym razem podpisując kontrakt z kubem Danubio. 26 czerwca 2008 roku piłkarz odszedł do greckiego Arisu Saloniki, by po roku przejść do Nacionalu Montevideo.
Kariera reprezentacyjna.
W reprezentacji Urugwaju Lembo zadebiutował 17 czerwca 1999 roku w spotkaniu przeciwko Paragwajowi. W tym samym roku wystąpił w rozgrywkach Copa América i zdobył srebrny medal. W 2002 roku Víctor Púa powołał Lembo do kadry na mistrzostwa świata. Na mundialu tym „Charrúas” zajęli 3. miejsce w swojej grupie i odpadli z turnieju. Sam Urugwajczyk na boiskach Korei Południowej i Japonii zagrał w meczach z Francją oraz Senegalem. Łącznie dla drużyny narodowej zanotował 39 występów.

</doc>
<doc id="1311487" url="https://pl.wikipedia.org/wiki?curid=1311487" title="Czas przyszły złożony">
Czas przyszły złożony

Czas przyszły złożony – jeden z dwóch (obok czasu przyszłego prostego) rodzajów gramatycznego czasu przyszłego, jeśli za kryterium podziału przyjąć liczbę wyrazów tworzących formę czasu. W czasach złożonych co najmniej (i najczęściej) dwa wyrazy tworzą tę formę.
Język polski.
W języku polskim w czasie przyszłym złożonym odmieniają się wyłącznie czasowniki aspektu niedokonanego, np. "pisać"; czasowniki dokonane (np. "napisać") wymagają już odmiany w czasie przyszłym prostym. 
Czas przyszły złożony w języku polskim składa się z:
Choć zarówno forma z użyciem bezokolicznika, jak i forma z użyciem imiesłowu na "-ł" są poprawne, ta druga odczuwana jest jako nieco elegantsza; zaleca się jej preferowanie także ze względu na jej większą precyzję i wartość znaczeniową (zawiera w sobie informacje o rodzaju podmiotu, np. przy zdaniu "Będzie pisać" nie jesteśmy w stanie określić płci mówiącego, przy zdaniu "Będzie pisała" - już tak).

</doc>
<doc id="1311490" url="https://pl.wikipedia.org/wiki?curid=1311490" title="Choroba Simmondsa">
Choroba Simmondsa



</doc>
<doc id="1311492" url="https://pl.wikipedia.org/wiki?curid=1311492" title="Bahr al-'Arab">
Bahr al-'Arab



</doc>
<doc id="1311494" url="https://pl.wikipedia.org/wiki?curid=1311494" title="Zespół Glińskiego-Simmondsa">
Zespół Glińskiego-Simmondsa



</doc>
<doc id="1311500" url="https://pl.wikipedia.org/wiki?curid=1311500" title="Michał Piaszczyński">
Michał Piaszczyński

Michał Piaszczyński (ur. 1 listopada 1885 r. w Łomży, zm. 18 grudnia 1940 r. w Sachsenhausen) – polski duchowny katolicki, kanonik kapituły łomżyńskiej, błogosławiony Kościoła katolickiego.
Życiorys.
Bł. Michał był synem Ferdynanda i Anny z domu Zientara. W 1903 r. wstąpił do seminarium duchownego, a w pięć lat później wyjechał na studia do Rzymskokatolickiej Akademii Duchownej w Petersburgu i tam 13 czerwca 1911 r. przyjął święcenia kapłańskie. W 1914 r. uzyskał doktorat z filozofii we Fryburgu.
W następnych latach podjął działalność duszpasterską we Francji, a potem był wykładowcą i wicedyrektorem w Wyższym Seminarium Duchownym w Łomży, żeńskim seminarium nauczycielskim, szkole mierniczej i prowadził Gimnazjum im. Piotra Skargi w Łomży. Ostatnią placówką jakiej był dyrektorem było Gimnazjum im. św. Kazimierza w Sejnach.
Po wybuchu II wojny światowej został aresztowany 7 kwietnia 1940 r. i więziony w Suwałkach, a następnie trafił do niemieckiego obozu koncentracyjnego w Działowie (13 kwietnia 1940 r.). Ksiądz Piaszczyński zasłynął z bohaterskiej postawy wobec żydowskiego adwokata, któremu obozowy nadzorca za karę odebrał porcję chleba. Gdy ksiądz Michał podzielił się z nim swoją kromką chleba - wtedy Żyd, wzruszony postawą katolickiego księdza, zdobył się na niezwykłe wyznanie: "Wy, katolicy, wierzycie, że w waszych kościołach w chlebie jest żywy Chrystus, ja wierzę, że w tym chlebie jest żywy Chrystus, który ci kazał podzielić się ze mną". Śmierć z wycieńczenia i chorób spotkał w obozie w Sachsenhausen, gdzie spędził ostatnie miesiące życia (od 3 maja 1940 r. do 18 grudnia 1940 r.).
Ci którzy mieli okazję go poznać zapamiętali go jako skromnego, pobożnego i współczującego duszpasterza. Pozostawił po sobie poezje, które są odbiciem jego wrażliwości.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1311502" url="https://pl.wikipedia.org/wiki?curid=1311502" title="Morta">
Morta



</doc>
<doc id="1311510" url="https://pl.wikipedia.org/wiki?curid=1311510" title="Adam Opalski">
Adam Opalski

Adam Opalski (ur. 26 listopada 1897 w Olkuszu, zm. 3 listopada 1963 w Warszawie) – polski lekarz neurolog. Jego nazwisko wiązane jest do dziś z opisanymi przez niego w przebiegu choroby Wilsona tzw. komórkami Opalskiego.
Życiorys.
Urodził się w 1897 roku w Olkuszu jako syn Józefa Kaspra Opalskiego (1864–1926), lekarza pracującego w Szpitalu Św. Błażeja, jednocześnie radnego miejskiego i prezesa Banku Spółdzielczego. Miał brata Wiesława. Studiował medycynę na Wydziale Lekarskim Uniwersytetu Warszawskiego. Trzykrotnie otrzymywał stypendium Fundacji Rockefellera, które odbył w Zakładzie Anatomii Patologicznej przy Niemieckim Instytucie Badawczym Psychiatrii (Deutsche Forschungsanstalt für Psychiatrie) w Monachium u Walthera Spielmeyera oraz w Stanach Zjednoczonych i Kanadzie. W 1935 roku został docentem chorób nerwowych na Uniwersytecie Warszawskim. Po wojnie od 1946 do 1950 profesor na UW i Akademii Medycznej w Warszawie (1950–1958). Od 1946 członek zwyczajny Towarzystwa Naukowego Warszawskiego, od 1948 członek korespondent PAU i od 1952 członek korespondent PAN. W 1955 został odznaczony Krzyżem Oficerskim Orderu Odrodzenia Polski.
Ze szkoły neuropatologicznej Opalskiego wyszli m.in. Mirosław Mossakowski i Irena Hausmanowa-Petrusewicz.
Żonaty z Heleną Kowalewską (1903–1971), małżeństwo było bezdzietne. Zmarł 3 listopada 1963 w Warszawie, po długiej chorobie. Jego grób znajduje się na cmentarzu Powązkowskim (kwatera 30, rząd 3, miejsce 37/38). Artykuły wspomnieniowe poświęcili mu Eufemiusz Herman, Mossakowski, Jakimowicz, Kistelska-Nielubowicz i Ludo van Bogaert. W swojej autobiografii wspominał go Karl Stern.
Dorobek naukowy.
Opalski był autorem 31 prac ogłoszonych drukiem. Podczas pobytu w Monachium opisał przerosłe komórki glejowe, które uznał za charakterystyczne dla zwyrodnienia soczewkowo-wątrobowego (choroby Wilsona); koncepcja Opalskiego z czasem zyskała uznanie i eponimiczna nazwa komórek Opalskiego jest powszechnie przyjęta. Przedstawił też monografię na temat patomorfologii zwoju Gassera i inne prace, na temat cytoarchitektoniki wyściółki układu komorowego, wągrzycy mózgu, pochodzenia komórek Alzheimera typu II. W 1946 roku opisał zespół tętnicy rdzeniowej tylnej, określany też jako zespół Opalskiego.

</doc>
<doc id="1311517" url="https://pl.wikipedia.org/wiki?curid=1311517" title="Xfinity Center (Mansfield)">
Xfinity Center (Mansfield)

Xfinity Center (wcześniej: Tweeter Center for the Performing Arts, pierwotnie: Great Woods Center for the Performing Arts) – amfiteatr zlokalizowany w Mansfield (ok. 50 km od Bostonu), w Massachusetts, w Stanach Zjednoczonych. Należący do Live Nation obiekt mieści ok. miejsc: 7000 w pawilonie, 7000 pod gołym niebem oraz nieokreśloną dokładnie liczbę miejsc na trawniku.
Początkowo amfiteatr znany był jako "Great Woods Center for the Performing Arts", aż do 1999 roku, gdy Tweeter Home Entertainment Group kupiła prawa do jego nazwy, po czym zmieniła ją na "Tweeter Center for the Performing Arts". Jednakże z powodu problemów finansowych i możliwego bankructwa, istnieje duże prawdopodobieństwo, iż Tweeter zrezygnuje z tychże praw. Ze względu na to, że amfiteatr znajduje się niemal w całości pod gołym niebem Tweeter Center otwarty jest przeważnie od maja do września każdego roku.

</doc>
<doc id="1311524" url="https://pl.wikipedia.org/wiki?curid=1311524" title="Iljaz Prokshi">
Iljaz Prokshi

Iljaz Prokshi - (ur. 15 listopada 1949 w Fortesë w Kosowie - zm. 28 kwietnia 2007 w Prisztinie) - albański pisarz i poeta z Kosowa. 
Życiorys.
Studiował język i literaturę albańską na uniwersytecie w Prisztinie. W 1966 rozpoczął pracę w piśmie "Kosova", początkowo jako dziennikarz, a po kilku latach jako redaktor odpowiedzialny. Pisał do czasopism wydawanych w Kosowie ("Jeta e re", "Fjala", "Bota e re", "Zëri", "Plejada", "Koha Ditore"). Współpracował także z kilkoma pismami wydawanym przez Albańczyków w Szwajcarii i USA ("Spektri", "Trojet tona"). 
Jako poeta zadebiutował w roku 1966, publikując w albańskojęzycznej prasie w Kosowie. Jego powieść "Fundi i Zemerimit" została uznana książką roku w Kosowie w plebiscycie, organizowanym przez Związek Pisarzy Kosowa w 1997. Pochowany w Fortesë (dawniej Vërbovc) w dolinie Drenicy.

</doc>
<doc id="1311532" url="https://pl.wikipedia.org/wiki?curid=1311532" title="We dwoje">
We dwoje



</doc>
<doc id="1311539" url="https://pl.wikipedia.org/wiki?curid=1311539" title="Konstytucja Libanu">
Konstytucja Libanu

Konstytucja Libanu - najważniejszy akt prawny Libanu. Została uchwalona 23 maja 1926 roku ze zmianami, ostatnio w Karcie Libańskiego Pojednania Narodowego z października 1989.
Konstytucja stanowi o zachowaniu równości pomiędzy chrześcijanami a muzułmanami. Z uwagi na wielowyznaniowe społeczeństwo centralną rolę w życiu politycznym Libanu odgrywa konfesjonalizm, którego początek sięga XIX wieku. Mówi o tym artykuł 24 Konstytucji. Kryterium branym pod uwagę przy podziale mandatów i stanowisk jest przynależność religijna. Prezydentem jest chrześcijanin maronita, premierem muzułmanin-sunnita, przewodniczącym parlamentu muzułmanin-szyita, a wiceprzewodniczącym parlamentu jest chrześcijanin prawosławny.
Konstytucja przewidywała dwuizbowy parlament - wybieralną w 2/3 Izbę Deputowanych (do 1943 roku 1/3 mianował prezydent) z czteroletnią kadencją i Senat (zniesiony w 1927 roku) mianowany przez francuskiego wysokiego komisarza. Wybory do parlamentu odbywały się proporcjonalnie do liczebności gmin religijnych w uprzednio ustanowionych okręgach wyborczych. Parlament wybierał prezydenta na sześcioletnią kadencję, ten z kolei mianował członków rządu.
Konstytucja określa również flagę Libanu. W pierwotnej wersji, gdy Liban był pod okupacją francuską konstytucja brzmiała: "Artykuł 5: Libańska flaga jest niebieska, biała, czerwona z cedrem w białej części". Nie było tam mowy o kolorze cedru, więc były dwie flagi: z całym zielonym cedrem i z zielonym cedrem z brązowym pniem. Zmieniono ją 7 grudnia 1943 roku: "Artykuł 5: Libańska flaga jest czerwona, biała, czerwona w horyzontalnie ułożone pasy z cedrem w białej części".

</doc>
<doc id="1311541" url="https://pl.wikipedia.org/wiki?curid=1311541" title="Víctor Púa">
Víctor Púa

Víctor Haroldo Púa Sosa (ur. 31 marca 1956 w Paso de los Toros) – urugwajski piłkarz, a obecnie trener.
Kariera piłkarska.
Jest wychowankiem klubu Liverpool Montevideo. Przez całe lata 70. grywał w zespołach z Montevideo, chociaż nigdy nie był zawodnikiem żadnego z najbardziej utytułowanych, Nacionalu i CA Peñarol. Później próbował także swoich sił w drużynach zagranicznych: z Paragwaju (mistrzostwo tego kraju z Olimpią Asunción) i Argentyny.
Nigdy nie zagrał w dorosłej reprezentacji, jednak zaliczył kilka występów w kadrze U-20. Jako jeden ze starszych graczy znalazł się w składzie reprezentacji młodzieżowej, prowadzonej wówczas przez Óscara Tabáreza, która zdobyła złoty medal podczas igrzysk panamerykańskich w 1983.
Kariera szkoleniowa.
1990–1993: praca w klubie.
Pracę szkoleniową rozpoczął na początku lat 90. w River Plate Montevideo. Już w pierwszym sezonie zanotował spadek do II ligi, jednak mimo to nie stracił stanowiska. Pracował w River Plate jeszcze przez trzy sezony; w drugim wywalczył awans do ekstraklasy, a w kolejnym – jako beniaminek ligi – jego drużyna sięgnęła po wicemistrzostwo kraju. Do dziś jest to największe osiągnięcie w historii tego klubu.
1993–1997: w reprezentacji juniorskiej i młodzieżowej.
W 1993 zrezygnował nie tylko z pracy w River Plate, ale w ogóle z zajęć w piłce klubowej; został pracownikiem Urugwajskiego Związku Piłki Nożnej i jako selekcjoner reprezentacji juniorskiej i młodzieżowej rozpoczął nowy etap w swojej szkoleniowej karierze. Spełnieniem jego pracy w tym charakterze były młodzieżowe Mistrzostwa Świata 1997, na których jego podopieczni – po ograniu rówieśników z Belgii, Malezji, Stanów Zjednoczonych, Francji i Ghany – zdobyli srebrny medal. W meczu finałowym ulegli 1:2 Argentynie, w której składzie grali wówczas m.in. Walter Samuel, Esteban Cambiasso, Juan Román Riquelme i Leo Franco. W drużynie Urugwaju wystąpili natomiast inni przyszli reprezentanci kraju, m.in. Marcelo Zalayeta, Gustavo Munúa, Fabián Héctor Carini, Pablo García, Christian Callejas, Mario Regueiro, Alejandro Lembo, Nicolás Olivera i Fabián Coelho. Kilku z nich (Munúa, Carini, Lembo, Regueiro i Olivera) pięć lat później wzięło udział w Mundialu 2002.
Dwa lata później Púa ponownie poprowadził reprezentację U-20 na młodzieżowych mistrzostwach świata. Tym razem jego podopieczni (m.in. Diego Pérez i Diego Forlán) zajęli czwarte miejsce; w fazie pucharowej pokonali Paragwaj i Brazylię, ale w półfinale nie sprostali Japończykom. W meczu o trzeciej miejsce ulegli 0:1 Mali.
1997–2002: w reprezentacji seniorów.
Kilka tygodni po pierwszym sukcesie (młodzieżowe wicemistrzostwo świata) Púa zastąpił Roque Máspoliego na stanowisku selekcjonera dorosłej kadry. Pierwszym wyzwaniem, przed jakim stanął, był udział w Puchar Konfederacji 1997, na którym Urugwajczycy startowali jako mistrzowie Ameryki Południowej z 1995. Po zwycięstwach ze Zjednoczonymi Emiratami Arabskimi, Czechami i RPA wygrali grupę, a w drugiej rundzie przegrali po dogrywce z Australią. W meczu o trzecie miejsce ulegli Czechom.
Dwa lata później stanęli przed poważniejszym i bardziej prestiżowym zadaniem: Copa América 1999. Urugwaj doszedł do finału, w którym przegrał 0:3 z Brazylią, a selekcjoner coraz częściej stawiał na swoich dawnych podopiecznych z kadry młodzieżowej. To on wprowadził do dorosłej kadry Cariniego, Coelho, Zalayetę, Inti Podestę, Lembo i Callejasa; wszyscy oni byli członkami drużyny, która zdobyła wicemistrzostwo Ameryki Południowej.
Mimo dużych osiągnięć w pracy z dorosłą kadrą po Copa América działacze Urugwajskiego Związku Piłki Nożnej postanowili na stanowisku selekcjonera zatrudnić bardziej znanego Argentyńczyka Daniela Passarellę; Púa natomiast został jego asystentem. Jednak w połowie eliminacji do Mundialu 2002 Passarella ogłosił, że rezygnuje z pracy z reprezentacją; zdaniem niektórych komentatorów nie wierzył w awans do turnieju, inni zaś twierdzili, że nie potrafił porozumieć się z szefami związku co do zwolnień zawodników na dłuższe zgrupowania kadry. W lutym 2001 stanowisko selekcjonera objął ponownie Púa.
Urugwajczyk dokończył eliminacje; jego drużyna zajęła piąte miejsce i o awans do mundialu musiała walczyć w barażach interkontynentalnych z Australią. Po zwycięstwie w dwumeczu (0:1 i 3:0) po raz pierwszy od dwunastu lat Urugwaj mógł przygotowywać się do udziału w mistrzostwach świata. Na samym turnieju podopieczni Púy nie wyszli z grupy; zanotowali jedną porażkę (1:2 z Danią) oraz dwa remisy (0:0 z mistrzami świata Francuzami i 3:3 z Senegalem). Dużo kontrowersji wzbudził szczególnie ten ostatni mecz: sędzia najpierw niesłusznie podyktował rzut karny dla Senegalczyków, a następnie uznał im gola strzelonego ze spalonego. Niezależnie od pomyłek arbitra selekcjonera Urugwaju krytykowano za trzymanie na ławce Diego Forlána, wówczas gracza Manchesteru United, oraz stawianie na wyeksploatowanych i nieskutecznych zawodników (napastnicy Dario Silva i Sebastian Abreu oraz prawy obrońca Gustavo Méndez). Po mundialu Púa został zastąpiony przez tymczasowego selekcjonera Jorge da Silvę, którego kilka miesięcy później zmienił Juan Ramón Carrasco.
2004–2009: powrót do piłki klubowej i młodzieżowej.
Do pracy szkoleniowej powrócił dopiero w 2004; został trenerem argentyńskiego Rosario Central, jednak zrezygnował już po dwu meczach z powodu różnicy zdań z zarządem klubu oraz porażki ligowej z Newell’s Old Boys.
Trzy lata później znalazł zatrudnienie w CA Peñarol. Był dyrektorem odpowiedzialnym za sprawy juniorów i młodzieży, a także w 2009 tymczasowo prowadził pierwszą drużynę. Kontrakt z Peñarolem rozwiązał w 2009.
Sukcesy szkoleniowe.
Kariera piłkarska
Kariera szkoleniowa

</doc>
<doc id="1311544" url="https://pl.wikipedia.org/wiki?curid=1311544" title="Victor Pua">
Victor Pua



</doc>
<doc id="1311565" url="https://pl.wikipedia.org/wiki?curid=1311565" title="75 Bremeński Pułk Piechoty (1 Hanzeatycki)">
75 Bremeński Pułk Piechoty (1 Hanzeatycki)

75 Bremeński Pułk Piechoty (1 Hanzeatycki) – (niem. "Infanterie-Regiment Bremen (1. Hanseatisches) Nr. 75") pułk piechoty niemieckiej, został sformowany 27 września 1866.
75 Bremeński Pułk Piechoty (1 Hanzeatycki) stacjonował w Bremie i Stade

</doc>
<doc id="1311573" url="https://pl.wikipedia.org/wiki?curid=1311573" title="Peja Stojaković">
Peja Stojaković

Predrag „Peja” Stojaković (cyr. Предраг Стојаковић; ur. 9 czerwca 1977 w Požedze) – serbski koszykarz, występujący na pozycji niskiego skrzydłowego, posiadający także greckie obywatelstwo. Mistrz świata z 2002, Europy z 2001, NBA z 2011. W grudniu 2011 zakończył wieloletnią karierę. Obecnie generalny menedżer zespołu G-League – Reno Bighorns.
Występował w lidze jugosłowiańskiej w drużynie FK Crvena zvezda (1992–94), skąd trafił do greckiego PAOK Saloniki (1994–1998). Dwukrotnie uhonorowany tytułem „Mister Europa Player of the Year” (2001, 2002) przez włoską gazetę „Superbasket”.
W drafcie 1996 wybrany z 14. numerem przez Sacramento Kings występował tam w latach (1998–2006), potem w Indiana Pacers (2006), następnie (2007–2010) w Hornets, później w Toronto Raptors 2010–2011. Tuż przed sezonem 2011/2012 oświadczył, że kończy karierę sportowca przez kontuzje pleców.
W 2004 wybrany do drugiej piątki ligi NBA. Trzykrotnie występował w meczu gwiazd NBA. Jako specjalista od rzutów za 3 punkty dwukrotnie wygrał Three-Point Shootout.
16 grudnia 2014 jego numer 16 został zastrzeżony przez Sacramento Kings.

</doc>
<doc id="1311577" url="https://pl.wikipedia.org/wiki?curid=1311577" title="Hysen Sinani">
Hysen Sinani

Hysen Sinani (ur. 7 lutego 1949 w Tiranie) – albański dziennikarz, pisarz i tłumacz.
Życiorys.
Jest samoukiem, który nigdy nie odbył wyższych studiów. W latach 1964-1974 pracował jako robotnik w kilku zakładach produkcyjnych przemysłu lekkiego. W tym czasie sam nauczył się języka francuskiego i został przyjęty do redakcji jednego z magazynów literackich, gdzie publikował swoje pierwsze reportaże. Pracując jako redaktor literacki, nauczył się języka włoskiego i greckiego. W 1985 r. przerwał pracę w redakcji i zatrudnił się jako robotnik w fabryce traktorów. W 1991 r. wyemigrował nielegalnie do Grecji, by powrócić do Albanii już w 1992. Założył wówczas wydawnictwo Artemida. Jednym z pierwszych dzieł, które w nim opublikowano był słownik grecko-albański (20 000 słów), przygotowany przez Sinaniego. Fatalna sytuacja finansowa wydawnictwa zmusiła go do ponownej emigracji do Grecji, gdzie przebywał w latach 1994-1999. Powrócił do Tirany w 1999 r. i poświęcił się pracy pisarza, publicysty i tłumacza. Pisał głównie do gazet "Drita" i "Shqip".
Jako pisarz zadebiutował socrealistyczną powieścią "Gjergji" z 1980 r. – historią robotnika, który za wszelką cenę chce być postępowy. W latach 90. skupił się na problematyce konfliktów społecznych, ale także pisał powieści fantastyczne i pełne ironii. Jest także autorem słownika grecko-albańskiego, samouczka do języka greckiego i współautorem antologii poezji Arboreszów.
W dorobku translatorskim Sinanego wyróżniają się: powieść "Za ojczyznę" Ibáñeza, "Życie Woltera" André Mauroisa czy też "Podróż do kresu nocy" Céline'a. W gronie autorów tłumaczonych przez niego na język albański był także , Charles Richet i markiz de Sade.
Do 2015 pełnił funkcję przewodniczącego Związku Pisarzy i Artystów Albanii.

</doc>
<doc id="1311578" url="https://pl.wikipedia.org/wiki?curid=1311578" title="Tele gra (teleturniej)">
Tele gra (teleturniej)



</doc>
<doc id="1311580" url="https://pl.wikipedia.org/wiki?curid=1311580" title="Podnośnik hydrauliczny">
Podnośnik hydrauliczny

Podnośnik hydrauliczny – urządzenie działające na zasadzie prasy hydraulicznej, ułatwiające podnoszenie ciężkich przedmiotów. Podnoszenie odbywa się przy udziale cieczy, która wypychana powoduje uniesienie się jednej z części podnośnika, co pozwala na podniesienie przedmiotu. Podnośniki hydrauliczne są wykorzystywane w wielu dziedzinach.

</doc>
<doc id="1311585" url="https://pl.wikipedia.org/wiki?curid=1311585" title="Zofia de Pourbaix">
Zofia de Pourbaix

Zofia Drzymuchowska z d. de Pourbaix st. strzel. ps. Zula, Zenobia, Nina (ur. 6 kwietnia 1922 w Horodcu na Wołyniu, zm. 21 marca 1974 w Zakopanem) – harcerka Szarych Szeregów, żołnierz AK. 7. dziecko Kamila de Pourbaix i Marii z Miączyńskich.
Życiorys.
W okresie młodzieńczym uczestniczyła w kursach strzeleckich oraz działała w Hufcu Harcerek w Sarnach na Wołyniu. Nauki pobierała w szkole powszechnej w Horodcu, następnie w Sacre Couer w Zbylitowskiej Górze k. Tarnowa.
Wraz z wybuchem wojny z rodzicami i rodzeństwem uciekła z majątku Horodec do Warszawy. Wówczas jej kuzynka Maria Rohozińska ps. „Alina”, wprowadziła ją w lutym 1940 roku do Szarych Szeregów. Ostatnią klasę liceum ukończyła na tajnych kompletach, gdzie zdała maturę. Pełniła funkcje łączniczki. Po przeprowadzeniu się do Szczawnicy wraz z rodzicami, pracowała w laboratorium przy uzdrowisku zatrudniona dzięki Adamowi Stadnickiemu.
Od 1943 roku działała w ramach placówki „Kopiec”, której przełożonym był Adam Łukaszewski ps. „Jan”. Jej zadaniem było prowadzenie punktu przerzutowego oraz funkcja łącznika i kuriera. Współpracowała z Franciszkiem Koterbą ps. „Woda” z Krościenka (kurier). W wilii Poleska, w której mieszkała do momentu wyzwolenia, mieścił się punkt przerzutowy. 13 listopada 1943 roku jeden z jej braci pchr. Zdzisław de Pourbaix żołnierz WP, AK, został rozstrzelany na Pawiaku, co dla całej rodziny było drugim ciosem, bo 1 września 1939 roku w bitwie pod Mokrą zginął najstarszy brat, por. Kamil Kazimierz Józef de Pourbaix.
Za swoje zaangażowanie została odznaczona Krzyżem Walecznych, Orderem Virtuti Militari (Londyn), Krzyżem Partyzanckim, Krzyżem Armii Krajowej. W punkcie konspiracyjnym pomagała matka Zofii, Maria Aniela de Pourbaix z d. hr. Miączyńska. 1 sierpnia 1950 roku poślubiła Władysława Drzymuchowskiego, (ojciec Romuald Drzymuchowski kpt. C.K, prawnuka Juliana Zachariewicza).
Została pochowana na Nowym Cmentarzu w Zakopanem.

</doc>
<doc id="1311587" url="https://pl.wikipedia.org/wiki?curid=1311587" title="76 Hamburski Pułk Piechoty (2 Hanzeatycki)">
76 Hamburski Pułk Piechoty (2 Hanzeatycki)

76 Hamburski Pułk Piechoty (2 Hanzeatycki) – (niem. "Infanterie-Regiment Hamburg (2. Hanseatisches) Nr. 76") pułk piechoty niemieckiej, został sformowany 27 września 1866 w Bydgoszczy.
76 Hamburski Pułk Piechoty (2 Hanzeatycki) stacjonował w Hamburgu

</doc>
<doc id="1311588" url="https://pl.wikipedia.org/wiki?curid=1311588" title="Gilf Kebir">
Gilf Kebir



</doc>
<doc id="1311589" url="https://pl.wikipedia.org/wiki?curid=1311589" title="Peja Stojakovic">
Peja Stojakovic



</doc>
<doc id="1311593" url="https://pl.wikipedia.org/wiki?curid=1311593" title="Predrag Stojakovic">
Predrag Stojakovic



</doc>
<doc id="1311594" url="https://pl.wikipedia.org/wiki?curid=1311594" title="Lagorchestes hirsutus">
Lagorchestes hirsutus



</doc>
<doc id="1311596" url="https://pl.wikipedia.org/wiki?curid=1311596" title="Kachal (Izrael)">
Kachal (Izrael)

Kachal (hebr. כחל) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży na północny zachód od Jeziora Tyberiadzkiego, w północnej części Górnej Galilei.
Historia.
Moszaw został założony w 1980.
Gospodarka.
Gospodarka moszawu opiera się na rolnictwie i turystyce.

</doc>
<doc id="1311600" url="https://pl.wikipedia.org/wiki?curid=1311600" title="Margalijjot">
Margalijjot

Margalijjot () – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży w północnej części Górnej Galilei, przy granicy z Libanem.
Historia.
Moszaw został założony w 1951 przez imigrantów z Iraku i Jemenu.
Gospodarka.
Gospodarka moszawu opiera się na rolnictwie i turystyce.

</doc>
<doc id="1311603" url="https://pl.wikipedia.org/wiki?curid=1311603" title="Śmiertelny zaułek">
Śmiertelny zaułek

Śmiertelny zaułek (ang. "Dead End") – amerykański dramat społeczny z 1937 roku w reżyserii Williama Wylera. Akcja tego kryminału rozgrywała się w slumsach Nowego Jorku. &lt;br&gt;Scenariusz autorstwa Lillian Hellman powstał na podstawie broadwayowskiej sztuki Sidneya Kingsleya z 1935.

</doc>
<doc id="1311605" url="https://pl.wikipedia.org/wiki?curid=1311605" title="Magdalena Son Sŏ-byok">
Magdalena Son Sŏ-byok

Św. Magdalena Son Sŏ-byok (ko. 손소벽 막달레나) (ur. 1802 w Seulu, zm. 31 stycznia 1840) – męczennica, święta Kościoła katolickiego.
Magdalena Son Sŏ-byok urodziła się w Seulu. Jej ojciec został skazany na wygnanie z powodu wiary. Wcześnie została osierocona przez matkę i w związku z tym mieszkała z babką. W wieku 17 lat wyszła za mąż za Piotra Ch’oe Ch’ang-hŭb (który również został męczennikiem za wiarę). Małżeństwo to miało 11 dzieci, z których 9 zmarło w dzieciństwie. Podczas prześladowań katolików w Korei w 1839 roku ukrywała się razem z krewnymi, ale mimo to po pewnym czasie została aresztowana. Torturami próbowano zmusić ją do wyrzeczenia się wiary. Została ścięta 31 stycznia 1840 roku w Tangkogae niedaleko Seulu razem z 5 innymi katolikami (Augustynem Pak Chong-wŏn, Piotrem Hong Pyŏng-ju, Agatą Yi Kyŏng-i, Marią Yi In-dŏk i Agatą Kwŏn Chin-i). Następnego dnia stracono jej córkę Barbarę Ch’oe Yŏng-i.
Dzień jej wspomnienia przypada 20 września (w grupie 103 męczenników koreańskich).
Beatyfikowana razem z mężem i córką Barbarą Ch’oe Yŏng-i 5 lipca 1925 roku przez Piusa XI, kanonizowana 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1311607" url="https://pl.wikipedia.org/wiki?curid=1311607" title="Miszmar ha-Jarden">
Miszmar ha-Jarden

Miszmar ha-Jarden (hebr. משמר הירדן; ang. Mishmar HaYarden) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Położenie.
Moszaw leży w południowej części doliny Hula, na północ od jeziora Tyberiadzkiego, w północnej części Górnej Galilei.
Demografia.
Liczba mieszkańców Miszmar ha-Jarden:
Historia.
Pierwotny moszaw Miszmar ha-Jarden był położony w bliskim sąsiedztwie rzeki Jordan (). Początkowo na obszarze tym istniało prywatne gospodarstwo rolne Mordechaja Isaaca Lubowskiego, który nazwał je „"Róża Jordanu"” (hebr. "Szoszanat Hajarden"). Bardzo szybko uświadomił on sobie, że nie zdoła utrzymać pojedynczego gospodarstwa. Dlatego odsprzedał część ziemi żydowskim imigrantom, którzy osiedlili się tutaj dzięki pomocy finansowej ruchu syjonistycznego Chowewej Syjon. We wrześniu 1890 roku założyli oni moszaw Miszmar ha-Jarden. Zajmował on strategiczną pozycję na wzgórzu górującym nad mostem Bnot Jaakov, przy drodze prowadzącej z Safedu do Damaszku. W 1898 roku "Jewish Colonization Association" zakupiła dodatkową ziemię i umożliwiła osiedlenie się nowych mieszkańców. Większość mieszkańców moszawu reprezentowała poglądy rewizjonistyczne Ze’ewa Żabotyńskiego. Osada borykała się z dużymi trudnościami ekonomicznymi i musiała odpierać nieustanne napady Beduinów. W czasie I wojny światowej w okolicy tej toczyły się ciężkie walki brytyjsko-tureckie. Z tego powodu moszaw został opuszczony w 1918 roku, i ponownie zasiedlony w 1923 roku pod brytyjskim panowaniem Mandatu Palestyny. W listopadzie 1939 roku brytyjska policja mandatowa przeprowadziła rajd do Miszmar ha-Jarden, podczas którego aresztowano 38 członków żydowskiej organizacji paramilitarnej Irgun, którzy przechodzili w moszawie szkolenie wojskowe.
Podczas I wojny izraelsko-arabskiej moszaw został zaatakowany 6 czerwca 1948 roku przez Syryjczyków. Następnie, 10 czerwca doszło do bitwy o moszaw Miszmar ha-Jarden. Ciężkie walki prowadzono o każdy dom, zakończyły się one jednak upadkiem moszawu i śmiercią 14 członków jego obrony. Następnie Syryjczycy wysadzili w powietrze wszystkie domy. Niektóre ze zniszczonych domów przetrwały do dzisiejszych czasów i stanowią formę pomnika. Po zawarciu zawieszenia broni izraelsko-syryjskiego, obszar zniszczonego moszawu powrócił do Izraela. Syryjczycy traktowali strefę zdemilitaryzowaną jako ziemię niczyją, podczas gdy Izraelczycy traktowali ją jako obszar suwerennego państwa Izrael. Te różnice w interpretacji zawartych porozumień doprowadziły do podjęcia decyzji o ponownej szybkiej kolonizacji tego obszaru. W pobliżu miejsca zniszczonego moszawu Miszmar ha-Jarden, w 1949 roku powstał kibuc Gadot. Natomiast odbudowa moszawu nastąpiła w nowym miejscu, położonym o 2 kilometry na południowy zachód od pierwotnej lokalizacji. Powstał on na gruntach zniszczonej arabskiej wioski Jarda. Został on nazwany Bnei Tzfat, ponieważ jego założycielami byli mieszkańcy miasta Safed (hebr. Tzfat). Do 1956 większość założycieli wyprowadziła się, a ich miejsce zajęli nowi imigranci pochodzący w większości z Afryki Północnej i Iraku. Przywrócono wówczas nazwę Miszmar ha-Jarden.
Kultura i sport.
W moszawie znajduje się dom kultury. W skład zaplecza sportowego wchodzi basen kąpielowy, boisko i sala do ćwiczeń.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w pobliskim moszawie Elifelet.
Religia.
W moszawie znajduje się synagoga.
Gospodarka.
Gospodarka moszawu opiera się na intensywnym rolnictwie i turystyce. Niektórzy z mieszkańców dojeżdżają do pracy poza moszawem, znajdując zatrudnienie między innymi w strefach przemysłowych Tzahar i Chasor.
Infrastruktura.
W moszawie znajduje się przychodnia zdrowia i sklep wielobranżowy.
Komunikacja.
Z moszawy wyjeżdża się w kierunku południowym na drogę nr 91, którą jadąc w kierunku zachodnim dojeżdża się do kibucu Machanajim i skrzyżowania z drogą ekspresową nr 90, przy której znajduje się port lotniczy Rosz Pina. Natomiast jadąc drogą nr 91 w kierunku wschodnim dojeżdża się do kibucu Gadot, a następnie po przejechaniu przez most na rzece Jordan wjeżdża się na Wzgórza Golan.

</doc>
<doc id="1311609" url="https://pl.wikipedia.org/wiki?curid=1311609" title="ZLN">
ZLN



</doc>
<doc id="1311611" url="https://pl.wikipedia.org/wiki?curid=1311611" title="Ramot Naftali">
Ramot Naftali

Ramot Naftali () – moszaw położony w Samorządzie Regionu Mewo’ot ha-Chermon w Dystrykcie Północnym Państwa Izrael.
Położenie.
Moszaw jest położony w północnej części Górnej Galilei, w Górach Naftali, w odległości około 2,5 kilometrów na wschód od granicy z Libanem. Teren na wschód od moszawu opada stromym klifem do Doliny Hula. Na północ od osiedla znajduje się głęboki kanion potoku Kadesz, a na południowy wschód kanion potoku Zemer. W jego otoczeniu znajduje się miasteczko Jesud ha-Ma’ala, kibuce Jiftach, Lahawot ha-Baszan, Gonen i Malkijja, oraz moszawy Sede Eli’ezer i Diszon. Po stronie libańskiej znajdują się wioski Blida i Ajtarun.
Demografia.
Liczba mieszkańców Ramot Naftali:
Historia.
Moszaw został założony w 1945 roku przez żołnierzy elitarnych kompanii szturmowych Palmach. Pierwszym domem wzniesionym w osadzie był ufortyfikowany budynek nazywany „Twierdzą” (hebr. "Mecuda"). Zajmował on wraz z całą osadą strategiczne miejsce na granicy Libanu z Doliną Hula. W 1946 roku osiedliła się tutaj grupa żydowskich weteranów z Brygady Żydowskiej. W bezpośrednim sąsiedztwie moszawu znajdowała się arabska wieś an-Nabi Jusza. Podczas wojny domowej w Mandacie Palestyny w połowie kwietnia 1948 roku Brytyjczycy ewakuowali większość swoich posterunków w Górnej Galilei. Rejon wioski an-Nabi Jusza zajęły siły Arabskiej Armii Wyzwoleńczej, które w tutejszym forcie policji mandatowej (fort Tegart) utworzyły swoją bazę. Moszaw Ramot Naftali został wówczas odcięty od pozostałej części kraju. Żydowska organizacja paramilitarna Hagana rozumiała strategiczne położenie fortu policji w an-Nabi Jusza, ponieważ kontrolował on drogę wjazdową na klif w górach Naftali i zamykał dojazd do położonych tam osiedli żydowskich. Również tędy prowadziła droga, którą do Doliny Hula schodziły arabskie milicje. W dniu 15 kwietnia siły Palmach przeprowadził pierwszą próbę zdobycia an-Nabi Jusza, ale po straceniu 2 żołnierzy wycofał się. Drugą próbę podjęto 20 kwietnia z wykorzystaniem większych sił i materiałów wybuchowych do wysadzenia muru fortu. Podczas natarcia zginęło 22 żołnierzy żydowskich. Na samym początku I wojny izraelsko-arabskiej w nocy z 16 na 17 maja 1948 roku Izraelczycy zajęli wieś an-Nabi Jusza. W walce o fort zginęło 2 izraelskich żołnierzy. Następnie wysiedlono wszystkich mieszkańców, a domy wyburzono, pozostawiając jedynie posterunek brytyjskiej policji, który obecnie służy jako baza straży granicznej. Moszaw został silnie ufortyfikowany i stanowił część pierścienia granicznych fortyfikacji an-Nabi Jusza-Jiftach-Menara-Misgaw Am, który miał chronić Górną Galileę przed oderwaniem od Izraela. Przeprowadzona w październiku 1948 roku operacja „"Hiram"” umożliwiła Izraelczykom zajęcie całej Galilei. Po wojnie moszaw został przekształcony w całkowicie cywilną osadę rolniczą. Jednak położenie blisko granicy libańskiej powodowało, że obszar ten był niezwykle niebezpieczny i nie sprzyjał rozwojowi osadnictwa. Moszaw był wielokrotnie ostrzeliwany przez terrorystów przenikających przez granicę z terytorium Libanu. W latach 50. XX wieku moszaw dotknęła głęboka zapaść gospodarcza, w wyniku której większość jego mieszkańców wyjechała. W 1963 roku w Ramot Naftali mieszkała zaledwie jedna rodzina. W następnych latach władze poczyniły liczne kroki na rzecz rozwoju moszawu, przyciągając do niego nowych mieszkańców. Początkowo mieszkali oni w starych domach położonych na centralnym wzgórzu. Jednak później wybudowano nowe domy mieszkalne, położone bardziej na wschód. Kiedy w 2000 roku izraelska armia wycofała się ze strefy bezpieczeństwa w południowym Libanie, sytuacja w rejonie Ramot Naftali znacznie się pogorszyła. Podczas II wojny libańskiej w 2006 roku moszaw ucierpiał od ostrzału rakietowego Hezbollahu. W moszawie istnieją specjalne zarządzenia bezpieczeństwa, nakazujące wszystkim schronienie się w schronach po ogłoszeniu alarmu lub po pierwszej salwie nieprzyjacielskiego ostrzału.
Kultura i sport.
W moszawie znajduje się ośrodek kultury z biblioteką. Z obiektów sportowych jest basen pływacki, sala sportowa oraz boiska.
Edukacja.
Moszaw utrzymuje przedszkole. Starsze dzieci są dowożone do szkoły podstawowej i średniej w kibucu Kefar Blum.
Turystyka.
Od początku XXI wieku rośnie znaczenie turystyczne moszawu Ramot Naftali. Istnieje możliwość wynajęcia noclegów i zorganizowania wycieczek po okolicy. Ze względów bezpieczeństwa swobodne poruszanie się w strefie przygranicznej jest mocno ograniczone i musi odbywać się zgodnie z zaleceniami Sił Obronnych Izraela.
Gospodarka.
Gospodarka moszawu opiera się na sadownictwie. W tutejszych sadach hodowane są jabłonie, brzoskwinie i winorośl. Winogrona z Ramot Naftali są uznawane za jedna z najlepszych w kraju i sprzedawane do najlepszych winnic w Izraelu. Moszaw posiada także własną niewielką winnicę. Jest tu także ferma drobiu. Część mieszkańców znajduje zatrudnienie w obsłudze ruchu turystycznego lub pracuje w Dolinie Hula.
Infrastruktura.
W moszawie znajduje się przychodnia zdrowia, sklep wielobranżowy i warsztat mechaniczny.
Komunikacja.
Wzdłuż wschodniej granicy moszawu przebiega droga nr 886, którą jadąc na południowy zachód dojeżdża się do skrzyżowania z drogą prowadzącą do moszawu Diszon lub dalej do moszawu Alma, natomiast jadąc na północny wschód dojeżdża się do skrzyżowania z drogą nr 899 i dalej do kibucu Jiftach. Drogą nr 889 można jechać na południowy zachód do kibucu Malkijja, lub zjechać na wschód z klifu do Doliny Hula i drogi ekspresowej nr 90 (Metulla-Ejlat). Z moszawu wychodzi także w kierunku północno-zachodnim droga nr 8977, która prowadzi do skrzyżowania z drogą nr 899 i do kibucu Malkijja.

</doc>
<doc id="1311613" url="https://pl.wikipedia.org/wiki?curid=1311613" title="Barbara Ch’oe Yŏng-i">
Barbara Ch’oe Yŏng-i

Barbara Ch’oe Yŏng-i (ko. 최영이 바르바라) (ur. 1819 w Seulu, zm. 1 lutego 1840) – męczennica, święta Kościoła katolickiego.
Jej rodzicami byli Magdalena Son Sŏ-byok i Piotr Ch’oe Ch’ang-hŭb. Barbara Ch’oe Yŏng-i już w młodym wieku była osobą bardzo pobożną. Gdy rodzice chcieli wydać ją za mąż, stwierdziła, że może poślubić tylko pobożnego katolika. W wieku 20 lat wyszła za znacznie starszego od niej Karola Cho. W następnym roku urodził im się syn. Została aresztowana podczas prześladowań. Torturowano ją, żeby wyrzekła się wiary oraz podała nazwiska innych katolików. Została ścięta 1 lutego 1840 roku w Tangkogae niedaleko Seulu razem z Janem Yi Mun-u i Pawłem Hong Yŏng-ju. Poprzedniego dnia stracono jej matkę (zgodnie z ówczesnym koreańskim prawem nie można było tracić krewnych w tym samym dniu).
Dzień jej wspomnienia przypada 20 września (w grupie 103 męczenników koreańskich).
Beatyfikowana razem z matką i ojcem 5 lipca 1925 roku przez Piusa XI, kanonizowana 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1311615" url="https://pl.wikipedia.org/wiki?curid=1311615" title="1 Pułk Grenadierów Gwardii im. Cesarza Aleksandra II">
1 Pułk Grenadierów Gwardii im. Cesarza Aleksandra II



</doc>
<doc id="1311617" url="https://pl.wikipedia.org/wiki?curid=1311617" title="Sede Eli’ezer">
Sede Eli’ezer

Sede Eli’ezer (hebr. שדה אליעזר) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży na północ od Jeziora Tyberiadzkiego, w północnej części Górnej Galilei.
Historia.
Moszaw został założony w 1952 przez imigrantów z Czechosłowacji, Polski, Jugosławii i Rumunii.
Gospodarka.
Gospodarka moszawu opiera się na intensywnym rolnictwie.

</doc>
<doc id="1311620" url="https://pl.wikipedia.org/wiki?curid=1311620" title="Sze’ar Jaszuw">
Sze’ar Jaszuw

Sze’ar Jaszuw (hebr. שאר ישוב) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży w Dolinie Hula na północ od Jeziora Tyberiadzkiego, w północnej części Górnej Galilei.
Historia.
Moszaw został założony w 1940.
Gospodarka.
Gospodarka moszawu opiera się na intensywnym rolnictwie.

</doc>
<doc id="1311621" url="https://pl.wikipedia.org/wiki?curid=1311621" title="Scypion Afrykański (film)">
Scypion Afrykański (film)

Scypion Afrykański ("Scipione l'Africano") – włoski film historyczny z 1937 w reżyserii Carmine Gallone. Opowiada o starciu Rzymu z Kartaginą i pokonaniu Hannibala przez Scypiona Afrykańskiego. 
Film nagrodzony główną nagrodą na MFF w Wenecji w 1937.

</doc>
<doc id="1311622" url="https://pl.wikipedia.org/wiki?curid=1311622" title="Ghassan Massoud">
Ghassan Massoud

Ghassan Massoud (ur. 20 września 1958 w Tartusie) – syryjski aktor. 

</doc>
<doc id="1311626" url="https://pl.wikipedia.org/wiki?curid=1311626" title="Christopher Longuet-Higgins">
Christopher Longuet-Higgins

Christopher Longuet-Higgins (ur. 11 kwietnia 1923 w Kent, zm. 27 marca 2004) – profesor Uniwersytetu w Susseksie, karierę rozpoczął jako chemik teoretyk.
Życiorys.
Do jego największych osiągnięć należy dostrzeżenie problemu przecięcia stożkowego, a także wprowadzenie grup permutacyjnych w opisie widm molekuł elastycznych. Za te i inne osiągnięcia został wybrany na członka Royal Society. W wieku lat 40 zwrócił się w kierunku sztucznej inteligencji i w 1967 roku założył "Department of Machine Intelligence and Perception" na Uniwersytecie Edynburskim. Pracował także nad różnymi aspektami maszynowej percepcji mowy i muzyki. Jego praca na temat maszynowej percepcji muzyki została nagrodzona Honorary Doctorate of Music przez Uniwersytet Sheffield.

</doc>
<doc id="1311627" url="https://pl.wikipedia.org/wiki?curid=1311627" title="Juwal">
Juwal

Juwal (hebr. יובל; ang. Yuval, lub czasami Kfar Yuval) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Położenie.
Leży w północnej części Górnej Galilei przy granicy z Libanem.
Historia.
Moszaw został założony w 1953 przez imigrantów z Kurdystanu, których ewakuowano wówczas z Jerozolimy.
Gospodarka.
Gospodarka moszawu opiera się na intensywnym rolnictwie, sadownictwie i turystyce.

</doc>
<doc id="1311628" url="https://pl.wikipedia.org/wiki?curid=1311628" title="Friedrich Kuhlau">
Friedrich Kuhlau

Friedrich Daniel Rudolf Kuhlau (ur. 11 września 1786 w Uelzen, zm. 12 marca 1832 w Kopenhadze) – niemiecko-duński kompozytor klasyczny i romantyczny.
Urodzony w Niemczech, po utracie prawego oka w wypadku ulicznym w wieku lat siedmiu, uczył się gry na fortepianie w Hamburgu. Jego ojciec, dziadek i wujek byli oboistami. Chociaż Kuhlau urodził się w biednej rodzinie, jego rodzice płacili za lekcje gry na fortepianie. W roku 1810, uciekł do Kopenhagi, by uniknąć służby wojskowej w armii napoleońskiej, która opanowała północne Niemcy, a w roku 1813 został obywatelem Danii. Oprócz długich podróży, mieszkał tam aż do śmierci. Podczas życia, był znany głównie jako pianista oraz kompozytor oper, ale popularyzował też dzieła Beethovena, które podziwiał w Kopenhadze. Biorąc pod uwagę, że w 1831 r. jego dom w Lyngby (koło Kopenhagi) spłonął, niszcząc niepublikowane rękopisy, był płodnym kompozytorem, zostawił ponad 200 utworów w wielu gatunkach. Ludwig van Beethoven, którego Kuhlau znał osobiście, wywarł największy wpływ na jego muzykę.
Napisał koncert fortepianowy oraz wiele utworów na fortepian w różnych ówczesnych gatunkach: sonaty, sonatiny, walce, ronda i wariacje. Stworzył także kilka dzieł smyczkowych (trzy kwartety i trzy kwintety smyczkowe), utwory muzyki użytkowej oraz kilka oper. Jednak jego najczęściej nagrywanymi i grywanymi dziełami są sonatiny fortepianowe i liczne utwory na flet, przez co otrzymał przydomek „Beethovena fletu”.
Podczas gdy Kuhlau uznawany jest za pomniejszego kompozytora, w Danii uwertura do opery "Elverhøj" („Elfowe Wzgórza”) cieszy się szczególną popularnością z uwagi na użycie w niej hymnu królewskiego "Kong Christian stod ved højen mast". W roku 1976 uwertura ta stała się ważnym elementem akcji popularnej komedii filmowej "Gang Olsena wpada w szał" ("Olsen-banden ser rødt"), z serii Gang Olsena.

</doc>
<doc id="1311629" url="https://pl.wikipedia.org/wiki?curid=1311629" title="Kalendarium rządu Wojciecha Jaruzelskiego">
Kalendarium rządu Wojciecha Jaruzelskiego

Kalendarium rządu Wojciecha Jaruzelskiego opisuje powołanie rządu Wojciecha Jaruzelskiego, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów.
Zmiany w rządzie.
"Lista zmian personalnych na stanowiskach ministrów, sekretarzy stanu i podsekretarzy stanu."

</doc>
<doc id="1311630" url="https://pl.wikipedia.org/wiki?curid=1311630" title="35 Pułk Fizylierów im. Księcia Pruskiego Henryka (1 Brandenburski)">
35 Pułk Fizylierów im. Księcia Pruskiego Henryka (1 Brandenburski)

35 Pułk Fizylierów im. Księcia Pruskiego Henryka (1 Brandenburski) - (niem. "Füsilier-Regiment Prinz Heinrich von Preußen (Nr. 35)") pułk fizylierów Cesarstwa Niemieckiego.
Fryderyk Wielki utworzył go w 1740 roku.
Pułk stacjonował w Brandenburgu nad Hawelą.

</doc>
<doc id="1311632" url="https://pl.wikipedia.org/wiki?curid=1311632" title="Ocice (stacja kolejowa)">
Ocice (stacja kolejowa)

Ocice – stacja kolejowa w Chmielowie, w województwie podkarpackim, w Polsce. Obecnie nie zatrzymują się na niej pociągi pasażerskie.

</doc>
<doc id="1311633" url="https://pl.wikipedia.org/wiki?curid=1311633" title="Bogdan Musiał">
Bogdan Musiał

Bogdan Musiał (ur. 1960 w Wielopolu) – polski i niemiecki historyk specjalizujący się w badaniu dziejów Niemiec, Polski i Rosji w XX wieku, zwłaszcza w okresie II wojny światowej i w latach międzywojennych. W latach 2010–2015 był zatrudniony na stanowisku profesora nadzwyczajnego na Uniwersytecie Kardynała Stefana Wyszyńskiego w Warszawie. W latach 2021–2022 dyrektor Instytutu Strat Wojennych im. Jana Karskiego.
Życiorys.
W latach 1978–1984 pracował jako górnik w kopalniach węgla kamiennego „Wieczorek” oraz „Wujek” w Katowicach. W 1985 zamieszkał w Niemczech Zachodnich, gdzie uzyskał azyl polityczny. W latach 1990–1998 studiował historię, socjologię i politologię na uniwersytetach w Hanowerze i Manchesterze. W 1998 obronił doktorat na temat prześladowań Żydów w okupowanej Polsce. Pod koniec lat 90. wziął udział w debacie wokół niemieckiej wystawy „Wojna wyniszczająca. Zbrodnie Wehrmachtu 1941–1944”. Opublikował wówczas głośny artykuł naukowy, w którym wykazał, że kilka z prezentowanych fotografii przedstawia ofiary NKWD z czerwca 1941. W latach 1999–2004 pracował w Niemieckim Instytucie Historycznym w Warszawie. Doktor habilitowany od 2005, w latach 2007–2010 był pracownikiem Biura Edukacji Publicznej Instytutu Pamięci Narodowej. W latach 2010–2015 był profesorem nadzwyczajnym na Wydziale Prawa i Administracji Uniwersytetu Kardynała Stefana Wyszyńskiego i kierował katedrą Studiów nad Europą Środkową i Wschodnią. Od 2018 do 2022 członek Rady przy Muzeum II Wojny Światowej w Gdańsku.
Wystąpił jako komentator historyczny w filmach dokumentalnych "Towarzysz generał" (2009), "New Poland" (2010), "Towarzysz generał idzie na wojnę" (2011).

</doc>
<doc id="1311637" url="https://pl.wikipedia.org/wiki?curid=1311637" title="Benjamin Burnley">
Benjamin Burnley

Benjamin Jackson Burnley (ur. 10 marca 1978 w Atlantic City, New Jersey) – amerykański wokalista i założyciel grupy Breaking Benjamin.
Burnley nauczył się grać na gitarze słuchając albumu "Nevermind" Nirvany. Razem ze współtwórcą grupy, perkusistą Jeremym Hummelem grał wcześniej w zespole w szkole średniej. Zanim powstała grupa Breaking Benjamin, grał on w Coffee-houseach covery różnych zespołów jako solista.
Życie osobiste.
Wokalista posiada kilka fobii, sam nawet powiedział, że album Breaking Benjamin z 2006 r. "Phobia" został nazwany na cześć tego faktu. Okładka Phobia'i przedstawia człowieka ze skrzydłami unoszącego się nad ziemią, co jest zobrazowaniem największej fobii Bena, jaką jest lęk przed lataniem. Lęk przed lataniem jest powodem, dla którego Breaking Benjamin nigdy nie koncertują poza USA i Kanadą.
Burnley był alkoholikiem, wspominał w wywiadzie na listenin.org, że chciał "zapić się na śmierć". Stwierdzono u niego Encefalopatię Wernickego spowodowaną alkoholizmem. Ben żałuje, że w ogóle alkoholu spróbował i teraz musi cierpieć z powodu problemów jakie alkohol wywołał.

</doc>
<doc id="1311640" url="https://pl.wikipedia.org/wiki?curid=1311640" title="Amnun">
Amnun

Amnun (hebr. אמנון) – moszaw położony w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży na północ od Jeziora Tyberiadzkiego w Górnej Galilei.
Historia.
Moszaw został założony w 1983. Zamieszkali tutaj osadnicy, których ewakuowano z Synaju.

</doc>
<doc id="1311644" url="https://pl.wikipedia.org/wiki?curid=1311644" title="2008 NBA Playoffs">
2008 NBA Playoffs



</doc>
<doc id="1311649" url="https://pl.wikipedia.org/wiki?curid=1311649" title="Karkom">
Karkom

Karkom () – wieś położona w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży na północ od Jeziora Tyberiadzkiego, w północnej części Górnej Galilei.
Historia.
Osada została założona w 1986.

</doc>
<doc id="1311652" url="https://pl.wikipedia.org/wiki?curid=1311652" title="Korazim">
Korazim

Korazim () – wieś położona w Samorządzie Regionu Mewo’ot ha-Chermon, w Dystrykcie Północnym, w Izraelu.
Leży na północ od Jeziora Tyberiadzkiego w północnej części Górnej Galilei.
Historia.
Osada została założona w 1983 jako moszaw, jednakże na tym terenie leżało biblijne (Łk 4, 14; 44; 10, 13) Korozain. Świadectwem dawnej zabudowy są jednak obecnie tylko ruiny. W tym pozostałości starożytnej synagogi.

</doc>
<doc id="1311655" url="https://pl.wikipedia.org/wiki?curid=1311655" title="Podłoże Moellera">
Podłoże Moellera

Podłoże Moellera, podłoże z KCN – wybiórcze podłoże hodowlane, sprawdzające wrażliwość drobnoustroju na cyjanek potasu (KCN). Związek ten hamuje reakcje oksydoredukcyjne, jednak niektóre bakterie są na niego oporne i wzrastają nawet w jego obecności, co objawia się zmętnieniem probówki.
Warunki hodowli.
Inkubacja trwa jeden lub dwa dni w temperaturze 37 °C.
Często zakładane są dwie hodowle, w którym druga jest próbą kontrolną bez KCN.
Bakterie wzrastające na tym podłożu to m.in.: "Enterobacter", "Serratia", "Proteus", "Providencia".

</doc>
<doc id="1311656" url="https://pl.wikipedia.org/wiki?curid=1311656" title="Pożywka Moellera">
Pożywka Moellera



</doc>
<doc id="1311658" url="https://pl.wikipedia.org/wiki?curid=1311658" title="Podłoże z KCN">
Podłoże z KCN



</doc>
<doc id="1311659" url="https://pl.wikipedia.org/wiki?curid=1311659" title="Pożywka z KCN">
Pożywka z KCN



</doc>
<doc id="1311664" url="https://pl.wikipedia.org/wiki?curid=1311664" title="Isma'ilici">
Isma'ilici



</doc>
<doc id="1311665" url="https://pl.wikipedia.org/wiki?curid=1311665" title="Ataman koszowy">
Ataman koszowy

Ataman koszowy (lub koszowy, ukr. "кошовий отаман") – najwyższa funkcja z wyboru na Siczy Zaporoskiej. Naczelnik kosza wojska Kozaków zaporoskich. 
Koszowego wybierano na okres jednego roku spośród wszystkich Kozaków kosza (obozu kozackiego) podczas zwoływanej specjalnej „rady”. Jeśli nie został ponownie wybrany, stawał się znów szeregowym kozakiem kosza. Jednoczył w swoim ręku władzę wojskową, administracyjną, sądowniczą.
W czasie pokoju był zarządcą majątku Siczy i najwyższym sędzią. Podczas wojny był głównodowodzącym i otrzymywał uprawnienia dyktatorskie. Oznaką sprawowanej funkcji była buława.

</doc>
<doc id="1311668" url="https://pl.wikipedia.org/wiki?curid=1311668" title="Tak Tak">
Tak Tak



</doc>
<doc id="1311670" url="https://pl.wikipedia.org/wiki?curid=1311670" title="Borough United F.C.">
Borough United F.C.

Borough United F. C. – walijski klub piłkarski z siedzibą w mieście Llandudno Junction, działający w latach 1952–1969.
Historia.
Klub powstał w 1952 na skutek fuzji dwóch miejscowych klubów – "Llandudno Junction F.C." (klub odnosił sukcesy w lidze, jednak zmuszony został do fuzji na skutek trudności finansowych) i "Conwy Borough F.C."
Nowy klub w pewnym sensie był kontynuacją "Llandudno Junction", którego stadion "Nant-y-Coed" stał się stadionem "Borough United". Zachowane zostały również kasztanowo-białe barwy strojów.
"Borough United" już wkrótce stał się jednym z najsilniejszych klubów Walii, wygrywając dwukrotnie (w sezonach 1958/59 i 1962/63) ligę "Welsh League North". Dodatkowo w sezonie 1962/63 "Borough United" zdobył Puchar Walii po pokonaniu Rhyl F.C., Denbigh Town, obrońców tytułu Bangor City, Hereford United i w finale Newport County. W finale doszło do dwóch spotkań – u siebie "Borough United" wygrał 2:1, a na Somerton Park zremisował 0:0.
Sukces w Pucharze Walii umożliwił klubowi występ w Pucharze Zdobywców Pucharów w sezonie 1963/64. Pierwszym rywalem klubu okazał się maltański klub Sliema Wanderers. Po bezbramkowym meczu na wyjeździe "Borough United" na Racecourse Ground w Wrexham pokonał rywali 2:0 i awansował do następnej rundy. W drugiej rundzie rywalem był zdobywca Pucharu Czechosłowacji Slovan Bratysława. Porażka na boisku we Wrexham 0:1 i przegrana 0:3 w Bratysławie sprawiły, że drużyna walijska zakończyła swój jedyny start w europejskich pucharach.
"Borough United" należał do czołowej piątki klubów walijskich aż do 1967 roku, kiedy został pozbawiony swego boiska. W końcu klub zmuszony został do gry w jednej z najniższych lig – "Vale of Conwy League". W lidze tej "Borough United" występował do momentu rozwiązania klubu w 1969 roku.

</doc>
<doc id="1311675" url="https://pl.wikipedia.org/wiki?curid=1311675" title="Sofijiwka (rejon biłozerski)">
Sofijiwka (rejon biłozerski)

Sofijiwka (ukr. "Софіївка") – wieś na południu Ukrainy, w obwodzie chersońskim, w rejonie biłozerskim, położona nad Limanem Dniepru. Miejscowość liczy 536 mieszkańców.
Historia.
Wieś założono w 1789 roku. W 1795 roku Sofijiwka miała 129 mieszkańców.

</doc>
<doc id="1311679" url="https://pl.wikipedia.org/wiki?curid=1311679" title="Lyn Gjovik">
Lyn Gjovik



</doc>
<doc id="1311681" url="https://pl.wikipedia.org/wiki?curid=1311681" title="Michael Goulian">
Michael Goulian

Michael Goulian (ur. 4 września 1968 roku w Winthrop w Stanach Zjednoczonych) – amerykański pilot akrobata. Od 2004 roku startuje w zawodach Red Bull Air Race. Lata w zespole Dragon Racing. 
Rezultaty.
2014-.
"Legenda"

</doc>
<doc id="1311683" url="https://pl.wikipedia.org/wiki?curid=1311683" title="Peter van Inwagen">
Peter van Inwagen

Peter van Inwagen (ur. 21 września 1942) – amerykański profesor filozofii na Uniwersytecie w Notre Dame. Jest autorem ważnych prac na temat wolnej woli oraz jednej z dwóch koncepcji mortalizmu antynaturalistycznego głoszącej, że śmierć człowieka jako organizmu biologicznego jest iluzją dopuszczoną przez Boga. 

</doc>
<doc id="1311688" url="https://pl.wikipedia.org/wiki?curid=1311688" title="Faradaj">
Faradaj



</doc>
<doc id="1311689" url="https://pl.wikipedia.org/wiki?curid=1311689" title="Borough United FC">
Borough United FC



</doc>
<doc id="1311690" url="https://pl.wikipedia.org/wiki?curid=1311690" title="Droga wojewódzka nr 815">
Droga wojewódzka nr 815

Droga wojewódzka nr 815 (DW815) – droga wojewódzka klasy G (główna) w województwie lubelskim o długości 61,620 km łącząca Wisznice z Lubartowem. Przebiega przez powiaty ziemskie: bialski, parczewski oraz lubartowski. Trasa jest częścią alternatywnego szlaku relacji Lublin – Biała Podlaska w stosunku do drogi krajowej nr 19 oraz drogi krajowej nr 2.
W Parczewie, ulicą 11 listopada, na odcinku 180 metrów przebiega wspólnie z drogą wojewódzką nr 813.
Właścicielem drogi jest Zarząd Dróg Wojewódzkich w Lublinie – Rejon DW Parczew.

</doc>
<doc id="1311693" url="https://pl.wikipedia.org/wiki?curid=1311693" title="Park Narodowy Sewennów">
Park Narodowy Sewennów

Park Narodowy Sewennów (fr. "Parc national des Cévennes") – jeden z francuskich parków narodowych, znajdujący się w masywie Sewennów.
Park istnieje od 1970 roku i ma powierzchnię 910 km2. Konieczność ochrony tych obszarów pojawiła się tu wraz z przybyciem nowych osadników, którzy przybyli tu w latach 60. XIX wieku. Zastali oni bardzo zdegradowane obszary, z wytrzebionymi naturalnymi siedliskami. Postanowiono przywrócić ich równowagę. Park jest miejscem ochrony wielu gatunków zwierząt, a niektóre z nich, jak np. jeleń czerwony, zostały tu odtworzone.
Ciekawym obiektem w parku jest Mont Lozère – góra osiągająca wysokość 1699 metrów. Jest ona bardzo często odwiedzana przez turystów, ze względu na malowniczą okolicę. Ciekawym miejscem są w tym Parku Narodowym również Doliny Seweńskie, gdzie rosną słodkie kasztany. Jest to teren o ciekawej rzeźbie terenu, z interesującymi formami morfologicznymi.

</doc>
<doc id="1311695" url="https://pl.wikipedia.org/wiki?curid=1311695" title="Park Narodowy Rocky Cape">
Park Narodowy Rocky Cape

Park Narodowy Rocky Cape (ang. "Rocky Cape National Park") – park narodowy w Australii, który znajduje się w północno-zachodniej części Tasmanii na Przylądku Rocky.
Został założony w 1967 w celu ochrony prehistorycznych jaskiń i stanowi najmniejszy z parków na Tasmanii (3064 ha). Na wzgórzach schodzących ku morzu można znaleźć ogromne bogactwo różnorodnej roślinności. W przeszłości jaskinie były zamieszkiwane przez rdzenną ludność Tasmanii i stanowiły dla nich schronienie, a obecnie są miejscem, w którym pokazuje się, jak kiedyś żyli ludzie na tych obszarach.

</doc>
<doc id="1311697" url="https://pl.wikipedia.org/wiki?curid=1311697" title="John Hannah">
John Hannah

John David Hannah (ur. 23 kwietnia 1962 w East Kilbride, w Szkocji) – brytyjski aktor filmowy, teatralny i telewizyjny.
Życiorys.
Urodził się w East Kilbride w Szkocji jako syn Susan, byłej sprzątaczki w Marks &amp; Spencer, i Johna Hannah, producenta narzędzi. Uczęszczał do Heathery Knowe Primary School, a następnie Claremont High School w East Kilbride, gdzie dołączył do East Kilbride Rep Theatre Club. Przeszedł szkolenie na elektryka, po czym - pod wpływem sugestii kolegi - podjął naukę w prestiżowej Royal Scottish Academy of Music and Drama w Glasgow.
Po ukończeniu studiów występował w teatrze, filmach i w telewizji. W komedii romantycznej Mike’a Newella "Cztery wesela i pogrzeb" (1994) z Hugh Grantem, Andie MacDowell i Kristin Scott Thomas pojawił się jako Matthew. W serialu "McCallum" (1995–1998) wcielił się w doktora Iaina McCalluma, patologa, który rozwiązuje zagadki. W telewizyjnym komediodramacie kryminalnym BBC "Gra o życie" ("Truth or Dare", 1996) w reżyserii Johna Maddena grał postać Nicka, psychopatycznego zabójcy.
20 stycznia 1996 ożenił się z Joanną Roth. Mają dwójkę dzieci – bliźnięta Astrid i Gabriel (ur. 11 lutego 2004).

</doc>
<doc id="1311700" url="https://pl.wikipedia.org/wiki?curid=1311700" title="Ekonomiczny Uniwersytet Dziecięcy">
Ekonomiczny Uniwersytet Dziecięcy

Ekonomiczny Uniwersytet Dziecięcy – ogólnopolski projekt edukacyjny prowadzony przez Fundację Promocji i Akredytacji Kierunków Ekonomicznych we współpracy z lokalnymi partnerami: w Warszawie – przy Szkole Głównej Handlowej w Warszawie, w Katowicach – przy Uniwersytecie Ekonomicznym w Katowicach, w Białymstoku – przy Uniwersytecie w Białymstoku oraz w Bełchatowie – we współpracy z Urzędem Miasta Bełchatowa. Przedsięwzięcie ma na celu popularyzację wiedzy i budowanie świadomości ekonomicznej wśród dzieci już od najmłodszych lat. Oferta edukacyjna EUD skierowana jest do uczniów klas piątych i szóstych szkół podstawowych. Program obejmuje również serie spotkań dla rodziców z zakresu wychowania i kształtowania postaw u najmłodszych. Partnerem strategicznym projektu jest Narodowy Bank Polski. 
Realizacja zajęć dla dzieci.
Uniwersytet działa w systemie semestralnym. W każdym semestrze realizowanych jest sześć spotkań. Problematyka zajęć koncentruje się wokół zagadnień z zakresu zarządzania, ekonomii, marketingu, historii gospodarczej, psychologii biznesu, etyki. Przystępność treści jest wzmacniana przez różnego typu wizualizacje multimedialne. Spotkania mają charakter interaktywny – są połączeniem wykładu, dyskusji, prac warsztatowych i publicznej prezentacji ich wyników. Odbywają się również quizy, turnieje, symulacje, prace plastyczne. Podczas warsztatów mali studenci wcielają się w rozmaite role: kierowników zespołów, negocjatorów, inwestorów giełdowych czy specjalistów ds. marketingu, ucząc się przy tym pracy w grupie, samodzielnego myślenia i planowania. 
Po każdym spotkaniu na stronie internetowej publikowane są materiały edukacyjne z wykładu, relacja wideo z zajęć oraz prezentowana jest galeria zdjęć, zawierająca zarówno fotografie samych uczestników zajęć, jak również wyników ich prac warsztatowych. 
Na zakończenie każdego ze spotkań studenci otrzymują wpisy do indeksu (pieczątki). Każdy student Uniwersytetu, który obecny jest na minimum 4 z 6 spotkań w danym semestrze, otrzymuje dyplom, a jeśli uczestniczy we wszystkich spotkaniach - dyplom z wyróżnieniem. Dodatkowo dla chętnych przewidziano test końcowy. Student, który uzyska najwyższą notę w danym ośrodku, otrzymuje wartościową nagrodę.
Realizacja zajęć dla rodziców.
W ramach spotkań EUD organizowane są również zajęcia dla rodziców. Zajęcia te mają pomóc w wychowaniu ekonomicznym dzieci oraz kształtowaniu u najmłodszych postaw i zachowań przedsiębiorczych. Na spotkaniach z opiekunami omawiane są następujące kwestie: jak przysposobić dziecko do rozsądnego dysponowania pieniędzmi, jak wychowywać w dobie internetu i otaczającej nas technologii, jak wykształcić w dziecku wrażliwość etyczną, jak wspierać dziecko w nauce, jaką rolę w procesie kształtowania postaw asertywnych u dziecka pełni rodzic, czy i jak można kształtować w dziecku umiejętność kreatywnego myślenia, jak rodzice mogą pomóc dziecku w odkrywaniu jego zainteresowań oraz wiele innych równie ważnych i interesujących zagadnień z zakresu wychowania. Zajęcia cieszą się bardzo dużym zainteresowaniem rodziców.
Dotychczasowe edycje.
Ekonomiczny Uniwersytet Dziecięcy rozpoczął działalność w kwietniu 2008 r. Łącznie jak dotąd zrealizowano trzy edycje - każdorazowo w zajęciach zaplanowano udział 150 dzieci. W pierwszym semestrze na 170 studentów przyjętych, zaliczenie otrzymały 134 osoby. W drugim semestrze na 151 przyjętych zaliczenie otrzymało 126 studentów – w tym aż 72 ukończyło zajęcia z wyróżnieniem. Do trzeciej edycji przyjęto 156 osób, z czego dyplom otrzymało 136 studentów.
Biuro główne i ośrodki lokalne.
Organizatorem przedsięwzięcia, prowadzącym Biuro główne EUD jest Fundacja Promocji i Akredytacji Kierunków Ekonomicznych.
Ośrodek w Warszawie.
Ośrodek warszawski prowadzony jest przez Centrum Rozwoju Edukacji Niestacjonarnej, Szkoła Główna Handlowa w Warszawie.&lt;br&gt; Zajęcia dla dzieci i rodziców odbywają się w budynku głównym SGH.
Ośrodek w Katowicach.
Ośrodek w Katowicach prowadzony jest przez Uniwersytet Ekonomiczny w Katowicach.&lt;br&gt; Zajęcia dla dzieci i rodziców odbywają się w budynku A.
Ośrodek w Białymstoku.
Ośrodek w Białymstoku prowadzony jest przez Uniwersytet w Białymstoku.&lt;br&gt; Zajęcia dla dzieci i rodziców odbywają się w budynku Wydziału Ekonomii i Zarządzania UwB.
Ośrodek w Bełchatowie.
Ośrodek w Bełchatowie prowadzony jest przez Urząd Miasta Bełchatowa.&lt;br&gt; Zajęcia dla dzieci i rodziców odbywają się w budynku Publicznego Gimnazjum Nr 4.

</doc>
<doc id="1311701" url="https://pl.wikipedia.org/wiki?curid=1311701" title="Fundacja Promocji i Akredytacji Kierunków Ekonomicznych">
Fundacja Promocji i Akredytacji Kierunków Ekonomicznych

Fundację Promocji i Akredytacji Kierunków Ekonomicznych (FPAKE) – fundacja powołana do życia aktem podpisanym na posiedzeniu Konferencji Rektorów Uczelni Ekonomicznych w dniu 9 grudnia 2000.
Fundacja została utworzona przez pięć państwowych uczelni ekonomicznych: Uniwersytet Ekonomiczny w Katowicach, Uniwersytet Ekonomiczny w Krakowie, Uniwersytet Ekonomiczny w Poznaniu, Uniwersytet Ekonomiczny we Wrocławiu oraz Szkołę Główną Handlową w Warszawie.
Fundacja jest niezależną instytucją prowadzącą działalność na rzecz wyższej edukacji ekonomicznej i menedżerskiej w Polsce. Działalność Fundacji ma służyć doskonaleniu jakości kształcenia tej edukacji w polskich szkołach wyższych, propagowaniu i wspieraniu jej najlepszych wzorców. Dzięki temu Fundacja przyczyniania się do podnoszenia kwalifikacji kadr dla polskiej gospodarki oraz podnoszeniu jakości wykształcenia całego społeczeństwa. Fundacja w swych działaniach kieruje się wyłącznie dobrem szkół wyższych oraz pożytkiem społecznym.
Od 2004 r. Fundacja posiada status organizacji pożytku publicznego.
Cele.
Cele fundacji to:
Działalność.
Główne inicjatywy Fundacji.

</doc>
<doc id="1311703" url="https://pl.wikipedia.org/wiki?curid=1311703" title="Aaron Stainthorpe">
Aaron Stainthorpe

Aaron Stainthorpe (ur. 12 listopada 1968) – angielski wokalista, współzałożyciel grupy muzycznej My Dying Bride. Jest także artystą grafikiem, stworzył oprawy graficzne do części wydawnictw swojego macierzystego zespołu.

</doc>
<doc id="1311707" url="https://pl.wikipedia.org/wiki?curid=1311707" title="Tirasia">
Tirasia

Tirasia – mała grecka wyspa położona niedaleko Santorini. Wyspa należy do archipelagu Cyklad. Populacja wyspy wynosi 268 mieszkańców (według wyników spisu z 2001 roku). Powierzchnia wyspy wynosi 9,30 km². Administracyjnie wyspa należy do wspólnoty położonej w Oia. Santorini oraz Tirasia w przeszłości były jedną wyspą, jednakże po wybuchu i erupcji wulkanu ok. 1600 p.n.e., pozostały z niej zewnętrzne fragmenty w obecnym kształcie.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Thira, w gminie Thira. 
W Knossos znaleziono jedną z tablic pisma linearnego B, którego zapis został odczytany jako słowo Quaresia, co można interpretować jako zapis poświęcony wyspie. Jednak istnieje większe prawdopodobieństwo, że znaleziona tabliczka jest poświęcona jednemu z greckich bogów, którego imię jest takie samo jak nazwa wyspy.
Wyspie Tirasii poświęcona jest książka greckiego poety Dimitrisa Varosa, na podstawie której powstała sztuka teatralna przedstawiona przez greckiego kompozytora Janisa Markopulosa

</doc>
<doc id="1311709" url="https://pl.wikipedia.org/wiki?curid=1311709" title="Hamish Glencross">
Hamish Glencross

Hamish Hamilton Glencross (ur. 13 lutego 1978 w Dundee) – szkocki gitarzysta, muzyk i kompozytor. W latach 1996-1999 był gitarzystą doommetalowego Solstice, następnie udzielał się w Seer’s Tear – zespole wykonującym metal progresywny. W 2000 roku Glencross został członkiem angielskiej grupy muzycznej My Dying Bride. W 2014 roku muzyk opuścił zespół.
Od 2010 roku występuje w zespole Vallenfyre, którego był współzałożycielem.

</doc>
<doc id="1311715" url="https://pl.wikipedia.org/wiki?curid=1311715" title="Tirofiban">
Tirofiban

Tirofiban, tyrofiban – organiczny związek chemiczny, lek przeciwpłytkowy należący do niepeptydowych odwracalnych antagonistów receptorów GPIIb/IIIa. Działanie tirofibanu polega na zapobieganiu wiązania się cząsteczek fibrynogenu do receptorów GPIIb/IIIa, co hamuje agregację trombocytów i wydłuża czas krwawienia. Wskazaniem do podawania leku jest prewencja zawału serca u chorych z niestabilną chorobą wieńcową lub zawałem bez załamka Q, z wystąpieniem epizodu bólu stenokardialnego w okresie ostatnich 12 godzin, nieprawidłowości w EKG i (lub) zwiększeniem aktywności enzymów wskaźnikowych uszkodzenia mięśnia sercowego. Tirofiban podawany jest jednocześnie z niefrakcjonowaną heparyną i kwasem acetylosalicylowym. Nazwa handlowa preparatu to "Aggrastat" (Merck &amp; Co.).

</doc>
<doc id="1311716" url="https://pl.wikipedia.org/wiki?curid=1311716" title="Borough United Football Club">
Borough United Football Club



</doc>
<doc id="1311718" url="https://pl.wikipedia.org/wiki?curid=1311718" title="Andrew Craighan">
Andrew Craighan

Andrew Craighan (ur. 18 lipca 1970) – angielski muzyk, kompozytor i gitarzysta. Craighan jest wieloletnim gitarzystą i współzałożycielm grupy muzycznej My Dying Bride. W latach 1989-1990 był gitarzystą zespołu deathmetalowego Abiosis, z którym nagrał jedno demo pt. "Noxious Emanation" (1990).

</doc>
<doc id="1311722" url="https://pl.wikipedia.org/wiki?curid=1311722" title="On the Level">
On the Level

On the Level – ósmy album angielskiego zespołu Status Quo.

</doc>
<doc id="1311725" url="https://pl.wikipedia.org/wiki?curid=1311725" title="Rimvydas Turčinskas">
Rimvydas Turčinskas

Rimvydas Turčinskas (ur. 25 lutego 1956 w Kozłowej Rudzie) – litewski polityk, lekarz, od 2006 do 2008 minister zdrowia w rządzie Gediminasa Kirkilasa.
Życiorys.
W 1980 ukończył Instytut Medyczny w Kownie, specjalizował się w zakresie chirurgii urazowej. W 1981 rozpoczął pracę w centralnym szpitalu rejonu mariampolskiego. Był kolejno chirurgiem (1981–1983), zastępcą lekarza naczelnego ds. obsługi medycznej (1983–1985), zastępcą lekarza naczelnego ds. leczenia (1985–1989) i lekarzem naczelnym (1989–1998). W latach 1998–2004 zajmował stanowisko dyrektora szpitala.
Od 2003 należał do Partii Pracy. W 2004 został wybrany z listy tego ugrupowania do Sejmu. W latach 2006–2007 był członkiem Partii Demokracji Obywatelskiej. Od 2007 zasiadał we frakcji Litewskiej Partii Socjaldemokratycznej.
18 lipca 2006 został powołany na stanowisko ministra zdrowia. 18 czerwca 2008 złożył dymisję z zajmowanego stanowiska w związku z krytyką działalności służby zdrowia ze strony prezydenta Valdasa Adamkusa. 28 czerwca tego samego roku dymisja została przyjęta przez prezydenta.
W wyborach parlamentarnych w 2008 bez powodzenia ubiegał się o mandat poselski z ramienia socjaldemokratów. W 2009 objął funkcję doradcy dyrektora jednego z wileńskich szpitali.

</doc>
<doc id="1311729" url="https://pl.wikipedia.org/wiki?curid=1311729" title="Komórki dendrytyczne">
Komórki dendrytyczne



</doc>
<doc id="1311734" url="https://pl.wikipedia.org/wiki?curid=1311734" title="Abcyksymab">
Abcyksymab

Abcyksymab, abciksimab (wcześniej znany jako c7E3 Fab; ATC: B01 AC 13) – lek przeciwpłytkowy będący fragmentem Fab chimerycznego monoklonalnego przeciwciała 7E3, skierowanego przeciwko receptorom GP IIb/IIIa znajdującym się na płytkach krwi. Receptory GP IIb/IIIa są częścią receptorów adhezyjnych z rodziny integryn i głównymi receptorami powierzchniowymi odgrywającymi rolę w zjawisku agregacji płytek. Abcyksymab wiążąc się z receptorami GP IIb/IIIa hamuje agregację przez uniemożliwienie związania do receptorów fibrynogenu, czynnika von Willebranda i innych cząsteczek adhezyjnych.
Jednorazowa dawka leku powoduje przejściowe zahamowanie czynności przynajmniej 80% receptorów płytek. Wlew ciągły umożliwia przedłużone działanie przeciwpłytkowe.
Wskazania do stosowania.
Abcyksymab stosuje się pomocniczo w skojarzeniu z heparyną i kwasem acetylosalicylowym w:
Interakcje.
Należy zachować ostrożność przy jednoczesnym stosowaniu innych leków hamujących hemostazę, na przykład heparyny, doustnych leków przeciwzakrzepowych (warfaryny), leków trombolitycznych oraz antyagregacyjnych innych niż kwas acetylosalicylowy (m.in. dipirydamol, tiklopidyna lub dekstrany małocząsteczkowe). Jednoczesne podanie heparyny zwiększa ryzyko wystąpienia krwotoku. Nie opisywano niekorzystnych interakcji z powszechnie stosowanymi płynami infuzyjnymi, lekami stosowanymi w leczeniu choroby niedokrwiennej serca, zawału serca, nadciśnienia, jak warfaryna, leki β-adrenolityczne, antagonisty wapnia, inhibitory ACE oraz azotany (zarówno podawane doustnie, jak i dożylnie).
Działania niepożądane.
Podanie abcyksymabu może spowodować tworzenie ludzkich przeciwciał antychimerycznych (HACA), które mogą wywołać reakcję alergiczną lub reakcję nadwrażliwości, trombocytopenię. Pojawienie się przeciwciał HACA obserwowano u 5–6% pacjentów, którzy otrzymali preparat po raz pierwszy.
Ponadto często występuje:
Niezbyt często lub rzadko pojawia się:
Dawkowanie.
Lek może być stosowany jedynie pod specjalistyczną kontrolą lekarską i pielęgniarską. Należy zapewnić warunki umożliwiające przeprowadzenie laboratoryjnych badań układu krwiotwórczego oraz zastosowanie natychmiastowych przetoczeń krwi lub leków krwiopochodnych. Z uwagi na możliwość wystąpienia reakcji anafilaktycznej po podaniu leku, do natychmiastowego użycia należy mieć przygotowaną adrenalinę, dopaminę, teofilinę oraz leki przeciwhistaminowe i kortykosteroidy.
Zalecana dawka abcyksymabu u dorosłych wynosi 0,25 mg/kg masy ciała, podana dożylnie 10–60 minut przed rozpoczęciem zabiegu PTCA, a następnie w ciągłym wlewie dożylnym 10 μg/min przez 12 godzin przy użyciu pompy infuzyjnej; rozcieńczony w izotonicznym roztworze chlorku sodu lub 5% roztworze glukozy (4,5 ml leku w 250 ml roztworu podaje się przez 12 godzin z szybkością 17 ml/h, przez filtr apirogenny, jałowy, o porach 0,2 lub 0,22 μm).
Nie należy łączyć z innymi lekami w jednej linii infuzyjnej.

</doc>
<doc id="1311740" url="https://pl.wikipedia.org/wiki?curid=1311740" title="Abciximab">
Abciximab



</doc>
<doc id="1311741" url="https://pl.wikipedia.org/wiki?curid=1311741" title="Version 3.0">
Version 3.0

Version 3.0 – trzeci album studyjny polskiej grupy muzycznej Desdemona. Wydawnictwo ukazało się 28 czerwca 2004 roku nakładem wytwórni muzycznej Metal Mind Productions. Nagrania zostały zarejestrowane w częstochowskim Studio 333. Wszystkie kompozycje nagrał, zmiskował i zmasterował Bartłomiej Kuźniak.
Lista utworów.
Opracowano na podstawie materiału źródłowego.

</doc>
<doc id="1311742" url="https://pl.wikipedia.org/wiki?curid=1311742" title="Aggrastat">
Aggrastat



</doc>
<doc id="1311752" url="https://pl.wikipedia.org/wiki?curid=1311752" title="Kwark wysoki">
Kwark wysoki



</doc>
<doc id="1311753" url="https://pl.wikipedia.org/wiki?curid=1311753" title="Železo krvácí">
Železo krvácí

Železo krvácí - album czeskiej grupy muzycznej Stíny Plamenů. Wydawnictwo ukazało się 1 maja 2005 roku nakładem wytwórni muzycznej Barbarian Wrath w limitowany nakładzie 666 ręcznie numerowanych sztuk. 
Lista utworów.
Opracowano na podstawie materiału źródłowego.

</doc>
<doc id="1311754" url="https://pl.wikipedia.org/wiki?curid=1311754" title="Wörlitz">
Wörlitz

 – dzielnica miasta Oranienbaum-Wörlitz w Niemczech, w kraju związkowym Saksonia-Anhalt, w powiecie Wittenberga.
Do 30 czerwca 2007 Wörlitz należał do powiatu powiatu Anhalt-Zerbst. Do 31 grudnia 2010 samodzielne miasto.
Dzielnica leży na wschód od Dessau-Roßlau.
Znajduje się tutaj historyczny park wpisany na listę światowego dziedzictwa UNESCO.
Współpraca.
Miejscowość partnerska:

</doc>
<doc id="1311759" url="https://pl.wikipedia.org/wiki?curid=1311759" title="Wirksworth">
Wirksworth

Wirksworth – miasteczko targowe liczące ok. 9000 mieszkańców, położone w hrabstwie Derbyshire w Anglii.
Populacja całego okręgu Wirksworth wraz z Cromford oraz innymi małymi wioskami wynosi 12 000 mieszkańców. Wirksworth jest umieszczone w spisie gruntów i nieruchomości Domesday Book. Miasto zawdzięcza swój rynek królowi Edwardowi I. Targi na rynku w samym centrum zatłoczonego miasta odbywają się w każdy wtorek. St Mary’s Church (Kościół św. Marii) jest najwspanialszą budowlą w całym mieście. Kościół powstał w 635 roku i jest uznawany do dziś za pierwszy ośrodek nauk chrześcijańskich w Anglii. Słowo "wapentake", oznaczające nazwę dawnej jednostki podziału administracyjnego i terytorialnego, pochodzi od tej miejscowości.
Początkowo miasto słynęło z kopalni ołowiu, która została później przekształcona w kamieniołomy.
Wszystkie instytucje miasteczka są ściśle związane z rodziną Gellów, której najsławniejszym członkiem był Sir John Gell, walczący po stronie Parlamentu w wojnie domowej. Anthony Gell, jeden z przodków rodziny, założył lokalne liceum ogólnokształcące. Była to pierwsza tego rodzaju szkoła ogólnokształcąca, na której wzorowały się nowo powstałe wiejskie szkoły. Philip Gell, kolejny ważny działacz rodu, zbudował drogę łączącą rodzinną kopalnię ołowiu z piecem do wytapiania metalu w Cromford.
Wieść głosi, że Wirksworth jest zaginionym starożytnym rzymskim miastem Lutudarum. Jednakże jest to tylko jedna z wielu teorii na temat pochodzenia tej miejscowości, która była kiedyś stolicą oraz do czasów rewolucji przemysłowej jednym z pięciu największych miast w hrabstwie Derbyshire zaraz po Derby, Chesterfield, Matlock i Buxton.
Historia.
Dzisiejszy obszar miasta Wirksworth w czasie okresu karbońskiego (około 359 milionów lat temu) był zatopiony wodami oceanu, które pozostawiły po sobie ogromne ilości wapnia. Historia eksploatacji kamienia, który ukształtował wygląd otoczenia miasta, jest niezwykle obszerna, a kopalnia Dene Quarry w Cromford działa do dzisiaj.
W Carsington Pastures niedaleko Wirksworth znajduje się jaskinia Dream Cave, w której w XIX wieku znaleziono szczątki nosorożca włochatego.
15 tysięcy lat temu, w okresie ocieplenia polodowcowego, obszar ten mógł być zamieszkiwany przez Homo erectus. W sąsiednim mieście Hopton znaleziono kamienne narzędzia, tzw. pięściaki, używane przez kulturę aszelską w paleozoiku. Inne znalezione pozostałości wskazują na obecność człowieka na tym terenie jeszcze przed inwazją Rzymian, którzy odkryli tam bogate złoża ołowiu.
Najwspanialszą budowlą w Wirksworth jest St Mary’s Church, który powstał w 653 roku i jest uznawany za pierwszy ośrodek nauk chrześcijańskich. W kościele tym znajduje się rzeźba górnika z kilofem i kubłem, zwana „t’Owd Man of Bonsall” (Górnik z Bonsall). Prawa do rzeźby rości sobie również pobliskie miasto Bonsall, gdzie znaleziono artefakt.
Wydobycie ołowiu.
Nie wiadomo, kiedy rozpoczęło się wydobycie ołowiu, ale z pewnością już za czasów imperium rzymskiego. Jedna z dróg rzymskich mogła prowadzić do przejścia przez rzekę pomiędzy miasteczkami Duffield i Milford, stamtąd do garnizonu Derventio w mieście Derby, do drogi Rykneld Street oraz przypuszczalnie do portów nad rzeką Humber. W czasach anglosaskich istniało wiele kopalni opactwa Repton. Trzy kopalnie ołowiu znajdują się w Domesday Book.
Każdy miał (i nadal ma) prawo do wydobywania rudy gdziekolwiek miał na to ochotę, z wyjątkiem cmentarzy parafialnych, ogrodów oraz jezdni. Aby rościć sobie prawo do wykopanej rudy, należało jedynie umieścić w miejscu wydobycia własny kołowrót oraz wydobyć wystarczająco dużo rudy, żeby zapłacić lenno lokalnemu sędziemu kopalnianemu, zwanemu „Barmaster”.
Henryk VIII założył w mieście sąd górniczy zwany Bar Moot, który istnieje do dziś, chociaż jego obecna siedziba powstała w 1814 roku. W środku znajduje się tablica mosiężna do obliczania podatku należnego Koronie. Nawet do dwudziestego wieku karą za kradzież z kopalni było przybicie ręki złodzieja do kołowrotu. Mógł wtedy wyrwać się, tracąc dłoń, lub umrzeć z głodu. Sąd Barmote istnieje nadal i zajmuje się wszystkimi sprawami dotyczącymi wydobycia ołowiu.
Do osiemnastego wieku powstały tysiące kopalni, każda pracowała indywidualnie. Wtedy właśnie utworzono przedsiębiorstwo The London Lead Company, które sfinansowało powstanie głębszych kopalni z kanałami odwadniającym oraz wprowadziło pompy z silnikiem parowym Newcomena.
Włókiennictwo.
W 1777 Richard Arkwright wydzierżawił od Philipa Gella z Hopton tereny oraz pomieszczenia młyna kukurydzianego i otworzył przędzalnię bawełny z użyciem krosien napędzanych energią wodną. Sąsiadował z nim inny młyn – Speedwell, którego właścicielem był John Dalley, lokalny kupiec. Oba budynki znajdują się na Millers Green niedaleko Derby Road. Jako jeden z pierwszych wypróbował silnik parowy Boultona i Watta, chociaż służył on pierwotnie do napełniania stawu młyńskiego.
Kiedy w 1792 roku syn Arkwrighta, Richard, zajął się bankowością i zaczął wyprzedawać rodzinny majątek, Haarlem był podnajmowany. Taką nazwę nadano w roku 1815, kiedy to przędzalnia została przekształcona w tkalnię tasiemek przez Madleya, Hacketta i Rileya, którzy w 1806 roku założyli zakład Haarlem w Derby.
W 1879 rodzina Wheatcroft produkująca tasiemkę w młynie Speedwell połączyła swoje siły z Haarlem. W obu młynach pracowało w sumie 230 osób i podobno ich tygodniowa produkcja równała się obwodowi ziemi. Oba młyny nadal istnieją. Haarlem wciąż produkuje tasiemki, a Speedwell mury szczelinowe i izolacje dachowe.
Wirksworth a literatura.
Podobno Haarlem posłużył za model młyna z powieści "Młyn nad Flossą" autorstwa George Eliot. Jednakże mówi się, że młyn z powieści znajduje się gdzieś na południu.
Uważa się także, że Snowfield z powieści George Eliot Adam Bede także znajduje się w tym mieście. Dinah Morris, która jest jedną z najważniejszych bohaterek tej powieści, wzorowana była na ciotce Georg Eliot. Rodzina autorki mieszkała w Wirksworth i prowadziła zakłady przemysłu jedwabniczego, które obecnie są muzeum o nazwie Wirksworth Heritage Centre.
Jednym z domów pisarza D.H. Lawrence’a jest Mountain Cottage, umiejscowionym przy drodze B5023 na północny zachód od Wirksworth, w okolicy Middleton-by-Wirksworth (wioski oddalonej od Wirksworth o ok. 2,5 km). D.H. Lawrence mieszkał z Friedą. Podobno często przebywał też w pobliskim Woodland Cottage. Lawrence napisał opowiadanie "Kobieta i paw" podczas pobytu w Middleton, w czasie ostrej zimy na przełomie lat 1918–1919. Opowiadanie opublikowane zostało w 1921 roku.
Wirksworth a telewizja.
Wirksworth było miejscem, w którym początkowo kręcono serial "Sweet Medicine" (2002) emitowanym przez ITV. Miasto pojawiało się także w serialu "Peak Practice". Część serialu Mobile nakręcona została w pociągach linii Ecclesbourne Valley Railway, prowadzącej z Duffield do Wirksworth. Miasteczko posłużyło także za plan filmowy serialowi "Na sygnale", emitowanemu przez BBC.
Wirksworth a nauka.
W osiemnastym wieku Abraham Bennet, który był wikarym w Wirksworth, prowadził badania naukowe nad elektrycznością wraz z Erasmusem Darwinem. Mówi o tym tablica pamiątkowa umieszczona na kościele w Wirksworth. Znajduje się tam także portret autorstwa anonimowego malarza.
Wirksworth obecnie.
Okręgi Wirksworth to Yokecliffe, Gorsey Bank, Bolehill, Mountford oraz Millers Green. Mimo że Bolehill jest jedynie małą wioską na przedmieściach Wirksworth, jest jego najstarszą północną częścią. Natomiast Yokecliffe jest okręgiem nowym, położonym w zachodniej części miasta. Obecnie domy buduje się w dzielnicach Three Trees i Steeple Grange.
W Wirksworth są cztery szkoły: Wirksworth Federation Infant Schools, Wirksworth Junior School, i Anthony Gell School. Anthony Gell mieszkał w Wirksworth i stał się wybitną osobowością, ponieważ został poproszony o zbudowanie liceum ogólnokształcącego dla umierającej Agnes Fearne. Budynek tej szkoły jest obecnie prywatnym domem na terenie przykościelnym. Szkoła nadal funkcjonuje jako liceum w większym budynku przy Hannage Brook. Uczęszcza tam około 800 uczniów. Szkoły te nazwane są imionami słynnych mieszkańców miasta: Fearne (na cześć Agnes Fearne), Arkwright (na cześć Sir Richarda Arkwrighta), Wright (na cześć Josepha Wrighta z Derby) oraz Gell (na cześć Anthony’ego Gella). Od 2006 roku dyrektorem szkoły jest David L. Baker. Większość uczniów pochodzi z samego Wirksworth oraz z pobliskich wiosek Middleton, Carsington, Brassington, Kirk Ireton, Turnditch, Matlock Bath Cromford i Crich.
Wirksworth jest drugim, zaraz po Matlock, miasteczkiem co do wielkości i liczby mieszkańców w Derbyshire Dales.
Plac zabaw Fanny Shaw, znajdujący się niedaleko centrum, jest głównym miejscem rozrywki w północnej części miasteczka. Obecnie jest on modernizowany. W planach jest zbudowanie nowego skateparku i miejsca do zabaw. Południowa część miasteczka również posiada swoje centrum rozrywki, z placem zabaw dla dzieci oraz boiskami do gry w krykieta i pikę nożną.
W Wirksworth są trzy supermarkety, dwie drogerie, trzy sklepy ze sprzętem elektronicznym oraz wiele fastfoodów.
Miasteczko stanowi doskonały punkt zaczepienia do zwiedzania obszaru Derbyshire Peak, zapewniając turystom szeroką ofertę noclegową. Wiele domów w Wirksworth to zabytki, jak np. XVII-wieczny Old Manor House, czy dom gościnny the Old Lock-Up z 1842 roku. Ponadto miasteczko ma do zaoferowania imponujący Coach House, zbudowany dla Sir Richarda Awkwrighta, przekształcony obecnie w wiejski domek letniskowy.
Centrum Dziedzictwa Kulturowego Wirksworth jest miejscem, gdzie można poznać ciekawą historię miasteczka od prehistorii aż po wydarzenia współczesne.
Wirksworth słynie ze swojego festiwalu, karnawału i tradycji ozdabiania źródeł wody (Well Dressing).
Niektóre z atrakcji turystycznych to:
Na północ od Wirksworth znajduje się jeden z parków narodowych Wielkiej Brytanii – The Peak District National Park.
Miejscowe restauracje: Crown Yard Kitchen, Le Mistral, Mimmo’s, The Old Bakehouse (Killer’s), Spencer’s, The Country Kitchen, Costas Fish &amp; Chips, Wirksworth Balti, Chinese takeaway.

</doc>
<doc id="1311760" url="https://pl.wikipedia.org/wiki?curid=1311760" title="Skryti v mlze">
Skryti v mlze

Skryti v mlze, to album czeskiej grupy muzycznej Trollech. Wydawnictwo ukazało się 30 maja 2006 roku nakładem wytwórni muzycznej Ketzer Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1311761" url="https://pl.wikipedia.org/wiki?curid=1311761" title="Inaczej">
Inaczej



</doc>
<doc id="1311766" url="https://pl.wikipedia.org/wiki?curid=1311766" title="Andrzej Michałek">
Andrzej Michałek

Andrzej Michałek (ur. 6 stycznia 1962, zm. 29 sierpnia 2007 w Elblągu) – polski historyk, bronioznawca, rysownik i pisarz. 
Zajmował się historią średniowieczną oraz historią Orientu. Z wykształcenia historyk wojskowości. Znany jako autor książek historycznych.
Prace Michałka spotkały się z krytyką w środowisku historycznym, metodologii i tezom autora stawiano liczne zarzuty.

</doc>
<doc id="1311767" url="https://pl.wikipedia.org/wiki?curid=1311767" title="Ole Mortensen">
Ole Mortensen

Ole Henrik Mortensen (ur. 29 stycznia 1958 w Vejle) - były czołowy duński krykiecista, praworęczny "bowler". W latach 1983-1994 grał w angielskim Derbyshire County Cricket Club, w barwach którego uzyskał średnią 23.88.
Z reprezentacją Danii grał w czterech edycjach ICC Trophy, zdobywając 63 "wickety".

</doc>
<doc id="1311771" url="https://pl.wikipedia.org/wiki?curid=1311771" title="Louis Jacobsohn">
Louis Jacobsohn



</doc>
<doc id="1311772" url="https://pl.wikipedia.org/wiki?curid=1311772" title="Droga I/36 (Czechy)">
Droga I/36 (Czechy)

Droga krajowa 36 (cz. "Silnice I/36") – droga krajowa w Czechach. Arteria łączy Pardubice z autostradą D11 w rejonie miasteczka Chlumec nad Cidlinou. Między Pardubicami, a Lázně Bohdaneč drogą biegnie linia trolejbusowa.

</doc>
<doc id="1311775" url="https://pl.wikipedia.org/wiki?curid=1311775" title="Premierzy Saksonii">
Premierzy Saksonii

Nazwa pierwszego urzędu ministerialnego Elektoratu, a potem Królestwa Saksonii wielokrotnie zmieniała się od końca XVII wieku do 1918 roku. Do końca panowania Fryderyka Augusta I – Augusta II Mocnego (1733) bywało kilku „pierwszych ministrów” jednocześnie.

</doc>
<doc id="1311777" url="https://pl.wikipedia.org/wiki?curid=1311777" title="Papieska elekcja 1159">
Papieska elekcja 1159

Papieska elekcja 4-7 września 1159 – papieska elekcja, która odbyła się po śmierci angielskiego papieża Adriana IV i zakończyła się podwójnym wyborem: papieża Aleksandra III i antypapieża Wiktora IV.
Śmierć Adriana IV.
Adrian IV, jedyny jak do tej pory Anglik zasiadający na papieskim tronie, zmarł 1 września 1159, pozostawiając Stolicę Apostolską w stanie konfliktu z cesarzem Fryderykiem Barbarossą. Głównym współpracownikiem Adriana IV i rzecznikiem konfrontacyjnej wobec cesarza, a w konsekwencji prosycylijskiej polityki był papieski kanclerz Rolando Bandinelli. Z linią tą nie zgadzała się część kardynałów pragnących kontynuowania sojuszu z Cesarstwem, na którym opierała się polityka Stolicy Apostolskiej przez poprzednie 30 lat. Obawiając się możliwej schizmy Adrian IV na łożu śmierci zalecił wybór kardynała Bernarda, biskupa Porto e S. Rufina.
Kardynałowie elektorzy.
We wrześniu 1159 roku Kolegium Kardynalskie liczyło 31 kardynałów. Wydaje się, że 30 z nich uczestniczyło w elekcji:
Pięciu elektorów mianował Innocenty II, dwóch Celestyn II, pięciu Lucjusz II, siedmiu Eugeniusz III, a pozostałych jedenastu Hadrian IV.
Nieobecni.
Co najmniej jeden kardynał (mianowany przez Innocentego II) był nieobecny:
Podziały wśród kardynałów.
Kolegium Kardynałów było podzielone na frakcję "sycylijską", popierającą prosycylijską i antycesarską politykę Adriana IV, "cesarską", która opowiadała się za powrotem do sojuszu z cesarzem, oraz kardynałów neutralnych. Partia "sycylijska" liczyła 13 kardynałów; należeli do niej: kanclerz Rolando, kamerling Boso (liderzy tej partii), Bernard z Porto, Ubaldo z Ostii, Walter z Albano, Gregorio z Sabiny, Odone z S. Giorgio, Ubaldo z S. Croce, Ottone z S. Nicola, Ardicio z S. Teodoro, Giovanni z S. Anastasia, Ildebrando z Ss. Apostoli i Pietro z S. Eustachio. Do partii cesarskiej należeli kardynałowie Ottaviano de Monticello, Guido di Crema (liderzy), Imar z Tusculum, Giovanni Morrone, Raymond de Nimes, Simeone Borelli i prawdopodobnie Guglielmo Marengo. Być może także Cinzio Capello lub Alberto di Morra także do niej należeli, ale nie jest to pewne. Pozostałych kardynałów uważano za neutralnych.
Obie frakcje oskarżały się, że jeszcze za życia Adriana IV podejmowały niezgodne z prawem wysiłki w celu zapewnienia sukcesji swoich kandydatów. "Cesarscy" oskarżali "Sycylijczyków" o przyjęcie łapówek od króla Sycylii Wilhelma I oraz od skłóconych wówczas z cesarzem Fryderykiem Barbarossą miast lombardzkich. "Sycylijczycy" mieli się zobowiązać, że nie będą popierać żadnego kandydata spoza swojego grona. Z kolei frakcja cesarska była oskarżana o spiskowanie z cesarskim wysłannikiem w Rzymie Ottonem Wittelsbachem, który w razie potrzeby miał udzielić im zbrojnej pomocy w trakcie elekcji. Nie sposób stwierdzić, ile było prawdy w tych wzajemnych oskarżeniach. Faktem jest jednak, że – jak się później okazało – sprzymierzeńcy kardynała Monticello byli przygotowani na zbrojną konfrontację.
Wybór Aleksandra III.
W przeciwieństwie do kilku poprzednich elekcji kardynałowie przystąpili do wyboru nie w dniu śmierci poprzedniego papieża lub nazajutrz, ale dopiero po trzech dniach zgromadzili się w bazylice watykańskiej. "Sycylijczycy" wystawili kandydaturę kanclerza Rolando, a "cesarscy" kandydaturę kardynała Ottaviano Monticello, co wskazuje, że żadne z tych stronnictw nie było skłonne do kompromisu. Przez trzy dni debatowano, nie osiągnąwszy jednomyślności, która zgodnie z ówczesnym obyczajem była niezbędna dla ważnej elekcji. "Sycylijczycy" zdołali jednak przeciągnąć na swoją stronę kardynałów neutralnych, a prawdopodobnie także kilku "cesarskich", tak że kandydatura kardynała kanclerza uzyskała zdecydowaną większość. W tym stanie rzeczy jego zwolennicy 7 września obwołali go papieżem, mimo braku jednomyślności. Elekt przybrał imię Aleksander III. Według manifestu wyborców Aleksandra III z października 1159 roku w głosowaniu tego dnia kanclerza poparli wszyscy obecni kardynałowie z wyjątkiem trzech: Ottaviano de Monticello, Guido di Crema i Giovanni Morrone. W tym stanie rzeczy uznano, że jest rzeczą niestosowną, by Stolica Apostolska pozostawała dłużej nieobsadzona z powodu obstrukcji zaledwie trzech kardynałów. Opozycyjna partia w swoim kontrmanifeście twierdziła z kolei, że 9 kardynałów nadal wspierało Monticellego, a "Sycylijczycy", wykorzystując fakt, że mają większość, po prostu arbitralnie złamali zasadę jednomyślności, a tym samym dokonany przez nich wybór jest nieważny.
Nie sposób rozstrzygnąć, która z tych wersji jest bliższa prawdy. Na podstawie analizy podpisów pod obydwoma manifestami można wnioskować, że co najmniej 23 kardynałów zagłosowało na kanclerza Rolanda i nie więcej niż 6 było mu przeciwnych.
Wybór Wiktora IV.
Wyborcy Aleksandra III niezwłocznie chcieli odziać go w szaty pontyfikalne i intronizować, jednak kardynał Ottaviano Monticello gwałtownie zaprotestował i zdarł z elekta purpurowy płaszcz symbolizujący jego władzę. Następnie do bazyliki wtargnęły uzbrojone bojówki sojuszników Monticellego. Elekt i większość popierających go kardynałów uciekła i schroniła się w cytadeli pozostającej pod kontrolą kardynała-kamerlinga Boso. Pod ich nieobecność nieliczni pozostali w bazylice kardynałowie obwołali papieżem kardynała Ottaviano z S. Cecilia, który przybrał imię Wiktor IV. Dokładna liczba jego elektorów nie jest znana. Partia "wiktoryńska" twierdziła później, że obrało go dziewięciu kardynałów, jednak tylko sześciu (wliczając jego samego) daje się zidentyfikować. Jeśli nawet faktycznie było ich dziewięciu, trzech lub czterech musiało bardzo szybko przejść do obozu Aleksandra III.
Konsekracja Aleksandra III.
Mimo niewielkiego poparcia wśród kardynałów Wiktor IV zdołał zainstalować się w Rzymie dzięki zbrojnej pomocy Ottona Wittelsbacha. Aleksander III musiał uchodzić z miasta. 20 września został konsekrowany i koronowany w niewielkiej miejscowości Ninfa koło Velletri. Tydzień później ekskomunikował Wiktora IV.
Konsekracja Wiktora IV.
Wiktor IV został konsekrowany przez Imara z Tusculum w benedyktyńskim opactwie Farfa w dniu 4 października 1159. W ciągu następnych kilku tygodni przejął kontrolę nie tylko nad całym miastem Rzym, ale także nad Patrymonium św. Piotra. Aleksander III musiał uchodzić do Królestwa Sycylii, a następnie do Francji.
Manifesty obydwu frakcji.
Obydwie frakcje w październiku wystosowały do cesarza Fryderyka I manifesty w obronie swoich elektów. Wyborcy Wiktora IV przyznawali wprawdzie, że byli w mniejszości, ale usprawiedliwiali swą akcję złamaniem reguły jednomyślności przez oponentów. Z kolei partia Aleksandra III twierdziła, że zasada jednomyślności została zniweczona wskutek obstrukcji zaledwie trójki kardynałów, którzy konsekwentnie nie zgadzali się na kandydata, którego pragnęła reszta ich braci.
Podział Świętego Kolegium w październiku 1159.
Manifest w obronie Aleksandra III podpisało 23 kardynałów, a w obronie Wiktora IV tylko 5. Opat Rainaldo di Collemezzo uznał Aleksandra III:
Simone Borelli już na przełomie 1159/1160 przystąpił do obediencji Aleksandra III. Raymond de Nimes uczynił to samo wiosną 1160 roku.
Schizma.
Podwójny wybór doprowadził do powstania schizmy w Kościele katolickim, która trwała do 1178 roku. Wiktora IV poparł cesarz Fryderyk I Barbarossa i król Danii Waldemar I, miał też pewne poparcie w Hiszpanii i na Węgrzech, generalnie jednak zdecydowana większość państw uznała Aleksandra III i to on jest uważany przez Kościół za prawowitego papieża.

</doc>
<doc id="1311779" url="https://pl.wikipedia.org/wiki?curid=1311779" title="Gilles de Paris">
Gilles de Paris



</doc>
<doc id="1311781" url="https://pl.wikipedia.org/wiki?curid=1311781" title="Sunshine Skyway Bridge">
Sunshine Skyway Bridge

Sunshine Skyway Bridge – most kablowy znajdujący się w USA nad zatoką Tampa. Sunshine Skyway Bridge jest najdłuższym wykonanym z betonu mostem kablowym, jego długość wynosi 8851,4 metra. Budowa rozpoczęła się w maju 1980 r. a zakończyła kwietniu 1987 r. Most został wykonany ze stali oraz betonu, a budowa kosztowała 244 miliony dolarów. Jezdnię podtrzymuje 21 stalowych kabli, a te składają się z jeszcze mniejszych 9-calowych przewodów. Dziennie przejeżdża tędy 20 tysięcy samochodów. W pobliżu mostu znajduje się bardzo ruchliwy port, dlatego też by nie był przeszkodą dla większych statków wznosi się 50 metrów nad poziomem wody.
Wcześniej w tym samym miejscu stał inny czteromilowy most. Most ten powstał w roku 1954. W 1969 roku zbudowano identyczny drugi most, równoległy do starego i w ten sposób uzyskano cztery pasy ruchu. Niestety 9 maja 1980 r. w czasie gwałtownej burzy frachtowiec "Summit Venture" uderzył w most. Do wody wpadło ponad 250 m. konstrukcji, zabijając 35 osób. Departament Transportu Florydy już następnego dnia zadecydował o skonstruowaniu lepszego i bezpieczniejszego mostu. Ze względu na to jak zniszczony został jego poprzednik, bardzo duży nacisk został położony na ochronę przed statkami. Rozwiązaniem okazały się duże betonowe wyspy zwane "delfinami" które mają absorbować niechciane uderzenia. "Delfiny" są w stanie wytrzymać uderzenie ważącego 87 tysięcy ton statku płynącego z prędkością 10 węzłów. 
Od otwarcia w 1987 r. Sunshine Skyway otrzymał dwanaście nagród w kategorii inżynierii i projektów.

</doc>
<doc id="1311783" url="https://pl.wikipedia.org/wiki?curid=1311783" title="Droga I/60 (Czechy)">
Droga I/60 (Czechy)

Droga krajowa 60 (cz. "Silnice I/60") – droga krajowa w północnych Czechach. Arteria łączy miasto Jesenik (skrzyżowanie z drogą krajową nr 44) z Polską.

</doc>
<doc id="1311785" url="https://pl.wikipedia.org/wiki?curid=1311785" title="Gilles z Paryża">
Gilles z Paryża



</doc>
<doc id="1311787" url="https://pl.wikipedia.org/wiki?curid=1311787" title="Wapnisko">
Wapnisko

Wapnisko (niem. "Kalkberg") – wzniesienie 799 m n.p.m. w południowo-zachodniej Polsce, w Sudetach Wschodnich, w Krowiarkach (Masyw Śnieżnika).
Położenie.
Wzniesienie położone w Sudetach Wschodnich, w północno-zachodniej części Masywu Śnieżnika, na północno-zachodnim rozrogu odchodzącym od Śnieżnika, w południowo-wschodniej części Krowiarek, około 5 km na zachód od miejscowości Stronie Śląskie w pobliżu nieistniejącej wsi Rogóżka. Wznosi się w północno-wschodniej części Krowiarek, położonych na północno-zachodnim grzbiecie, odchodzącym od rozrogu Śnieżnika. Po południowo-wschodniej stronie góry położona jest Przełęcz pod Chłopkiem.
Charakterystyka.
Jedno z większych wzniesień w paśmie Krowiarek, w kształcie kopca, o dość stromym zboczu południowym i północnym i łagodniejszym zboczu wschodnim i zachodnim z wyraźnie podkreśloną częścią szczytową. Od Wapniska odchodzi ku północy boczny grzbiet z kulminacją Karczmiska. Na południowo-zachodnim stoku góry znajdują się wyrobisko po nieczynnym kamieniołomie wapienia, na ścianie wyrobiska kamieniołomu znajduje się otwór do Jaskini na Ścianie (początkowo zwanej Jaskinią Załom). Pod koniec lat 90. XX w. z powodu odkrycia jaskini, całkowicie zaprzestano eksploatacji złoża marmuru. W pobliżu dobrze zachowana, ciekawa budowla poniemieckiego wapiennika.
Budowa geologiczna.
Wzniesienia o zróżnicowanej budowie geologicznej, zbudowane ze skał metamorficznych należących do metamorfiku Lądka i Śnieżnika, marmurów (dolomitów krystalicznych i wapieni krystalicznych) serii strońskiej.
Roślinność.
Wzniesienie w części szczytowej oraz zbocze zachodnie i wschodnie porasta las mieszany regla dolnego, zbocze południowe poniżej poziomu 720 m n.p.m. i częściowo zbocze północne po zachodniej stronie jest bezleśne.
Historia.
4 listopada 1885 r. robotami eksploatacyjnymi, w złożu marmuru odkryto szczelinę krasową stanowiącą Jaskinię w Rogóżce, którą wówczas nazwano "Wolmsdorferhöhle". Według zapisów z tamtego okresu łączna długość chodników jaskini wynosiła ok. 350 m. W 1947 r. wznowiono eksploatację złoża, co doprowadziło do całkowitego zlikwidowania jaskini. W 1962 r. jaskinia robotami strzałowymi została odstrzelona. Dnia 21 kwietnia 1985 r. w ścianie kamieniołomu, 41 m nad spągiem wyrobiska odkryto otwór jaskini krasowej, którą nazwano Jaskinią Załom (obecnie nosi nazwę Jaskinia na Ścianie). Prawdopodobnie jaskinia tworzyła jeden system z Jaskinią w Rogóżce.

</doc>
<doc id="1311789" url="https://pl.wikipedia.org/wiki?curid=1311789" title="Alexander Joseph Sulkowsky">
Alexander Joseph Sulkowsky



</doc>
<doc id="1311791" url="https://pl.wikipedia.org/wiki?curid=1311791" title="Tropic">
Tropic

Tropic – miejscowość w hrabstwie Garfield, w stanie Utah, w Stanach Zjednoczonych. Według spisu ludności w 2000 roku liczyło 508 mieszkańców.
Miasto położone jest w pobliżu Parku Narodowego Bryce Canyon. Przebiega przez nie droga widokowa Scenic Byway 12.

</doc>
<doc id="1311795" url="https://pl.wikipedia.org/wiki?curid=1311795" title="Ferdinand von Beust">
Ferdinand von Beust



</doc>
<doc id="1311796" url="https://pl.wikipedia.org/wiki?curid=1311796" title="Instytut Psychologii Zdrowia">
Instytut Psychologii Zdrowia

Instytut Psychologii Zdrowia – placówka specjalizująca się w edukacji, szkoleniach i psychoterapii, szczególnie w zakresie uzależnień i przemocy.
IPZ prowadzi Centrum Informacji Naukowej.
Na portalu psychologicznym prowadzi szeroko pojętą edukację psychologiczną, kampanie informacyjne, bibliotekę naukową, czytelnię, katalog czasopism, recenzje wydawnicze oraz forum psychologiczne IPZ.
Instytut Psychologii Zdrowia obok Fundacji Etoh jest placówką edukacyjną będącą pod kontrolą Jerzego Mellibrudy. Tutaj byli kształceni terapeuci uzaleznień od alkoholu w ramach Studium Terapii Uzależnień (od 1993 r.) następnie działające pod nazwą Studium Terapii Uzaleznień i Współuzaleznienia.
Studium Pomocy Psychologicznej dla Par II i pierwszy stopień prowadzoną przez Jolantę Hojdę, Iwonę Kołodziejczyk, Annę Gromińską, Dorotę Brewińską, Jolę Siechowicz, Honoratę Skrętowską, Beatę Chmielewską i Annę Czerniejewską.
IPZ prowadzi także Studium Pomocy Psychologicznej i Interwencji Kryzysowej I Stopnia oraz II stopień prowadzone m.in. przez Lidię Chylewską-Barakat. Prowadzone jest także studium przeciwdziałania Przemocy w Rodzinie, Studium Pomocy Ofiarom Przemocy w Rodzinie, Studium Psychoterapii Grupowej i Treningu Psychologicznego. W wyniku ujednolicenia terapii uzależnień powstać musiało nowe studium, które nazwano Studium Terapii Uzależnień. Jerzy Meliibruda stworzył własną psychoterapię, której naucza w IPZ w ramach Profesjonalnej Szkole Psychoterapii. Niekiedy Mellibrudowski nurt psychoterapii nazywany jest terapią Integracyjną wobec tego IPZ współpracuje z Polskim Stowarzyszeniem Psychoterapii Integracyjnej, prowadzi ośrodek leczniczy NZOZ Ogród, gdzie oferuje usługi kliniczne. IPZ ponadto współpracuje z Niebieską Linią, Funduszem sprawiedliwości społecznej i posiada własną księgarnię.

</doc>
<doc id="1311798" url="https://pl.wikipedia.org/wiki?curid=1311798" title="Droga I/44 (Czechy)">
Droga I/44 (Czechy)

Droga krajowa 44 (cz. "Silnice I/44") – droga krajowa w północnych Czechach. Arteria biegnie z miasta Mohelnice przez Šumperk (10-kilometrowy odcinek wspólny z drogą nr 11) i Jesenik do dawnego przejścia granicznego z Polską. Trasa jest ważnym połączeniem Ołomuńca (przez autostradę D35) z ośrodkami turystycznymi Jesenik.

</doc>
<doc id="1311800" url="https://pl.wikipedia.org/wiki?curid=1311800" title="Cannonville">
Cannonville

Cannonville – miasto w hrabstwie Garfield w stanie Utah w Stanach Zjednoczonych. Według spisu ludności w 2000 roku liczyło 148 mieszkańców.
Miasto położone jest pomiędzy Parkiem Narodowym Bryce Canyon i parkiem stanowym Kodachrome Basin. Przebiega przez nie również droga widokowa Scenic Byway 12.

</doc>
<doc id="1311802" url="https://pl.wikipedia.org/wiki?curid=1311802" title="Paul Schuster">
Paul Schuster

Paul Schuster (ur. 1 września 1867 w Kolonii, zm. 1940 w Londynie) – niemiecki lekarz neurolog i neuropatolog, profesor neurologii Uniwersytetu Fryderyka Wilhelma w Berlinie. 
Życiorys.
Studiował medycynę na Uniwersytecie w Bonn, Uniwersytecie Ludwika i Maksymiliana w Monachium oraz Uniwersytecie Fryderyka Wilhelma w Berlinie. Tytuł doktora medycyny otrzymał w Bonn w 1890 roku. Od 1892 do 1893 pracował w Instytucie Patologicznym w Greifswaldzie i jako asystent w Instytucie Bakteriologicznym w Bonn. Od 1893 do 1904 roku był asystentem w poliklinice Emanuela Mendla. W 1903 roku habilitował się i został "privatdozentem" na berlińskim uniwersytecie; pracował też jako asystent Hermanna Munka w pracowni fizjologicznej Szkoły Weterynaryjnej ("Tierarzneischule") w Berlinie. W 1910 roku został profesorem tytularnym. Od 1926 roku kierował oddziałem neurologicznym Hufeland-Hospital. W 1921 mianowany profesorem nadzwyczajnym. Z okazji 60. urodzin, w 1927 roku ukazał się poświęcony mu zeszyt (Festschrift) czasopisma Zeitschrift für die gesamte Neurologie und Psychiatrie.
W 1933 roku stracił posadę z powodu prześladowań antysemickich. W 1939 roku emigrował do Londynu, gdzie zmarł w 1940 roku. Pochowany jest na cmentarzu żydowskim w Golders Green (obok przyjaciela, Maxa Bielschowsky′ego).
Dorobek naukowy.
Schuster był pierwszym neurologiem, który filmował pacjentów z zaburzeniami ruchowymi – filmy te powstały w 1897 roku. Badał, między innymi, odruch chwytania ("Zwangsgreifen") i powiązania naczyniowego uszkodzenia struktur wzgórza z objawami klinicznymi.

</doc>
<doc id="1311803" url="https://pl.wikipedia.org/wiki?curid=1311803" title="Lista śmiertelnych wypadków w Formule 1">
Lista śmiertelnych wypadków w Formule 1

Lista śmiertelnych wypadków w Formule 1 – zawiera wszystkich kierowców, którzy ponieśli śmierć podczas weekendu Formuły 1, lub gdzie indziej za kierownicą bolidu Formuły 1. Nie zawiera osób obsługujących wyścigi, nie są wzięte pod uwagę również sezony przed 1950 rokiem, czyli przed powstaniem Formuły 1. W sumie zginęło 51 kierowców, trzydziestu trzech podczas weekendu Formuły 1, siedmiu podczas Indianapolis 500, sześciu podczas testów oraz dwunastu podczas wyścigów nie zaliczanych do mistrzostw Formuły 1.
Piętnastu kierowców zginęło w latach 50., czternastu w 60., dwunastu w 70., czterech w 80. oraz dwóch w ostatnim dziesięcioleciu poprzedniego wieku. Od roku 2000, za kierownicą bolidu F1 życie straciło czterech kierowców. Najwięcej tragicznie zmarłych kierowców (trzynastu) pochodziło z Wielkiej Brytanii. Pierwszy w XXI wieku śmiertelny wypadek - podczas wyścigu zaliczanego do Mistrzostw Świata F1 - miał miejsce na japońskim torze Suzuka, gdzie 5 października 2014 roku fatalny w skutkach wypadek miał Jules Bianchi. Francuz w wyniku uderzenia w samobieżny dźwig doznał uszkodzenia mózgu i 17 lipca 2015 roku zmarł na skutek odniesionych obrażeń głowy.

</doc>
<doc id="1311804" url="https://pl.wikipedia.org/wiki?curid=1311804" title="Henrieville">
Henrieville

Henrieville – miasto w hrabstwie Garfield w stanie Utah w Stanach Zjednoczonych. Według spisu ludności w 2000 roku liczyło 159 mieszkańców.
Miasto położone jest w pobliżu parku stanowego Kodachrome Basin i niedaleko Parku Narodowego Bryce Canyon. Przebiega przez nie również droga widokowa Scenic Byway 12.

</doc>
<doc id="1311805" url="https://pl.wikipedia.org/wiki?curid=1311805" title="Drużyny quidditcha">
Drużyny quidditcha



</doc>
<doc id="1311806" url="https://pl.wikipedia.org/wiki?curid=1311806" title="Quidditch">
Quidditch



</doc>
<doc id="1311808" url="https://pl.wikipedia.org/wiki?curid=1311808" title="Neundorf (Anhalt)">
Neundorf (Anhalt)

Neundorf (Anhalt) – dzielnica miasta Staßfurt w Niemczech, w kraju związkowym Saksonia-Anhalt, w powiecie Salzland.
Do 31 grudnia 2008 Neundorf (Anhalt) było samodzielną gminą, wchodzącą w skład wspólnoty administracyjnej Staßfurt.

</doc>
<doc id="1311811" url="https://pl.wikipedia.org/wiki?curid=1311811" title="Widmo atomowe">
Widmo atomowe



</doc>
<doc id="1311812" url="https://pl.wikipedia.org/wiki?curid=1311812" title="Amesdorf">
Amesdorf

Amesdorf – dzielnica miasta Güsten w Niemczech, w kraju związkowym Saksonia-Anhalt, w powiecie Salzland, nad rzeką Liethe.
Do 31 grudnia 2009 była to oddzielna gmina należąca do wspólnoty administracyjnej Staßfurt.

</doc>
<doc id="1311813" url="https://pl.wikipedia.org/wiki?curid=1311813" title="Karel Skoupý">
Karel Skoupý

Karel Skoupý (ur. 30 grudnia 1886 w Lipůvce, zm. 22 lutego 1972 w Brnie) – biskup brneński w latach 1946-1972.
Ukończył gimnazjum klasyczne w Brnie, a następnie seminarium duchowne. 16 lipca 1911 przyjął w Brnie święcenia kapłańskie. Był wikarym we Velkich Dyjákovicach. Już po roku został prefektem w seminarium duchownym w Brnie, gdzie pracował do 1919. 11 kwietnia 1918 otrzymał w Ołomuńcu doktorat z teologii. W latach 1923-1946 był rektorem seminarium duchownego w Brnie.
3 kwietnia 1946 został mianowany biskupem brneńskim. Święcenia biskupie przyjął 30 czerwca 1946. W 1950 został przez władze komunistyczne internowany w swojej rezydencji. 19 maja 1953 musiał opuścić diecezję. Powrócił do niej 22 czerwca 1968. W 1968 i 1970 spotykał się z papieżem w Rzymie.

</doc>
<doc id="1311815" url="https://pl.wikipedia.org/wiki?curid=1311815" title="Wydział Instalacji Budowlanych, Hydrotechniki i Inżynierii Środowiska Politechniki Warszawskiej">
Wydział Instalacji Budowlanych, Hydrotechniki i Inżynierii Środowiska Politechniki Warszawskiej

Wydział Instalacji Budowlanych, Hydrotechniki i Inżynierii Środowiska – wydział Politechniki Warszawskiej z siedzibą przy ul. Nowowiejskiej 20. Pod obecną nazwą jest znany od roku 2016. Główny budynek wydziału – Gmach Inżynierii Środowiska – znajduje się w południowej części głównego terenu Politechniki Warszawskiej.
Historia.
Nazwę Wydział Instalacji Budowlanych, Hydrotechniki i Inżynierii Środowiska jednostka przyjęła 1 stycznia 2016 r., przekształcając się z Wydziału Inżynierii Środowiska.
Wydział, którego kontynuacją jest WIBHiIŚ, powstał w 1961 roku jako Wydział Inżynierii Sanitarnej i Wodnej, zmieniając w 1993 roku nazwę na Wydział Inżynierii Środowiska. Wydział Inżynierii Sanitarnej i Wodnej powstał z połączenia Wydziałów Budownictwa Wodnego i Inżynierii Sanitarnej. Oba te wydziały wcześniej wydzielono z Wydziału Inżynierii. Zakres działalności wydziału pokrywa się częściowo z zakresem działania Wydziału Inżynierii Wodnej istniejącym w latach 1917-1934 i wyodrębnionym z WI na krótko – w 1939 roku, a jeszcze wcześniej Wydziału Inżynierii Budowlanej i Rolnej. 
Siedzibę wydziału (Gmach Inżynierii Środowiska) wybudowano w 1976 r.
Struktura i kadra naukowa.
W skład Wydziału wchodzą (lista pracowników z habilitacją oraz tytułem naukowym profesora):
W ramach Wydziału działa także Wydziałowe Centrum Płynowych Systemów Przesyłowych (prowadzi działalność badawczą, usługową i szkoleniowo-edukacyjną).
Dydaktyka.
Wydział prowadzi studia na kierunkach:
Wydział prowadził również studia na kierunku biotechnologia (realizowane wspólnie z Wydziałem Chemii oraz Wydziałem Chemii Procesowej).

</doc>
<doc id="1311816" url="https://pl.wikipedia.org/wiki?curid=1311816" title="Rare Masters">
Rare Masters

Rare Masters – album muzyczny brytyjskiego piosenkarza Eltona Johna wydany 20 października 1992 w USA i 31 grudnia 1993 w Wielkiej Brytanii. Składanka zawiera strony B singli oraz niewykorzystane nagrania z lat 1968-1976. Jest to jedyne wydawnictwo CD na którym można znaleźć soundtrack z filmu "Friends" z 1971.
Lista utworów.
CD 1
CD 2

</doc>
<doc id="1311817" url="https://pl.wikipedia.org/wiki?curid=1311817" title="Abarth Grande Punto">
Abarth Grande Punto

Abarth Grande Punto – samochód osobowy typu hot hatch klasy aut miejskich produkowany przez włoską markę Abarth w latach 2007 - 2010.
Historia i opis modelu.
Od wersji bazowej odróżnia go między innymi niższe zawieszenie, inna skrzynia biegów, wzmocnione i sztywniejsze zawieszenie, wystrój wnętrza oraz to, że jest produkowany tylko w wersji 3-drzwiowej nadwozia. Standardowo stosowany jest z turbodoładowany silnik benzynowy o pojemności 1,4 dm³, mocy 114 kW (155 KM) oraz maksymalnym momencie obrotowym 230 Nm. Był on sprzedawany w sieci nowo tworzonych salonów marki Abarth. We Włoszech sprzedaż ruszyła w październiku 2007 roku. W większości krajów europejskich stało się to w 2008 roku.
Oprócz standardowego modelu dostępne były specjalne zestawy tunningowe "Assetto" i "esseesse". Abarth Grande Punto "esseesse" (w skrócie SS), to Abarth Grande Punto z dodatkowym wyposażeniem tuningowym. Samochód został zaprezentowany na targach Auto Show 2007 we Frankfurcie. Wyposażenie to, składa się na zestaw, który dostępny był u autoryzowanych dealerów firmy Abarth od początku 2008. W jego skład wchodzą ulepszenia mechaniczne i optyczne. Podstawą "esseesse" jest benzynowy silnik 1,4 dm³ z turbodoładowaniem, o mocy 180 KM przy 5750 obr/min, oraz maksymalnym momencie obrotowym 270 Nm. Jest on połączony z sześciobiegową, manualną skrzynią biegów. Prędkość maksymalna wynosi 215 km/h, na osiągnięcie prędkości 100 km/h ze startu zatrzymanego potrzebuje 7,5 sekundy. Inne modyfikacje techniczne, to obniżone o 15-20 mm względem Abarth Grande Punto zawieszenie przednie i tylne, wzmocnione hamulce z perforowanymi tarczami hamulcowymi z przodu i wzmocnionymi zaciskami oraz 18-calowe felgi.
Zestaw "SS" można było zamontować tylko u dealerów firmy Abarth. Można to było zrobić w trakcie kupna nowego Abarth Grande Punto lub w ciągu pierwszego roku użytkowania, nie później jednak, niż po przejechaniu 20 000 km.

</doc>
<doc id="1311822" url="https://pl.wikipedia.org/wiki?curid=1311822" title="AVN Awards dla najlepszej aktorki (film)">
AVN Awards dla najlepszej aktorki (film)



</doc>
<doc id="1311823" url="https://pl.wikipedia.org/wiki?curid=1311823" title="Tadeusz Szantruczek">
Tadeusz Szantruczek

Tadeusz Szantruczek (ur. 7 lipca 1931 w Brodach, zm. 1 lutego 2016 w Poznaniu) – polski teoretyk muzyki i krytyk muzyczny.
Organizator życia muzycznego, popularyzator, prelegent koncertowy i publicysta. W latach 1973–1978 był wicedyrektorem Filharmonii Poznańskiej im. Tadeusza Szeligowskiego, a w 1992 jej dyrektorem naczelnym i artystycznym. W latach 1979–1982 sprawował funkcję wicedyrektora Opery we Wrocławiu oraz kierownika muzycznego w Teatrze Wielkim w Poznaniu.
Recenzował życie muzyczne w "Ilustrowanym Kurierze Polskim", "Głosie Wielkopolskim", "Dzienniku Poznańskim" i "Gazecie Poznańskiej". Wykładał na Akademii Muzycznej w Poznaniu. Artykuły popularyzatorskie publikował w "Zeszytach Muzycznych" "Pro Sinfoniki".
W latach 1960–1964 prowadził " Spotkania z filharmonią " dla młodzieży licealnej w Grodzisku Wielkopolskim.
W latach 1974–1978 oraz 1984–1989 kierował festiwalem polskiej muzyki współczesnej "Poznańska Wiosna Muzyczna". "To za jego sprawą festiwal osiągnął rekordowy stopień społecznego rezonansu. W tym okresie nastała w Poznaniu moda na Wiosnę; ludzie, zwłaszcza młodzi, chodzili tłumnie na koncerty. Miarą prestiżu, jakim cieszył się wtedy festiwal w polskim środowisku kompozytorskim jest fakt, że funkcjonowało ogólne przekonanie, iż «wykonywane w Poznaniu dzieła nobilitowało już samo uczestnictwo w tym tak ważnym dla nowej muzyki polskiej przeglądzie twórczości»".
W latach 1982–2003 organizował spotkania w Poznańskim Salonie Muzycznym na Zamku. Spokrewniony z Tadeuszem Szeligowskim, intensywnie propagował jego twórczość.
Został pochowany na Cmentarzu Junikowo w Alei Zasłużonych (AZ-2-P-31A).

</doc>
<doc id="1311824" url="https://pl.wikipedia.org/wiki?curid=1311824" title="Nowotwory tarczycy">
Nowotwory tarczycy

Nowotwory tarczycy – grupa nowotworów wywodzących się z komórek gruczołu tarczowego. Zdecydowana większość (około 90%) nowotworów tarczycy to zmiany łagodne, gruczolaki. Raki tarczycy są nowotworami rzadkimi. Wyróżnia się cztery główne typy raków gruczołu tarczowego: brodawkowaty, pęcherzykowy, rdzeniasty i anaplastyczny. Raki pęcherzykowy i brodawkowy są najczęstszymi rakami tarczycy: rosną wolno, mają tendencję do nawrotów, lepiej rokują u pacjentów poniżej 45. roku życia. Rak rdzeniasty ma dobre rokowanie jeśli ogranicza się do gruczołu tarczowego, a jeśli pojawią się przerzuty poza gruczołem tarczowym, to rokowanie jest gorsze. Rak anaplastyczny jest szybko rosnącym nowotworem, źle reagującym na leczenie.
W diagnostyce gruczołu tarczowego stosuje się biopsję aspiracyjną cienkoigłową pod kontrolą badania ultrasonograficznego (USG/BAC) lub częściej wycięcie tarczycy (chirurgiczne usunięcie i następnie badanie histolopatologiczne). Jeśli rak tarczycy wychwytuje jod to w jego leczeniu stosuje się radioaktywny jod, a następnie podaje się tyroksynę, która hamuje wydzielanie TSH.
Patogeneza.
Przyczyną nowotworów tarczycy mogą być:
Klasyfikacja.
Nowotwory tarczycy mogą być podzielone ze względu na ich obraz histopatologiczny. Wyróżnia się następujące typy nowotworów (częstość występowania różnych podtypów może być różna w zależności od regionu):
Raki pęcherzykowy i brodawkowaty są wspólnie określane jako "raki dobrze zróżnicowane". Te postacie mają korzystniejsze rokowanie niż rak rdzeniasty czy raki niskozróżnicowane.
Objawy.
Często pierwszym objawem nowotworu tarczycy jest guzek wyczuwalny na szyi w miejscu rzutu gruczołu tarczycowego, jednakże wiele dorosłych osób posiada małe guzki w gruczole tarczowym, z których poniżej 5% jest diagnozowanych jako złośliwe. Innym objawem mogącym prowadzić do rozpoznania choroby jest powiększenie okolicznych węzłów chłonnych. Późniejszymi objawami, które mogą się pojawić, to ból w przedniej części szyi oraz zmiana głosu.
Rak tarczycy występuje najczęściej u pacjentów z eutyreozą, ale niedoczynność tarczycy też może być objawem dużego lub dobrze zróżnicowanego guza przerzutowego. Guzki w gruczole tarczowym wykryte u dzieci i osób poniżej 20. roku życia z większym prawdopodobieństwem stanowią zmiany złośliwe, ponieważ w tej grupie wiekowej zmiany łagodne występują rzadziej.
Rozpoznanie.
Po wykryciu guzka w badaniu fizykalnym, najlepiej skierować pacjenta na badania endokrynologiczne. Badanie ultrasonograficzne jest powszechnie stosowane do potwierdzenia zmian guzkowych oraz ustalenia położenia gruczołu. Określenie poziomu hormonu tyreotropowego oraz poziomu przeciwciał przeciwtarczycowych jest pomocne w stwierdzeniu czy dana zmiana w gruczole jest chorobą czynnościową, np. chorobą Hashimoto, w której przebiegu rozwija się łagodne wole guzkowe tarczycy.
Biopsja cienkoigłowa.
Jedną z opcji do ustalenia złośliwości guza gruczołu tarczowego jest biopsja cienkoigłowa (BAC), która jest uważana za najskuteczniejszą, czułą i dokładną metodę. Ocenia się, że rutynowe stosowanie biopsji cienkoigłowej zwiększyło rozpoznawalność przedoperacyjną raka tarczycy z 14% do 50%. BAC pod kontrolą badania ultrasonograficznego dostarcza wystarczającej ilości komórek do ustalenia ryzyka złośliwości guzka, ale w niektórych przypadkach podejrzany guzek może wymagać usunięcia metodami chirurgicznymi, a następnie poddania badaniu histopatologicznemu. Rzadko wykonuje się biopsję gruboigłową, w której pobierany jest fragment guzka wraz z jego torebką.
Badanie krwi.
Badanie krwi oraz badania obrazowe często są wykonywane zamiast biopsji. Ustalenie, czy guzek gruczołu tarczowego jest czynny hormonalnie (co jest mniej prawdopodobne, że jest nowotworem) lub występuje niedoczynność gruczołu tarczowego jest dokonywane poprzez pomiar poziomu hormonu tyreotropowego (TSH) oraz hormonów tarczycy: tyroksyny (T4) i trójjodotyroniny (T3).
Badanie surowicy krwi w kierunku autoprzeciwciał wykonuje się w celu wykluczenia w rozpoznaniu różnicowym autoimmunologicznych chorób tarczycy (które mogą naśladować przerost guzkowy tarczycy).
Badania obrazowe.
Do badań krwi można dołączyć badanie ultrasonograficzne gruczołu tarczowego, aby określić położenie, wymiary i jego strukturę i ustalić czy guzek może być torbielą (wypełniony płynem). Podejrzanymi zmianami w guzku tarczycy są hipoechogeniczne, nieregularne brzegi, mikrozwapnienia lub duże przepływy krwi wewnątrz guzka. Do mniej podejrzanych przypadkowo znalezionych struktur w łagodnych guzkach należą: zmiany hiperechogeniczne, artefakty z koloidu w kształcie ogona komety, bez przepływu krwi w guzku oraz z przejaśnieniem na obwodzie (halo) lub równą granicą.
Niektórzy klinicyści wykonują badanie obrazowania gruczołu tarczowego z użyciem technetu (Tc) lub radioaktywnego jodu (I). Ujawnienie w badaniu przy użyciu jodu 123I gorących guzków wraz z obniżonym poziomem TSH przemawia za niezłośliwym charakterem guzka.

</doc>
<doc id="1311827" url="https://pl.wikipedia.org/wiki?curid=1311827" title="Raki tarczycy">
Raki tarczycy



</doc>
<doc id="1311836" url="https://pl.wikipedia.org/wiki?curid=1311836" title="Jacob Heinrich von Flemming">
Jacob Heinrich von Flemming



</doc>
<doc id="1311838" url="https://pl.wikipedia.org/wiki?curid=1311838" title="Saint Etienne">
Saint Etienne



</doc>
<doc id="1311840" url="https://pl.wikipedia.org/wiki?curid=1311840" title="Juan Carlos González Zamora">
Juan Carlos González Zamora

Juan Carlos González Zamora (ur. 24 czerwca 1968 w Hawanie) – kubański szachista, od 2004 reprezentant Meksyku, arcymistrz od 2004 roku.
Kariera szachowa.
Pierwsze sukcesy na arenie międzynarodowej zaczął odnosić na początku lat 90. XX wieku. W 1992 r. podzielił IV m. w memoriale Jose Raula Capablanki w Matanzas (za Henry Urdayem, Marcelem Sisniegą i Amadorem Rodriguezem, wspólnie z Romanem Hernandezem). W następnych latach zajmował czołowe miejsca m.in. w Koszegu (1996), Harkanach (1996), Meridzie (1997 i 1999), Manresie (1998) oraz w San Salvador (2001). W 2002 r. zwyciężył w memoriale Carlosa Torre w Meridzie, a w 2003 r. w turnieju tym zajął II m. (za Wadimem Miłowem). W 2005 r. zwyciężył w Guadalajarze, natomiast w latach 2006 i 2007 triumfował w indywidualnych mistrzostwach Meksyku. W 2007 r. odniósł również kolejne sukcesy: zwyciężył w Meksyku oraz podzielił III m. w Morelii (za Wadimem Miłowem i Iwanem Czeparinowem, wspólnie z Danielem Stellwagenem, Lazaro Bruzonem, Warużanem Akobianem, Manuelem Leonem Hoyosem i Władimirem Potkinem) i Santo Domingo (turniej strefowy, za Leinierem Dominguezem i Lazaro Bruzonem, wspólnie z Eduardo Iturrizagą).
W latach 2004 i 2006 dwukrotnie (w tym raz na I szachownicy) reprezentował Meksyk na szachowych olimpiadach.
Najwyższy ranking w dotychczasowej karierze osiągnął 1 października 2008 r., z wynikiem 2568 punktów zajmował wówczas 1. miejsce wśród meksykańskich szachistów.

</doc>
<doc id="1311841" url="https://pl.wikipedia.org/wiki?curid=1311841" title="Juan Carlos Gonzalez Zamora">
Juan Carlos Gonzalez Zamora



</doc>
<doc id="1311842" url="https://pl.wikipedia.org/wiki?curid=1311842" title="Instant Clarity">
Instant Clarity

Instant Clarity – wydany w 1996 roku album niemieckiego wokalisty metalowego, Michaela Kiske. Jest to pierwszy solowy album wokalisty po odejściu z jego wieloletniego zespołu Helloween. Album cechuje znacznie mniejsza żywiołowość, niż ta, jaką Michael prezentował wraz z Helloween na poprzednich albumach. Jednak nie brak tu iście heavy metalowych kompozycji (The Calling, New Horizons) jak i spokojnych ballad (Always). Całość albumu zamyka 11 minutowy ,Do I Remember A Life. Album został wydany przez Castle Communications.

</doc>
<doc id="1311847" url="https://pl.wikipedia.org/wiki?curid=1311847" title="Ataman Koszowy">
Ataman Koszowy



</doc>
<doc id="1311848" url="https://pl.wikipedia.org/wiki?curid=1311848" title="Fačkovské sedlo">
Fačkovské sedlo

Fačkovské sedlo (802 m) – wyraźna przełęcz w tzw. Łańcuchu Małofatrzańskim w Centralnych Karpatach Zachodnich na Słowacji. Rozdziela grupy górskie: Małej Fatry (a ściślej: Luczańskiej Małej Fatry) na wschodzie od Gór Strażowskich na zachodzie. Pierwszym szczytem nad przełęczą w grzbiecie Małej Fatry jest Reváň (1205 m), zaś po stronie Gór Strażowskich – Homôľka (1073 m). 
Nazwa przełęczy pochodzi od wsi Fačkov w dolinie Rajczanki, położonej u północnych podnóży przełęczy.
Przez przełęcz wiedzie droga jezdna Żylina – Prievidza.
W 1944 r. w czasie słowackiego powstania narodowego (słow. w skrócie SNP) w rejonie przełęczy powstańcy toczyli boje z jednostkami niemieckimi. Ich pamiątką jest okolicznościowy pomnik SNP w siodle przełęczy.
Współcześnie rejon przełęczy jest węzłem znakowanych szlaków turystycznych i punktem wyjściowym wycieczek pieszych na Kľak – szczyt w tzw. Luczańskiej części Małej Fatry oraz na główny grzbiet Gór Strażowskich. Przebiega tędy najdłuższy znakowany szlak turystyczny Słowacji - Cesta hrdinov SNP. W zimie miejsce staje się dość ruchliwym ośrodkiem narciarskim, dysponującym kilkoma wyciągami narciarskimi na stokach Homôľki.

</doc>
<doc id="1311849" url="https://pl.wikipedia.org/wiki?curid=1311849" title="Piracka bandera">
Piracka bandera



</doc>
<doc id="1311850" url="https://pl.wikipedia.org/wiki?curid=1311850" title="Saint Etienne (zespół muzyczny)">
Saint Etienne (zespół muzyczny)

Saint Etienne – brytyjska grupa muzyczna założona w 1988, grająca muzykę zaliczaną do nurtów indie dance, alternative rock i synth pop. Wokalistką zespołu jest (ur. 12 kwietnia 1967 w Chelmsford, Essex). Poza nią do stałego składu zespołu zaliczają się: były dziennikarz muzyczny Bob Stanley (ur. 25 grudnia 1964) oraz Pete Wiggs (ur. 15 maja 1966). Nazwa zespołu pochodzi od francuskiego klubu piłkarskiego AS Saint-Étienne.

</doc>
<doc id="1311851" url="https://pl.wikipedia.org/wiki?curid=1311851" title="91 Oldenburski Pułk Piechoty">
91 Oldenburski Pułk Piechoty

91 Oldenburski Pułk Piechoty - (niem. "Oldenburgisches Infanterie-Regiment Nr. 91") pułk piechoty niemieckiej okresu Cesarstwa Niemieckiego.
Został sformowany 5 grudnia 1813 i stacjonował w Oldenburgu.

</doc>
<doc id="1311852" url="https://pl.wikipedia.org/wiki?curid=1311852" title="Sleeping with the Past">
Sleeping with the Past

Sleeping with the Past – 21. studyjny album brytyjskiego piosenkarza i pianisty Eltona Johna, wydany w sierpniu 1989, zaś nagrany w okresie listopad–grudzień 1988 w Puk Studios, Randers w Danii. Jest to najlepiej sprzedający się w Danii album Eltona (został tam nagrany ze względów podatkowych), a dedykowany jest Berniemu Taupinowi. Album zawiera popularny utwór „Sacrifice”, który w Wielkiej Brytanii dotarł do pierwszego miejsca. Albumowi także udało się zająć poz. 1. na brytyjskiej liście. John i Taupin stylem powrócili do lat 60., nawiązując do takich ikon muzyki R&amp;B jak Marvin Gaye, Otis Redding, czy Sam Cooke, które zresztą podziwiali.
Lista utworów.
Utwory dodatkowe (wznowienie z 1998)
11. "Dancing in the End Zone" – 3:53
12. "Love is a Cannibal" – 3:54
Krytyczny osąd.
Sleeping With The Past w momencie pojawienia się w 1989 nie został zbyt ciepło przyjęty przez krytyków. Mimo to, do dziś wielu fanów Eltona Johna uważa album za jeden z najlepszych pianisty z lat osiemdziesiątych, bardzo wartościowy i niepowtarzalny bez względu na nieprzychylne recenzje.

</doc>
<doc id="1311853" url="https://pl.wikipedia.org/wiki?curid=1311853" title="Heinrich von Podewils">
Heinrich von Podewils

Heinrich Graf von Podewils (ur. 3 października 1695 w Kręgu (województwo zachodniopomorskie), zm. 29 lipca 1760 w Magdeburgu) – polityk pruski i pierwszy minister Prus. Jego stryjecznym dziadkiem był Heinrich Podewils - Elektor Braunschweig-Lüneburg. Jego zięciem zaś był poprzedni pierwszy minister Friedrich Wilhelm von Grumbkow był jego teściem. Od 1741 roku hrabia von Podewils.
Od roku 1720 radca ("Geheimer Kriegsrat") Generalnego Komisariatu Wojny, którego szefem był Friedrich von Grumbkow. Fryderyk Wilhelm I Hohenzollern mianował w 1722 Podewilsa radcą rady finansowej ("Geheimer Finanzrat") w "Generaldirektorium". 
W roku 1728 Podewils posłował do Kopenhagi, a w 1729 do Sztokholmu. W roku 1730 przejął po Friedrichu von Knyphaysenie MSZ ("Kabinettsministerium"). Fryderyk Wielki, który wstąpił na tron w 1740 roku uczynił go głównym ministrem. Podewils, sam proaustriacki, realizował bez sprzeciwów antyaustriackie plany Fryderyka.
Od 1741 Podewils prowadził rokowania z Sasami i Austriakami, które zakończyły się traktatami we Wrocławiu i Berlinie (1742), a następnie w Dreźnie (1745). 
Podewils był nazywany przez rodaków "strachajłą" ("der Fürsichtige"). Francuski dyplomata nazwał go ok. 1741 roku: "trzęsiportkiem z natury" ("Zitterer von Natur"). Był również przezywany "strachliwym kurczakiem", przez wrogów ("Angsthuhn"). Zawsze szukał kompromisu i unikał konfrontacji, mimo to Fryderyk Wielki cenił jego rady.
Podewils miał pewne talenty literackie i był mocny w wymowie. Gdy wybuchła wojna siedmioletnia (1756-1763) wpływy Podewilsa zmalały, prawdopodobnie dlatego, że wbrew woli króla chciał jej uniknąć. Młodszy, odważniejszy i bardziej "agresywny" Karl Wilhelm Finck von Finckenstein zajął wówczas jego miejsce. Jednak gdy w 1760 roku umarł, Fryderyk był pogrążony w niekłamanym żalu, uważał go bowiem za jednego z najwierniejszych swoich ludzi.

</doc>
<doc id="1311854" url="https://pl.wikipedia.org/wiki?curid=1311854" title="Wyróżnik szybkobieżności">
Wyróżnik szybkobieżności

Wyróżnik szybkobieżności – wielkość charakteryzująca maszyny wirnikowe. Rozróżniamy wyróżnik prędkości dynamiczny i kinematyczny.
formula_1
gdzie:
Dynamiczny wyróżnik szybkobieżności turbiny – prędkość obrotowa, jaką miałaby turbina podobna do danej, pracując pod spadem H = 1 m i dająca moc N = 1 KM.
Kinematyczny wyróżnik szybkobieżności turbiny – prędkość obrotowa, jaką miałaby turbina podobna do danej, pracując pod spadem H = 1 m z przepływem Q = 1 m³/s.

</doc>
<doc id="1311860" url="https://pl.wikipedia.org/wiki?curid=1311860" title="4 Pułk Grenadierów Gwardii im. Królowej Augusty">
4 Pułk Grenadierów Gwardii im. Królowej Augusty

4 Pułk Grenadierów Gwardii im. Królowej Augusty (niem. "Königin Augusta Garde-Grenadier-Regiment Nr. 4") – pułk grenadierów Gwardii Cesarstwa Niemieckiego.
Sformowany 5 maja 1860, stacjonował w Berlinie. Patronką pułku była Augusta Sachsen-Weimar, wnuczka cara Rosji Pawła I i cesarzowa Niemiec.

</doc>
<doc id="1311867" url="https://pl.wikipedia.org/wiki?curid=1311867" title="1 Pułk Piechoty Gwardii Cesarstwa Niemieckiego">
1 Pułk Piechoty Gwardii Cesarstwa Niemieckiego

1 Pułk Piechoty Gwardii – (niem. "1. Garde-Regiment zu Fuß") pułk grenadierów Gwardii Cesarstwa Niemieckiego.
Sformowany już w roku 1688, stacjonował w Poczdamie. Był pułkiem reprezentacyjnym armii Cesarstwa Niemieckiego.

</doc>
<doc id="1311868" url="https://pl.wikipedia.org/wiki?curid=1311868" title="Posłanie z piątej planety">
Posłanie z piątej planety

Posłanie z piątej planety – antologia polskich opowiadań science fiction, wydana w 1964 roku przez Instytut Wydawniczy „Nasza Księgarnia”. Uznaje się, że jest to pierwsza antologia polskich utworów s-f . Książkę ilustracjami, w stylu znanym z wydań "Bajek robotów" Stanisława Lema czy "Opowiadań niesamowitych" Aleksandra Grina, opatrzył Daniel Mróz.
Zbiór to plon międzynarodowego konkursu na opowiadanie s-f, ogłoszonego w 1962 przez redakcje młodzieżowych czasopism popularnonaukowych w siedmiu krajach bloku wschodniego. Polskim organizatorem była redakcja miesięcznika „Młody Technik”. Tom zawiera 13 opowiadań wybranych spośród 103 nadesłanych na konkurs przez polskich autorów. W większości były to debiutanckie utwory młodych twórców, spośród których tylko kilku wydało później własne książki (Andrzej Czechowski, Konrad Fiałkowski, Stefan Weinfeld, Janusz A. Zajdel i Witold Zegalski). Konkurs wygrało opowiadanie "Człekokształtny" Andrzeja Czechowskiego, II nagrodę zdobył tekst Konrada Fiałkowskiego "Prawo wyboru", zaś I wyróżnienie zdobył utwór "Powrót gigantów" Witolda Zegalskiego.
Krytyka.
Według Antoniego Smuszkiewicza, analogia ta „rejestruje 'zapasy narodowej wyobraźni' lat sześćdziesiątych” i, jako wynik konkursu (a nie decyzji jednej osoby – redaktora) reprezentuje najlepsze utwory swego czasu. Jej odpowiednikiem dla kolejnej dekady była antologia "Wołanie na Mlecznej Drodze". 
Zbigniew Przyrowski podsumował tą antologię pisząc, że intencje autorów wszystkich zawartych w niej opowiadań są „wyraźnie jednoznaczne... pochwała ofiarności, poświęcenia... odwagi, szlachetnych uczuć. Z drugiej strony głęboka troska o to, by wszelkie zdobycze nauki i techniki służyły rzeczywiście dobru człowieka”, co Smuszkiewicz określił jako „fantastyka dziś już uznawana za klasyczną, wywodzącą się z verne'owskiej szkoły”. Smuszkiewicz uznał też, że twórczość tu przedstawiona, w większości autorów młodych, nie jest szczególnie nowa jeśli rozpatrywać ją w kontekście światowej fantastyki, ale jest pewną formą protestu – kontestacji – w kontekście polskiej literatury okresu socrealizmu.
Maciej Parowski pisze, że antologia „ukazuje fantastów jako osobników zafascynowanych perspektywami rysującymi się przed ludzkością po otwarciu drogi w kosmos”.
Stanisław Frycie ocenia, że mimo, iż utwory prezentowały dość nierówny poziom literacki, antologia była „czymś nowym” i zapowiadała pojawienie się nowych zagadnień i problemów. Wyróżnia opowiadania Fiałkowskiego, Czechowskiego, Zegalskiego i Szkołuta, pisząc, że „wspólną cechą tych powiastek jest refleksja nad sferą emocjonalną człowieka przyszłości”.

</doc>
<doc id="1311869" url="https://pl.wikipedia.org/wiki?curid=1311869" title="Rzepianka">
Rzepianka

Rzepianka (nazywana również Rzepiennikiem) – potok długości ok. 13,5 km na Pogórzu Ciężkowickim, prawobrzeżny dopływ Białej. Odwadnia teren gmin Rzepiennik i Gromnik.
Wody potoku znajdują się w II klasie czystości wód, a według typologii rybackiej Rzepianka należy do wód krainy pstrąga, dominującym gatunkiem ryb jest pstrąg potokowy i kleń.
Rzepianka bierze swój początek w Rzepienniku Suchym na wysokości 380 m n.p.m., następnie przepływa przez Rzepiennik Biskupi, Rzepiennik Strzyżewski, Rzepiennik Marciszewski i Golankę, gdzie uchodzi do Białej Dunajcowej na wysokości 230 m n.p.m. Największe dopływy to Kamykówka i Turza.
Potok w okresie silnych wezbrań stanowi duże zagrożenie powodziowe, największe tego typu wydarzenie miało miejsce w roku 2001. Na lata 2011-2013 planowana jest budowa dwóch zbiorników retencyjnych mających pełnić funkcje przeciwpowodziową i rekreacyjną. Zbiornik Rzepiennik o planowanej powierzchni zalewu 12,7 ha, pojemności 234 500 m³, zaporze długości 160 m i wysokości 7,2 m oraz zbiornik Kamykówka o pojemności 102 400 m³, zaporze długości 170 m i wysokości 4,4 m.

</doc>
<doc id="1311870" url="https://pl.wikipedia.org/wiki?curid=1311870" title="Kijew (1972)">
Kijew (1972)

Kijew – radziecki lekki lotniskowiec "projektu 1143" w ZSRR klasyfikowany jako krążownik lotniczy. Okręt wszedł do służby w 1975. Po wycofaniu ze służby w 1993 sprzedany w 1996 Chinom, gdzie został przebudowany na okręt-muzeum.
Historia.
Budowa pierwszego z krążowników lotniczych "projektu 1143" rozpoczęła się 21 lipca 1970 w stoczni Czarnomorskiej w Mikołajowie. Wodowanie miało miejsce 26 grudnia 1972, wejście do służby 28 grudnia 1975. W czerwcu 1976 okręt przydzielono do Floty Północnej, w związku z czym przeszedł z Morza Czarnego przez Morze Śródziemne do portu w Siewieromorsku. 
Rzeczywiste wcielenie okrętu do służby po serii prób i testów nastąpiło w lutym 1977. Od stycznia 1979 okręt operował w rejonie Morza Śródziemnego, gdzie w marcu spotkał się z bliźniaczą jednostką "Mińsk". Okręt intensywnie wykorzystywano w ćwiczeniach i manewrach przeprowadzanych głównie w rejonie Morza Śródziemnego. W 1981 okręt odbywał rejsy szkoleniowe także w rejonie Morza Czarnego i Bałtyckiego. W ramach ćwiczeń "Zachód-81" przeprowadzanych na Bałtyku współdziałał z okrętami Polski i NRD. W grudniu 1982 na okręcie rozpoczął się trwający do listopada 1984 remont połączony z modernizacją. W tym czasie na okręcie wymieniono cześć wyposażenia elektronicznego, a także zmodernizowano pokład lotniczy. W czerwcu 1987 okręt odbył swój ostatni rejs szkoleniowy. 
W grudniu 1989 rozpoczął się proces wycofywania okrętu ze służby, zakończony w 1993. W 1996 okręt został sprzedany do Chin, rozbrojony i w 2000 odholowany do Chin, gdzie został gruntownie przebudowany. Od 1 maja 2004 okręt cumuje w porcie Tiencin, gdzie pełni rolę pływającego centrum rozrywkowo-turystycznego.

</doc>
<doc id="1311872" url="https://pl.wikipedia.org/wiki?curid=1311872" title="Georg Dietloff von Arnim-Boitzenburg">
Georg Dietloff von Arnim-Boitzenburg

Georg Dietloff von Arnim-Boitzenburg (ur. 18 września 1679 w Nechlinie (Uckerland), zm. 20 października 1753 w Berlinie) pruski polityk i prawnik. W latach 1749-1753 główny minister Królestwa Prus.
Od 1703 w służbie państwa pruskiego. W 1738 został przewodniczącym trybunału odwoławczego w Berlinie. Samuel von Cocceji (1679-1755) bezskutecznie próbował przekonać go do potrzeby zreformowania prawa. W roku 1741 Arnim zastąpił Coccejego jako szef departamentu sprawiedliwości na Śląsku. Dopiero wycofanie się von Arnima w 1748 ze spraw prawnych umożliwiło doprowadzenie reform do końca.
Od 1749, aż do śmierci von Arnim był głównym ministrem Królestwa Prus, choć część kompetencji, jakimi dysponował przed 1749 rokiem Heinrich von Podewils przejął Karl Wilhelm Finck von Finckenstein.

</doc>
<doc id="1311874" url="https://pl.wikipedia.org/wiki?curid=1311874" title="Zgromadzenie Narodowe Republiki Białorusi">
Zgromadzenie Narodowe Republiki Białorusi

Zgromadzenie Narodowe Republiki Białorusi (biał. Нацыянальны сход Рэспублікі Беларусь, trb. Nacyjanalny schod Respubliki Biełaruś; ros. Национальное собрание Республики Беларусь, trb. Nacyonalnoje sobranije Riespubliki Biełaruś) – dwuizbowy parlament Republiki Białorusi. Parlament dzieli się na dwie izby, którymi są:
Obie izby Zgromadzenia Narodowego RB zbierają się na dwóch regularnych sesjach parlamentu. Pierwsza sesja rozpoczyna się 2 października i nie może trwać więcej niż 80 dni, druga sesja rozpoczyna się 2 kwietnia i nie może trwać dłużej niż 90 dni. W sprawach nadzwyczajnych Prezydent RB wraz z przewodniczącymi obu izb parlamentu mogą zwołać specjalną sesje Zgromadzenia Narodowego RB, na którą muszą się jeszcze zgodzić członkowie parlamentu. Aby przyjąć ustawę na specjalnej sesji, potrzebna jest większość wynosząca 2/3 wszystkich głosów.

</doc>
<doc id="1311875" url="https://pl.wikipedia.org/wiki?curid=1311875" title="Friedrich Ernst von Knyphausen">
Friedrich Ernst von Knyphausen



</doc>
<doc id="1311876" url="https://pl.wikipedia.org/wiki?curid=1311876" title="Thomas Pollock Anshutz">
Thomas Pollock Anshutz

Thomas Pollock Anshutz (ur. 1851 w Newport w Kentucky, zm. 1912) - amerykański malarz naturalista, fotograf i pedagog.
Studiował w Paryżu w Académie Julian i w Filadelfii w Pennsylvania Academy of the Fine Arts u Thomasa Eakinsa. Największe uznanie zdobył jako portrecista, malował również pejzaże i sceny rodzajowe. Był jednym z pierwszych malarzy amerykańskich, którzy przedstawili pracę robotników przemysłowych. Do końca życia uważał się za socjalistę.
Anshutz był również cenionym pedagogiem, jako profesor Pennsylvania Academy wykształcił całe pokolenie artystów. Jego uczniowie byli twórcami Ashcan School, artystycznego ruchu w realistycznym malarstwie amerykańskim. (m.in. Robert Henri, Arthur Bowen Davies, Maurice Brazil Prendergast, Ernest Lawson, William Glackens, Everett Shinn, John French Sloan, i George Luks).

</doc>
<doc id="1311877" url="https://pl.wikipedia.org/wiki?curid=1311877" title="Friedrich Ernst von Inn und Knyphausen">
Friedrich Ernst von Inn und Knyphausen

Friedrich Ernst von Inn und Knyphausen (przełom XVII i XVIII w.) – pruski dyplomata i polityk.
Arystokrata z Wschodniej Fryzji.
Pruski poseł w Kopenhadze w latach 1709-1717; w tym czasie posłował też do Paryża (1714-1715). W roku 1717 towarzyszył carowi Piotrowi I w jego podróży "incognito" (szefowie państw wiedzieli o kogo chodzi i wysyłali takich dyplomatów jak Knyphausen by mu towarzyszyli). 
W latach 1717-1718 znów poseł pruski w Paryżu. 
Do 1730 roku pruski MSZ (szef: "Kabinettsministerium"). Funkcję tę przejął po nim Heinrich von Podewils.
Jego synem był dyplomata Dodo Heinrich zu Inn und Knyphausen (1729-1789)

</doc>
<doc id="1311878" url="https://pl.wikipedia.org/wiki?curid=1311878" title="Sur">
Sur



</doc>
<doc id="1311883" url="https://pl.wikipedia.org/wiki?curid=1311883" title="IZArc">
IZArc

IZArc - jest to program do archiwizacji danych działający w środowisku Microsoft Windows. Stworzony został przez bułgarskiego programistę Ivana Zaharieva. Aplikacja ta jest udostępniana na licencji freeware, ale jej kod jest zamknięty. Obsługuje on najważniejsze formaty kompresji takie jak zip, rar, gzip, tar.gz, bzip2, czy 7z. Posiada również zdolność do konwertowania archiwów (w tym obrazów płyt).
Linia komend.
Program ten pozwala na zarządzanie z poziomu linii poleceń. Można go również wywoływać z plików wsadowych i skryptów.
Wersja portable.
Aplikacja ta posiada również tzw. wersję portable - niewymagającą instalacji. Nosi ona nazwę IZArc2Go. 

</doc>
<doc id="1311884" url="https://pl.wikipedia.org/wiki?curid=1311884" title="Kutynizacja">
Kutynizacja

Kutynizacja – proces polegający na odkładaniu kutyny wewnątrz ściany komórkowej, między warstewkami celulozy. W jego wyniku powstaje warstwa kutykularna (skutykularyzowana) ściany komórkowej. Proces ma charakter pośredni między adkrustacją i inkrustacją. Podobny proces kutykularyzacji polega na wydzielaniu kutyny poza ścianę komórkową komórek zewnętrznych rośliny – prowadzi do wytworzenia warstwy ograniczającej parowanie rośliny – kutykuli.

</doc>
<doc id="1311885" url="https://pl.wikipedia.org/wiki?curid=1311885" title="Karl Wilhelm Finck von Finckenstein">
Karl Wilhelm Finck von Finckenstein

Karl Wilhelm Finck von Finckenstein (ur. 11 lutego 1714, zm. 3 stycznia 1800) – pruski polityk i dyplomata, faworyt Fryderyka Wielkiego. W latach 1749-1777 pierwszy minister Królestwa Prus.
Jego ojcem był feldmarszałek pruski i guwerner księcia koronnego Fryderyka (przyszły król Prus Fryderyk II Wielki).
Karl Wilhelm studiował w Genewie. W 1735 roku pojechał do Francji i Holandii jako członek legacji dyplomatycznej, niedługo potem wysłany został jako poseł pruski do Sztokholmu, gdzie pozostał do 1740 roku.
Fryderyk II Wielki znał go od dzieciństwa i ufał mu jak mało komu. W roku 1742 wysłał go jako posła do Wielkiej Brytanii, w 1744 roku do Szwecji, gdy siostra króla Luiza Ulryka poślubiła szwedzkiego króla Fryderyka I. W roku 1747 Finck został posłem na dworze carskim.
Gdy w roku 1749 roku dymisję złożył pierwszy minister Heinrich von Podewils, Finckenstein przejął kompetencje jego w polityce zagranicznej, a Georg Dietloff von Arnim-Boitzenburg (1679-1753) sprawy wewnętrzne. Po śmierci Dietlofa Finckenstein był jedynym pierwszym ministrem Prus.
Fryderyk zwierzał się Finckowi ze wszystkich problemów państwa. Dla niego przeznaczona była tajna instrukcja królewska z 10 stycznia 1757 roku, która pisana była przez załamanego porażkami Fryderyka.
, w wieku 85 lat.

</doc>
<doc id="1311888" url="https://pl.wikipedia.org/wiki?curid=1311888" title="Karl Wilhelm von Finck und Finckenstein">
Karl Wilhelm von Finck und Finckenstein



</doc>
<doc id="1311889" url="https://pl.wikipedia.org/wiki?curid=1311889" title="Karl Wilhelm von Finckenstein">
Karl Wilhelm von Finckenstein



</doc>
<doc id="1311890" url="https://pl.wikipedia.org/wiki?curid=1311890" title="Jacht Klub Cztery Wiatry">
Jacht Klub Cztery Wiatry

Jacht-Klub Cztery Wiatry (też "Jacht Klub Cztery Wiatry w Świnoujściu") – polski klub żeglarski w Świnoujściu. Powstał w roku 1958 rozpoczynając, jako pierwszy, historię polskiego żeglarstwa na bałtyckich wyspach Wolin i Uznam. W latach 60. XX w. klub został też opiekunem jachtu Zew Morza.

</doc>
<doc id="1311892" url="https://pl.wikipedia.org/wiki?curid=1311892" title="Hebrydy (Mendelssohn)">
Hebrydy (Mendelssohn)

Hebrydy (niem. "Die Hebriden") – uwertura koncertowa h-moll, opus 26 (MWV P 7), znana też jako Grota Fingala, skomponowana przez Feliksa Mendelssohna. Napisana została w 1830 roku, a inspirowana była przez pieczarę zwaną Grotą Fingala na wyspie Staffa, wchodzącą w skład archipelagu Hebrydy znajdującego się u szkockich wybrzeży. Utwór został zadedykowany królowi Fryderykowi Wilhemowi IV Pruskiemu. 
Mendelssohn pierwszą swoją podróż do Anglii odbył w roku 1829. Podczas tej podróży zaliczył także Szkocję, gdzie skomponował swoją III Symfonię, znaną jako Symfonia Szkocka. Przy tej okazji odwiedził Hebrydy podczas sztormu nocnego i wszedł do morskiej jaskini na wyspie Staffa, gdzie zainspirowała go Grota Fingala, popularna turystyczna atrakcja. Sklepienie groty wznosiło się w owym czasie 12 metrów nad poziomem wody, a głębokość wody przekraczała 60 m. Grota zawierała kolorowe bazaltowe filary. Został tak poruszony, że natychmiast sięgnął po kartkę i zaczął komponować otwierający temat uwertury. Wysłał to swojej siostrze Fanny Mendelssohn. 
Dzieło zostało ukończone 16 grudnia 1830 roku. Początkowo nosiło tytuł "Die einsame Insel" (Samotna wyspa). Później jednak Mendelssohn zrewidował partyturę, ukończył ją ostatecznie 20 czerwca, 1832 roku i zatytułował na nowo utwór Die Hebriden (Hebrydy). Oprócz tego w odniesieniu do tego utworu Mendelssohn stosował również tytuł "Grota Fingala". Premiera uwertury odbyła się 14 maja, 1832 roku w Londynie. 
Utwór, pomimo iż został zaklasyfikowany jako uwertura, według pierwotnych zamierzeń kompozytora miał być kompletnym dziełem. Nie opowiada żadnej historii i dlatego nie zawiera treści pozamuzycznej; zamiast tego utwór opisuje nastrój i niejako ustawia przed słuchaczem scenę. Jest jednym z pierwszych muzycznych utworów, który to stosuje. Uwertura stanowiona jest przez dwa podstawowe tematy, temat otwierający został napisany jeszcze podczas wizyty Mendelssohna w Grocie Fingala i grany jest początkowo na altówce, wiolonczeli i fagot. Temat liryczny, oddający moc i oszałamiający urok pieczary, został zamierzony dla rozwinięcia uczucia samotności i pozostawienia samemu sobie. Tymczasem drugi temat pokazuje ruch morza i kłębiące się fale. Uwertura stosuje standardową formę i zawiera kody zakończenia, gdzie element rekapitulacji należy do oryginalnego tematu. 
Utwór wykorzystuje standardową instrumentację, a trwa około jedenastu minut. Oryginał rękopisu dzieła przechowywany jest w Bodleian Library, w Oksfordzie.

</doc>
<doc id="1311899" url="https://pl.wikipedia.org/wiki?curid=1311899" title="Woldemar August von Löwendahl">
Woldemar August von Löwendahl

Ulrik Frederik Valdemar baron Løvendal, auch "Woldemar Freiherr von Löwendahl", (ur. 1660 - zm. 1740) – saski polityk i wojskowy. Pochodził z dzisiejszej Estonii. Służył w wojsku saskim. Zmarł w 1740 roku w Warszawie jako marszałek armii saskiej i minister gabinetu Elektoratu Saksonii. Jego najstarszy syn, Woldemar jr. również był saskim wojskowym. 
Löwendahl był pierwszym ministrem Elektoratu Saksonii w latach 1707 - 1711. W listopadzie 1707 roku przybył z Hamburga do Drezna, gdzie Anna Konstancja Cosel i jem mąż Adolf Magnus Hoym wsparli jego karierę, także wkrótce został on ministrem finansów w Tajnym Gabinecie - czwartym obok Pflugka, Flemminga i Hoyma ministrem tego gabinetu.
W listopadzie 1708 roku Jakub Henryk Flemming i Löwendahl udali się do Lipska na spotkanie z królem Danii Fryderykiem IV udającym się pod przybranym nazwiskiem hrabiego Oldenburg do Wenecji
Jego pierwszą żoną była Dorota Małgorzata Brockdorff (ur. 1672, zm. 20.VIII.1706). 29 stycznia 1709 ożenił się powtórnie z Benedykta Małgorzatą Rantzau (1683-1776).
25 października odbył się chrzest hrabianki Fryderyki Aleksandry Cosel, córki Anny Konstancji, której rodzicami chrzestnymi zostają: Anna Małgorzata Brockdorff, baron Löwendahl i w imieniu stanów saskich Hans Löser.
7 maja 1712 roku, August II Mocny za wstawiennictwem Anny Cosel uczynił Löwendahla wielkim marszałkiem dworu ("Oberhofmarschall"). Jednak jeszcze w maju 1712 przeszedł na stronę partii Flemminga walczącej z wpływem Cosel na Augusta. w kwietniu 1713 roku Löwendahl wydał polecenie ocenzurowania korespondencji hrabiny Cosel, znajdującej się już w niełasce Augusta. Do niego kierowała odtąd swoje skargi, o których miał usłyszeć król.
W 1721 został kawalerem Orderu Orła Białego. 

</doc>
<doc id="1311904" url="https://pl.wikipedia.org/wiki?curid=1311904" title="116 Pułk Piechoty im. Cesarza Wilhelma (2 Wielkiego Księstwa Heskiego)">
116 Pułk Piechoty im. Cesarza Wilhelma (2 Wielkiego Księstwa Heskiego)

116 Pułk Piechoty im. Cesarza Wilhelma (2 Wielkiego Księstwa Heskiego) – (niem. "Infanterie-Regiment Kaiser Wilhelm (2. Großherzoglich Hessisches) Nr. 116") pułk piechoty niemieckiej okresu Cesarstwa Niemieckiego.
Został sformowany 17 czerwca 1813 i stacjonował w Gießen.

</doc>
<doc id="1311905" url="https://pl.wikipedia.org/wiki?curid=1311905" title="Arkadiusz Denkiewicz">
Arkadiusz Denkiewicz

Arkadiusz Denkiewicz (ur. 18 marca 1948) – polski funkcjonariusz milicji, jedyny skazany prawomocnym wyrokiem w sprawie pobicia maturzysty Grzegorza Przemyka, syna poetki i działaczki opozycji antykomunistycznej Barbary Sadowskiej.
W maju 1983 r., w momencie zatrzymania i pobicia Grzegorza Przemyka, był sierżantem i dyżurnym w komisariacie przy ul. Jezuickiej w Warszawie. Według ustaleń śledztwa to właśnie on nakłaniał innych funkcjonariuszy, by bili zatrzymanego "„tak, żeby nie było śladów”".
Procesy.
Winą za śmierć Przemyka obciążono początkowo sanitariuszy, którzy wieźli go z domu do szpitala. Tę wersję wydarzeń udało się potwierdzić w zakończonym w 1984 r., procesie, a milicjanci Arkadiusz Denkiewicz i Ireneusz Kościuk zostali uwolnieni od zarzutów. Skazano zaś – po wymuszeniu nieprawdziwych zeznań – dwóch sanitariuszy oraz lekarkę Barbarę Makowską-Witkowską, która przesiedziała w więzieniu trzynaście miesięcy. Po 1989 r., wyroki te uchylono i wznowiono proces. W 1997 r., postanowieniem ówczesnego Sądu Wojewódzkiego w Warszawie, Denkiewicz został uznany za winnego stawianych mu zarzutów i skazany na dwa lata więzienia, Kazimierz Otłowski z b. Komendy Głównej MO, któremu zarzucono próbę zniszczenia akt sprawy Przemyka w 1989 r., na półtora roku pozbawienia wolności w zawieszeniu, a Ireneusz Kościuk został uniewinniony. Wyrok na Denkiewiczu został utrzymany przez Sąd Najwyższy w 1999 r., który uniewinnił jednak Otłowskiego.
Arkadiusz Denkiewicz nigdy nie odbył zasądzonego mu wyroku z uwagi na opinię psychologiczną stwierdzającą iż na skutek wyroku doznał zmian w psychice i cierpi na depresję oraz „częściowe otępienie” uniemożliwiające mu odbycie kary.

</doc>
<doc id="1311906" url="https://pl.wikipedia.org/wiki?curid=1311906" title="Johann Georg von Einsiedel">
Johann Georg von Einsiedel

Johann Georg von Einsiedel (ur. 18 grudnia 1730, Drezno, zm. 21 czerwca 1811, Rybarzowice) – saski polityk.
Jego ojcem był marszałek dworu Johann George von Einsiedel (1692-1760), a matką hrabina Eva Charlotte Friederike von Flemming z potężnego rodu Flemming.
Johann Georg już za młodu służył na dworze saskim. Był na placówce dyplomatycznej w Petersburgu w roku 1748, gdzie pozostał do roku 1762, a w 1763 został posłem saskim w Londynie. W latach 1763-1766 był ministrem wojny i spraw wewnętrznych, a więc najważniejszym saskim ministrem. Na stanowisko to powołał go krótko panujący elektor saski Fryderyk Krystian Wettyn.

</doc>
<doc id="1311907" url="https://pl.wikipedia.org/wiki?curid=1311907" title="117 Wielkoksiążęcy Pułk Piechoty">
117 Wielkoksiążęcy Pułk Piechoty

117 Pułk Piechoty (3 Wielkiego Księstwa Heskiego) – (niem. "Infanterie-Leib-Regiment Großherzogin (3. Großherzoglich Hessisches) Nr. 117") pułk piechoty niemieckiej okresu Cesarstwa Niemieckiego.
Został sformowany już 10 czerwca 1697 a na początku XX wieku stacjonował w Moguncji.

</doc>
<doc id="1311908" url="https://pl.wikipedia.org/wiki?curid=1311908" title="118 Pułk Piechoty im. Księcia Karola (4 Wielkiego Księstwa Heskiego)">
118 Pułk Piechoty im. Księcia Karola (4 Wielkiego Księstwa Heskiego)

118 Pułk Piechoty im. Księcia Karola (4 Wielkiego Księstwa Heskiego) (niem. "Infanterie-Regiment Prinz Carl (4. Großherzoglich Hessisches) Nr. 118") – pułk piechoty niemieckiej okresu Cesarstwa Niemieckiego.
Został sformowany już 23 stycznia 1791 a na początku XX wieku stacjonował w Wormacji.

</doc>
<doc id="1311910" url="https://pl.wikipedia.org/wiki?curid=1311910" title="Karl Heinrich von Hoym">
Karl Heinrich von Hoym

Karl Heinrich von Hoym (ur. 8 czerwca 1694, zm. 22 kwietnia 1736) – królewsko-polski i elektorsko-saski dyplomata i minister, saski polityk.
Jego starszym bratem był Adolf Magnus Hoym tajny radca i minister saski. W roku 1711 Karl Hoym i jego starsi bracia: Adolf, Carl Siegfried, Ludwig Gebhard uzyskali, dzięki zasługom Adolfa, od cesarza tytuł hrabiów Rzeszy.
Karl Heinrich von Hoym w roku 1713 wyruszył w Grand Tour po Europie. Od końca 1714 roku do 1717 przebywał w Paryżu by nawiązać kontakty z uczonymi.
Gdy saski poseł w Paryżu, Burkhard von Suhm zmarł w roku 1719, Hoym został (1720) wytypowany na jego następcę. Takie rozwiązanie zaproponował pierwszy minister saski Jakub Henryk Flemming. Hoym został podniesiony do rangi ambasadora Saksonii w 1725 roku. Uczyniono tak, by bardziej zaznaczyć saską obecność w Wersalu, gdzie ślub brali właśnie młody Ludwik XV i Maria Leszczyńska – córka wroga saskiego elektora. Podniesienie jego dyplomatycznej rangi przyniosło też większą gażę.
W 1727 otrzymał z rąk króla Augusta II Order Orła Białego. W 1728 został ministrem tzw. „Domestique-Department” („Departamentu Domeny Książęcej”), gdyż właśnie zmarł piastujący dotąd to stanowisko hrabia Christoph Heinrich von Watzdorf.
Pierwszy minister Saksonii w latach 1729 – 1733. Król August III Sas zdymisjonował go po objęciu tronu. Tak jak minister departamentu SZ François Joseph Wicardel de Fleury et de Beaufort, był zwolennikiem przyjaźni z Francją.
W 1723 został kawalerem Orderu Orła Białego.
W roku 1729 powołany na dyrektora Królewskiej Manufaktury Porcelany w Miśni. W roku 1733 uwięziony w twierdzy Königstein przez króla, w związku ze skandalem, zwanym Hoym-Lemaire, związanym z próbą sprzedaży nieznakowanej porcelany miśnieńskiej (wykonanej na zlecenie Hoyma). Zarzuty dotyczyły zdrady tajemnicy państwowej, którą objęte były technologiczne szczegóły produkcji porcelany w Królewskiej Manufakturze w Miśni. Drugi aktor tej afery, Rudolf Lemaire miał się zająć sprzedażą porcelany we Francji i Holandii, oferując ją jako wyroby dalekowschodnie. (por. Claus Boltz,"Hoym, Lemaire und Meißen”, Keramos 88 (April 1980), s. 3-101). W 1736 Hoym popełnił w twierdzy samobójstwo.

</doc>
<doc id="1311911" url="https://pl.wikipedia.org/wiki?curid=1311911" title="Johann Adolf von Loß (1731–1811)">
Johann Adolf von Loß (1731–1811)

Johann Adolf von Loß (ur. 1731, zm. 1811), saski polityk i dyplomata.
Pierwszy minister Saksonii od 2 października 1777 roku do 1790 roku.

</doc>
<doc id="1311913" url="https://pl.wikipedia.org/wiki?curid=1311913" title="Nonnos z Panopolis">
Nonnos z Panopolis

Nonnos z Panopolis (gr. Νόννος) – grecki poeta żyjący na przełomie IV i V wieku. Pochodził z miasta Achmim (nazywanego po grecku "Panopolis"). Jego głównymi zachowanymi dziełami był poemat epicki "Historia Dionizosa" ("Dionysiaca") składający się z 48 ksiąg, opisujący znane Nonnosowi mity na temat Dionizosa oraz "Parafraza Ewangelii św. Jana". Jego uczniem był Muzajos.
Imię poety.
Najstarszy zachowany rękopis głównego dzieła autora "Historii Dioniziosa", z 1280 roku, od którego pochodzą wszystkie inne kodeksy, jest bezimienny. Dopiero Angelo Poliziano w XVI wieku na podstawie pewnej wzmianki u Agatiasza Scholastyka, domyślił się imienia twórcy. Odtąd wydawano poemat pod imieniem Nonnosa. Pewność w tej materii przyniósł dopiero manuskrypt berliński opublikowany w 1907 roku, a pochodzący z VII wieku, gdzie przy fragmentach ksiąg 14-16 podaje się imię Nonnosa, jako autora poematu. Anonimowy epigram z "Antologii palatyńskiej" (IX 198), przynosi kolejne informacje o poecie, którego imię brzmi jak gaworzenie dziecka („nana” lub „nona”): "Nonnos jestem, a miasto Pana jest moją ojczyzną - w Farii ścigałem ostrymi słowy potomstwo Gigantów". Sens tej wypowiedzi wyjaśniają słowa Stafylosa wypowiedziane do Dionizosa w księdze 18: "Stań się i ty podobnym do ojca, abym i ciebie obok Kronidy nazwał pogromcą synów ziemi" – to jest gigantów właśnie.
Jego postać.
Wymieniona w epigramie ojczyzna Nonnosa – Panopolis (dzisiejscy Achmim w Górnym Egipcie) wydała w V wieku jeszcze dwóch innych poetów: Cyrusa, konsula w 441 roku i Pampreiosa. Według źródeł koptyjskich ludność tamtejsza długo trzymała się pogaństwa i słynęła z czarodziejstwa.
Na podstawie "Dionysiaków" (ks. 41) przyjmuje się, że poeta przebywał, może na studiach, w Berytos. O autopsji świadczy też opis Tyru (ks. 40, 311 i n.). Większą jednak część życia spędził w Aleksandrii, gdzie napisał swój poemat (ks. 1, 131) i gdzie najprawdopodobniej odebrał staranne wykształcenie. Na podstawie naśladownictwa trzeba mu przypisać znajomość Homera, Hezjoda, Pindara i trzech tragików, a także Arata, Apolloniusza Rodyjskiego, Kallimacha, Likofrona, Euforiona, Nikandra, Partheniosa, Antypatra z Sydonu, Doroteusza (poemat astrologiczny), Oppianów (poematy orfickie). Z prozaików: Herodota, Platona, Achillesa Tatiosa, z autorów łacińskich: Owidiusza i Klaudiana. O znajomości medycyny świadczy opis szaleństwa Athamasa (ks. 10, 4).
Religia Nonnosa.
Sercem religii Nonnosa jest kult Dionizosa. Modli się do niego w duchu platońskiej religii solarnej. Jest przekonany o skuteczności misteriów dionizyjskich, czarodziejskich zamawiań i hymnów, horoskopów, tajemnych roślin i kamieni. Stawia go to w rzędzie ostatnich obrońców religii pogańskiej i przeciwników chrześcijaństwa.
Wśród pism Nonnosa zachowała się oprócz epopei o Dionizosie, "Metabola", będąca parafrazą Ewangelii świętego Jana. Jej autor jest chrześcijaninem i dobrze orientuje się w teologii chrześcijańskiej. Autorstwo Nonnosa, potwierdza oprócz tradycji, technika wiersza, styl, powtarzanie zwrotów, a nawet całych wierszy z "Dionysiaków". Echa ówczesnych sporów teologicznych, pobrzmiewających w "Metaboli", pozwalają datować działalność Nonnosa na połowę V wieku. Sam fakt napisania utworu każe badaczom przypuszczać, że Nonnos pod koniec życia przeszedł na chrześcijaństwo.
Historia Dionizosa.
Treść epopei.
Swoją opowieść rozpoczyna poeta od Kadmosa, szukającego porwanej siostry Europy i zapowiada, że oprócz historii Bakchosa, opowie w swym poemacie różne inne mity. Kadmos poszukujący swej siostry dowiaduje się, od żeglarza achajskiego, że ten widział płynącą na byku dziewczynę. Następnie trafia do kraju Arimów, gdzie Tyfon ukrył ukradziony Zeusowi piorun. Opowiedziawszy tę historię, Nonnos ukazuje scenę miłosną pomiędzy bykiem-Zeusem a Europą, po czym przenosi ojca bogów do kraju Arimów. Tam Zeus obietnicą małżeństwa z Harmonią skłania Kadmosa do odwrócenia uwagi Tyfona od groty z piorunem. Zeus odzyskuje swą broń i stacza zwycięską walkę z Tyfonem (wypełniającą prawie całą księgę drugą). Następnie wysyła Kadmosa do Delf. Ten jednak najpierw udaje się na Samotrakę po Harmonię. Po przybyciu do Grecji zabija smoka, zakłada Teby i poślubia Harmonię (5, 88-189). Teraz następuje opowiadanie o losie córek Kadmosa i Harmonii. Przed opowieść o zamążpójściu czwartej córki, Semeli, wtrąca Nonnos epizod (obejmujący znaczną część księgi piątej i całą szóstą) o pierwszym Dionizosie, synu Zeusa i Persefony, Zagreusie, rozszarpanym przez Tytanów. Po jego śmierci następuje potop. Wówczas na początku księgi siódmej Aion (uosobienie wieczności) prosi Zeusa, by zesłał ratunek dla ludzkości. Zeus łączy się więc z Semelą, by spłodzić zbawcę ludzi. Następuje opowiadanie o narodzinach Dionizosa i jego dzieciństwie, długi epizod o Ino i Atamasie (ks. 9), o uczuciu młodego Dionizosa do Ampelosa, i o wynalezieniu wina (na czym kończy się księga dwunasta).
W kolejnych dwunastu księgach (13-24) poeta opisuje wyprawę Dionizosa do Indii, podjętą na polecenie Zeusa w celu podbicia bezbożnych Hindusów, a więc w celu misyjnym. Księga 25 zapowiada szczegółowe przedstawienie siódmego roku wojny. Dionizos oczekując na nowe wypadki wojenne, każe sobie sporządzić zbroję. Opis tarczy zajmuje resztę księgi 25. Działania wojenne podejmuje skuszony we śnie Deriades, któremu pokazuje się Atena pod postacią Orontesa. Opis wojsk Deriadesa zajmuje resztę księgi 26. W bitwie, przerwanej jak w "Iliadzie", ranę odnosi ulubieniec Dizonizosa, Hymenajos (ks. 29, 15-178). Następnego dnia odznacza się indyjski wódz Herrheus (ks. 30, 1-127) i ginie Hindus Tektefos (ks. 30, 127-230). Za sprawą podstępu Hery, Dionizos popadł w szaleństwo (jak Herakles w tragedii Eurypidesa), ale został uleczony mlekiem. Przychodzi do ostatniej bitwy z Deriadesem, połączonej z walką bogów (ks. 36, 3-133) i bitwą morską (ks. 36, 399-475). Deriades ginie w pojedynku z Dionizosem (ks. 40, 1-100). Opłakuje go hinduska księżniczka (ks. 40, 101-251). Dionizos przekazuje władzę nad podbitym krajem Hindusowi Modajosowi, rozdziela łupy i odprawia wojska sprzymierzonych do ojczyzny.
W ostatnich ośmiu księgach opisuje poeta powrót boga do Frygii. Podczas swojego pierwszego tam pobytu odwiedza Dionizos Tyr i Beryt i stara się o rękę córki Afrodyty, Berroe. Ulega jednak w bitwie morskiej Posejdonowi (ks. 41-43). Po przybyciu do Europy przeżywa w Tebach przygodę z Penteuszem (ks. 44-46). Potem gości w Attyce u Ikariosa, na Naksos poślubia porzuconą przez Tezeusza, Ariadnę, w Argos walczy z Perseuszem, w Tracji z Gigantami i z Palleną. Za kolejnym pobytem we Frygii odwiedza Aurę, która porodziła mu syna Iakchosa. Po czym zostaje wzięty na Olimp.
Kompozycja.
Sześć początkowych ksiąg eposu opowiada historię dziadka Dionizosa Kadmosa, jego córki, a matki boga, Semeli i ojca bogów, Zeusa. Bohater epopei rodzi się w księdze siódmej i przez kolejne sześć ksiąg autor opowiada o jego dzieciństwie i młodości. Ze względu na to, że głównym jego osiągnięciem w tym okresie jest wynalezienie wina, czyn niezbyt wzniosły, jak na zbawcę ludzkości, w trzynastej księdze Zeus poleca mu podbić ziemie bezbożnych Hindusów, za co zostanie ubóstwiony i wyniesiony na Olimp. Zważywszy, że Dionizos już po swoim ubóstwieniu szerzył swój kult w Azji i Grecji, karząc opornych Beotów, sam pomysł wydaje się kryć niemałe możliwości. Autor nie idzie jednak zupełnie tym tropem. Wyprawa Dionizosa jest zwyczajną ekspedycją wojenną, wzorowaną bardzo silnie na "Iliadzie". Dionizos zostaje wprawdzie w końcu ubóstwiony przez Zeusa, ale dzieje się to niejako na marginesie epopei.
Rozrastanie się głównego wątku opowieści w szereg epizodów szkodzi jedności utworu. Ponadto jedynie księgi od 1 do 10 zostały przez autora w pełni opracowane i poprawione. W kolejnych tekst epopei wyraźnie nie został przez poetę wygładzony i wykończony. Skoro po epopei Nonnos napisał jeszcze wspomnianą wyżej "Parabolę", przyczyną tego nie mogła być śmierć poety. Przypuszcza się raczej jakiś rodzaj zobojętnienia twórcy wobec tematu, być może z powodu rozmiarów poematu i trudu, który musiał weń włożyć.
Główną przyczyną braku harmonii poematu jest jednak sama metoda pisarska Nonnosa. Poeta maluje każdą opisywaną scenę jak najjaskrawszymi barwami. Ta przesada w obrazowaniu rozmywa wyrazistość poszczególnych epizodów, tym bardziej, że związek pomiędzy nimi jest jedynie zaznaczony krótkimi streszczeniami mitu, znanego czytelnikowi ze szkolnej ławy. Nadaje to całemu utworowi charakter niezwykłego pośpiechu i rozedrgania, orientalny bardziej niż klasyczny, choć niewątpliwie mieszczący się w nurcie poezji późnego hellenizmu.
Parafraza Ewangelii.
Na wybór przez Nonnosa tego tematu mogło wpłynąć pewne podobieństwo bohaterów obydwu utworów. Nonnos przedstawił Chrystusa jako Pana stworzenia, który kieruje rydwanem słonecznym i jest Bogiem potężniejszym od samego Dionizosa. Również biblijną historię uzdrowienia niewidomego od urodzenia przedstawia Nonnos jako bardziej spektakularną od podobnego uzdrowienia, dokonanego przez Dionizosa (ks. 25, 281 i n.). Nonnos nie trzyma się wiernie tekstu biblijnego, pozwalając sobie na uzupełnienia i świadome opuszczenia.
System wersyfikacyjny Nonnosa.
Zanik iloczasu w języku greckim poczynając od IV wieku spowodował, że dotychczasowy heksametr iloczasowy z dynamicznym akcentem i prawie bez różnic iloczasowych w głoskach akcentowanych i nieakcentowanych (prawie gdyż w istocie głoski akcentowane były wymawiane minimalnie dłużej) upodabniał się do prozy, i to nierytmicznej. Próbując temu przeciwdziałać, Nonnos podjął starania, by akcent wierszowy uzgodnić z wyrazowym, to jest tak dobierać wyrazy, by sylaby metrycznie długie były zarazem sylabami akcentowanymi. Powodowało to wiele ograniczeń w budowie heksametru. Między innymi "syllaba biceps" (długa pokrywająca się z dwiema krótkimi) musiała być wypełniona zgłoską akcentowaną, stąd przy cezurze męskiej, między dwoma stykającymi się stopami leży u Nonnosa zawsze "biceps" dwuzgłoskowa. Poeta stale akcentuje przedostatnią zgłoskę wiersza. Wiersze z cezurą męską uzupełnia o dodatkową cezurę po 4. "longum" (dawna sylaba długa, odtąd również akcentowana). Nie dopuszcza końca wyrazu po 5. "longum". Wyklucza spondej w piątej stopie, jak i następstwo po sobie dwóch spondejów, chyba że przedzielonych cezurą męską. Specjaliści naliczyli 19 tego typu rozmaitych ograniczeń. Czynią one pisanie tego typu wierszem niezwykle skomplikowanym, a sam wiersz ze względu na przewagę daktyli nad spondejami – monotonnym.
Styl i język.
Styl Nonnosa charakteryzuje się obfitością epitetów. W tekście rzadko występują rzeczowniki bez epitetu, a często jednemu rzeczownikowi towarzyszą dwa, a nawet trzy epitety, przy czym w funkcji przymiotników występują imiesłowy, które wraz z określeniami zajmują cały wiersz. Najczęściej epitety są umieszczane przed rzeczownikami, a wiersze mają na początku dwa epitety i rzeczownik na końcu. Porównań używa Nonnos bardzo oszczędnie, natomiast lubuje się w asonansach, aliteracjach i wszelkich efektach dźwiękowych.
Wpływ Nonnosa.
Szereg poetów V i VI wieku czerpało od Nonnosa nie tylko sformułowania ale i technikę wersyfikacyjną: Pamprepios, Chrystodor z Koptos, Jan z Gazy, Agatiasz Scholastyk, Kolutos, Muzajos. Ostatnim poetą piszącym heksametrem nonniańskim był tworzący w VII wieku Jerzy Pizydes.
Najdawniejszy cytat z eposu o Dionizosie znajduje się u Agatiasza w drugiej połowie VI wieku ("Historia" 4, 29 i n.). Kolejny pochodzi z XII wieku i znajduje się u Eustacjusza. W XIII wieku tekst eposu przepisał Planudes. Jego kodeks przywiózł w 1423 roku do Italii Francesco Filelfo. Dwa stulecia później Giambattista Marino (1569–1625) przeczytawszy "Dionysiaka" uległ ich wpływowi. Jego "Adone" (1623) wykazuje zależność od poematu zarówno w stylu jak i w motywach. Tak po stuleciach najbardziej „barokowy” z poetów starożytnych stanął u kolebki marinizmu.

</doc>
<doc id="1311914" url="https://pl.wikipedia.org/wiki?curid=1311914" title="Nonnos">
Nonnos



</doc>
<doc id="1311915" url="https://pl.wikipedia.org/wiki?curid=1311915" title="Synteza subtraktywna dźwięku">
Synteza subtraktywna dźwięku

Synteza subtraktywna (ang. "subtractive synthesis") – metoda syntezy dźwięku polegająca na odejmowaniu harmonicznych, poprzez przetwarzanie przebiegów generowanych przez oscylatory. Była ona pierwszą historycznie metodą zastosowaną w syntezatorach.
Przebieg o danych parametrach (kształcie, częstotliwości, współczynniku wypełnienia fali impulsowej) przetwarzany jest przez kolejne bloki (moduły) instrumentu. Należą do nich m.in.:
Rodzaj użytych bloków oraz sposób ich połączenia nazywany jest torem syntezy. Jego modyfikacja (zmiana połączeń) możliwa jest wyłącznie w syntezatorach modularnych. Pozostałe syntezatory umożliwiają jedynie kontrolowanie parametrów poszczególnych modułów. Synteza subtraktywna początkowo realizowana była przez układy analogowe, a blokami sterowano napięciowo. Dziś w większości przypadków stosuje się układy DSP (lub też odpowiednie algorytmy w przypadku oprogramowania), a instrumenty, w których są one zastosowane, klasyfikuje się do grupy Virtual Analog.
Przykład.
Poniższy przykład przedstawia kolejne etapy kształtowania brzmienia.

</doc>
<doc id="1311917" url="https://pl.wikipedia.org/wiki?curid=1311917" title="Tarsos">
Tarsos



</doc>
<doc id="1311918" url="https://pl.wikipedia.org/wiki?curid=1311918" title="ʐ">
ʐ



</doc>
<doc id="1311919" url="https://pl.wikipedia.org/wiki?curid=1311919" title="Consolidated XB-41 Liberator">
Consolidated XB-41 Liberator

Consolidated XB-41 Liberator – wersja rozwojowa samolotu bombowego Consolidated B-24D Liberator przystosowana do roli bombowca eskortowego, zbudowano tylko jeden prototyp który nie został użyty operacyjnie.
Prototyp powstał po przebudowaniu "Liberatora" o numerze seryjnym 41-11822. Został on uzbrojony w 14 karabinów maszynowy M2 o kalibrze 12,7 mm, w dwóch wieżyczkach grzbietowych, w wieżyczce przedniej, ogonowej i dolnej (wszystkie po dwa karabiny) i w dwa boczne stanowiska strzeleckie z pojedynczymi karabinami. Łącznie na pokładzie samolotu znajdowało się 11.000 nabojów, część składowana w komorze bombowej. Napęd stanowiły cztery silniki Pratt &amp; Whitney R-1830 o mocy 1250 koni mechanicznych każdy.
Samolot nie wszedł do produkcji seryjnej z powodu niezadowalających osiągów.

</doc>
<doc id="1311920" url="https://pl.wikipedia.org/wiki?curid=1311920" title="XB-41 Liberator">
XB-41 Liberator



</doc>
<doc id="1311921" url="https://pl.wikipedia.org/wiki?curid=1311921" title="XB-41">
XB-41



</doc>
<doc id="1311922" url="https://pl.wikipedia.org/wiki?curid=1311922" title="Consolidated XB-41">
Consolidated XB-41



</doc>
<doc id="1311924" url="https://pl.wikipedia.org/wiki?curid=1311924" title="Elena Temnikowa">
Elena Temnikowa



</doc>
<doc id="1311926" url="https://pl.wikipedia.org/wiki?curid=1311926" title="Taep’o-dong 2">
Taep’o-dong 2

Taep’o-dong 2 – północnokoreański dwustopniowy międzykontynentalny pocisk balistyczny (ICBM) na paliwo ciekłe, bazujący na mobilnej - drogowej platformie samochodowej.
Zgodnie z informacjami Kim Kil Sona - północnokoreańskiego uciekiniera, byłego pracownika Północnokoreańskiego Centrum Naukowego Numer 2 - prace nad pociskiem Taep’o-dong 2 rozpoczęły się w 1987 roku. Aż do 1999 roku nie zaobserwowano jednak testów nowego pocisku, choć sam pocisk został zaobserwowany na wystawie w Północnej Korei (podobnie jak efekty kilku innych koreańskich programów rozwojowych, pomimo że program tego pocisku rozwijany jest w tajemnicy). Pierwszy test napędu na paliwo ciekłe pocisku Taep'o-dong zaobserwowano w lutym 1994 r., nie jest jednak jasne, czy był to test napędu pocisku Rodong 1, Taep'o-dong 1, czy Taep'o-dong 2. Wydaje się jednak, iż było jeszcze za wcześnie na naziemny test odpalenia pierwszego stopnia TD-2, stąd też przypuszcza się, iż był to test pierwszego stopnia pocisku Taep'o-dong 1, czyli w praktyce test napędu pocisku No-dong.
W chwili obecnej funkcjonują różne domysły na temat stopni napędowych tego pocisku. Według jednych raportów, pierwszy stopień TD-2 to w istocie pierwszy stopień napędowy chińskiego pocisku CSS-3 - nieco jedynie pomniejszony, według innych zaś raportów, pierwszy stopień koreańskiego pocisku ICBM jest niemal identyczny z napędem chińskiego CSS-2.
Z powodu testów tych pocisków i zmodernizowanych scudów Rodong-1 o zwiększonym zasięgu oraz broni atomowej, USA, obawiając zagrożenia ze strony Korei Północnej, wspólnie rozwijają z Japonią system obrony antyrakietowej.

</doc>
<doc id="1311927" url="https://pl.wikipedia.org/wiki?curid=1311927" title="Stanisław Pyrtek">
Stanisław Pyrtek

Stanisław Pyrtek (ur. 21 marca 1913 w Bystrej Podhalańskiej, zm. 4 marca 1942 w Berezweczu) – polski duchowny katolicki, błogosławiony Kościoła katolickiego.
Życiorys.
Ukończywszy Gimnazjum im. Seweryna Goszczyńskiego w Nowym Targu, wstąpił do Seminarium Duchownego w Wilnie i tam, już po wybuchu II wojny światowej, w 1940 roku przyjął święcenia kapłańskie.
Po zakończeniu studiów podjął pracę w Duksztach Pijarskich koło Wilna, a później został wikariuszem parafii Bożego Ciała w Ikaźni na Brasławszczyźnie.
Aresztowany został przez gestapo 4 grudnia 1941 roku i więziony w więzieniu w Brasławiu, a następnie w Berezweczu (ob. Głębokie). Rozstrzelany w lesie Borek koło Berezwecza.
Ostatnimi słowami przed śmiercią, według relacji naocznych świadków był okrzyk:„Niech żyje Chrystus Władca ! ”. 
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1311928" url="https://pl.wikipedia.org/wiki?curid=1311928" title="Subterranean Homesick Blues">
Subterranean Homesick Blues

Subterranean Homesick Blues – piosenka skomponowana przez Boba Dylana, nagrana przez niego w styczniu i wydana na albumie "Bringing It All Back Home" w marcu oraz na singlu w kwietniu 1965 r.
Historia i charakter utworu.
Utwór ten został nagrany przez zelektryfikowany zespół muzyczny, grający ostro i brutalnie. Do tej muzyki Dylan wyśpiewuje, a właściwie wykrzykuje, dosyć niekoherentne wersy tekstu.
Utwór został skomponowany w mieszkaniu Johna Courta, współpracownika ówczesnego menedżera Dylana – Alberta Grossmana.
Pierwsze wersje piosenki powstały podczas sesji z 13 stycznia 1965 roku, i miały charakter akustyczny. Jedna z tych wersji znalazła się na pierwszym albumie z serii "The Bootleg Series" i doskonale nadaje się do porównania z wersją elektryczną.
Chociaż pozornie jest to piosenka bardzo prosta, bo oparta na trójakordowym schemacie bluesowym, to ze względu na jej hipnotyczny rytm, „lawinowy” charakter muzyki i jej ścisłe powiązanie z tekstem, nie jest ją wcale łatwo zagrać. Tekst jest kaskadą wykrzykiwanych przez Dylana zdań o charakterze aforyzmów, w których właściwie każdy może znaleźć jakąś mądrość dla siebie. Słowa gonią słowa, zdania gonią zdania, znaczenia gonią znaczenia.
Nie jest to wesoły utwór, a wręcz przeciwnie – jego smutek wynika z tego, iż jest jednym z najmocniejszych ataków Dylana na system, którego wszechobecni „przedstawiciele” („losers, cheaters, six-time users”) „przekręcą” każdego uczciwego człowieka. W piosence pojawia się cała galeria tego typu postaci. Narrator – sam Dylan – jest tu prześladowanym „kafkowskim” męczennikiem.
Ta aforystyczność piosenki spowodowała, że sięgali po nią najróżniejsi ludzie; między innymi wers „You don’t need a weatherman to know which way the wind blows” (Nie potrzebujesz meteorologa, aby wiedzieć skąd wieje wiatr) został zaadaptowany przez terrorystyczną lewicową organizację Weatherman (znaną także jako Weather Underground) z końca lat 60. i początku lat 70. XX wieku.
Źródłem tego utworu są dwie piosenki: Chucka Berry’ego „Too Much Monkey Business”. Woody’ego Guthrie i Pete’a Seegera „Taking It Easy” oraz poetyka tekstów afroamerykańskich.
Promocyjne wideo zostało sfilmowane w Londynie przed hotelem Savoy. Przedstawia ono Dylana przekładającego karty z wybranymi słowami piosenki. Zostały one napisane przez Donovana, Allena Ginsberga i Boba Neuwirtha, którzy są widoczni na drugim planie filmu. Nakręcono jeszcze dwie wersje w innych lokalizacjach: w parku oraz na dachu nieznanego budynku (być może był to dach hotelu Savoy). Na liście 100 najważniejszych wideo muzycznych magazynu Rolling Stone znajduje się na 7 pozycji.
Piosenka ta nie była zbyt często wykonywana podczas tras koncertowych.
W latach 90. XX wieku była wykonywana z reguły w formie zbliżonej do nagrania albumowego.
W roku 2002 była wykonywana w stylu zbliżonym do rockabilly. Były to wersje elektryczne, z nową, trudną aranżacją i specyficznym wokalem.
Do prostszej wersji powrócił Dylan w 2003 r. podczas tournée z Grateful Dead.
Trzecia wersja z nagrań studyjnych piosenki została wydana na singlu i dotarła do 39 miejsca na listach przebojów w USA i do 9 miejsca w Wielkiej Brytanii. Był to pierwszy singel Dylana, który dostał się na listę przebojów.

</doc>
<doc id="1311929" url="https://pl.wikipedia.org/wiki?curid=1311929" title="Kamila Salwerowicz">
Kamila Salwerowicz

Kamila Salwerowicz (ur. 26 października 1981 w Bolesławcu) – polska aktorka teatralna i filmowa.
Absolwentka Państwowej Szkoły Muzycznej I stopnia w Bolesławcu i łódzkiej filmówki (dyplom 2005). Aktorka Teatru Nowego im. K. Dejmka w Łodzi.

</doc>
<doc id="1311930" url="https://pl.wikipedia.org/wiki?curid=1311930" title="Joseph Goldstein">
Joseph Goldstein



</doc>
<doc id="1311931" url="https://pl.wikipedia.org/wiki?curid=1311931" title="Historia Choszczna">
Historia Choszczna

Choszczno – miasto w południowej części województwa zachodniopomorskiego. Historia miasta sięga średniowiecza. Pierwsze wzmianki pochodzą z IX wieku.
Średniowiecze.
W IX wieku istniał tu prawdopodobnie gród z osadą rolniczo-rybacką. W 1364 r. sołtysi choszczeńscy posiadali dochody z sadu położonego koło grodziska.
Ziemia choszczeńska włączona została do państwa polskiego w pierwszym ćwierćwierczu XII wieku przez Bolesława Krzywoustego. Po jego śmierci przypadła książętom wielkopolskim.
W 1233 r. ziemie położone na zachód od Choszczna, po obu stronach rzeki Małej Iny wraz z jeziorem Stobno książę Władysław Odonic nadał cystersom z Kołbacza. Kolejnym nadaniem w 1237 r. przekazał joannitom Korytowo wraz rozległym obszarem. Niezbyt precyzyjnie wyznaczona granica pomiędzy nadaniami, stała się przyczyną wieloletnich konfliktów między zakonami. Nadań nie uznał także książę pomorski Barnim I, książęta pomorscy toczyli spór z książętami wielkopolskimi o ziemie pogranicza. Nad brzegiem jeziora Sowno cystersi założyli folwark (curia de Sovin).
W 1269 r. joannici wspierani przez margrabiów brandenburskich, wypędzili cystersów z Sowna. Wtedy też odbył się tutaj zjazd margrabiów – Jana II, Ottona IV i Konrada z księciem wschodniopomorskim Mściwojem II. Wtedy to po raz pierwszy źródłowo potwierdzona jest nazwa "Arnswalde".
W miejscu zakonnego folwarku margrabiowie posadowili zamek (później teren ten określany był jako Stare Miasto). Dopiero po umocnieniu się margrabiów na tym terenie i zakończeniu wojen pomorsko-brandenburskich przeprowadzono lokację miasta pomiędzy 1284 r. (zawarcie pokoju pomorsko-brandenburskiego) a 1286 r. (fundacja przez margrabiów klasztoru cysterskiego w Bierzwniku), na prawie magdeburskim na wzór miasta Tangermünde w Starej Marchii. Nie zachował się dokument z przywilejem lokacyjnym, określenie "civitas" pojawiło się po raz pierwszy w dokumencie z 1289 r.
Miasto założono w obniżeniu w pobliżu jezior Kluki i Stobno, w dolinie Stobnicy. Rozplanowane w układzie równoleżnikowym, na rzucie półowalu (podstawa od strony wschodniej), zajęło obszar dł. 600 m, szer. 400 m (powierzchnia 93 morgi brandenburskie, tj. 24 ha). Podzielone na cztery kwartały z centralnie położonym placem rynkowym. Układ ulic zbliżony do szachownicowego, nieregularności wynikały z topografii terenu i przebiegu szlaków handlowych. W południowej części miasta struga o falistym przebiegu zasilająca fosy z jeziora Kluki. Lokacja obejmowała nadania 154 łanów ziemi na północ i południe od miasta (dane z potwierdzenia przywileju miejskiego w 1445 r.).
W 1289 r. po raz pierwszy wzmiankowana została „ziemia choszczeńska” (łac. "Terra Arnswaldensis"). W 1291 r. miasto otrzymało od margrabiów przywilej wolnego handlu z Pomorzem i Wielkopolską. Położone przy "drodze margrabiów" biegnącej przez Kostrzyn, Choszczno, Recz, Drawsko na Pomorze Gdańskie i dalej w głąb państwa krzyżackiego i "drodze polskiej" prowadzącej z Wielkopolski na Pomorze.
W 1309 r. (transumpt z 1361 r.) margrabia Waldemar przekazał patronat nad kościołem joannitom z Korytowa, którzy aż do reformacji pełnili w nim funkcje proboszczów.
Jeszcze w 1310 r. Choszczno określano jako "niyeve stad" (pol. nowe miasto), co jest argumentem dla potwierdzenia osadnictwa o charakterze miejskim, w okresie przed lokacją miasta przez margrabiów brandenburskich (być może osada targowa).
W 1313 r. po raz pierwszy wzmiankowany został klasztor franciszkanów. Usytuowany był w płd.-zach. części miasta, tuż przed murami miejskimi. Od południowej strony do kościoła przylegał trójskrzydłowy klasztor. W pobliżu położony był cmentarz i ogrody. Franciszkanie przebywali tutaj do reformacji. W XVI i XVII w. klasztor strawiony został pożarami. Do końca XIX wieku przetrwała ruina kościoła i skrzydło wschodnie.
W 1318 r. po raz pierwszy wzmiankowana została rada miejska (dwóch burmistrzów, 7–8 rajców).
Najstarsze cechy: sukienników, piekarzy, rzeźników i szewców.
Po wygaśnięciu panującej w Brandenburgii dynastii askańskiej w 1319 wybuchła wojna o przynależność regionu. Region i miasto zajął książę wołogoski Warcisław IV, w pobliskich Lipianach nadając przywilej handlowy dla miasta. Do 1326 ponownie w składzie Marchii Brandenburskiej.
W XVI wieku wymienia się obok nich cechy: tkaczy, tokarzy, krawców, przędzalników, stolarzy, kuśnierzy z siodlarzami, kołodziejów, bednarzy, kapeluszników, kowali, medyków (łaziebników, golibrodów), farbiarzy, szklarzy, garncarzów, ślusarzy, blacharzy, złotników, gwoździarzy, nożowników, mieczników, konwisarzy, murarzy, rymarzy, garbarzy i innych.
W 1321 r. wzmiankowana była gmina żydowska, zwolniona od ciężarów miejskich, zezwolono na budowę synagogi i założenie cmentarza na Żydowskiej Górze (1445 r. "Jodenberg"), obecnie Miejska Góra. Żydzi wypędzeni zostali z miasta w 1573 r. Po raz kolejny Żydzi pojawili się w Choszcznie w 1679 r. W 1690 r. odnotowano 8 rodzin, 1801 r. – 66 osób, 1853 r. – 89 (synagoga), 1905 r. – 164, 1925 r. – 97 osób.
W 1340 r. potwierdzono prawo Choszczna do organizacji jarmarków.
Od 1373 we władaniu Korony Czeskiej, której władcy z czasem usiłowali sprzedać region jako peryferyjny. W 1402 zawarto w Krakowie porozumienie w sprawie sprzedaży miasta i regionu Polsce, jednakże parę miesięcy później sprzedano miasto w zastaw zakonowi krzyżackiemu, do którego należało do 1454.
W 1397 r. w Choszcznie znajdowała się mennica margrabiów. W 1445 r. po raz pierwszy wymieniono ratusz, kolejny wzniesiono w 1540 r., zniszczony w 1637 r., następne wzmiankowano w 1764, 1849, 1879 r. Ostatni zniszczony w 1945 r.
Konflikt z wójtem krzyżackim o prawo do regaliów (w tym zwłaszcza młynów), stał się przyczyną starań mieszczan o przyłączenie do Polski. Podczas wojny polsko-krzyżackiej w 1433 r. miasto otwarło bramy dla wojsk polskiego lennika, księcia słupskiego i stargardzkiego Bogusława IX, po czym uznało władzę polską, oddając hołd królowi Władysławowi Jagielle. Jednak w 1437 r. ziemia choszczeńska, mimo niechęci mieszkańców, wróciła do państwa krzyżackiego na mocy pokoju polsko-krzyżackiego, zawartego w 1435 r. Pomimo gwarancji krzyżackich dot. amnestii dla mieszczan opowiadających się za Polską, w 1443 r. dokonano pacyfikacji miasta, przeprowadzono egzekucję kilku mieszczan i wygnano kilku kolejnych. Sprawa ta stała się jednym z formalnych powodów wojny Polski z Zakonem w latach 1454–1466. W 1445 wielki mistrz wydał nowy przywilej miejski, ograniczający dotychczasowe prawa. Po 1445 r. przystąpiono do wznoszenia zamku w południowo-wschodniej części miasta. W 1454, po wybuchu kolejnej wojny polsko-krzyżackiej, Krzyżacy sprzedali miasto z regionem Elektoratowi Brandenburgii w celu pozyskania środków na wojnę.
1405 r. wzmiankowany jest Szpital Św. Ducha. Usytuowany był wewnątrz murów miejskich, po zach. stronie Bramy Młyńskiej. Kaplica odbudowana po pożarze w XVI wieku. Po pożarze w 1672 r., szpital rozebrano. Odbudowany w 1739 r., już bez kaplicy. Istniejący przy szpitalu cmentarz zamknięto w 1822 r. Ogród przyszpitalny zlikwidowano w 1834 r. Szpital po raz ostatni odnotowany został w 1850 r.
W 1454 r. zakon sprzedał Nową Marchię elektorowi brandenburskiemu Fryderykowi II. Elektor w 1466 r. potwierdził dawne przywileje miejskie. Od 1472 r. miasto stało się siedzibą landwójta.
Nowożytność.
W 1536 r. w związku z reformacją, kasacie uległ klasztor franciszkanów. Od 1537 r. miasto miało już ewangelickiego duchownego – Jerzy Buchholzer. Rada miejska objęła patronat nad kościołem farnym i szkołą kościelną (wymienianą już w 1450 r.). Szkoła aż do pożaru w 1637 r. mieściła się dawnym klasztorze.
Podczas wojny trzydziestoletniej (1618–1648) miasto uległo znacznemu zniszczeniu. Z dawnej zabudowy pozostały tylko obwarowania miejskie. Przy odbudowie miasta rozgęszczono zabudowę, wybrukowano główne ulice. Pod koniec XVIII w. powstały pompy uliczne, założono straż pożarną. Zabudowa kryta dachówką (1736 r. cech kominiarzy). Pierwszy hotel „Pod białym łabędziem” (1763 r.). Do XIX w. zabudowa miejska lokalizowana była w obrębie murów i przedmieść przed bramami miejskimi.
XIX–XX wiek.
Od 1815 r. Powiat Choszczno należał do rejencji frankfurckiej (prowincja Brandenburgia).
W 1847 r. miasto uzyskało połączenie kolejowe ze Stargardem i Szczecinem, 1848 z Krzyżem i Poznaniem. Powstały także lokalne linie do Kalisza Pomorskiego (1895) i Myśliborza (1898).
Powstanie węzła kolejowego znacznie ożywiło miasto – powstała infrastruktura związana z obsługą dworca kolejowego, osiedle mieszkaniowe dla kolejarzy. Ulica Dworcowa (obecnie Wolności), prowadząca z dworca do miasta, staje się jedną z najważniejszych ulic z reprezentacyjną zabudową z 2 poł. XIX wieku i przełomu XIX/XX w.
W 1852 r. poprowadzono utwardzoną drogę do Recza, a w 1856 do Drawna. W 1850 r. powstaje fabryka zapałek. Następnie: dwie fabryki maszyn (jedna założona w 1860 r.), szczotek, papy i sukna, młyn parowy, cukrownia (1896 r.), tartak, cegielnia, mleczarnia (1889), gazownia miejska, a także podstacja elektryczna (1910)
Od 1926 r. do 1944 r. istniało muzeum powiatowe utworzone przez miłośnika regionu Waltera Schumachera.
W latach 20–30. XX wieku, powstała zabudowa ulic wytyczonych na południe od Starego Miasta, pomiędzy promenadą nadjeziorną i drogą prowadzącą w kierunku Dobiegniewa. Pierwsze zabudowane parcele to płn. pierzeja ob. ul. Mickiewicza (według planu miasta z 1912 r.). Najpóźniej powstają: willowe osiedle po południowej stronie jeziora Kluki (tzw. Betlejem) i Osiedle Północne z zabudową jedno- i dwurodzinną.
W 1938 powiat Choszczno został przyłączony do rejencji pilskiej (Prowincja Pomorska).
II wojna światowa.
Podczas II wojny światowej (1939–1945) utworzony został obóz jeniecki Oflag II B Arnswalde. W latach 1939–1942 przebywali w nim oficerowie polscy, później francuscy. Miasto ogłoszono twierdzą. Rosjanie zajęli miasto 22 lutego 1945 r. Po obu stronach poległo po ok. 3 tys. żołnierzy. Stopień zniszczenia miasto szacowano w granicach 85–95%. Choszczno określono jako najbardziej zniszczone miasto na Pomorzu Zachodnim.

</doc>
<doc id="1311932" url="https://pl.wikipedia.org/wiki?curid=1311932" title="Eszbal">
Eszbal

Eszbal (hebr. אשבל; ang. Eshbal) – kibuc położony w Samorządzie Regionu Misgaw, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Eszbal jest położony na wysokości 272 metrów n.p.m. w północnej części Dolnej Galilei. Leży u podnóża wzgórza Giwat Karad (384 m n.p.m.) na północnym skraju Doliny Sachnin. Na północny wschód od kibucu teren mocno opada do wadi strumienia Hilazon. W otoczeniu kibucu Eszbal znajdują się miasto Sachnin, miejscowość Dejr Channa, kibuc Lotem, wsie komunalne Juwalim, Szoraszim, Eszchar i Ma’ale Cewijja, oraz wioski arabskie Arab al-Na’im i Chusnija.
Podział administracyjny.
Eszbal jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Kibuc został założony w 1979 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Pierwotnie była to paramilitarna placówka będąca częścią programu Nachal, w którym mieszkańcy osiedli łączyli pracę rolniczą ze służbą wojskową. W 1997 roku osada została przekształcona w cywilny kibuc, który koncentrował się na działalności edukacyjnej skierowanej głównie do młodych wyobcowanych społecznie żydowskich imigrantów. Po wybuchu intifady Al-Aksa, w październiku 2000 roku w kibucu utworzono specjalny instytut edukacji religijnej i etnicznej tolerancji "Merkaz Kijum Meszutaf" (hebr. מרכז קיום משותף).
Nazwa.
Nazwa kibucu jest hebrajską nazwą powszechnej w tej okolicy rośliny - czyśćca ("Stachys" L.).
Edukacja.
Kibuc utrzymuje przedszkole. Starsze dzieci są dowożone do szkoły podstawowej we wsi Gilon. Na zachód od kibucu wybudowano centrum edukacyjne "Merkaz Kijum Meszutaf", które realizuje różne projekty edukacyjne i kulturalne dla młodzieży żydowskiej, arabskiej i beduińskiej. Codziennie w zajęciach uczestniczy około 4 tys. młodych ludzi. Są tutaj organizowane seminaria, wykłady, warsztaty, zajęcia nauki muzyki i tańca, sportowe i filmowe. Jest basen pływacki, sala sportowa z siłownią i boiska sportowe. Celem działalności ośrodka jest pokojowe współistnienie różnych grup etnicznych i religijnych w społeczeństwie izraelskim. W tym celu kształceni są młodzi ludzie, którzy mają później zająć miejsce lokalnych liderów w swoich społecznościach, rozszerzając te idee wokół siebie. Przy ośrodku działa internat, w którym mieszkają głównie żydowscy imigranci z Etiopii (felaszowie), mający trudności z asymilacją w izraelskim społeczeństwie. Jest tu także Szkoła Żydowsko-Arabska Galil.
Gospodarka.
Gospodarka kibucu opiera się na edukacji. Część mieszkańców dojeżdża do pracy w pobliskich strefach przemysłowych.
Transport.
Z kibucu wyjeżdża się lokalną drogą prowadzącą w kierunku północno-zachodnim, a następnie zachodnim. Po minięciu wiosek komunalnych Eszchar i Juwalim dojeżdża się do skrzyżowania z drogą nr 784, którą jadąc na południe dojeżdża się do skrzyżowania z drogą nr 805 między miastem Sachnin a wsią Segew, lub jadąc na północ dojeżdża się do wsi Szoraszim i dalej do miasta Karmiel.

</doc>
<doc id="1311936" url="https://pl.wikipedia.org/wiki?curid=1311936" title="Valparaíso (Zacatecas)">
Valparaíso (Zacatecas)

Valparaíso – miasto w północnej części środkowego Meksyku. Położone jest na Wyżynie Meksykańskiej w stanie Zacatecas. W 2006 roku liczyło ok. 11.000 mieszkańców. Podobnie jak w innych miejscowościach stanu wielu mieszkańców żyje i pracuje poza granicami kraju, głównie w Stanach Zjednoczonych. Jest to też ośrodek rolniczy i przemysłu spożywczego.

</doc>
<doc id="1311945" url="https://pl.wikipedia.org/wiki?curid=1311945" title="Ǚ">
Ǚ



</doc>
<doc id="1311950" url="https://pl.wikipedia.org/wiki?curid=1311950" title="Julius Raab">
Julius Raab

Julius Raab (ur. 29 listopada 1891 w St. Pölten, zm. 8 stycznia 1964 w Wiedniu) – konserwatywny polityk austriacki, pełniący funkcję Kanclerza Austrii w latach 1953–1961.
Życiorys.
10 października 1912 został powołany do odbycia jednorocznej ochotniczej służby wojskowej w Batalionie Saperów Nr 2. 1 sierpnia 1914 został zmobilizowany do c. i k. Armii. W latach 1916-1917 jego oddziałem macierzystym był Batalion Saperów Nr 2, a później Batalion Saperów Nr 4. W czasie służby w c. i k. Armii awansował na kolejne stopnie w korpusie oficerów rezerwy piechoty ze starszeństem: podporucznika (1 maja 1915) i porucznika (1 maja 1917).
W 1959 odznaczony Europejską Nagrodą Karola Ziomkostwa Sudeckoniemieckiego.
Zmarł 8 stycznia 1964 w Wiedniu. Pochowany na Cmentarzu Centralnym w Wiedniu.
Ordery i odznaczenia.
W czasie I wojny światowej został odznaczony:

</doc>
<doc id="1311951" url="https://pl.wikipedia.org/wiki?curid=1311951" title="Awtaljon">
Awtaljon

Awtaljon (hebr. אבטליון; ang. Avtalyon, lub także Avtalion) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Awtaljon jest położona na wysokości 283 metrów n.p.m. w środkowej części Dolnej Galilei, na północy Izraela. Leży na zachodnich zboczach góry Har Avtaljon (424 m n.p.m.) w grzbiecie górskim Gór Jatwat (ok. 500 m n.p.m.), który oddziela położoną na północy Dolinę Sachnin od położonej na południu Doliny Bejt Netofa. Na południe od wsi teren stromo opada do Doliny Bejt Netofa. Na północnym wschodzie wznosi się góra Har Netofa (526 m n.p.m.). Okoliczne wzgórza są w większości zalesione. W otoczeniu wsi Awtaljon znajdują się miejscowości Arraba, Dejr Channa, Ajlabun, Bu’ejne Nudżejdat i Kefar Maneda, kibuce Jachad i Channaton, moszaw Jodfat, wieś komunalna Hararit, oraz wsie arabskie Uzajr, Rummana i Rummat al-Hajb. Na północny zachód od wsi znajduje się ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej. Na południowym wschodzie jest położona baza wojskowa "Netafim" (zaplecze logistyczne i inżynieryjne) oraz ściśle tajna baza wojskowa "Ajlabun", w której prawdopodobnie przechowywana jest izraelska taktyczna broń jądrowa. Są tu także główne magazyny amunicji czołgowej 36 Dywizji Pancernej.
Awtaljon jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś została założona w 1987 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Pierwotnie był to typowy moszaw. W skład grupy założycielskiej wchodzili imigranci z Argentyny, którzy przeszli szkolenie w moszawie Moledet. W 1990 roku moszaw przekształcono w wieś komunalną, dzięki czemu napłynęli nowi osadnicy i wybudowano dwa osiedla mieszkaniowe. Istnieją plany dalszej rozbudowy osady.
Nazwa.
Nazwa osady pochodzi od nazwiska żydowskiego uczonego Awtaljona, znanego z Talmudu.
Edukacja.
Kibuc utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi znajduje się ośrodek kultury z biblioteką. Z obiektów sportowych jest basen pływacki, boisko do koszykówki oraz sala sportowa z siłownią.
Infrastruktura.
We wsi jest przychodnia zdrowia, sklep wielobranżowy i warsztat mechaniczny.
Gospodarka.
Lokalna gospodarka opiera się na rolnictwie ekologicznym. Głównie uprawia się oliwki, z których w tutejszym zakładzie przetwórczym wytwarza się olej oliwkowy. Część mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na północ na drogę nr 7955, którą jadąc na północny wschód dojeżdża się do kibucu Jachad i wioski Hararit, lub jadąc na zachód dojeżdża się do moszawu Jodfat i skrzyżowania z drogą nr 784.

</doc>
<doc id="1311954" url="https://pl.wikipedia.org/wiki?curid=1311954" title="Josef Kupka">
Josef Kupka

Josef Kupka (ur. 7 maja 1862 w Černej Horze; zm. 20 czerwca 1941) – czeski duchowny katolicki, biskup pomocniczy brneński w latach 1924–1931, ordynariusz brneński w latach 1931–1941.
Życiorys.
Studiował teologię w Brnie. 10 września 1884 przyjął święcenia kapłańskie. Pracował w Morawskich Budziejowicach. W 1887 wyjechał na studia na Uniwersytecie św. Tomasza z Akwinu w Rzymie. Uzyskał tam doktorat z filozofii. Po powrocie do ojczyzny w 1889 został początkowo nauczycielem religii w gimnazjum realnym w Hustopecach. 1 października 1890 został profesorem teologii w Brnie, gdzie pracował do 1913. W 1891 w Ołomuńcu został doktorem teologii, a w 1913 kanonikiem kapituły w Brnie.
10 kwietnia 1924 został mianowany biskupem tytularnym Adraa i biskupem pomocniczym diecezji brneńskiej. Święcenia biskupie przyjął 7 września 1924. Po rezygnacji biskupa Norberta Kleina został 31 maja 1926 ustanowiony administratorem apostolskim diecezji brneńskiej. Po długich zabiegach politycznych dopiero 22 października 1931 został mianowany ordynariuszem brneńskim. W 1934 zwołał pierwszy synod diecezjalny.

</doc>
<doc id="1311955" url="https://pl.wikipedia.org/wiki?curid=1311955" title="Gilon">
Gilon

Gilon (hebr. גילון; ang. Gilon) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Wieś jest położona na wysokości 295 metrów n.p.m. w północno-zachodniej części Dolnej Galilei. Leży na górze Har Gillon (367 m n.p.m.), która stanowi południowo-zachodnią granicę Doliny Bet ha-Kerem. Teren położony na południe od wsi stromo opada do głębokiego wadi strumienia Hilazon. W kierunku zachodnim teren łagodnie opada w stronę wzgórz Zachodniej Galilei i dalej na równinę przybrzeżną Izraela. Okoliczne wzgórza są częściowo zalesione. W otoczeniu wsi Gilon znajdują się miasto Karmiel, miejscowości Sza’ab, Kabul, Dżudajda-Makr, Julis, Jirka i Madżd al-Krum, kibuce Jasur i Pelech, moszaw Achihud, oraz wsie komunalne Szoraszim, Curit i Tal-El. Na północnym zachodzie jest położona baza wojskowa "Jirka", w której prawdopodobnie mieszczą się magazyny amunicji. Na zachodzie jest strefa przemysłowa "Bar-Lev".
Podział administracyjny.
Gilon jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się głównie z byłych mieszkańców Hajfy, którzy pragnęli przeprowadzić się w wiejską okolicę. Początkowo mieszkali oni w prowizorycznych przenośnych domach, bez energii elektrycznej i dobrego dojazdu. Później dołączyli do nich członkowie prawicowych partii politycznych Herut i Bejtar. Istnieją plany połączenia z sąsiednią wsią Curit w jeden organizm wiejski.
Nazwa.
Nazwa wsi pochodzi od góry Har Gillon, na której jest ona położona.
Edukacja.
We wsi znajduje się przedszkole oraz szkoła podstawowa i szkoła średnia.
Kultura i sport.
We wsi jest ośrodek kultury z biblioteką. Z obiektów sportowych jest podgrzewany kryty basen pływacki i boisko do koszykówki. Przy szkole jest sala sportowa oraz zespół boisk z zapleczem.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Większość mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na północny zachód na drogę nr 8512, którą jadąc na wschód dojeżdża się do wsi Curit, lub na północny zachód do skrzyżowania z drogą ekspresową nr 85. Jadąc nią na wschód dojeżdża się do miejscowości Madżd al-Krum, lub na zachód do moszawu Achihud.

</doc>
<doc id="1311956" url="https://pl.wikipedia.org/wiki?curid=1311956" title="Poços de Caldas">
Poços de Caldas

Poços de Caldas − miasto we wschodniej Brazylii, w stanie Minas Gerais. W 2007 r. miasto to zamieszkiwało 144 386 osób.
W mieście znajduje się huta aluminium, a także znane w Brazylii uzdrowisko.

</doc>
<doc id="1311958" url="https://pl.wikipedia.org/wiki?curid=1311958" title="Har Chaluc">
Har Chaluc

Har Chaluc (hebr. הר חלוץ; ang. Har Halutz, stosowana także Halutz; pol. "Góra Pionierów") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Har Chaluc jest położona na wysokości 734 metrów n.p.m. na południowym skraju Górnej Galilei. Leży we wschodniej części pasma górskiego Matlul Curim, który od północy wznosi się nad Doliną Bet ha-Kerem. Różnica wysokości między poziomem wioski a dnem doliny dochodzi do 400 metrów. Na wschód od wsi jest wadi strumienia Talil, za którą wznosi się szczyt góry Har Szezor (886 m n.p.m.). Na zachodzie jest góra Har Chaluc (729 m n.p.m.), natomiast na północy przebiega głębokie wadi strumienia Bet ha-Emek, za którym rozciąga się pagórkowaty płaskowyż z górami Har Kiszor (741 m n.p.m.) i Har Pelech (796 m n.p.m.). Okoliczne wzgórza są w większości zalesione. W otoczeniu wsi Har Chaluc znajdują się miasto Karmiel, miejscowości Kisra-Sumaj, Peki’in, Sadżur, Nachf i Dejr al-Asad, moszawy Peki’in Chadasza i Lappidot, oraz wsie komunalne Haraszim i Lawon.
Podział administracyjny.
Har Chaluc jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest mieszana: religijna i świecka:
Historia.
Osada została założona w 1985 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Założycielami wioski była grupa wyznawców judaizmu reformowanego ze Stanów Zjednoczonych. Dołączyli do nich rodzimi Izraelczycy. Istnieją plany rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Większość mieszkańców dojeżdża do pracy poza wsią. Coraz większą rolę odgrywa obsługa ruchu turystycznego.
Transport.
Ze wsi wyjeżdża się lokalną drogą na zachód, którą dojeżdża się do drogi nr 854 przy wiosce Lawon. Jadąc nią na południowy wschód dojeżdża się do miejscowości Nachf i skrzyżowania z drogą ekspresową nr 85, lub jadąc na północny zachód do skrzyżowania z drogą nr 8544 (prowadzi na zachód do kibucu Kiszor) i dalej do moszawu Lappidot.

</doc>
<doc id="1311960" url="https://pl.wikipedia.org/wiki?curid=1311960" title="Net Yaroze">
Net Yaroze



</doc>
<doc id="1311961" url="https://pl.wikipedia.org/wiki?curid=1311961" title="Hararit">
Hararit

Hararit (hebr. הררית; ang. Hararit; pol. "Góra") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Hararit jest położona na wysokości 520 metrów n.p.m. w północnej części Dolnej Galilei. Leży na wzgórzu Har Netofa (526 m n.p.m.), wchodzącego w skład grzbietu górskiego Gór Jatwat oddzielających położoną na północy Dolinę Sachnin od będącej na południu Doliny Bejt Netofa. Okoliczny teren stromo opada w kierunku południowym do Doliny Bejt Netofa, i łagodnie w kierunku północno-zachodnim do Doliny Sachnin. Na południowy zachód od osady przepływa strumień al-Chasin. Okoliczne wzgórza są w większości zalesione. W otoczeniu wsi Hararit znajdują się miejscowości Dejr Channa, Maghar, Ajlabun, Bu’ejne Nudżejdat i Arraba, kibuc Jachad, moszaw Tefachot, wsie komunalne Micpe Netofa i Awtaljon, oraz wsie arabskie Uzajr i Rummana. Na południowym wschodzie jest położona baza wojskowa "Netafim" (zaplecze logistyczne i inżynieryjne) oraz ściśle tajna baza wojskowa "Ajlabun", w której prawdopodobnie przechowywana jest izraelska taktyczna broń jądrowa. Są tu także główne magazyny amunicji czołgowej 36 Dywizji Pancernej.
Podział administracyjny.
Hararit jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. W skład grupy założycielskiej weszły osoby zaangażowane w medytację transcendentalną, będące zwolennikami Maharishi Mahesh Yogi. Początkowo żyli oni w bardzo prowizorycznych warunkach, pozostając prawie odcięci od innych miejscowości w regionie. W 1984 roku wybudowano drogę, rozpoczynając zrównoważony rozwój wioski. W 1992 roku grupa młodych ludzi, którzy wychowali się w Hararit, usamodzielniła się i założyła sąsiedni kibuc Jachad. Z racji bliskiego położenia od siebie i faktu, że obie wioski są zamieszkane przez podobnie myślących ludzi, są one często uznawane za jedną osadę i nazywane Hararit-Jachad. Są one zarządzane przez jeden lokalny komitet, jednak ich mieszkańcy tworzą dwie odrębne spółdzielnie. Istnieją plany rozbudowy wsi Hararit.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką oraz centrum medytacji. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Większość mieszkańców utrzymuje się z prowadzenia różnych prywatnych działalności gospodarczych, które koncentrują się wokół obsługi ruchu turystycznego i medycynie alternatywnej.
Transport.
Ze wsi wyjeżdża się na zachód drogą nr 7955, która mija sąsiedni kibuc Jachad i dociera do wsi Awtaljon i dalej do moszawu Jodfat oraz skrzyżowania z drogą nr 784.

</doc>
<doc id="1311967" url="https://pl.wikipedia.org/wiki?curid=1311967" title="Przemysław Burchard">
Przemysław Burchard

Przemysław Seweryn Burchard (ur. 5 lipca 1925 w Podgórzu k. Torunia, zm. 16 kwietnia 2008 w Warszawie) – polski etnograf, prozaik, reportażysta, redaktor i wydawca, podróżnik i speleolog.
Życiorys.
Jest absolwentem I Liceum Ogólnokształcącego im. Jarosława Dąbrowskiego w Tomaszowie Mazowieckim.
Ukończył studia etnograficzne na Wydziale Historii Uniwersytetu Jagiellońskiego w Krakowie, studiował też w Wyższej Szkole Inżynierskiej w Szczecinie. W czasie II wojny światowej żołnierz Narodowych Sił Zbrojnych i Armii Krajowej (Kedyw i 25 pp AK), podporucznik Pogotowia Akcji Specjalnej Narodowego Zjednoczenia Wojskowego. W maju 1945 brał udział w brawurowym ataku na areszt UB w Tomaszowie Mazowieckim i odbiciu kpt. „Marsa” Dębskiego. Aresztowany i skazany na karę śmierci, złagodzoną w wyniku amnestii na karę więzienia.
Od 1953 do 1955 asystent w Zakładzie Badania Sztuki Ludowej Państwowego Instytutu Sztuki w Krakowie. Był współpracownikiem prof. Romana Reinfussa. W latach 1955–1958 był założycielem i redaktorem naczelnym czasopisma „Ziemia”. Debiutował w 1957 na łamach prasy. Od 1960 mieszkał w Warszawie. Członek kolegium redakcyjnego pisma „Poznaj Świat, publikował też w piśmie „Wierchy”.
Uprawiał taternictwo, speleologię, kajakarstwo, łucznictwo i nurkowanie. Prekursor polskiej speleologii, inicjator nurkowania swobodnego w Polsce (inicjator ekspedycji odkrywczych w latach 1950–1966). Autor wielu książek etnograficznych i podróżniczych. Podróżował po Ameryce Południowej i Środkowej, Australii i Oceanii, Nowej Gwinei, Afryce i Dalekim Wschodzie. W swoich badaniach zajmował się zwłaszcza mniejszościami narodowymi, akulturacją, interferencją kulturową. Sprowadzoną przez niego kolekcję związaną z Indianami kolumbijskimi można oglądać w Państwowym Muzeum Etnograficznym w Warszawie.
W okresie stanu wojennego w Polsce aktywny działacz opozycji demokratycznej w PRL, działał w Prymasowskim Komitecie Pomocy Pozbawionym Wolności i Ich Rodzinom. Po 1989 wydawca katalogów sztuki dawnych ziem wschodnich, książek historycznych, poezji, zbiorów dokumentów historycznych, przewodników krajoznawczych i książek z zakresu najnowszej historii Polski (w założonym przez siebie wydawnictwie „Burchard Edition”).
Członek Klubu Grotołazów i Oddziału Warszawskiego Związku Literatów Polskich.
Mieszkał w Warszawie przy ul. Podleśnej. Pochowany 22 kwietnia 2008 na cmentarzu Powązkowskim w Warszawie (kwatera 139-1-19).
Odznaczenia i wyróżnienia.
Został odznaczony Srebrnym Krzyżem Zasługi z Mieczami, Krzyżem Walecznych, Krzyżem Partyzanckim, Medalem Wojska, Krzyżem Armii Krajowej, Krzyżem Narodowego Czynu Zbrojnego. W 1986 otrzymał nagrodę „Życia Literackiego” za książkę pt. "Za ostatnim przystankiem".

</doc>
<doc id="1311970" url="https://pl.wikipedia.org/wiki?curid=1311970" title="Hugo Dingler">
Hugo Dingler

Hugo Dingler (ur. 7 lipca 1881 w Monachium, zm. 29 czerwca 1954 tamże) – niemiecki filozof. Zajmował się kwestią ważności geometrii euklidesowej w naszej przestrzeni i podał nowe ujęcie zasad nauk przyrodniczych, które ma umożliwić ustanowienie "wiecznych" praw przyrody. Dingler określał swe stanowisko jako "antyempiryzm", odrzucając w ślad za Husserlem wszelki psychologizm.

</doc>
<doc id="1311975" url="https://pl.wikipedia.org/wiki?curid=1311975" title="Krzysztof Olszewski">
Krzysztof Olszewski



</doc>
<doc id="1311980" url="https://pl.wikipedia.org/wiki?curid=1311980" title="Loni Papa">
Loni Papa

Loni Papa (ur. 28 marca 1932 we wsi Bubullimë k. Lushnji, zm. 23 czerwca 2018) – albański pisarz, poeta i dramaturg.
Życiorys.
Syn nauczyciela i dyrektora szkoły Thomy Papy. Uczył się w szkole pedagogicznej w Tiranie, a następnie ukończył studia z zakresu języka i literatury albańskiej na uniwersytecie w Tiranie. Po studiach pracował w czasopiśmie "Zëri i Rinisë" (Głos młodzieży). Działalność literacką rozpoczął w latach 50. XX w. pisząc wiersze i opowiadania. W dziejach literatury albańskiej okresu Envera Hodży znany jest przede wszystkim jako autor dramatów i opowiadań dla dzieci. W dorobku pisarskim Papy znalazło się 13 dramatów. Jeden z nich – "Cuca e maleve" (opowiadający o emancypacji kobiet w realiach północnej Albanii) mimo licznych zastrzeżeń ze strony władz został wystawiony w Szkodrze, dzięki poparciu znanego reżysera Mihallaqa Luarasiego i spotkał się z entuzjastycznym przyjęciem. Dramat doczekał się także ekranizacji filmowej, jest też jednym z najczęściej wystawianych dramatów przez teatry albańskie.

</doc>
<doc id="1311987" url="https://pl.wikipedia.org/wiki?curid=1311987" title="Referendum w Irlandii w 2008 roku">
Referendum w Irlandii w 2008 roku

Referendum w Irlandii w 2008 roku rozpoczęło się 9 czerwca, gdy do głosowania przystąpili mieszkańcy trzech wysp położonych u wybrzeży Hrabstwa Donegal – Arranmore, Gola i Inishfree. W pozostałej części kraju głosowanie odbyło się 12 czerwca 2008 roku. Do wcześniejszego głosowania przystąpili także żołnierze z misji EUFOR Althea. Przedmiotem referendum była ratyfikacja traktatu lizbońskiego. Irlandia jako jedyne państwo UE zadecydowała o ratyfikacji traktatu w drodze referendum. Referendum wynika z konieczności wprowadzenia w związku z traktatem zmian do Konstytucji Irlandii, które muszą być zatwierdzone w formie głosowania powszechnego. Przepisy nie wymagały osiągnięcia określonego progu wyborczego. W głosowaniu Irlandczycy opowiedzieli się przeciwko ratyfikacji traktatu.
Sondaże.
Wstępne sondaże wskazywały, że 60% Irlandczyków nie wiedziało jak zagłosuje, 28% opowiadało się za ratyfikacją, zaś 12% byłoby przeciw. Była to niewielka zmiana do listopada, kiedy to za traktatem opowiadało się 25%, 13% było przeciw, a 62% nie wiedziało jak zagłosuje. Według sondażu opublikowanego na początku marca 46% Irlandczyków opowiadało się za traktatem, przeciwnych było 23%, a 31% jeszcze nie zdecydowało jak głosować.
Sondaż przeprowadzony ok. 3 tygodnie przed referendum głosił, że poparcie dla traktatu wyraziłoby 41% Irlandczyków, zaś przeciwnych byłoby 33%. Liczba niezdecydowanych wyniosła wówczas ok. 26%.
Jeden z ostatnich sondaży przed referendum dawał przewagę przeciwnikom traktatu. Deklarację głosowania na „nie” złożyło 35% respondentów. Na „tak” zamierzało głosować 30% Irlandczyków, a niezdecydowanych było ciągle 28%. Sondaż przeprowadzono na zlecenie dziennika Irish Times.
Kampania.
Zwolennicy przyjęcia traktatu zwrócili uwagę na fakt, że Irlandia już zdobyła silną pozycję w strukturach UE, a prace nad dokumentem były w dużej mierze prowadzone przez samych Irlandczyków, w okresie przewodnictwa ich kraju w Radzie UE.
W toku kampanii premier Brian Cowen obiecał rolnikom, że zawetuje postulowane przez WTO propozycje zmian liberalizujące handel żywnością, co spotkało się z deklaracją poparcia dla traktatu przez zrzeszające ok. 80 tys. członków Stowarzyszenie Irlandzkich Farmerów. Eamon Gilmore, lider irlandzkiej Partii Pracy stwierdził, iż "„zagłosowanie za odrzuceniem traktatu przyniesie okres obaw i niepewności”". Zwolennicy zwracali również uwagę na to, iż dzięki przyjęciu traktatu ulepszona zostanie ochrona irlandzkiej przyrody.
Przeciwnicy krytykujący traktat z pozycji lewicowych wskazywali na możliwość pogorszenia się opieki socjalnej i groźby ograniczenia praw pracowniczych. Z kolei przeciwnicy prawicowi podnosili obawy związane z utratą możliwości decydowania o takich kwestiach jak polityka fiskalna, czy też dopuszczalność aborcji. W kampanię na rzecz odrzucenia traktatu zaangażowali się także członkowie rządowej Fianna Fáil, m.in. Declan Ganley. Podnoszono także obawy związane z ewentualną utratą irlandzkiego komisarza.
Wyniki.
Według początkowych doniesień frekwencję szacowano na ok. 40%. Zgodnie z zapowiedzią nie publikowano sondaży exit polls. Oficjalne wyniki ogłoszono już 13 czerwca. Za odrzuceniem traktatu opowiedziało się 862415 głosujących (53,4%), zaś jego ratyfikację poparło 752451 Irlandczyków. Frekwencja wyniosła 53,1%.
Reakcje.
Jeszcze przed irlandzkim referendum decyzję o kontynuacji ratyfikacji zapowiedziała strona brytyjska, nawet w razie zwycięstwa przeciwników traktatu. Wynik głosowania spotkał się z pozytywną reakcją polityków Sinn Féin. Z kolei irlandzki premier zaapelował do UE o czas na wypracowanie nowego rozwiązania. Wynik był również szeroko komentowany wśród polityków unijnych, jednak nie została podjęta jednoznaczna decyzja o dalszych krokach postępowania w sprawie traktatu. O kontynuowanie procesu ratyfikacji zdecydowanie zaapelował Hans-Gert Pöttering. Stanowisko to poparł również włoski premier Silvio Berlusconi oraz czeski minister spraw zagranicznych Karel Schwarzenberg, co pozostaje w opozycji wobec stanowiska prezydenta Republiki Czeskiej, Václava Klausa, który opowiedział się za opracowaniem nowego dokumentu.
Decyzja Irlandczyków stała się jednym z głównych tematów czerwcowego szczytu Rady Europejskiej w Brukseli. Przewodniczący KE poparł irlandzką propozycję przygotowania nowej propozycji na szczyt w październiku. Ostatecznie w grudniu 2008 roku w czasie szczytu w Brukseli podjęto decyzję o przeprowadzeniu kolejnego referendum w sprawie ratyfikacji traktatu określając wstępnie jego termin na październik 2009 roku.

</doc>
<doc id="1311994" url="https://pl.wikipedia.org/wiki?curid=1311994" title="Haraszim">
Haraszim

Haraszim (hebr. חרשים; ang. Harashim; pol. "Rzemieślnicy") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Wieś jest położona na wysokości 822 metrów n.p.m. na południowej krawędzi Górnej Galilei. Leży na szczycie góry Har Szezor (886 m n.p.m.), która stanowi północną granicę Doliny Bet ha-Kerem i jest przejściem do południowych stoków masywu góry Meron (1208 m n.p.m.). Na zachód od wsi przepływa strumień Talil, za którym rozpoczyna się pasmo górskie Matlul Curim (wysokość do 769 m n.p.m.). Po stronie wschodniej jest wadi strumienia Rama, a na północnym wschodzie wadi strumienia Peki’in. Na północy leży pofałdowany płaskowyż ze wzgórzami Tel Haraszim (690 m n.p.m.) i Har Pelech (796 m n.p.m.). Okoliczne wzgórza porasta duży las dębowy. W otoczeniu wsi Haraszim znajdują się miejscowości Peki’in, Bet Dżan, Rama, Sadżur, Nachf i Kisra-Sumaj, wieś komunalna Har Chaluc, oraz druzyjska wieś En al-Asad.
Z rocznymi opadami 956 mm Haraszim jest najbardziej wilgotnym zamieszkanym miejscem w Izraelu.
Podział administracyjny.
Haraszim jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Początkowo osiedliło się tutaj siedem rodzin. Rozwój wioski był utrudniony, ponieważ okoliczny teren był chroniony jako rezerwat przyrody obejmujący południowe stoki góry Meron. Interwencja władz wymusiła zmiany statusu prawnego wioski. Ze względu na wysokie położenie wsie w górskiej okolicy, prawie każdego roku występują tutaj opady śniegu. Suma rocznych opadów deszczu sięga 1000 mm. Jest to jedno z najbardziej deszczowych miejsc w Izraelu. Od 1986 roku swoją siedzibę ma tutaj stacja Izraelskiej Służby Meteorologicznej.
Nazwa.
Nazwa wsi pochodzi od pobliskiego wzgórza Tell Haraszim, na której znajdują się pozostałości starożytnego miasta o tej samej nazwie. Badania archeologiczne odkryły tutaj pozostałości kuźni, stąd nazwa "Rzemieślnicy".
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Turystyka.
Wieś jest położona w pięknym gaju dębowym na skraju góry Meron. W jej otoczeniu urządzono punkty widokowe oraz wytyczono szlaki turystyczne. We wsi znajdują się domki letniskowe. Jest tu także ośrodek specjalizujący się rehabilitacją osób niesłyszących i głuchoniemych. Osoby te mogą tutaj zbliżyć się do natury i odczuć szczególny związek z naturalnym środowiskiem.
Gospodarka.
Lokalna gospodarka opiera się na obsłudze ruchu turystycznego. Jest tu także winnica.
Transport.
Ze wsi wyjeżdża się na wschód na drogę nr 864, którą jadąc na północny zachód dojeżdża się do miejscowości Peki’in, lub na południowy wschód do miejscowości Rama i skrzyżowania z drogą nr 85. Lokalna droga prowadzi na wschód do miejscowości Bet Dżan.

</doc>
<doc id="1311996" url="https://pl.wikipedia.org/wiki?curid=1311996" title="Tal-El">
Tal-El

Tal-El (hebr. טל אל; ang. Tal-El; pol. "Boża Rosa") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Tal-El jest położona na wysokości 124 metrów n.p.m. na południowo-zachodnim krańcu Górnej Galilei. Leży na wzgórzu będącym wydłużeniem w kierunku zachodnim zboczy pasma górskiego Matlul Curim. Okoliczny teren opada w kierunku zachodnim do wzgórz Zachodniej Galilei i dalej na równinę przybrzeżną Izraela. Na północnym zachodzie są położone źródła strumienia Jicchar. Wzgórza położone na południu porasta kompleks leśny "Achihud". W otoczeniu Tal-El znajdują się miejscowości Dżudajda-Makr, Kafr Jasif, Julis, Jirka, Madżd al-Krum i Sza’ab, kibuce Jasur, Kiszor, Pelech i Tuwal, moszaw Achihud, oraz wieś komunalna Gilon. Na wschód od osady znajduje się baza wojskowa "Jirka" (prawdopodobnie są to magazyny amunicji).
Podział administracyjny.
Tal-El jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Wieś powstała w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Założycielami była grupa 12 rodzin imigrantów z krajów byłego ZSRR. Początkowo był to typowy rolniczy moszaw. Pod koniec lat 90. XX wieku osada znalazła się w głębokim kryzysie ekonomicznym, który wymusił na mieszkańcach przeprowadzenie reform. W międzyczasie zdecydowano się na odejście od działalności rolniczej, i przekształcono moszaw w wieś komunalną. Istnieją plany rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej w wiosce Gilon.
Kultura i sport.
W wiosce jest ośrodek kultury z biblioteką. Z obiektów sportowych są basen pływacki, boisko do piłki nożnej i koszykówki, korty tenisowe oraz siłownia.
Infrastruktura.
W wiosce jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Lokalna gospodarka opiera się na działalności usługowej. Część mieszkańców dojeżdża do pracy w pobliskich strefach przemysłowych.
Transport.
Z wsi wyjeżdża się na zachód na drogę nr 70 pomiędzy miejscowościami Dżudajda-Makr a Julis.

</doc>
<doc id="1311997" url="https://pl.wikipedia.org/wiki?curid=1311997" title="Pohang">
Pohang

 
Pohang (kor. 포항시) – miasto portowe w Korei Południowej, w prowincji Gyeongsang Północny, nad Morzem Japońskim. W 2005 r. miasto to na powierzchni 1127,24 km² zamieszkiwało 516 105 osób. Pohang jest jednym z najszybciej rozwijających się miast w kraju. W mieście rozwinął się przemysł chemiczny, stoczniowy, maszynowy, materiałów budowlanych oraz spożywczy.
W mieście znajduje się hala sportowa Pohang Arena.

</doc>
<doc id="1311998" url="https://pl.wikipedia.org/wiki?curid=1311998" title="Jason Kristal">
Jason Kristal

Jason Kristal, pseudonim Sekwoja (ur. 1979) – amerykański sztangista i strongman.
 w roku 2008.
Życiorys.
Jason Kristal zdobył mistrzostwo USA w podnoszeniu ciężarów.
Trenował z siłaczem Jonem Andersenem.
Wymiary:

</doc>
<doc id="1311999" url="https://pl.wikipedia.org/wiki?curid=1311999" title="Juwalim">
Juwalim

Juwalim (hebr. יובלים; ang. Yuvalim; pol "Dopływy") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Juwalim jest położona na wysokości 250 metrów n.p.m. w północnej części Dolnej Galilei. Leży na niewielkim wzgórzu na północ od wzgórza Giwat Sachnit (321 m n.p.m.), które zamyka od zachodu Dolinę Sachnin. Po stronie wschodniej jest wadi strumienia Sachnin, na północy wadi strumienia Hilazon, a na zachodzie wadi strumienia Avid. Okoliczne wzgórza są zalesione. W otoczeniu wsi Juwalim znajdują się miasta Sachnin i Karmiel, miejscowość Sza’ab, kibuc Eszbal, moszaw Ja’ad, wioski komunalna Rakefet, Segew, Szoraszim i Eszchar, oraz arabska wieś Arab al-Na’im. Na południe od wsi jest położona strefa przemysłowa "Sachnin".
Podział administracyjny.
Juwalim jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1982 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Pierwsi mieszkańcy osiedlili się tutaj już w 1980 roku, jednak formalne zatwierdzenie wioski nastąpiło dwa lata później. Grupa założycielska zawiązała się już w 1974 roku. Byli to pracownicy koncernu zbrojeniowego "Rafael" z Hajfy, którzy marzyli o zamieszkaniu w wiejskiej okolicy. Przez kilkanaście lat planowali założenie własnej wioski, która została jak na owe czasy zaprojektowana bardzo niekonwencjonalnie. Była to pierwsza izraelska wieś komunalna bez działalności rolniczej, a przy tym zachowująca pełną samowystarczalność i zorganizowana jako wspólnota społeczna ("jiszuv kehilati"). Od samego początku była zaprojektowana jako duża wieś, dużo większa od okolicznych osad żydowskich w tym regionie.
Nazwa.
Nazwa wsi pochodzi od przepływających z trzech stron osady strumieni, będących dopływami strumienia Hilazon.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Jest tutaj zorganizowany park z wystawą rzeźb lokalnego rzeźbiarza Dalia Meiri. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia oraz sklep wielobranżowy.
Gospodarka.
Większość mieszkańców dojeżdża do pracy poza wsią.
Transport.
Ze wsi wyjeżdża się na południe na lokalną drogę, którą jadąc na wschód dojeżdża się do wsi Eszchar i kibucu Eszbal, a jadąc na południowy zachód dojeżdża się do skrzyżowania z drogą nr 784 przy strefie przemysłowej "Sachnin". Jadąc nią na północ dociera się do wsi Szoraszim, lub na południe do skrzyżowania z drogą nr 805 (prowadzi na wschód do miasta Sachnin lub na zachód do wsi Segew) i dalej do wsi Rakefet.

</doc>
<doc id="1312000" url="https://pl.wikipedia.org/wiki?curid=1312000" title="Jose Orlandis">
Jose Orlandis

José Orlandis Rovira (ur. 29 kwietnia 1918 w Palma de Mallorca, zm. 24 grudnia 2010 w Palma de Mallorca) – hiszpański ksiądz z Prałatury Opus Dei, teolog, prawnik, profesor prawa kanonicznego i pierwszy dziekan wydziału Prawa Kanonicznego Uniwersytetu Nawarry. Założyciel i wieloletni dyrektor Instytutu Historii Kościoła.
Życiorys.
Został profesorem uniwersyteckim w Saragossie na wydziale prawa w 1942 r. W 1946 został wyświęcony na księdza prałatury Opus Dei. Był ze Św. Josemarią, kiedy ten przyjechał po raz pierwszy do Rzymu. Doktorat z prawa kanonicznego uzyskał na Papieskim Uniwersytecie Laterańskim. Był dziekanem Wydziału Prawa Kanonicznego i dyrektorem Instytutu Historii Kościoła Uniwersytetu Nawarry w Pampelunie. Wykładowca Uniwersytetu św. Krzyża w Rzymie.
Większość jego prac skupia się na Hiszpanii z epoki Wizygotów i na średniowiecznym Kościele katolickim na zachodzie.

</doc>
<doc id="1312001" url="https://pl.wikipedia.org/wiki?curid=1312001" title="Kamon (wieś)">
Kamon (wieś)

Kamon (hebr. כמון; agn. Kammon; pol. "Kmin") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Kamon jest położona na wysokości 525 metrów n.p.m. w północnej części Dolnej Galilei. Leży na szczycie góry Kamon (598 m n.p.m.), wznoszącej się od strony południowej nad Doliną Bet ha-Kerem i Doliną Chananja. Po stronie wschodniej jest głębokie wadi strumienia Calmon, a na zachodzie wadi strumienia Kamon. Stoki góry Kamon są częściowo zalesione. W otoczeniu wsi Kamon znajdują się miasto Karmiel, miejscowości Rama, Maghar, Nachf i Sadżur, kibuc Moran, moszawy Szezor i Chazon, druzyjska wieś En al-Asad, oraz wsie arabskie Ras al-Ajn, Sallama i Kamane. Na północny zachód od wsi jest położona strefa przemysłowa "Karmiel".
Podział administracyjny.
Kamon jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Pierwsi mieszkańcy żyli w prowizorycznych przyczepach kempingowych, bez wody i bez dostępu do drogi gruntowej. Energia elektryczna pochodziła z generatora. Wraz z rozwojem sąsiedniej wioski Michmanim nastąpił także rozwój Kamon. Istnieją plany rozbudowy wsi.
Nazwa.
Nazwa wsi pochodzi od góry Kamon, na której jest położona. Jest to także hebrajska nazwa kminu.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Lokalna gospodarka opiera się na obsłudze ruchu turystycznego. Większość mieszkańców dojeżdża do pracy poza wsią.
Transport.
Ze wsi wyjeżdża się na północny zachód lokalną drogą, która mija sąsiednie wioski Kamane i Michmanim, po czym skręca na północ i zjeżdża do strefy przemysłowej "Karmiel" przy mieście Karmiel, docierając do skrzyżowania z drogą nr 85.

</doc>
<doc id="1312002" url="https://pl.wikipedia.org/wiki?curid=1312002" title="Bryonia">
Bryonia



</doc>
<doc id="1312003" url="https://pl.wikipedia.org/wiki?curid=1312003" title="Lawon">
Lawon

Lawon (hebr. לבון; ang. Lavon) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Lawon jest położona na wysokości 551 metrów n.p.m. na południowym skraju Górnej Galilei. Leży w paśmie góskim Matlul Curim, który wznosi się od północy nad Doliną Bet ha-Kerem. Różnica wysokości między poziomem wioski a dnem doliny dochodzi do 300 metrów. Na północny wschód od wsi wznosi się szczyt góry Har Chaluc (729 m n.p.m.). Na północy jest wadi strumienia Bet ha-Emek. Okoliczne wzgórza są zalesione. W otoczeniu wsi Lawon znajdują się miasto Karmiel, miejscowości Kisra-Sumaj, Peki’in, Nachf, Dejr al-Asad i Kefar Weradim, kibuc Kiszor, moszaw Lappidot, oraz wieś komunalna Har Chaluc. Na północy jest strefa przemysłowa "Tefen", a na południowym zachodzie strefa przemysłowa "Karmiel".
Podział administracyjny.
Lawon jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Nową wieś nazwano na cześć izraelskiego polityka Pinchasa Lawona. Grupa założycielska składała się ze zwolenników filozofii Rudolfa Steinera (antropozofia). Trudności ekonomiczne, niedostatek gruntów rolnych oraz skaliste podłoże, spowodowały rozłam wśród mieszkańców. W 1982 roku większość mieszkańców wyjechała stąd i założyła nowy kibuc Harduf. Wieś Lawon znalazła się wówczas w głębokim kryzysie. Aby zaradzić spadkowi liczby mieszkańców, utworzono tutaj centrum szkolenia żołnierzy. Wieś została zamieszkana przez ludność cywilną dopiero w 2000 roku. W następnych latach wieśch przeżywała okres gwałtownej rozbudowy.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Lokalna gospodarka opiera się przemyśle, który jest skoncentrowany w niewielkiej strefie przemysłowej "Lawon". Powstała ona w zachodniej części wioski, na terenie dawnej szkoły wojskowej. Część mieszkańców dojeżdża do pracy poza wsią.
Transport.
Ze wsi wyjeżdża się na północny zachód na lokalną drogę, którą jadąc na wschód dojeżdża się do wsie komunalnej Har Chaluc, lub jadąc na zachód do skrzyżowania z drogą nr 854. Jadąc nią na południowy wschód dojeżdża się do miejscowości Nachf i skrzyżowania z drogą ekspresową nr 85, lub jadąc na północny zachód do skrzyżowania z drogą nr 8544 (prowadzi na zachód do kibucu Kiszor) i dalej do moszawu Lappidot.

</doc>
<doc id="1312006" url="https://pl.wikipedia.org/wiki?curid=1312006" title="Bergognone">
Bergognone

Ambrogio da Fossano zwany Bergognone (ur. 1481, zm. 1523/1524?) – malarz włoskiego Renesansu reprezentujący szkołę lombardzką. Jego przydomek związany jest z treściami, jakie w jego twórczości wydają się być zaczerpnięte ze stylu szkoły burgundzkiej.
Urodził się w Fossano w Piemoncie, ale dokładna data jego urodzenia nie jest znana. Chociaż był prawie współczesnym Leonarda, to jego twórczość zbliżona była raczej do przedrenesansowej, lombardzkiej sztuki Vincenzo Foppy i Bernardino Zenale.
Życie i twórczość.
Okres młodzieńczy.
Niewiele wiemy o jego formacji malarskiej. Można znaleźć w jego dziełach analogie do twórczości Vincezzo Foppy, czy sztuki flamandzkiej lub prowansalskiej. W dziełach młodzieńczych przeważa odwołanie do sztuki flamandzkiej, przede wszystkim w sposobie wykorzystania światła. Pochodzące z tego okresu i datowane na ok. 1480 są obrazy "Chrystus zdjęty z krzyża i aniołowie" oraz "Zdjęcie z krzyża". W tym okresie namalował również dwie nastawy ołtarzowe z Madonną i świętymi: jedna znajdująca się w Kolegiacie świętych Gratiniano i Fellino w Aronie (1484), i druga namalowana dla kościoła San Pietro in Ciel d'Oro w Pavii (1488), dziś znajdująca się w Pinakotece Ambrozjańskiej w Mediolanie. Dzieła te zdradzają zbliżenie do sztuki Vincenzo Foppy. Między 1480 a 1490 namalował dyptyk przedstawiający św. Pawła i św. Jana Ewangelistę.
Prace w Certosa di Pavia.
W latach 1488-1495 był głównym malarzem w czasie budowy klasztoru w Certosa di Pavia, gdzie oprócz znacznej ilości fresków namalował dziewięć nastaw ołtarzowych, z których zachowało się sześć: trzy w Certosa di Pavia, dwie w National Gallery w Londynie, jedna ("Madonna z Dzieciątkiem w krzewie różanym. Św. Krzysztof i św. Jerzy") w Muzeum Narodowym Poznaniu, która prezentuje wpływy analityczno-symboliczne malarstwa flamandzkiego, jedna w Pavii. Oprócz tego zachowały się fragmenty siódmej, częściowo przechowywane w Certosa di Pavia, a częściowo w prywatnej kolekcji w Mediolanie. "In loco" znajduje się też "Ukrzyżowanie" datowane na 1490 r., panele z "Doktorami Kościoła", nastawa ołtarza "św. Ambrożego" (1490) i "San Siro" (1491). Porównując dwa ostatnie malowidła zauważa się, że między 1490 a 1491 r. nastąpiła zmiana w stylu malarskim autora. Styl staje się bardziej monumentalny i zwracający więcej uwagi na perspektywę, zapewne pod wpływem Bramantego.
Z okresu Certosy pochodzą też: "Chrystus dźwigający krzyż i kartuzi" (ok. 1493) przechowywany w Muzeum Miejskim w Pavii oraz "Małżeństwo mistyczne św. Katarzyny z Aleksandrii" (ok. 1490) znajdujące się w National Gallery w Londynie.
Również dla Certosy artysta zrealizował serię mniejszych dzieł: predelle z "Historiami św. Ambrożego", "Narodzenie św. Ambrożego", "Konsekracja św. Ambrożego" i "Kazanie św. Ambrożego", "Spotkanie św. Ambrożego z imperatorem Teodozjuszem" i "Historie św. Benedykta". Częścią tego zbioru są też niektóre Madonny z Dzieciątkiem, gdzie zaznacza się nieśmiały wpływ Leonarda: "Madonna mleczna" (ok. 1485) (w Accademia Carrara w Bergamo), "Madonna z Dzieciątkiem" (w National Gallery w Londynie) i "Madonna Kartuska" (w Pinakoteka Brera w Mediolanie) datowane na lata 1488-1490.
W Certosie Bergognone namalował też freski w transeptach. W absydzie lewego transeptu w latach 1490-1495 powstał fresk "Gian Galeazzo Visconti ofiarowuje Matce Bożej model Certosy". W absydzie przeciwległego transeptu artysta przedstawił "Ukoronowanie Maryi między Francesco Sforzą a Ludovico il Moro" na przepięknym błękitnym tle. W tym samym okresie powstał najprawdopodobniej obraz "Chrystus zmartwychwstały" (teraz w National Gallery w Waszyngtonie) oraz panel przedstawiający "Ofiarowanie w świątyni" (1494), który stanowił centralną część tryptyku, którego pozostałe części to "Święty Augustyn i ofiarodawca" (część lewa) i "Święty Piotr Męczennik i ofiarodawczyni" (część prawa) (obecnie obydwa w Luwrze).
Mediolan, Lodi i Bergamo.
Po okresie poświęconym pracom wyłącznie dla Certosy Bergognone przeniósł się do Mediolanu, gdzie wykonał cykl fresków dla kościoła Santa Maria presso San Satiro, prawdopodobnie pod ścisłym kierownictwem Bramantego. Obecnie freski te w znacznej części znajdują się w Pinakotece Brera. Na początku XVI w. artysta wykonał wiele prac dla Mediolanu, Lodi i Bergamo. Na ok. 1500 r. datowany jest ołtarzyk z "Madonną z Dzieciątkiem" z Accademia Carrara w Bergamo. W latach 1500-1505 namalował poliptyk dla kościoła San Bernardino w Bergamo. Z tego dzieła zachowały się niektóre części: "Św. Marta", "Św. Jan Ewangelista" i "Św. Hieronim" w Accademia Carrara oraz "Św. Maria Magdalena" w Filadelfii. Prawdopodobnie z 1501 r. pochodzi "Chrystus dźwigający krzyż" (National Gallery w Londynie), który z "Modlitwą w ogrójcu" (też National Gallery) stanowił tryptyk lub poliptyk.
Z 1508 r. pochodzą "Ukoronowanie Matki Bożej" z absydy bazyliki San Simpliciano w Mediolanie oraz "Poliptyk Ducha Świętego" z Bergamo.
W 1508 r. Bergognone namalował "Historie Maryi" dla kościoła Matki Bożej Ukoronowanej w Lodi, które uznawane są za jego największe dzieła. Potrafił połączyć tam postacie jakby wzięte od Leonarda ze scenografią w stylu Bramentego oraz pejzażami charakterystycznymi dla Lombardii. Najlepszym przykładem jest tu "Zwiastowanie".
Ostatnie dzieła.
Ostatni okres twórczości rozpoczyna się od krótkiego powrotu do Certosy (1514), gdzie w refektarzu maluje fresk "Madonny Mlecznej" oraz popiersia apostołów. Z ostatniego okresu pochodzą też "Święci Roch i Sebastian" (prywatna kolekcja w Mediolanie) i monumentalne freski w kapitularzu Santa Maria della Passione w Mediolanie (1514-1518). Z 1522 r. jest "Ukoronowanie Matki Bożej" (Brera).

</doc>
<doc id="1312010" url="https://pl.wikipedia.org/wiki?curid=1312010" title="Moreszet">
Moreszet

Moreszet (hebr. מורשת; ang. Moreshet; pol. "Dziedzictwo") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Moreszet jest położona na wysokości 309 metrów n.p.m. w zachodniej części Dolnej Galilei na północy Izraela. Leży na zachodnim skraju grzbietu górskiego Gór Jatwat (ok. 500 m n.p.m.), który położoną na północy Dolinę Sachnin od położonej na południu Doliny Bejt Netofa. Na południowy wschód od wsi jest wadi strumienia Evlajim, za którym wznosi się góra Har Acmon (547 m n.p.m.). Na północnym wschodzie wznosi się góra Har Szechanija (456 m n.p.m.), z której spływa przepływający na północ od wsi strumień Szechanija. Okoliczne wzgórza są zalesione. Teren opada w kierunku zachodnim do wzgórz Zachodniej Galilei i dalej na równinę przybrzeżną Izraela. W otoczeniu wsi Moreszet znajdują się miasta Tamra i Szefaram, miejscowości Kabul, Kaukab Abu al-Hidża, Kefar Maneda, Bir al-Maksur i I’billin, wsie komunalne Manof, Szechanija, Koranit i Micpe Awiw, oraz arabska wieś Dumajda.
Moreszet jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest w większości religijna (judaizm):
Historia.
Osada została założona w 1981 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Początkowo zamieszkała tutaj tymczasowa grupa osadnicza "Tikva", w skład której weszli ultraortodoksyjni Żydzi. Dopiero gdy w 1996 roku rozpoczęto budowę normalnych domów, we wsi zaczęli osiedlać się kolejni osadnicy. Wówczas nastąpiło oficjalne założenie wioski. Większość osadników należała do żydowskiej organizacji religijnej "Amana", która rozwijała osadnictwo żydowskie w Palestynie. Jest to jedyna religijna wieś w tym regionie. Istnieją plany rozbudowy wsi.
Edukacja.
Wieś utrzymuje przedszkole oraz religijną szkołę podstawową.
Kultura i sport.
We wsi jest ośrodek kultury z biblioteką, oraz centrum młodzieżowego ruchu syjonistycznego Bene Akiwa. Z obiektów sportowych jest basen pływacki, sala sportowa z kompleksem boisk oraz siłownia.
Infrastruktura.
We wsi jest przychodnia zdrowia, synagoga, mykwa, sklep wielobranżowy oraz warsztat mechaniczny.
Gospodarka.
Lokalna gospodarka opiera się na działalności usługowej. Część mieszkańców dojeżdża do pracy w pobliskich strefach przemysłowych.
Transport.
Z wsi wyjeżdża się na północ na drogę nr 784 przy skrzyżowaniu z drogą nr 781. Jadąc drogą nr 784 na północny wschód dojeżdża się do miejscowości Kaukab Abu al-Hidża i wioski Koranit, lub jadąc na południe dojeżdża się do wsi Dumajda i dalej na wschód do miejscowości Kefar Maneda. Natomiast droga nr 781 prowadzi na zachód do wsi Micpe Awiw, miejscowości I’billin oraz skrzyżowania z drogą nr 70.

</doc>
<doc id="1312011" url="https://pl.wikipedia.org/wiki?curid=1312011" title="Guaratinguetá Futebol">
Guaratinguetá Futebol

Americana Futebol (dawniej znany jako Guaratinguetá Futebol Ltda) - brazylijski klub piłkarski z siedzibą w mieście Americana, leżącym w stanie São Paulo.
Historia.
"Guaratinguetá" założony został 1 października 1998 pod nazwą "Guaratinguetá Esporte Clube". Wśród grupy założycieli znajdował się doktor Mário Augusto Rodrigues Nunes, zwany "Marinho".
4 listopada 1999 utworzono konsorcjum "Consórcio de Guaratinguetá", które było firmą zarządzającą klubem, będącą wspólnym przedsiębiorstwem "C.S.R Futebol e Marketing" (którego właścicielem był Carlos Arini) oraz piłkarzy Césara Sampaio i Rivaldo.
26 listopada 1999 klub stał się członkiem federacji piłkarskiej stanu São Paulo ("Federação Paulista de Futebol") i w następnym roku przystąpił do rozgrywek w piątej lidze stanowej (Campeonato Paulista Série B2).
W 2002 "Consórcio de Guaratinguetá" zakończyło działalność, jednak klub nie pozostał bez sponsorów, gdyż wsparli go biznesmeni Odário Mardegan Durães i Elmiro Aparecido de Faria.
Od roku 2004 sponsorem klubu był Sony Alberto Douer. W 2005 Sony Alberto Douer i Carlos Arini założyli firmę "Sony Sports", której celem było zarządzanie klubem. Wkrótce do "Sony Sports" dołączyli dwaj ini przedsiębiorcy - Clementino Bolan i Gustavo Gazzolla. Wtedy doszło do zmiany nazwy klubu na obecnie stosowaną, po czym klub stał się spółką z ograniczoną odpowiedzialnością "Guaratinguetá Futebol Ltda".
W 2006 "Guaratinguetá" zajął drugie miejsce w drugiej lidze stanu São Paulo (Campeonato Paulista Série A2) i choć wyeliminowany został w półfinale, awansował do pierwszej ligi (Campeonato Paulista Série A1).
15 października 2010 klub przenosi się do miasta Americana i zmienia nazwę na "Americana Futebol".

</doc>
<doc id="1312015" url="https://pl.wikipedia.org/wiki?curid=1312015" title="Prowincje Francji">
Prowincje Francji

Terminu prowincje używa się obecnie celem uproszczenia dla opisu podziałów geograficznych, kulturalnych, etnologicznych, historycznych, także administracyjnych Francji przed podziałem kraju na departamenty w 1790 r. 
W swoim współczesnym sensie słowo pojawiło się w XV w. i odtąd nasilało się jego wykorzystanie zarówno w aktach urzędowych jak i obiegu potocznym. Występowało w tak różnych kontekstach, że odnosząc się do dowolnej epoki czy słownika, znajdziemy zawsze definicje nie do końca precyzyjne. Najbardziej rozpowszechniona pozostaje ta dotycząca jednostki terytorialnej. Kwestionowali ją niektórzy francuscy geografowie, wśród nich Onésime Reclus, wskazując, że pojęcie « prowincja » nie opisuje żadnej konkretnej rzeczywistości. Dlatego też liczne listy i mapy wyliczające prowincje Francji nie będą nigdy idealnie przystające ani dokładnie porównywalne. 
Próba definicji: terytorium przeważnie dużej wielkości, którego mieszkańcy dzielą szereg cech charakterystycznych, wspólną historię, kulturę i obyczaje, szczególne tradycje, przywileje i prawa zwyczajowe różne od prowincji sąsiednich, nieraz także odrębny język lub przynależność etniczną, często istniejące uprzednio i niezależnie od całej organizacji administracyjnej. Prowincję tworzy zazwyczaj kilka różnych krain, na jej terenie położona jest większa liczba miast, a jej najczęstszy podział wyróżnia część « górną » ("haute") i « dolną » ("basse"). 
I tak, przed rewolucją, na terytorium francuskie składało się wiele obszarów wyodrębnionych geograficznie czy demograficznie, zwłaszcza zaś wyznaczonych przez prawo, różnych wedle kryterium obejmujących je władz, takich jak: metropolie, diecezje, księstwa, baronie, gubernie ("gouvernements"), kraje stanów ("pays d'états"), kraje elekcji ("pays d'élection"), okręgi generalne ("généralités"), baliwaty ("baillages"), obszary jurysdykcji parlamentów ("parlements") itd. Często po instytucjach tych następowała nazwa regionu, która, choć jednego brzmienia we wszystkich przypadkach, mogła wskazywać na nieprzystające geograficznie terytorium. Przykładowo obszar jurysdykcji parlamentu, gubernia i okręg generalny Artois nie odnosiły się do tego samego terytorium. 
Francuska Konstytuanta, zniósłszy w nocy z 4 na 5 sierpnia 1789 r. wszystkie regionalne prawa feudalne, zadecydowała wprowadzić jednolity podział terytorium kraju na departamenty, ten sam dla wszystkich funkcji państwa: wojskowej, religijnej, administracyjnej, sądowniczej, fiskalnej itd. Miasto wybrane stolicą każdego departamentu miało skupiać ośrodki wszystkich tych funkcji, goszcząc jednocześnie prefekturę, trybunał, uniwersytet, jednostkę wojskową, biskupstwo, targ czy szpital. Pełnej realizacji planu stanęły na przeszkodzie protesty miast pozbawionych swojego arsenału, uniwersytetu czy sądu, które dotąd odgrywały ważną rolę w ich życiu.
Plemiona galijskie: najstarsze rozumienie.
Galię zamieszkiwało ponad sto plemion (trzysta wedle Józefa Flawiusza), często różnych w zwyczajach. Juliusz Cezar dla określenia każdego z tych niezależnych "państw" używał pojęcia "civitas", część z nich dzieląc na "pagi". Wiele mniejszych plemion galijskich pozostawało w stosunku zależności i podległości wobec sąsiadów. Wspólnoty plemienne można by opisać jako najwcześniejsze prowincje Francji, istniejące jeszcze przed wkroczeniem alfabetu. 
Prowincje rzymskie: organizacja normatywna.
Łacińska etymologia terminu wskazuje na jego pierwotny sens: "pro vincere", terytorium zdobyte. Wszystkie rzymskie prowincje Galii ("provincia") miały precyzyjnie określony status prawny, jasno wytyczone granice i skodyfikowane struktury administracyjne. Liczba, granice i organizacja tych prowincji zmieniały się znacząco na przestrzeni wieków. Każdą zarządzał prokonsul lub propretor. W ciągu czterech wieków rzymskiego panowania liczba prowincji w Galii zwiększyła się od 3 do 11, w związku z ekspansją Cesarstwa i przekształceniami jego podziałów za czasów tetrarchii. Liczba mniejszych jednostek, "civitas", wzrosła z 33 do 113.
Prowincje kościelne: od "civitas" do diecezji.
We Francji prowincjami nazywa się czasem także metropolie, terytoria objęte zwierzchnictwem arcybiskupa metropolitalnego kościoła rzymskokatolickiego. Związane jest to z ich pochodzeniem od prowincji rzymskich, gdzie u schyłku Cesarstwa administrowali pierwsi biskupi. 
Na metropolie składały się diecezje, które w wyniku tego samego procesu zastąpiły galijsko-rzymskie "civitas" utrzymując ich nazwę. Diecezje dzieliły się na parafie, czyli wspólnoty mieszkańców zdolne zebrać się w jednym kościele. Nazwy i granice parafii skutecznie zachowały się w 36 tys. współczesnych gmin francuskich. 
Francuskie okręgi kościelne w związku z ich statusem dóbr martwej ręki pozostają najstarszym i najstabilniejszym podziałem terytorialnym kraju, choć zmienianym kilkakrotnie, np. w reformie 1802 r.
Prowincje sądownicze: parlamenty, baliwaty i seneszalie.
Pod względem prawa i zwyczajów terytorium korony francuskiej dzieliło się z jednej strony na obszar prawa pisanego (w większości obszar zwany dziś Oksytanią) i obszar prawa zwyczajowego (Północ). W obrębie obu funkcjonowało po kilka parlamentów (najwyższych sądów). Ich obszary jurysdykcji to prowincje sądownicze ("provinces judiciaires") Francji. Podlegało im całe sądownictwo królewskie podzielone na okręgi sądownicze - nazywane baliwatami ("bailliages") na Północy lub seneszaliami ("sénéchaussées") na Południu. Każdy taki okręg mógł obejmować kilka obszarów o szczególnych zwyczajach, zwanych krajami ("pays"). Najogólniej mówiąc te ostatnie wywodziły się z dawnych "vigueries", które utrzymały lokalne zwyczaje. Przykładowo seneszalia Quercy podzielona była na pięć seneszalii drugiego rzędu, wywodzących się z pięciu dawnych "vigueries".
Prowincje fiskalne: stany, elekcje i okręgi generalne.
Część autorów wiąże koncepcję prowincji Francji z okręgiem generalnym. Bez wątpienia oba pojęcia nakładają się niejednokrotnie, wówczas gdy obszar okręgu generalnego odzwierciedla mniej czy więcej obszar starszej jednostki terytorialnej jak np. któregoś z lenn Francji. Nie można jednak dopatrywać się tu synonimiczności - terminu "prowincja" nie użyjemy np. dla opisu okręgu generalnego Auch czy okręgu generalnego Soissons. 
Prowincje wojskowe: od wielkich lenn do guberni.
Wielkie lenna to lenna zależne bezpośrednio od korony francuskiej (księstwa, hrabstwa, marchie) i winne jej pomoc wojskową.
Oprócz księstwa Francji, które stało się domeną królewską, sześć pierwszych wielkich lenn posiadało rangę parostwa: 
Ich beneficjenci uprawnieni byli do wyboru króla Francji wespół z sześcioma parami kościelnymi:
Liczba wielkich lenn zmieniała się na przestrzeni wieków w wyniku dziedziczenia, konfiskat, podbojów, strat, traktatów i wzrastała wraz z definitywnymi przyłączeniami hrabstwa Prowansji, księstwa Burgundii, księstwa Bretanii, księstwa Sabaudii, księstwa Lotaryngii itd. Niektóre z tych lenn po prostu powracały do korony, jak księstwo Burgundii, którego pierwszym beneficjentem był brat Hugona Kapeta, niektóre zaś były rzeczywistymi nabytkami jak księstwo Sabaudii, Korsyka, hrabstwo Venaissin czy hrabstwo Nicei.
W przeciwieństwie do prowincji kościelnych ich obszar nie był stały i zależał od aktualnych posiadłości ich beneficjentów i zmian politycznych. Przykładowo w XII w. zniknęło księstwo Gaskonii.
Pojęciem o kluczowym znaczeniu będą tu jednak gubernie ("gouvernements") - okręgi, które obejmowały wszystkie mniejsze i większe lenna i służyły ich zarządowi. Stanowiły podstawowe okręgi terytorialne dla celów obronności i sądów marszałkowskich, zaciągu do wojska, budowy placów, arsenałów i twierdz, sądownictwa wojskowego i w związku z tym wszystkich kwestii szlacheckich, heraldycznych itp. 
Pod koniec istnienia ancien régime'u, nie licząc terytoriów zamorskich, jak Antyle czy Pondichéry, we Francji istniało trzydzieści sześć guberni, obsadzonych przez gubernatorów odpowiedzialnych za obronność. 
Wraz z regionami przyłączonymi do Francji po 1791 r. będą tym, co dziś najczęściej nazywamy prowincjami Francji.
Lista prowincji Francji.
Orientacyjna mapa przedstawia główne prowincje Francji wraz z ich stolicami (w nawiasach), przed podziałem na departamenty w 1790 r., na podstawie podziału na gubernie ("gouvernements"). Miasta pogrubioną czcionką były także siedzibą parlamentu lub "conseil souverain".
Pewna część współczesnych francuskich terytoriów nie stanowiła części królestwa w 1789 r.:
Prowincje Francji - lista szeroka.
Najbardziej oficjalną listę prowincji Francji można odnaleźć w patentach królewskich z 4 marca 1790 r. wydanych na podstawie dekretów Zgromadzenia Narodowego z 15 stycznia oraz 16 i 26 lutego 1790 r. zarządzających podział kraju na 83 departamenty. Mimo normatywnej rangi, jej wartość jako źródła była kilkakrotnie krytykowana (Romanet de Beaune, Berlet), co pokazuje, że do dziś złudna pozostaje możliwość stworzenia pojedynczego spójnego, racjonalnego, systematycznego i ustrukturyzowanego zbioru prowincji, jak i zawarcie go w jednym graficznym czy tekstowym założeniu. 
"Doprawdy zawstydzające jest, kiedy dostrzegamy, z jaką śmiałością geografowie-historycy od ponad wieku nauczają, że Francja podzielona była na ustaloną liczbę metodycznie sklasyfikowanych i wytyczonych prowincji." pisał Armand Brette.
Stąd też prezentowana poniżej szeroka lista oparta jest o różnorodne niekoniecznie koherentne podziały i ma na celu jedynie jak najpełniejsze wyliczenie krain, których dotyczyć może pojęcie "prowincja Francji".

</doc>
<doc id="1312018" url="https://pl.wikipedia.org/wiki?curid=1312018" title="Droga I/41 (Czechy)">
Droga I/41 (Czechy)

Droga krajowa 41 (cz. "Silnice I/41") – droga krajowa w południowych Czechach na terenie Brna. Arteria łączy obwodnicę miejską Brna z dużym węzłem autostrady D1 i D2 na południowych obrzeżach miasta. Ze swoją długością (2,987 km) jest drugą najkrótszą drogą krajową I kategorii w Czechach.

</doc>
<doc id="1312019" url="https://pl.wikipedia.org/wiki?curid=1312019" title="Ogólnopolski Pracowniczy Związek Zawodowy „Konfederacja Pracy”">
Ogólnopolski Pracowniczy Związek Zawodowy „Konfederacja Pracy”

Ogólnopolski Pracowniczy Związek Zawodowy „Konfederacja Pracy” – polski jednolity międzybranżowy związek zawodowy prawnie zarejestrowany 22 lutego 1999 r. Organizacja członkowska Ogólnopolskiego Porozumienia Związków Zawodowych.
Zrzesza głównie pracowników nowych sektorów gospodarki, pracowników firm prywatnych, do tej pory nieuzwiązkowionych – m.in. sektor bankowy, handel wielkopowierzchniowy, usługi.
Związek, poza osobami pracującymi na podstawie umów o pracę, zrzesza także osoby pracujące na podstawie umów cywilno-prawnych, emerytów, osoby bezrobotne.
Obecnym przewodniczącym OPZZ „Konfederacja Pracy” jest Michał Lewandowski.

</doc>
<doc id="1312020" url="https://pl.wikipedia.org/wiki?curid=1312020" title="ORP Admirał Sierpinek">
ORP Admirał Sierpinek

ORP Admirał Sierpinek – polski okręt sztabowy, dawny rosyjski parowiec „Tatiana”. Służył w Flotylli Rzecznej Marynarki Wojennej Polskiej Marynarki Wojennej od 13 sierpnia 1920 do 18 września 1939. Nazwa upamiętniała Mateusza Sierpinka – pierwszego polskiego admirała (XVI w.).
Historia.
Pierwotnie rosyjski statek towarowo-pasażerski, w marcu 1919 zmobilizowany przez bolszewików do Wojennej Flotylli Prypeckiej jako okręt-baza wodnosamolotów. Zdobyty przez Polaków 27 kwietnia 1920 roku w Czarnobylu i wcielony do służby jako transportowiec „T-2”. Podczas odwrotu wojsk polskich samozatopiony 25 lipca 1920 na Pinie, wydobyty przez wojska sowieckie, przeholowany do Mostów Wołyńskich i tam podczas ich odwrotu ponownie samozatopiony. Ponownie wydobyty przez Polaków w kwietniu 1921 roku, gruntownie wyremontowany w stoczni w Modlinie i w 1922 wcielony do Flotylli Wiślanej.
W 1925 roku skierowany do Szkoły Specjalistów Morskich w Świeciu, gdzie służył jako okręt szkoleniowy.
W październiku 1928 roku został skierowany do Flotylli Pińskiej, gdzie od kwietnia 1929 roku służył jako statek sztabowy. W 1935 roku został gruntownie wyremontowany i przebudowany. 
W wypadku wojny miał pełnić zadanie dozorowania przepraw na rzece Prypeć w rejonie Kanału Sytnickiego. 30 sierpnia 1939 roku okręt udał się na wyznaczone miejsce. Po agresji sowieckiej 17 września musiał zostać samozatopiony, gdyż niskie stany wód uniemożliwiały żeglugę. 
Wydobyty przez Rosjan w 1941 i wcielony do służby jako statek sztabowy „Pripjat” („Prypeć”). Po wybuchu wojny niemiecko-radzieckiej w czerwcu 1941 wycofany na Dniepr i tam zatopiony przez Luftwaffe. 

</doc>
<doc id="1312023" url="https://pl.wikipedia.org/wiki?curid=1312023" title="Michmanim">
Michmanim

Michmanim (hebr. מכמנים; ang. Mikhmanim) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Wieś jest położona na wysokości 439 m n.p.m. w północnej części Dolnej Galilei. Leży na szczycie góry Kamon (598 m n.p.m.), wznoszącej się od strony południowej nad Doliną Bet ha-Kerem i Doliną Chananja. Po stronie zachodniej jest głębokie wadi strumienia Cuf, a na południu są źródła strumieni Hilazon i Ketsach. Stoki góry Kamon są częściowo zalesione. W otoczeniu wsi Michmanim znajdują się miasto Karmiel, miejscowości Nachf i Sadżur, kibuc Lotem, moszaw Szezor, wieś komunalna Ma’ale Cewijja, oraz wsie arabskie Kamane, Sallama, Hamdon i Chusnija. Na północy jest położona strefa przemysłowa "Karmiel".
Podział administracyjny.
Michmanim jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Początkowo nazywała się Micpe Kamon Ma’araw (hebr. מצפה כמון – מערב). W owym czasie zamieszkiwało w niej zaledwie siedem rodzin. Stopniowo rozrosła się do wielkości normalnej wsie komunalnej. Istnieją plany rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych jest boisko do koszykówki oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Lokalna gospodarka opiera się na działalności usługowej. Kilka rodzin hoduje oliwki, owce i bydło mleczne. Część mieszkańców dojeżdża do pracy poza wsią.
Transport.
Z wsi wyjeżdża się na północny wschód lokalną drogą, która mija sąsiednią wieś Kamane, po czym skręca na północ i zjeżdża do strefy przemysłowej "Karmiel" przy mieście Karmiel, docierając do skrzyżowania z drogą nr 85.

</doc>
<doc id="1312028" url="https://pl.wikipedia.org/wiki?curid=1312028" title="Manof">
Manof

Manof (hebr. מנוף; ang. Manof) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Manof jest położona na wysokości 382 metrów n.p.m. w zachodniej części Dolnej Galilei. Leży na północno-zachodnich zboczach góry Har Szechanija (456 m n.p.m.). Teren na północny wschód od wsi stromo opada do wadi strumienia Segew. Z zachodnich zboczy góry Szechanija spływają strumienie Kavul i Szechanija. Na zachodzie wznosi się góra Har Kavul (373 m n.p.m.), a na południowym wschodzie jest pasmo górskie Gór Jatwat (ok. 500 m n.p.m.) rozdzielające położoną na północy Dolinę Sachnin od położonej na południu Doliny Bejt Netofa. Okoliczne wzgórza są zalesione. Teren opada w kierunku zachodnim do wzgórz Zachodniej Galilei i dalej na równinę przybrzeżną Izraela. W otoczeniu wsi Manof znajdują się miasto Tamra, miejscowości Kabul, Sza’ab, Kaukab Abu al-Hidża i I’billin, moszaw Ja’ad, oraz wsie komunalne Segew, Rakefet, Szechanija, Moreszet i Micpe Awiw.
Podział administracyjny.
Manof jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się z imigrantów z RPA, do których dołączyli Żydzi ze Stanów Zjednoczonych i Kanady. Przybyli oni do Dolnej Galilei w 1979 roku i pierwszy rok spędzili w pobliskim mieście Karmiel. W międzyczasie wybudowano pierwsze domy we wsi Manof. Istnieją plany rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką, oraz niewielki ogród zoologiczny dla dzieci. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia, synagoga, sklep wielobranżowy oraz warsztat mechaniczny.
Gospodarka.
Lokalna gospodarka opiera się na działalności usługowej. Przy wiosce powstała niewielka strefa przemysłowa z kompleksem szklarni. Część mieszkańców dojeżdża do pracy poza wsią.
Transport.
Ze wsi wyjeżdża się na zachód drogą nr 7933, która prowadzi na południowy wschódod wiosek Szechanija i Koranit, oraz dalej do skrzyżowania z drogą nr 764. Jadąc drogą tą na południowy zachód dociera się do miejscowości Kaukab Abu al-Hidża, lub jadąc na północny wschód do skrzyżowania z drogą nr 7955 (prowadzi na wschód do moszawu Jodfat) i dalej do wsie komunalnej Rakefet.

</doc>
<doc id="1312031" url="https://pl.wikipedia.org/wiki?curid=1312031" title="Ma’ale Cewijja">
Ma’ale Cewijja

Ma’ale Cewijja (hebr. מעלה צביה; ang. Ma'ale Tzviya, lub w skrócie Tzviya; pol. "Wzgórze Cywi") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Wieś jest położona na wysokości 257 metrów n.p.m. w północnej części Dolnej Galilei. Leży na wzgórzu w północno-wschodniej części Doliny Sachnin. Na północy wznosi się masyw góry Kamon (598 m n.p.m.), za którą jest Dolina Bet ha-Kerem. Z góry Kamon spływają strumienie - na zachód od wsi strumień Hilazon, a na wschodzie strumień Kecach. Łączą się one ze sobą po stronie południowej wioski. Okoliczne wzgórza są zalesione. W otoczeniu wsi Ma’ale Cewijja znajdują się miasta Karmiel i Sachnin, miejscowości Dejr Channa i Arraba, kibuce Lotem i Eszbal, wioski komunalna Michmanim, Kamon i Eszchar, oraz wsie arabskie Chusnija, Kamane, Sallama i Hamdon.
Podział administracyjny.
Ma’ale Cewijja jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1979 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Nazwaną ją na cześć Cywi Lubetkin, działaczki podziemia w getcie warszawskim, członkini dowództwa Żydowskiej Organizacji Bojowej, uczestniczki powstania w getcie warszawskim. Założycielami była grupa młodzieży związana z Ruchem Kibucowym i osada pierwotnie była normalnym kibucem. Ze względu jednak na niską populację i trudności ekonomiczne, w 1986 roku nastąpiła prywatyzacja kibucu i przekształcenie w wieś komunalną. Pomocy prawie wyludnionej wiosce udzieliła Agencja Żydowska, która zorganizowała nową grupę osadników. Istnieją plany dalszej rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych jest basen pływacki, boisko do koszykówki oraz siłownia. Ciekawym miejscem jest tutejszy ogród z niewielkim jeziorkiem.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Większość mieszkańców dojeżdża do pracy poza wsią.
Transport.
Ze wsi wyjeżdża się na południe na drogę nr 804, którą jadąc na północny wschód dojeżdża się do arabskich wiosek Sallama i Hamdon, lub jadąc na południe dojeżdża się do miejscowości Arraba i skrzyżowania z drogą nr 805. Lokalna droga prowadzi na wschód do kibucu Lotem.

</doc>
<doc id="1312032" url="https://pl.wikipedia.org/wiki?curid=1312032" title="Antonio Corpora">
Antonio Corpora

Antonio Corpora (ur. 15 sierpnia 1909 w Tunisie, zm. 6 września 2004 w Rzymie) − włoski malarz.
Studiował w Tunisie, a w 1929 powrócił do Włoch, gdzie we Florencji kopiował starych mistrzów. Początkowo malował inspirowany twórczością Amedeo Modiglianiego i Chaim Soutine’a, a następnie zainteresował się abstrakcją.
W 1939 swoje prace prezentował w Mediolanie, w Galleria del Milione. Od 1947 uczestniczył w działalności ruchu "Fronte Nuovo delle Arti". W 1952 przystąpił do Grupy Ośmiu. Jest autorem m.in. obrazu "„Comte una volta”" (1958) oraz "„Mediterraneo vecchio”" (1973).

</doc>
<doc id="1312033" url="https://pl.wikipedia.org/wiki?curid=1312033" title="Micpe Awiw">
Micpe Awiw

Micpe Awiw (hebr. מצפה אבי"ב; ang. Mitzpe Aviv) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Micpe Awiw jest położona na wysokości 134 metrów n.p.m. w środkowej części Zachodniej Galilei. Leży na szczycie wzgórza u podnóża położonych na wschodzie wyższych wzniesień Dolnej Galilei. Na północnym wschodzie wznosi się góra Har Szechanija (456 m n.p.m.), z której spływa przepływający na wschód od wsi strumień Szechanija. Łączy się on na południu ze strumieniem Evlajim. Na wschodzie jest pasmo górskie Gór Jatwat (ok. 500 m n.p.m.) rozdzielające położoną na północy Dolinę Sachnin od położonej na południu Doliny Bejt Netofa. Okoliczne wzgórza są zalesione. Teren opada w kierunku zachodnim na równinę przybrzeżną Izraela. W otoczeniu wsi Micpe Awiw znajdują się miasta Tamra i Kirjat Bialik, miejscowości Kaukab Abu al-Hidża, Bir al-Maksur i I’billin, kibuc Afek, wioski komunalna Manof, Szechanija, Koranit i Moreszet, oraz arabska wieś Dumajda.
Podział administracyjny.
Micpe Awiw jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1981 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Założyciele początkowo mieszkali w prowizorycznych przyczepach kempingowych. Dopiero od kwietnia 1990 roku rozpoczęto budowę normalnych domów mieszkalnych. Istnieją plany rozbudowy wsi. wieś nazwano na część geografa Abrahama Jakuba Brawera. W listopadzie 2009 roku rada wioski nałożyła na mieszkańców wsi warunek umożliwiający zamieszkanie w Micpe Awiw - są to posiadanie narodowości żydowskiej oraz popieranie wartości Syjonizmu.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych jest basen pływacki, zespół boisk sportowych oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Lokalna gospodarka opiera się na działalności usługowej. Część mieszkańców dojeżdża do pracy poza wsią.
Transport.
Z wsi wyjeżdża się na wschód na drogę nr 781, którą jadąc dalej na wschód dojeżdża się do skrzyżowania z drogą nr 784 między wsią Moreszet i miejscowością Kaukab Abu al-Hidża. Natomiast jadąc drogą nr 784 na południowy zachód dojeżdża się do miejscowości I’billin i dalej do skrzyżowania z drogą ekspresową nr 70 przy mieście Szefaram.

</doc>
<doc id="1312036" url="https://pl.wikipedia.org/wiki?curid=1312036" title="Segew">
Segew

Segew (hebr. עצמון; ang. Segev, nazywana także Atzmon, Atzmon-Segev, Atsmon Segev lub Azmon-Segev) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Segew jest położona na wysokości 336 metrów n.p.m. w północno-zachodniej części Dolnej Galilei. Leży na wzgórzu na zachód od Doliny Sachnin. Na południowym zachodzie i zachodzie przebiega głębokie wadi strumienia Segew, za którym wznosi się góra Har Szechanija (456 m n.p.m.), która należy do północno-zachodnich wzniesień grzbietu górskiego Gór Jatwat (ok. 500 m n.p.m.). Okoliczne wzgórza są porośnięte dużym kompleksem leśnym "Segew". W otoczeniu wsi Segew znajdują się miasta Sachnin i Tamra, miejscowości Kabul i Sza’ab, kibuc Jasur, moszawy Achihud i Ja’ad, oraz wsie komunalne Rakefet, Koranit, Szechanija, Manof, Curit, Szoraszim i Juwalim. Na wschód od wsi leży strefa przemysłowa "Sachnin". Na południowym wschodzie znajduje się wojskowa baza wsparcia logistycznego "Sachnin". Wchodzi ona w skład Korpusu Inżynieryjnego Sił Obronnych Izraela i obsługuje od strony wsparcia logistycznego oddziały podległe Północnemu Dowództwu. Jednostka obsługuje bazy wojskowe w Galilei, zabezpieczając transport, dostawy amunicji, sprzętu bojowego, części zamiennych, materiałów budowlanych i paliwa. Tuż obok jest położona ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej.
Podział administracyjny.
Segew jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest w większości religijna (judaizm):
Historia.
Pierwotnie w okolicy tej znajdowała się arabska wieś Mi'ar. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznawała ten obszar Palestyny państwu arabskiemu. Podczas wojny domowej w Mandacie Palestyny we wsi stacjonowały siły Arabskiej Armii Wyzwoleńczej, które paraliżowały żydowską w komunikację w całej Galilei. Według izraelskiego historyka Ilana Pappé, podczas I wojny izraelsko-arabskiej w dniu 20 czerwca 1948 roku izraelscy żołnierze wkroczyli do wsi Mi’ar strzelając do wieśniaków. Zabili w ten sposób 40 osób, a następnie wyburzyli domy. Arabscy mieszkańcy powrócili jednak do swojej zniszczonej wsi. Podczas operacji „"Dekel"” w dniu 15 lipca 1948 roku wieś Mi’ar ponownie zajęły siły izraelskie. Wysiedlono wówczas jej mieszkańców, a wszystkie pozostałe domy wyburzono.
Współczesna wieś została założona w 1953 roku, jako typowa paramilitarna osada programu Nachal. Jej mieszkańcy łączyli służbę wojskową z pracą rolniczą. W 1957 roku osada została przekształcona w całkowicie cywilną wieś, w której zaczęli osiedlać się żydowscy imigranci. Początkowo był to rolniczy moszaw, jednak trudności ekonomiczne spowodowały stopniowy odpływ jego mieszkańców. W 1958 roku moszaw odwiedził przedstawiciel Żydowskiego Funduszu Narodowego Josef Weitz, który zapisał w swoim pamiętniku: "„Poprosiłem o rozmową z zarządem, ale on nie istniał. Znalazłem jednego byłego członka zarządu, który powiedział mi, że mieszkańcy nie chcą moszawu. Od mojej ostatniej wizyty w Segew posadzono tutaj winnicę, jednak osada osłabła i mieszkańcy zaczęli wyjeżdżać. Z około stu rodzin pozostało zaledwie około 45 osób. Zdałem sobie sprawę, że nie jest to żydowska osada rolnicza, tylko pracownicza”".
Przez kolejne lata wieś pozostawała prawie całkowicie opuszczona. Żydowski Fundusz Narodowy podjął starania na rzecz zachowania Segew jako „wsi pracowniczej”. W rezultacie jej mieszkańcy byli zatrudnieni przy budowie dróg i pracach leśnych. Między innymi zasadzili okoliczny las "Segew". W 1975 roku nastąpiło ponowne założenie wsi, która tym razem korzystała ze wsparcia rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Nowymi mieszkańcami zostało 29 rodzin, które w większości były pracownikami koncernu zbrojeniowego Rafael Advanced Defense Systems. Wyprowadzili się oni z Hajfy i tymczasowo zamieszkali w pobliżu kibucu Jasur. W tym czasie przeprowadzono rozbudowę wsi Segew. W 1983 roku nowa grupa założycielska przeprowadziła się na stałe do przebudowanej wsi Segew. Obecnie jest to jedna z silniejszych wiosek Samorządu Regionu Misgaw, i planuje się jej dalszą rozbudowę.
Edukacja.
Wieś utrzymuje przedszkole. Bezpośrednio przy wiosce jest położony kompleks szkolny ze szkołą podstawową i gimnazjum.
Kultura i sport.
We wsi jest ośrodek kultury z biblioteką. Z obiektów sportowych, na południe od wsi jest basen pływacki, sala sportowa z kompleksem boisk, boisko do piłki nożnej, korty tenisowe oraz siłownia.
Infrastruktura.
We wsi jest przychodnia zdrowia, sklep wielobranżowy, synagoga oraz warsztat mechaniczny.
Gospodarka.
Lokalna gospodarka opiera się na działalności usługowej. Część mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na wschód na drogę nr 805, którą jadąc na północny zachód dojeżdża się do moszawu Ja’ad, lub na wschód do skrzyżowania z drogą nr 784 i dalej do miasta Sachnin. Natomiast jadąc drogą nr 784 na południe dojeżdża się do wsi Rakefet, lub na północ do wsi Juwalim.

</doc>
<doc id="1312037" url="https://pl.wikipedia.org/wiki?curid=1312037" title="Baskonia">
Baskonia

Baskonia, Kraj Basków (bask. "Euskal Herria", "Euskadi", hiszp. "Pais Vasco", "Vasconia", fr. "Pays Basque") – kraina historyczna na pograniczu Hiszpanii i Francji, położona nad Zatoką Biskajską, zamieszkana w znacznej części przez Basków.
Podział administracyjny.
Prowincje historyczne.
Baskonia składa się z siedmiu prowincji jak niżej, o tradycjach autonomicznych i określonych granicach pochodzących ze średniowiecza. Tradycyjnym celem baskijskich działaczy narodowych jest utworzenie niepodległego państwa składającego się ze wszystkich tych jednostek.
W roku 2001 wszystkie siedem prowincji zamieszkiwało około 2,9 mln ludzi, z czego około 2,1 mln to Baskowie.
Część hiszpańska.
W skład wspólnoty autonomicznej Kraj Basków (hiszp. "País Vasco", potocznie "Comunidad Autónoma Vasca"; bask. "Euskadi", "Euskal Autonomia Erkidegoa") wchodzą prowincje Gipuzkoa, Bizkaia i Araba. Zajmuje ona powierzchnię 7,3 tys. km². W roku 2001 zamieszkiwało ją w sumie około 2,1 mln ludzi, z których większość (ok. 1,9 mln) to Baskowie, pozostali to głównie Hiszpanie. Najwięcej Basków mieszka w prowincjach Bizkaia i Gipuzkoa. Stolicą wspólnoty jest Vitoria-Gasteiz.
Prowincja Nawarry, której mieszkańcy w największym stopniu opowiadają się za Hiszpanią, mogła dołączyć do wspólnoty Kraju Basków, jednak utworzyła samodzielną wspólnotę autonomiczną. Większość jej mieszkańców to Hiszpanie.
Obie wspólnoty należą do najbardziej uprzemysłowionych i rozwiniętych gospodarczo regionów Hiszpanii.
Część francuska.
Baskijskie tereny francuskie noszą nazwę "Iparraldea", "Iparralde" lub "Ipar Euskal Herria" ("Baskonia Północna", franc. "Pays basque français", "Pays basque nord"). Składają się na nie prowincje Lapurdi, Zuberoa i Nafarroa Beherea. Administracyjnie należą one do departamentu Pyrénées-Atlantiques. Zajmują w sumie 2,9 tys. km² i są zamieszkane przez 700 tys. ludzi, skupionych głównie wzdłuż wybrzeża.
Oprócz wybrzeża, francuska część Kraju Basków jest słabo zaludniona, a główne gałęzie gospodarki to turystyka i rolnictwo.
Status prawny.
Hiszpania.
Wspólnota autonomiczna Kraj Basków posiada od 1979 r. największą autonomię spośród wszystkich wspólnot autonomicznych Hiszpanii. Baskijski jest w niej dodatkowym językiem urzędowym. Wspólnota posiada własny parlament, rząd i prezydenta. Podział podatków między wspólnotę a Hiszpanię dokonuje się na podstawie tzw. umowy ekonomicznej (hiszp. "Concierto Económico"). Ze względów demograficznych w polityce dominują Baskowie.
Wspólnota autonomiczna Nawarry cieszy się podobnie dużą autonomią. Baskijski jest w niej dodatkowym językiem urzędowym, jednakże zakres jego użycia zależy od przynależności gminy do jednego z ustawowych obszarów: baskijskojęzycznego, mieszanego lub niebaskijskojęzycznego. Ze względów demograficznych w polityce dominują Hiszpanie.
Francja.
Ustrój Republiki Francuskiej reguluje Konstytucja V Republiki z dnia 4 października 1958 r. Formułuje ona zasadę państwa jednolitego, stanowiąc w art. 1: „Francja jest Republiką niepodzielną” oraz zasadę suwerenności narodu, które razem wyznaczają granice autonomii lokalnej. Rezultatem tych zasad jest przyjęcie wyłączności stanowienia aktów normatywnych przez centralne organy państwowe. Struktury terytorialne, powstałe w wyniku decentralizacji państwa unitarnego, stanowiąc sposób podziału administracyjnego kraju, posiadają jedynie władzę administracyjną.
Konstytucyjną bazą decentralizacji jest rozdział XII „O jednostkach terytorialnych”. Na struktury lokalne Francji składają się „wspólnoty terytorialne”, które określić można jako zgrupowania ludzi zamieszkujących wspólne terytorium i posiadających wspólny interes o charakterze publicznym. Zgodnie z art. 72 jednostkami terytorialnymi są gminy, departamenty, terytoria zamorskie. Inne jednostki podziału terytorialnego mogą być ustanawiane w drodze ustawy.
Jednostki te zarządzane są przez pochodzące z wyborów rady, będące organami stanowiącymi. Należy również wspomnieć o zasadzie domniemania kompetencji na rzecz gminy, sformułowanej w ustawie z 7 stycznia 1989 r. o podziale kompetencji między wspólnoty państwa i wspólnoty lokalne, zgodnie z którą gminie, jako podmiotowi prawa publicznego, przysługują wszelkie kompetencje, poza wyłączonymi z mocy ustawy.
Art. 2 Konstytucji stanowi, że językiem urzędowym jest francuski. Inaczej niż w przypadku Hiszpanii, nie przewiduje się możliwości istnienia języków współoficjalnych.
Należy stwierdzić, że ustrój Republiki Francuskiej nie przewiduje utworzenia odrębnych form samorządów mniejszości narodowych czy też jednostek autonomicznych. Nie ma natomiast przeciwwskazań odnoszących się do tworzenia euroregionów przy współudziale francuskich jednostek samorządu terytorialnego.
Francuska część Kraju Basków została połączona z francusko-oksytańsko-języcznym regionem Béarn w jeden departament Pyrénées-Atlantiques. Podział departamentu na dwie części jest jednym z żądań ugrupowań baskijskich.

</doc>
<doc id="1312038" url="https://pl.wikipedia.org/wiki?curid=1312038" title="Frederick Augustus Conrad Muhlenberg">
Frederick Augustus Conrad Muhlenberg



</doc>
<doc id="1312039" url="https://pl.wikipedia.org/wiki?curid=1312039" title="Pomona (Kalifornia)">
Pomona (Kalifornia)

Pomona – miasto w Stanach Zjednoczonych, w stanie Kalifornia, w hrabstwie Los Angeles. W 2000 roku miasto to na powierzchni 59,2 km² zamieszkiwało 149 473 osób.
W mieście rozwinął się przemysł elektroniczny, rakietowy, papierniczy, maszynowy oraz tekstylny.
Urodzeni w Pomonie.
Z Pomony pochodzi również Above the Law – grupa wykonująca gangsta rap.

</doc>
<doc id="1312040" url="https://pl.wikipedia.org/wiki?curid=1312040" title="Kawaler do wzięcia">
Kawaler do wzięcia

Kawaler do wzięcia – polski program telewizyjny typu reality show prowadzony przez Krzysztofa Banaszyka, emitowany na antenie TVN od października do grudnia 2003 roku, oparty na amerykańskim formacie "The Bachelor".
W programie udział brali tytułowy kawaler i 25 dziewczyn walczących o jego względy. W kolejnych odcinkach mężczyzna poznawał uczestniczki projektu, a podczas Ceremonii Róż decydował, które dziewczyny przechodziły do kolejnego etapu programu. W finale Kawaler musiał zdecydować, której z dwóch pozostałych kandydatek najbliżej do jego ideału. Realizacja odbyła się w Republice Południowej Afryki.
W polskiej wersji tytułowym kawalerem był trzydziestoletni Bartosz Okowity, a zwyciężczynią Justyna.

</doc>
<doc id="1312041" url="https://pl.wikipedia.org/wiki?curid=1312041" title="Curit">
Curit

Curit (hebr. צורית; ang. Zurit, lub także Tzurit) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Wieś jest położona na wysokości 348 metrów n.p.m. w północno-zachodniej części Dolnej Galilei. Leży na górze Har Gillon (367 m n.p.m.), która stanowi południowo-zachodnią granicę Doliny Bet ha-Kerem. Teren położony na północ, wschód i południe od wsi stromo opada w dół. Na południu jest położone głębokie wadi strumienia Hilazon. Teren łagodnie opada w kierunku północno-zachodnim w stronę wzgórz Zachodniej Galilei i dalej na równinę przybrzeżną Izraela. Okoliczne wzgórza są częściowo zalesione. W otoczeniu wsi Curit znajdują się miasto Karmiel, miejscowości Sza’ab i Madżd al-Krum, moszaw Ja’ad, wsie komunalne Szoraszim i Gilon, oraz arabska wieś Arab al-Na’im.
Podział administracyjny.
Curit jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1981 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska zawiązała się w 1979 roku i w jej skład wchodzili członkowie prawicowych partii politycznych Herut i Bejtar. Istnieją plany połączenia z sąsiednią wsią Gilon w jeden organizm wiejski.
Nazwa.
Nazwa wsi pochodzi od dziko kwitnącego w tej okolicy kwiatu o tej właśnie nazwie.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi znajduje się ośrodek kultury z biblioteką i otwarty amfiteatr. Z obiektów sportowych jest boisko do koszykówki.
Infrastruktura.
We wsi jest przychodnia zdrowia, sklep wielobranżowy, synagoga oraz warsztat mechaniczny.
Gospodarka.
Większość mieszkańców dojeżdża do pracy w pobliskich strefach przemysłowych. Tylko nieliczni pracują w usługach.
Transport.
Ze wsi wyjeżdża się na północny zachód drogą nr 8512, którą obok wioski Gilon dojeżdża się do drogi ekspresowej nr 85. Jadąc nią na wschód dojeżdża się do miejscowości Madżd al-Krum, lub na zachód do moszawu Achihud.

</doc>
<doc id="1312043" url="https://pl.wikipedia.org/wiki?curid=1312043" title="Koranit">
Koranit

Koranit (hebr. קורנית; ang. Qoranit; pol. "Tymianek") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Koranit jest położona na wysokości 453 metrów n.p.m. w środkowej części Dolnej Galilei na północy Izraela. Leży na szczycie góry Har Szechanija (456 m n.p.m.), która należy do północno-zachodnich wzniesień grzbietu górskiego Gór Jatwat (ok. 500 m n.p.m.), oddzielającego położoną na północy Dolinę Sachnin od położonej na południu Doliny Bejt Netofa. Po północno-wschodniej stronie przebiega wadi strumienia Segew, a zachodnich zboczy spływa strumień Szechanija. Okoliczny teren opada w kierunku zachodnim do wzgórz Zachodniej Galilei i dalej na równinę przybrzeżną Izraela. Okoliczne wzgórza są zalesione. W otoczeniu wsi Koranit znajdują się miasta Sachnin i Tamra, miejscowości Arraba, Kaukab Abu al-Hidża, Kefar Maneda i I’billin, moszaw Jodfat, oraz wsie komunalne Szechanija, Segew, Rakefet, Moreszet i Micpe Awiw. Na północny wschód od wsi jest położona ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej.
Koranit jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1982 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska zamieszkała w 1977 roku w obozie przejściowym w rejonie współczesnej wioski Segew. W 1978 roku założyli w tym miejscu swoją pierwszą osadę rolniczą. Kilka lat później przenieśli się w obecną lokalizację. Pierwotnie był to typowy moszaw, który w latach 90. XX wieku przeszedł proces prywatyzacji, a następnie został przekształcony w wieś komunalną. Istnieją plany rozbudowy wsi.
Nazwa.
Nazwa wsi pochodzi od hebrajskiej nazwy tymianku.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką oraz mały amfiteatr. Z obiektów sportowych jest basen pływacki, boisko do koszykówki oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Lokalna gospodarka opiera się na obsłudze ruchu turystycznego. Większość mieszkańców dojeżdża do pracy poza wsią.
Transport.
Wieś Koranit jest połączona wewnętrzną lokalną drogą z sąsiednią wsią Szechanija. Z wiosek wyjeżdża się na zachód na drogę nr 7933, którą jadąc na północny zachód dojeżdża się do wsie komunalnej Manof, lub jadąc na południowy wschód dojeżdża się do skrzyżowania z drogą nr 784. Jadąc drogą tą na południowy zachód dociera się do miejscowości Kaukab Abu al-Hidża, lub jadąc na północny wschód do skrzyżowania z drogą nr 7955 (prowadzi na wschód do moszawu Jodfat) i dalej do wsie komunalnej Rakefet.

</doc>
<doc id="1312044" url="https://pl.wikipedia.org/wiki?curid=1312044" title="Sos pomidorowy">
Sos pomidorowy

Sos pomidorowy – określenie dużej grupy sosów, których głównym składnikiem są pomidory. Sosy takie często poddawane są obróbce termicznej. Sos pomidorowy występuje w wielu regionalnych odmianach. Przyrządzany jest z duszonych pomidorów lub z wody i koncentratu pomidorowego. Jest dodatkiem do makaronu, pizzy, i innych potraw kuchni włoskiej. Oprócz pomidorów, sos pomidorowy może zawierać: bazylię, cebulę, czosnek, chili, tymianek. 
Sos z pomidorów zaczęto przyrządzać we Włoszech w XVIII w. i jego podstawowa receptura nie uległa zmianie. Powstały liczne modyfikacje, jak sosy "puttanesca" i "arrabbiata", czy włosko-amerykański sos "marinara". Szczególnym rodzajem sosu pomidorowego jest keczup.

</doc>
<doc id="1312047" url="https://pl.wikipedia.org/wiki?curid=1312047" title="Rakefet">
Rakefet

Rakefet (hebr. רקפת; ang. Raqqefet; pol. "Cyklamen") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Rakefet jest położona na wysokości 324 metrów n.p.m. w centralnej części Dolnej Galilei na północy Izraela. Leży na wzgórzu na zachód od Doliny Sachnin. Na południowym zachodzie jest głębokie wadi strumienia Segew, za którym wznosi się góra Har Szechanija (456 m n.p.m.), która należy do północno-zachodnich wzniesień grzbietu górskiego Gór Jatwat (ok. 500 m n.p.m.). Okoliczne wzgórza są zalesione. W otoczeniu wsi Rakefet znajdują się miasto Sachnin, miejscowości Arraba, Bu’ejne Nudżejdat, Kefar Maneda, Kaukab Abu al-Hidża i Kabul, moszaw Jodfat, oraz wsie komunalne Awtaljon, Koranit, Szechanija, Manof, Segew, Szoraszim i Juwalim. Na wschód od wsi znajduje się wojskowa baza wsparcia logistycznego "Sachnin". Wchodzi ona w skład Korpusu Inżynieryjnego Sił Obronnych Izraela i obsługuje od strony wsparcia logistycznego oddziały podległe Północnemu Dowództwu. Jednostka obsługuje bazy wojskowe w Galilei, zabezpieczając transport, dostawy amunicji, sprzętu bojowego, części zamiennych, materiałów budowlanych i paliwa. Tuż obok jest położona ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej. Na północnym wschodzie leży strefa przemysłowa "Sachnin".
Rakefet jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest w większości religijna (judaizm):
Historia.
Osada została założona w 1981 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się z mieszkańców miast Riszon le-Cijjon i Holon, którzy pragnęli przeprowadzić się w wiejską okolicę. Przeszli oni szkolenie we wsi Moledet. Nowo powstała osada początkowo była tradycyjnym rolniczym moszawem, ale w sierpniu 1989 roku przeszła przez proces prywatyzacji i została przekształcono w wieś komunalną. Istnieją plany rozbudowy wsi.
Nazwa.
Nazwa wsi pochodzi od rosnącego w tej okolicy kwiatu cyklamenu.
Polityka.
Na północny zachód od wsi jest położone centrum administracyjne Samorządu Regionu Misgaw.
Edukacja.
Wieś utrzymuje przedszkole. Bezpośrednio przy wiosce jest położony kompleks szkolny ze szkołą podstawową i gimnazjum.
Kultura i sport.
We wsi jest ośrodek kultury z biblioteką. Z obiektów sportowych jest basen pływacki, sala sportowa z kompleksem boisk, boisko do piłki nożnej, korty tenisowe oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny. Bezpośrednio przy wyjeździe ze wsi znajduje się duży posterunek policji.
Gospodarka.
Lokalna gospodarka opiera się na działalności usługowej. Część mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się drogą 7963 na północny wschód na drogę nr 784, którą jadąc na południowy wschód dojeżdża się do bazy wojskowej "Jodfat" i dalej na południe do moszawu Jodfat oraz wsi Koranit. Jadąc drogą nr 784 na północ dojeżdża się do skrzyżowania z drogą nr 805 i dalej do wsi Juwalim. Natomiast drogą nr 784 jadąc na północny zachód dojeżdża się do wsi Segew, lub na wschód do miasta Sachnin.

</doc>
<doc id="1312048" url="https://pl.wikipedia.org/wiki?curid=1312048" title="Kołdra">
Kołdra

Kołdra – zszyte razem dwie warstwy tkaniny, z wypełnieniem izolującym cieplnie. 
Kołdra służy do okrywania ciała, najczęściej podczas snu. Izolującym wypełnieniem może być włókno syntetyczne, pierze, puch ptasi lub wełna. Wypełnienie kołdry, w przeciwieństwie do wypełnienia pierzyny, jest poprzez pikowanie lub podział kołdry na komory unieruchamiane, tak by pozostawało równomiernie rozłożone na całej powierzchni kołdry.
Wyróżnia się podstawowe wypełnienia kołder:
Kołdry najczęściej pokryte są tkaninami:
Rodzajem kołdry jest śpiwór.

</doc>
<doc id="1312050" url="https://pl.wikipedia.org/wiki?curid=1312050" title="Szoraszim">
Szoraszim

Szoraszim (hebr. עשורשים; ang. Shorashim; pol. "Korzenie") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Wieś jest położona na wysokości 132 metrów n.p.m. w północno-zachodniej części Dolnej Galilei na północy Izraela. Leży u południowo-wschodniego podnóża wzgórza Har Gillon (367 m n.p.m.), które wznosi się pomiędzy Doliną Bet ha-Kerem i wadi strumienia Hilazon. Za wzgórzem położonym pod drugiej stronie wadi, rozpoczyna się Dolina Sachnin. Okoliczne wzgórza są w większości zalesione. W otoczeniu wsi Szoraszim znajdują się miasta Karmiel i Sachnin, miejscowości Sza’ab i Madżd al-Krum, kibuc Eszbal, moszaw Ja’ad, wsie komunalne Juwalim, Rakefet, Segew, Gilon i Curit, oraz arabska wieś Arab al-Na’im.
Szoraszim jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest mieszana, częściowo świecka i religijna (judaizm konserwatywny):
Historia.
Osada została założona w 1985 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się z imigrantów ze Stanów Zjednoczonych i Kanady. Początkowo był to typowy rolniczy moszaw, który w 1993 roku został sprywatyzowany i przekształcony w wieś komunalną. Na początku XXI wieku w jej północnej części wybudowano nowe osiedle mieszkaniowe. Istnieją plany dalszej rozbudowy wsi.
Edukacja.
Wieś utrzymuje przedszkole. Starsze dzieci są dowożone do szkoły podstawowej w wiosce Gilon.
Kultura i sport.
W wiosce jest ośrodek kultury z biblioteką. Z obiektów sportowych, na południe od wsi jest boisko do piłki nożnej oraz siłownia.
Infrastruktura.
W wiosce jest przychodnia zdrowia, sklep wielobranżowy, synagoga oraz warsztat mechaniczny.
Gospodarka.
Lokalna gospodarka opiera się na działalności usługowej. Część mieszkańców dojeżdża do pracy w pobliskich strefach przemysłowych.
Transport.
Z wsi wyjeżdża się na południe na drogę nr 784, którą jadąc na północny wschód dojeżdża się do miasta Karmiel i drogi nr 85, lub jadąc na południe dojeżdża się do wsi Juwalim i skrzyżowania z drogą nr 805 przy mieście Sachnin.

</doc>
<doc id="1312052" url="https://pl.wikipedia.org/wiki?curid=1312052" title="Miguel Capuccini">
Miguel Capuccini

Miguel Capuccini (5 stycznia 1904, zm. 9 czerwca 1980) - piłkarz urugwajski, bramkarz.
Jako piłkarz klubu Montevideo Wanderers znalazł się w kadrze reprezentacji Urugwaju na turniej Copa América 1927. Zagrał we wszystkich trzech meczach - z Peru, Boliwią i Argentyną. W turnieju tym Urugwaj zajął drugie miejsce za Argentyną, przegrywając decydujące spotkanie 2:3. Tylko w tym meczu Capuccini nie zdołał uchronić swej drużyny przed utratą gola - w poprzednich dwóch spotkaniach zdołał zachować czyte konto.
Jako piłkarz klubu CA Peñarol był w kadrze reprezentacji Urugwaju biorącej udział w mistrzostwach świata w 1930 roku. Urugwaj zdobył tytuł mistrza świata, jednak Capuccini nie wystąpił w żadnym ze spotkań.

</doc>
<doc id="1312055" url="https://pl.wikipedia.org/wiki?curid=1312055" title="Szechanija">
Szechanija

Szechanija (hebr. שכניה; ang. Shekhanya; pol. "Tymianek") – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Szechanija jest położona na wysokości 446 metrów n.p.m. w północno-zachodniej części Dolnej Galilei. Leży na szycie góry Har Szechanija (456 m n.p.m.), która należy do północno-zachodnich wzniesień grzbietu górskiego Gór Jatwat (ok. 500 m n.p.m.). Po stronie północnej leży głębokie wadi strumienia Segew, a po stronie zachodniej są położone źródła strumienia Szechanija. Okoliczne wzgórza są porośnięte dużym kompleksem leśnym "Segew". W otoczeniu wsi Szechanija znajdują się miasto Tamra, miejscowości Kaukab Abu al-Hidża i I’billin, moszaw Ja’ad, oraz wsie komunalne Rakefet, Koranit, Moreszet, Micpe Awiw, Manof i Segew. Na wschód od wsi jest położona ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej.
Podział administracyjny.
Szechanija jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest świecka:
Historia.
Osada została założona w 1977 roku jako przejściowy obóz dla imigrantów położony przy pobliskiej wiosce Segew. W 1978 roku przekształcono ją w typowy rolniczy moszaw. Napotkał on jednak na duże trudności ekonomiczne, które głównie wynikały z braku gruntów uprawnych. Dlatego w 1980 roku nastąpiło przekształcenie moszawu w wieś komunalną, która otrzymała wsparcie do dalszego rozwoju w ramach rządowego projektu "Perspektywy Galilei". Jego celem było wzmocnienie pozycji demograficznej społeczności żydowskiej na północy kraju. Równocześnie zmieniono lokalizację wsi na obecną. Grupa założycielska składała się z imigrantów pochodzących głównie ze Stanów Zjednoczonych. Na początku XXI wieku wieś rozbudowano. Istnieją plany dalszej rozbudowy wsi.
Nazwa.
Nazwa wsi jest hebrajską nazwą powszechnie rosnącego w tej okolicy tymianku.
Edukacja.
Wieś utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
We wsi jest ośrodek kultury z biblioteką. Z obiektów sportowych są korty tenisowe oraz siłownia.
Infrastruktura.
We wsi jest przychodnia zdrowia, sklep wielobranżowy oraz warsztat mechaniczny.
Gospodarka.
Lokalna gospodarka opiera się na działalności usługowej. Część mieszkańców dojeżdża do pracy w pobliskich strefach przemysłowych.
Transport.
Wieś Szechanija jest połączona wewnętrzną lokalną drogą z sąsiednią wsią Koranit. Z wiosek wyjeżdża się na zachód na drogę nr 7933, którą jadąc na północny zachód dojeżdża się do wsie komunalnej Manof, lub jadąc na południowy wschód dojeżdża się do skrzyżowania z drogą nr 764. Jadąc drogą tą na południowy zachód dociera się do miejscowości Kaukab Abu al-Hidża, lub jadąc na północny wschód do skrzyżowania z drogą nr 7955 (prowadzi na wschód do moszawu Jodfat) i dalej do wsie komunalnej Rakefet.

</doc>
<doc id="1312057" url="https://pl.wikipedia.org/wiki?curid=1312057" title="Nieptasie dinozaury">
Nieptasie dinozaury



</doc>
<doc id="1312061" url="https://pl.wikipedia.org/wiki?curid=1312061" title="Ekspedycja (program telewizyjny)">
Ekspedycja (program telewizyjny)

Ekspedycja – program telewizyjny typu reality show emitowany w 2001 na antenie TVN i oparty na norweskim formacie "71° North". W programie brało udział 12 uczestników (sześć kobiet i sześciu mężczyzn w wieku od 22 do 50 lat), którzy zmagali się o prymat w grupie, poddając się kolejnym próbom, mającym na celu wyłonienie najsprawniejszego uczestnika. Program prowadził Radosław Pazura.
Historia formatu.
W polskiej edycji nacisk położono głównie na sprawność fizyczną i wytrzymałość. Program realizowany był od 6 maja przez trzy tygodnie. 17 czerwca 2001 stacja TVN wyemitowała prolog, a tydzień później pierwszy odcinek. W sumie w tygodniowych odstępach nadano 10 odcinków, zakończonych specjalnym epilogiem (spotkaniem uczestników po kilku tygodniach od wyprawy).
Ze względu na trudne warunki, w których pracowała ekipa TVN, konieczne było wyposażenie jej w niezawodne samochody gwarantujące możliwość szybkiego przemieszczania się, także po bezdrożach planu zdjęciowego. Wybór padł na samochody Subaru Forester.
Zawodnicy rozpoczęli podróż w Gdyni i na południe Polski przemieszczali się przeróżnymi środkami lokomocji, które czasem dostarczane były przez producenta, a czasem musieli je sobie sami zorganizować lub podróżować pieszo. Zawodnicy zostali wyłonieni w drodze castingu spośród 25 tysięcy kandydatów, którzy nadesłali swoje zgłoszenia. Rekrutacja rozpoczęła się w kwietniu i składała się z dwóch etapów. Do pierwszego zostało zakwalifikowanych 200 osób, do drugiego 49, spośród których wybrano zwycięską dwunastkę.
Kryteriami wyboru były między innymi zdrowie i sprawność fizyczna (specjalne badania lekarskie oraz testy sprawności fizycznej), odporność na stres (badania psychologiczne), ale także poczucie humoru, zdolność nawiązywania kontaktów oraz pogoda ducha. W każdym odcinku zawodnicy otrzymywali dwa lub trzy zadania, w których musieli wykazać się siłą fizyczną, odwagą, orientacją w terenie, pomysłowością, umiejętnościami taktycznymi, refleksem.
Co dwa dni odbywały się nominacje. Uczestnicy oceniali się nawzajem w skali od 1 do 10. Osoba, która uzyskała najmniejszą liczbę punktów, odpadała z programu. Za dobrze wykonane zadanie możliwe było otrzymanie immunitetu od nominacji. W ostatnim, dziesiątym odcinku pozostały trzy osoby, które wzięły udział w konkurencjach pozwalających wyłonić zwycięzcę. Został nim koszykarz Polonii Przemyśl Daniel Puchalski, który w nagrodę otrzymał samochód Subaru Forester GL o wartości 120 tysięcy złotych.

</doc>
<doc id="1312063" url="https://pl.wikipedia.org/wiki?curid=1312063" title="Pompano Beach">
Pompano Beach

Pompano Beach – miasto portowe w Stanach Zjednoczonych, w stanie Floryda. Według spisu w 2020 roku liczy 112 tys. mieszkańców. Należy do obszaru metropolitalnego Miami, od którego znajduje się na północ i leży pomiędzy Fort Lauderdale i Boca Raton.
Demografia.
Według danych pięcioletnich z 2020 roku, 58,5% mieszkańców stanowiła ludność biała (41,8%, nie licząc Latynosów), 30,2% to czarnoskórzy Amerykanie lub Afroamerykanie, 7,0% miało rasę mieszaną, 1,7% to Azjaci, 0,15% to rdzenna ludność Ameryki, 0,006% to Hawajczycy i mieszkańcy innych wysp Pacyfiku. Latynosi stanowią 23,9% ludności miasta.
Poza osobami pochodzenia afroamerykańskiego, do największych grup należą osoby pochodzenia haitańskiego (8,4%), włoskiego (7,1%), niemieckiego (7%), irlandzkiego (6,9%), meksykańskiego (5,4%), „amerykańskiego” (5,2%), angielskiego (5,2%), portorykańskiego (3,5%) i kubańskiego (3,1%).

</doc>
<doc id="1312064" url="https://pl.wikipedia.org/wiki?curid=1312064" title="Dom Sowietów">
Dom Sowietów

Dom Sowietów (ros. Дом советов), Budynek Rad (ukr. Будинок Рад) - socrealistyczne sowieckie budynki administracyjne:

</doc>
<doc id="1312068" url="https://pl.wikipedia.org/wiki?curid=1312068" title="Jodfat">
Jodfat

Jodfat (hebr. יודפת; ang. Yodfat) – moszaw położony w Samorządzie Regionu Misgaw, w Dystrykcie Północnym, w Izraelu.
Położenie.
Moszaw Jodfat jest położony na wysokości 446 metrów n.p.m. w środkowej części Dolnej Galilei na północy Izraela. Leży na grzbiecie górskim Gór Jatwat (ok. 500 m n.p.m.), który oddziela położoną na północy Dolinę Sachnin od położonej na południu Doliny Bejt Netofa. Na wschód od osady wznosi się góra Har HaSz'avi (534 m n.p.m.), a na południu Har Acmon (547 m n.p.m.). Na południowym wschodzie teren stromo opada do wadi strumienia Jodfat, który spływa do Doliny Bejt Netofa. Na północnym zachodzie teren łagodnie opada do wadi strumienia Sefev, spływającego do Doliny Sachnin. Okoliczne wzgórza są częściowo zalesione. W otoczeniu moszawu Jodfat znajdują się miasto Sachnin, miejscowości Arraba, Bu’ejne Nudżejdat, Kefar Maneda i Kaukab Abu al-Hidża, wsie komunalne Rakefet, Juwalim, Awtaljon i Koranit, oraz wsie arabskie Uzajr, Rummana i Rummat al-Hajb. Na północny wschód od moszawu znajduje się ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej.
Jodfat jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Na południe od dzisiejszego moszawu jest położone wzgórze Tel Jodfat (hebr. יוֹדְפַת), na którym odnaleziono ślady osadnictwa z późnej epoki brązu. Według Biblii, z tutejszego miasta Jotba, pochodziła Meszulemet, matka króla judzkiego Amona. W okresie hellenistycznym miasto nazywało się Jotapata. Podczas wojny żydowsko-rzymskiej (66–73) zostało wybrane jako ważny ośrodek obrony przed Rzymianami. Topograficzne położenie miasta ułatwiało budowę fortyfikacji. Było ono otoczone z trzech stron głębokimi wąwozami, które umożliwiały dostęp tylko od północy. Latem 67 roku doszło do oblężenia Jotopaty. Na czele 60 tys. rzymskich żołnierzy (legiony: Legio IV Macedonica, Legio X Fretensis i Legio XV Apollinaris) stał Wespazjan. Miasta bronił silny oddział powstańczy na czele którego stał żydowski wódz Galilei Józef Flawiusz. Podczas regularnego oblężenia Rzymianie używali katapulty i tarany, dzięki którym zdołali dokonać wyłomu w murach obronnych, ale nie zdołali wedrzeć się do środka miasta. Po 47 dniach oblężenia do obozu rzymskiego zgłosił się zdrajca żydowski, który wskazał Wespazjanowi dogodną porę i miejsce ataku. Rzymianie wdarli się przed świtem na mury i zdobyli miasto. Wymordowano 40 tys. Żydów, biorąc do niewoli zaledwie 1200 osób. Kilkadziesiąt lat po wojnie miasto odbudowano po północno-zachodniej stronie wzgórza. Po upadku w 135 roku powstania Bar-Kochby osiedliła się tutaj kapłańska rodzina Mijjamin. Miasto było zamieszkane do czasów bizantyjskich. Później obszar ten pozostawał opuszczony. W wyniku I wojny światowej w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w tym rejonie działały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której przejęli kontrolę nad całą Galileą. Po wojnie, okoliczny obszar był zdominowany przez ludność arabską. Dążąc do zmian demograficznych władze izraelskie przystąpiły do tworzenia pasa osiedli żydowskich. W ten sposób w 1960 roku został założony moszaw Jodfat. Początkowo była to paramilitarna placówka będąca częścią programu Nachal, w którym mieszkańcy osiedli łączyli pracę rolniczą ze służbą wojskową. W skład grupy założycielskiej weszli absolwenci szkół z Hajfy, którzy pragnęli żyć w harmonii z naturą. Później dołączyli do nich imigranci ze Stanów Zjednoczonych, Kanady i Wielkiej Brytanii. Na początku XXI wieku moszaw przeszedł proces częściowej prywatyzacji. Istnieją plany jego dalszej rozbudowy.
Nazwa.
Nazwa moszawu odnosi się do starożytnego miasta Jotapata.
Edukacja.
Moszaw utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
W moszawie znajduje się ośrodek kultury z biblioteką. Z obiektów sportowych jest basen pływacki, boisko do koszykówki oraz sala sportowa z siłownią.
Infrastruktura.
W moszawie jest przychodnia zdrowia, synagoga, sklep wielobranżowy i warsztat mechaniczny.
Turystyka.
Z moszawu rozciąga się panorama na okoliczne wzgórza, między którymi wytyczono szlaki turystyczne do wędrówek pieszych i jazdy rowerowej. Dużą atrakcją jest wzgórze Tel Jodfat z ruinami miasta Jotapata. W moszawie jest także ogród zoologiczny z odtworzonym naturalnym siedliskiem małpiatek.
Gospodarka.
Gospodarka moszawu opiera się na rolnictwie ekologicznym. Od 1968 roku rozwija się hodowlę kwiatów w szklarniach. Są tutaj tworzone różne nowe hybrydy kwiatów, w tym cyklamen perski. Kwiaty stąd trafiają na rynki zbytu na całym świecie. Jest tu także hodowla kóz z zakładem produkującym sery, oraz winnica. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na północny wschód na drogę nr 7955, którą jadąc na wschód dojeżdża się do wsi Awtaljon, lub jadąc na zachód do skrzyżowania z drogą nr 784. Jadąc nią na północ dociera się do wsi Rakefet i skrzyżowania z drogą nr 805 przy mieście Sachnin, lub jadąc na południowy zachód dociera się do skrzyżowania z drogą nr 7933 (prowadzi na północny zachód do wsi Koranit) i dalej do miejscowości Kaukab Abu al-Hidża.

</doc>
<doc id="1312069" url="https://pl.wikipedia.org/wiki?curid=1312069" title="Ja’ad (moszaw)">
Ja’ad (moszaw)

Ja’ad (hebr. יעד; ang. Ya'ad) – moszaw położony w Samorządzie Regionu Misgaw, w Dystrykcie Północnym, w Izraelu.
Położenie.
Moszaw Ja’ad jest położony na wysokości 253 metrów n.p.m. w północno-zachodniej części Dolnej Galilei. Leży na zachodnich zboczach wzgórz, które zamykają od zachodu Dolinę Sachnin. Okoliczny teren opada w kierunku zachodnim do wzgórz Zachodniej Galilei i dalej do równiny przybrzeżnej Izraela. Na wschód od moszaw teren opada do wadi strumienia Avid. Po stronie zachodniej są źródła strumieni Nelel i Aszlil, a na południu strumienia Segew. Okoliczne wzgórza porasta kompleks leśny "Segew". W otoczeniu moszawu Ja’ad znajdują się miasta Karmiel, Sachnin i Tamra, miejscowości Sza’ab i Kabul, kibuc Jasur, moszaw Achihud, oraz wioski komunalne Curit, Szoraszim, Juwalim, Segew, Szechanija i Manof. Na północnym zachodzie jest położona strefa przemysłowa "Bar-Lev", a na południowym wschodzie strefa przemysłowa "Sachnin".
Podział administracyjny.
Ja’ad jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są wyłącznie Żydzi. Tutejsza populacja jest świecka:
Historia.
Pierwotnie w miejscu tym znajdowała się arabska wioska Mi'ar. Podczas arabskiego powstania w Palestynie (1936–1939) mieszkańcy Mi'ar wzięli udział w walkach przeciwko brytyjskim władzom Mandatu Palestyny. W ramach akcji odwetowej, w październiku 1938 roku brytyjskie oddziały prawie całkowicie zniszczyły wioskę. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny w 1948 roku w tym rejonie działały siły Arabskiej Armii Wyzwoleńczej, które paraliżowały żydowską komunikację w całej Galilei. W ramach akcji odwetowej, podczas I wojny izraelsko-arabskiej w dniu 20 czerwca 1948 roku izraelscy żołnierze wkroczyli do wioski Mi'ar, strzelając do wszystkich wieśniaków. Zabili w ten sposób 40 osób, a następnie zniszczyli prawie wszystkie domy. Wypędzeni wówczas mieszkańcy powrócili jednak do swojej wioski. Następnie, w lipcu 1948 roku Izraelczycy przeprowadzili operację „"Dekel"”, w trakcie której w dniu 15 lipca zajęli wioskę Mi'ar. Wysiedlono wówczas jej mieszkańców, a domy wyburzono.
Współczesny moszaw został założony w 1974 roku przez grupę absolwentów informatyki z uczelni Technion w Hajfie. Początkowo osada była położona na obrzeżu równiny przybrzeżnej, w pobliżu kibucu Jasur. W 1979 roku moszaw przeniósł się do dzisiejszej lokalizacji. Powstał w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Osada prezentowała unikatowy model połączenia rolnictwa z działalnością przemysłową, biznesową, ale także z nauką i badaniami naukowymi. Był to moszaw "szitufi", który w 1991 roku po procesie częściowej prywatyzacji przekształcono w osadę społeczną ("jiszuw kehilati"). Istnieją plany rozbudowy wioski.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w wiosce Gilon.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do koszykówki.
Infrastruktura.
W moszawie jest sklep wielobranżowy, synagoga oraz warsztat mechaniczny.
Turystyka.
Wokół moszawu rozciąga się duży kompleks leśny "Segew", który jest dużą atrakcją turystyczną regionu. Wśród wzgórz wytyczono szlaki turystyczne oraz drogi rowerowe. Przy moszawie jest położony parking z miejscem piknikowym.
Gospodarka.
Gospodarka moszawu opiera się na różnorodnych usługach - firmy informatyczne, elektroniczne, architektoniczne, ale także hodowla kwiatów w szklarniach itp. Większość mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na południe na drogę nr 805, którą jadąc na południowy wschód dojeżdża się do wioski Segew, skrzyżowania z drogą nr 784 i miasta Sachnin, lub jadąc na północny zachód dojeżdża się do skrzyżowania z drogą ekspresową nr 70 przy kibucu Jasur.

</doc>
<doc id="1312070" url="https://pl.wikipedia.org/wiki?curid=1312070" title="Eszchar">
Eszchar

Eszchar (hebr. אשחר; ang. Eshhar) – wieś komunalna położona w Samorządzie Regionu Misgaw, w Dystrykcie Północnym, w Izraelu.
Położenie.
Eszchar jest położona na wysokości 310 metrów n.p.m. w północno-zachodniej części Dolnej Galilei. Leży na wzgórzu Giwat Karad (384 m n.p.m.), na północnej krawędzi Doliny Sachnin. Po stronie północnej i wschodniej jest położone głębokie wadi strumienia Hilazon, za którym na północy jest Dolina Bet ha-Kerem. Na zachodzie przepływa strumień Sachnin. Okoliczne wzgórza są w większości zalesione. W otoczeniu wsi Eszchar znajdują się miasta Karmiel i Sachnin, miejscowości Dejr Channa i Arraba, kibuce Lotem i Eszbal, wsie komunalne Ma’ale Cewijja i Juwalim, oraz wsie arabskie Chusnija i Arab al-Na’im. Na południowy zachód od wsi jest położona strefa przemysłowa "Sachnin".
Podział administracyjny.
Eszchar jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi. Tutejsza populacja jest mieszana, zarówno religijna (judaizm) jak i świecka:
Historia.
Osada została założona w 1986 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska powstała z inicjatywy kilku przyjaciół z Chicago w Stanach Zjednoczonych. Pierwsi mieszkańcy wprowadzili się do swoich domów w lipcu 1986 roku. Później dołączyli do nich imigranci z Kanady i Wielkiej Brytanii. Na początku XXI wieku w północnej części wsi wybudowano nowe osiedle mieszkaniowe. Istnieją plany dalszej rozbudowy osady.
Nazwa.
Wieś została nazwana od hebrajskiej nazwy powszechnie rosnącego w tej okolicy szakłaka.
Edukacja.
Wieś utrzymuje przedszkole. Zasady wzajemnej tolerancji między osobami świeckimi i religijnymi są bardzo mocno przestrzegane w tutejszej edukacji. Rodzice wybierają czy ich dzieci w przedszkolu będą brały udział w modlitwie porannej, czy też będą czytać książki. W 2007 roku założono szkołę podstawową.
Kultura i sport.
We wsi jest ośrodek kultury z biblioteką. Z obiektów sportowych jest boisko do koszykówki. Dla dzieci jest utrzymywany mały ogród zoologiczny.
Infrastruktura.
We wsi znajduje się przychodnia zdrowia, synagoga, mykwa, sklep wielobranżowy i warsztat mechaniczny.
Gospodarka.
Większość mieszkańców dojeżdża do pracy w pobliskich strefach przemysłowych.
Transport.
Ze wsi wyjeżdża się na południe na lokalną drogą, którą jadąc na południowy wschód dojeżdża się do kibucu Eszbal, lub jadąc na zachód dojeżdża się do wsi Juwalim i dalej do skrzyżowania z drogą nr 784, którą jadąc na południe dojeżdża się do skrzyżowania z drogą nr 805 między miastem Sachnin a wsią Segew, lub jadąc na północ dojeżdża się do wsi Szoraszim i dalej do miasta Karmiel.

</doc>
<doc id="1312072" url="https://pl.wikipedia.org/wiki?curid=1312072" title="Herb Wojcieszowa">
Herb Wojcieszowa

Herb Miasta Wojcieszów jest dwudzielny w słup. W polu prawym czerwonym pół orła piastowskiego.
. W polu lewym, błękitnym biały kwiat dziewięćsiła górskiego (dziewięćsił bezłodygowy) z zielonymi liśćmi nad srebrnymi, skrzyżowanymi oskardem i młotem.
Herb został zatwierdzony uchwałą MRN w roku 1979 .
Nawiązuje on do przynależności okolicznych ziem do Piastów (orzeł), lokalnej flory (roślina) i górniczych tradycji miejscowości (herb górniczy).
Literatura.
Herbarz miast Polskich. Andrzej Plewako.Józef Wanag. Arkady.Warszawa 1994, 

</doc>
<doc id="1312076" url="https://pl.wikipedia.org/wiki?curid=1312076" title="Olga Korbut">
Olga Korbut

Olga Walentinowna Korbut, po mężu Bortkiewicz, później Wojnicz, biał. Вольга Валянцінаўна Корбут "Wolha Walancinaŭna Korbut" (ur. 16 maja 1955 w Grodnie) – radziecka gimnastyczka pochodzenia białoruskiego. Czterokrotna mistrzyni i dwukrotna wicemistrzyni olimpijska z Monachium (1972) i Montrealu (1976).
W 1972 roku zdobyła trzy złote medale olimpijskie, dwa indywidualnie w ćwiczeniach wolnych i na równoważni oraz drużynowo. Miała szansę na medal w wieloboju indywidualnym, ale przeszkodził w tym jej upadek na równoważni. Jej cechą charakterystyczną była duża elastyczność i odważne ruchy. Jej występy wyróżniał akrobatyczny, baletowy styl. W występie olimpijskim 1972 na równoważni otrzymała notę 9,800 na 10, ale jej występ zrobił tak wielkie wrażenie na 11 tys. kibiców na hali, że wygwizdali zbyt niski wynik i dali jej owacje na stojąco. Zakończyła karierę w 1977 roku i osiedliła się w Atlancie w Stanach Zjednoczonych.

</doc>
<doc id="1312082" url="https://pl.wikipedia.org/wiki?curid=1312082" title="Lotem">
Lotem

Lotem (hebr. לוטם; ang. Lotem) – kibuc położony w Samorządzie Regionu Misgaw, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Lotem jest położony na wysokości 211 metrów n.p.m. w północnej części Dolnej Galilei, na północy Izraela. Leży na wschodnim zboczu wzgórza Har Hilazon (352 m n.p.m.) we wschodniej części Doliny Sachnin. Na południe od tego wzgórza przepływa strumień Hilazon, a na północy strumień Kamon. W otoczeniu kibucu Lotem znajdują się miasto Sachnin, miejscowości Dejr Channa, Arraba, kibuc Eszbal, wioski komunalne Ma’ale Cewijja, Michmanim, Kamon, oraz wioski arabskie Chusnija, Kamane, Sallama, Arab al-Na’im i Hamdon. Na południowy wschód od kibucu jest położona wojskowa baza szkoleniowa "Calmon", przygotowująca młodzież do służby w Siłach Obronnych Izraela.
Lotem jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Kibuc został założony w 1978 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się z mieszkańców osad rolniczych położonych w Galilei. Przeszli oni szkolenie w kibucu Gewat, a następnie osiedlili się na gruntach wykupionych wcześniej przez Żydowski Fundusz Narodowy. Z powodu braku gruntów rolnych, mieszkańcy osady pracowali początkowo jako leśnicy. Z czasem utworzono niewielkie gospodarstwo rolnicze połączone z uprawą oliwek. Pod koniec lat 90. XX wieku kibuc przeszedł proces prywatyzacji i obecnie nie ma już żadnych elementów współpracy spółdzielczej. Na początku XXI wieku w jego północnej części wybudowano nowe osiedle mieszkaniowe. Nowi mieszkańcy mogą kupić dom lub samemu się wybudować, oraz prowadzić własną działalność gospodarczą lub pracować w pobliskich strefach przemysłowych.
Nazwa.
Hebrajska nazwa kibucu odnosi się do rosnącego w tej okolicy kwiatu czystka.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki oraz boisko do koszykówki.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w kibucu Parod.
Gospodarka.
Gospodarka kibucu opiera się na rolnictwie i usługach. Część mieszkańców dojeżdża do pracy w okolicznych strefach przemysłowych.
Transport.
Z kibucu wyjeżdża się na zachód na drogę nr 804, którą jadąc na północny wschód dojeżdża się do wiosek Sallama i Arab al-Na’im, a jadąc na południe dojeżdża się do skrzyżowania z drogą prowadzącą do wioski Ma’ale Cewijja, lub dalej na południe do skrzyżowania z drogą nr 805 w miejscowości Arraba

</doc>
<doc id="1312083" url="https://pl.wikipedia.org/wiki?curid=1312083" title="Feroras">
Feroras

Feroras (ur. ok. 65 p.n.e., zm. 7 p.n.e.) – brat Heroda Wielkiego, tetrarcha Perei.
Był najmłodszym synem Antypatra i Kypros I. Przypuszczalnie urodził się w Marisie. W 64 p.n.e. wraz z rodzeństwem został powierzony przez ojca opiece króla Nabatejczyków.
W czasie wojny, którą toczył jego brat Herod Wielki z Antygonem, królem Judei, w 39 p.n.e. zadaniem Ferorasa było ufortyfikowanie twierdzy Aleksandrejon. W 38 p.n.e. Feroras zapłacił Antygonowi 50.lentów w zamian za głowę swojego brata Józefa II, który zginął w walce z wojskami Antygona.
W 30 p.n.e., gdy Herod Wielki wyjechał na Rodos spotkać się z Oktawianem Augustem, Feroras zarządzał Judeą. W późniejszych latach Feroras faktycznie współrządził z Herodem. Od starszego brata otrzymał Pereę. W 20/19 p.n.e. oficjalnie został jej tetrarchą za zgodą cesarza Oktawiana Augusta. Siedzibą Feroarosa został pałac w Betharamtha.
Między 37 p.n.e. a 26 p.n.e. Feroras poślubił nieznaną z imienia księżniczkę z dynastii Hasmoneuszy, siostrę Mariamme I, żony Heroda.
Za życia żony Feroras planował ucieczkę do Partii ze swoją kochanką, niewolnicą o nieznanym imieniu. Plany wyszły na jaw, oskarżano Ferorasa niesłusznie nawet o próbę otrucia Heroda, jednak uzyskał przebaczenie od brata.
Po śmierci pierwszej żony Ferorasa Herod Wielki chciał go zaręczyć ze swoją najstarszą córką Salampsio. Tetrarcha Perei odmówił i ożenił się ze swoją kochanką-niewolnicą.
Feroras odgrywał istotną rolę w intrygach na herodiańskim dworze. W 14 p.n.e., gdy Herod wrócił z Pontu, oskarżył przed nim jego synów Aleksandra i Arystobula, że spiskują przeciwko ojcu. Z kolei Aleksandrowi wmawiał, że Herod Wielki jest zakochany w jego żonie Glafirze. Przypuszczalnie Feroras działał pod wpływem innego ze swoich bratanków - Antypatra II. Herod miał o to pretensje do brata, jednak Feroras zrzucił całą winę na ich siostrę Salome I.
W 13 p.n.e. Feroras pomógł swojemu bratankowi Aleksandrowi napisać dzieło skierowane przeciwko Herodowi Wielkiemu. Wkrótce potem do Jerozolimy przybył Archelaos, król Kapadocji i teść Aleksandra. Doprowadził on do przejściowego pojednania w rodzie Heroda.
W 9/8 p.n.e. Feroras uczestniczył w procesie swoich bratanków Aleksandra i Arystobula. Obydwaj zostali straceni, a Ferorasa publicznie obarczano odpowiedzialnością za los bratanków. Pod wpływem żony, nawiązał jeszcze bliższą współpracę z Antypatrem II, zawiązując z nim spisek przeciwko Herodowi. Do spisku weszły także żony Heroda Wielkiego - Doris i przypuszczalnie Mariamme II, znajdujące się - podobnie jak żona Ferorasa - pod silnym wpływem faryzeizmu. Na wieść o tym Herod kazał stracić jednego ze spiskowców, eunucha Bagoasa i wygnać z Jerozolimy żonę Ferorasa, która schroniła się w Perei. Krótko potem Feroras wyjechał ze stolicy do swojej tetrarchii i zapowiedział, że nie wróci do Jerozolimy, dopóki będzie żyć jego brat.
Kiedy Feroras zachorował, wizytę złożył mu Herod Wielki. Krótko potem tetraracha Perei zmarł. Został pochowany w Jerozolimie. Początkowo o otrucie Ferorasa oskarżono Heroda, później kobiety z otoczenia zmarłego z żoną na czele.
Feroras z pierwszego małżeństwa miał trzech synów. O losach pierwszego z nich nic nie wiadomo. Dwaj młodsi poślubili swoje kuzynki, córki Heroda Wielkiego, i zmarli bezpotomnie. Feroras miał też córkę, przypuszczalnie pochodzącą z drugiego małżeństwa. Poślubiła ona nieznanego z imienia syna Antypatra II.

</doc>
<doc id="1312084" url="https://pl.wikipedia.org/wiki?curid=1312084" title="Moran (Izrael)">
Moran (Izrael)

Moran (hebr. מורן; ang. Moran) – kibuc położony w Samorządzie Regionu Misgaw, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Moran jest położony na wysokości 317 metrów n.p.m. w północnej części Dolnej Galilei. Leży na wzgórzu w centralnej części Doliny Chananja. Na południe od wzgórza przepływa strumień Calmon, za którym wznosi się góra Har Chazon (560 m n.p.m.). Na południowym zachodzie wznosi się góra Kamon (598 m n.p.m.), a na północy masyw góry Meron (1208 m n.p.m.). W otoczeniu kibucu Moran znajdują się miejscowości Rama, Bet Dżan i Maghar, kibuce Parod i Inbar, moszawy Szefer, Chazon i Szezor, wioski komunalne Kefar Chananja i Kamon, druzyjska wioska En al-Asad, oraz arabskie wioski Sallama i Ras al-Ajn. Na południowy wschód od kibucu jest położona wojskowa baza szkoleniowa "Micve Alon".
Podział administracyjny.
Moran jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Kibuc został założony w 1977 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Grupa założycielska składała się z mieszkańców izraelskich miast, którzy zdecydowali się zamieszkać na wsi. Przeszli oni szkolenie w kibucu Ginnosar. Pod koniec lat 90. XX wieku kibuc przeszedł proces prywatyzacji. Na początku XXI wieku w jego północnej części wybudowano nowe osiedle mieszkaniowe. Nowi mieszkańcy mogą kupić dom lub samemu się wybudować, oraz prowadzić własną działalność gospodarczą lub pracować w pobliskich strefach przemysłowych.
Nazwa.
Nazwa kibucu pochodzi od hebrajskiej nazwy dziko rosnącej w tej okolicy kaliny.
Kultura i sport.
W kibucu jest ośrodek kultury z biblioteką. Z obiektów sportowych jest basen pływacki oraz boisko do koszykówki.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w wiosce Gilon.
Infrastruktura.
W kibucu znajduje się przychodnia zdrowia, synagoga, sklep wielobranżowy, stacja benzynowa i warsztat mechaniczny.
Turystyka.
Okoliczne wzgórza są atrakcyjnymi turystycznie terenami do pieszych wędrówek. Mieszkańcy kibucu przywiązują dużą rolę do ochrony przyrody i okolicznego krajobrazu. Dużą atrakcją jest pobliski Park Narodowy Calmon. W kibucu znajduje się niewielki hotel.
Gospodarka.
Gospodarka kibucu opiera się na rolnictwie i hodowli bydła mlecznego. Jest tutaj zakład "Plasmor" produkujący plastikowe elementy dla przemysłu motoryzacyjnego i innych. Część mieszkańców dojeżdża do pracy w sąsiednich strefach przemysłowych.
Transport.
Z kibucu wyjeżdża się na północ na drogę nr 85, którą jadąc na zachód dojeżdża się do skrzyżowania z drogą nr 804 (prowadzi na południe do wioski Ras al-Ajn) przy miejscowości Rama, lub jadąc na wschód do skrzyżowania z drogami nr 866 (prowadzi na północny wschód do kibucu Parod) i nr 806 przy wiosce Kefar Chananja.

</doc>
<doc id="1312087" url="https://pl.wikipedia.org/wiki?curid=1312087" title="Pelech">
Pelech

Pelech (hebr. פלך; ang. Pelekh; pol. "Wrzeciono") – kibuc położony w Samorządzie Regionu Misgaw, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Pelech jest położony na wysokości 449 metrów n.p.m. w południowym skraju Górnej Galilei. Leży w paśmie górskim Matlul Curim, które wznosi się od północnego zachodu nad Doliną Bet ha-Kerem. Okoliczny teren łagodnie opada w kierunku zachodnim do wzgórz Zachodniej Galilei i dalej do równiny przybrzeżnej Izraela. Na północ od kibucu płynie strumień Jasaf, a na zachodzie strumień HaMra. W otoczeniu kibucu Pelech znajdują się miejscowości Jirka, Januch-Dżat, Dejr al-Asad, Madżd al-Krum, Kabul i Julis, kibuce Kiszor i Tuwal, moszaw Achihud, oraz wsie komunalne Gitta, Gilon i Tal-El. Na zachód od osady znajduje się baza wojskowa "Jirka" (prawdopodobnie są to magazyny amunicji).
Podział administracyjny.
Pelech jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Kibuc został założony w 1981 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Pierwotnie była to paramilitarna placówka będąca częścią programu Nachal, w którym mieszkańcy osiedli łączyli pracę rolniczą ze służbą wojskową. Następnie, w 1983 roku osada została przekształcona w cywilny kibuc, który przejęła młodzieżowa organizacja syjonistyczna Ha-Szomer Ha-Cair. Od tej pory kibuc pełnił funkcję obozu szkoleniowego, w którym mieszkali przez pewien czas zatrudnieni pracownicy. Dopiero w 2004 roku osiedliło się tutaj pięć rodzin imigrantów z krajów byłego ZSRR. W kolejnych latach populacja osady wzrosła do 27 rodzin w 2008 roku. Planowana jest dalsza rozbudowa do 110 rodzin.
Nazwa.
Nazwa kibucu pochodzi od hebrajskiej nazwy wrzeciona, i została zaczerpnięta z wersetu biblijnego.
Edukacja.
Kibuc utrzymuje przedszkole. Starsze dzieci są dowożone do szkoły podstawowej we wsi Gilon.
Gospodarka.
Gospodarka kibucu opiera się na niewielkiej plantacji kiwi, oraz hodowli drobiu i bydła mlecznego.
Transport.
Z kibucu wyjeżdża się na wschód drogą nr 8544, która prowadzi do sąsiedniego kibucu Tuwal, a następnie na północny wschód obok miejscowości Dejr al-Asad i kibucu Kiszor do skrzyżowania z drogą nr 854.

</doc>
<doc id="1312092" url="https://pl.wikipedia.org/wiki?curid=1312092" title="Tuwal">
Tuwal

Tuwal (hebr. תובל; ang. Tuval) – kibuc położony w Samorządzie Regionu Misgaw, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Tuwal jest położony na wysokości 466 metrów n.p.m. w południowym skraju Górnej Galilei. Leży w paśmie górskim Matlul Curim, które wznosi się od północnego zachodu nad Doliną Bet ha-Kerem. Teren na południe i południowy wschód od kibucu stromo opada do Doliny Bet ha-Kerem – różnica wysokości między dnem doliny a szczytami wzniesień dochodzi do 500 metrów. Natomiast teren po stronie północno-zachodniej łagodnie opada w kierunku zachodnim do wzgórz Zachodniej Galilei i dalej do równiny przybrzeżnej Izraela. W otoczeniu kibucu Tuwal znajdują się miejscowości Jirka, Januch-Dżat, Dejr al-Asad, Bina i Madżd al-Krum, kibuce Pelech i Kiszor, moszaw Achihud oraz wieś komunalna Tal-El. Na północny zachód od osady znajduje się baza wojskowa "Jirka" (prawdopodobnie są to magazyny amunicji).
Podział administracyjny.
Tuwal jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi. Tutejsza populacja jest świecka:
Historia.
Kibuc został założony w 1980 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Pierwotnie była to paramilitarna placówka będąca częścią programu Nachal, w którym mieszkańcy osiedli łączyli pracę rolniczą ze służbą wojskową. Następnie osada została przekształcona w cywilny kibuc, który przejęła młodzieżowa organizacja syjonistyczna "Ha-Bonim Dror" z Wielkiej Brytanii i Republiki Południowej Afryki. W 2003 roku kibuc został rozbudowany o nowe domy. Istnieją dalsze plany rozbudowy osady do 140 rodzin.
Nazwa.
Nazwa kibucu pochodzi od biblijnej postaci Tubal-Kaina, który był kowalem sporządzającym narzędzia z brązu i żelaza.
Edukacja.
Kibuc utrzymuje przedszkole. Starsze dzieci są dowożone do szkoły podstawowej we wsi Gilon.
Kultura i sport.
W kibucu znajduje się ośrodek kultury z biblioteką oraz dwa centra seminaryjne "Terra Rosa" i "Bet ha-Kerem". Z obiektów sportowych jest boisko do koszykówki.
Infrastruktura.
W kibucu jest synagoga, sklep wielobranżowy, stolarnia i warsztat mechaniczny.
Gospodarka.
Gospodarka kibucu opiera się na niewielkiej plantacji kiwi oraz hodowli drobiu i bydła mlecznego. Od 2004 roku istnieje tutaj winnica "Stern-Winery".
Transport.
Wzdłuż północnej granicy kibucu przebiega droga nr 8544, którą jadąc na zachód, można dojechać do sąsiedniego kibucu Pelech, lub jadąc na północny wschód obok miejscowości Dejr al-Asad i kibucu Kiszor, trafić do skrzyżowania z drogą nr 854.

</doc>
<doc id="1312093" url="https://pl.wikipedia.org/wiki?curid=1312093" title="Kiszor">
Kiszor

Kiszor (hebr. כישור; ang. Kishor; pol. "Kądziel") – kibuc położony w Samorządzie Regionu Misgaw, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Kiszor jest położony na wysokości 476 metrów n.p.m. w południowo-zachodniej części Górnej Galilei. Leży w paśmie górskim Matlul Curim (do 769 m n.p.m.) wznoszącym się od północy nad Doliną Bet ha-Kerem. Różnica wysokości między dnem doliny a szczytami wzniesień dochodzi do 500 metrów. Pasmo górskie ma formę wysokiej bariery, która biegnie z południowego zachodu na północny wschód. Na zachód od kibucu teren łagodnie opada w stronę wadi strumienia Jasaf, który spływa między wzgórzami Zachodniej Galilei na równinę przybrzeżną Izraela. Na północny wschód od kibucu przebiega głęboka wadi strumienia Bet ha-Emek. W otoczeniu kibucu Kiszor znajdują się miejscowości Dejr al-Asad, Bina, Madżd al-Krum, Julis, Jirka, Januch-Dżat i Kisra-Sumaj, kibuce Tuwal i Pelech, moszaw Lappidot, oraz wsie komunalne Gitta, Lawon i Har Chaluc. Na zachód od kibucu znajduje się baza wojskowa Sił Obronnych Izraela (prawdopodobnie są to magazyny amunicji).
Podział administracyjny.
Kiszor jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Historia.
Kibuc został założony w 1976 roku w ramach rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. Pierwotnie była to paramilitarna placówka będąca częścią programu Nachal, w którym mieszkańcy osiedli łączyli pracę rolniczą ze służbą wojskową. W 1980 roku osada została przekształcona w cywilny kibuc. Nie zdołano jednak utrzymać jego mieszkańców, którzy w większości wyjechali (pozostały zaledwie 4 osoby). W 1993 roku doszło do pierwszej transformacji osady, kiedy zaczęli osiedlać się tutaj członkowie lewicowego ruchu politycznego Pokój Teraz. W 2001 roku zmieniono profil działalności kibucu z rolniczej na edukację osób niepełnosprawnych.
Nazwa.
Nazwa kibucu wywodzi się z biblijnego wersetu, i jest tłumaczona na język polski jako "Kądziel". Według niektórych jest to także hebrajski odpowiednik nazwy sąsiedniej druzyjskiej miejscowości Kisra.
Edukacja.
Kibuc utrzymuje przedszkole. Starsze dzieci są dowożone do szkoły podstawowej we wsi Gilon. W kibucu prowadzone są szkolenia z zakresu rolnictwa ekologicznego. W przyszłości planuje się budowę w kibucu szkoły pielęgniarskiej.
Gospodarka.
Gospodarka kibucu opiera się na rolnictwie ekologicznym – organiczny ogród warzywny, piekarnia, organiczna hodowla kóz i produkcja serów. Jest także stadnina koni oraz schronisko dla psów. Przy kibucu jest położona winnica. Z przemysłu jest zakład "PastelToys" produkujący zabawki. Wielu mieszkańców utrzymuje się z usług w lokalnych instytucjach pomocy społecznej, które mają podpisane kontrakty z Ministerstwem Spraw Społecznych oraz komisją rehabilitacji przy Ministerstwie Zdrowia.
Transport.
Z kibucu wyjeżdża się na północny wschód na drogę nr 8544, którą jadąc na południe dojeżdża się do skrzyżowania z drogą nr 8534 (prowadzi na południowy wschód do miejscowości Dejr al-Asad) i dalej do kibuców Tuwal i Pelech, lub jadąc na północny wschód dojeżdża się do skrzyżowania z drogą nr 854. Droga nr 854 umożliwia dojechanie na wschód do wsi Lawon lub na północ do moszawu Lappidot. Droga nr 8533 prowadzi na zachód do miejscowości Jirka.

</doc>
<doc id="1312096" url="https://pl.wikipedia.org/wiki?curid=1312096" title="Jachad (kibuc)">
Jachad (kibuc)

Jachad (hebr. יחד; ang. Yahad) – kibuc położony w Samorządzie Regionu Misgaw, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Jachad jest położony na wysokości 451 metrów n.p.m. w północnej części Dolnej Galilei. Leży na wschodnim zboczu wzgórza Har Netofa (526 m n.p.m.), wchodzącego w skład grzbietu górskiego Gór Jatwat oddzielających położoną na północy Dolinę Sachnin od będącej na południu Doliny Bejt Netofa. Okoliczny teren stromo opada w kierunku południowym do Doliny Bejt Netofa, i łagodnie w kierunku północno-zachodnim do Doliny Sachnin. Na południowy zachód od osady przepływa strumień al-Chasin. W otoczeniu kibucu Jachad znajdują się miejscowości Arraba, Dejr Channa, Ajlabun i Bu’ejne Nudżejdat, oraz wioski komunalne Hararit i Awtaljon.
Podział administracyjny.
Jachad jest położony w Samorządzie Regionu Misgaw, w Poddystrykcie Akka, w Dystrykcie Północnym Izraela.
Historia.
Kibuc został założony w 1992 roku przez grupę młodych przyjaciół, którzy wychowali się w latach 80. XX wieku w sąsiedniej wiosce Hararit. Są to osoby zaangażowane w medytację transcendentalną. Z racji bliskiego położenia od siebie i faktu, że obie wioski są zamieszkane przez podobnie myślących ludzi, są one często uznawane za jedną osadę i nazywane Hararit-Jachad. Są one zarządzane przez jeden lokalny komitet, jednak ich mieszkańcy tworzą dwie odrębne spółdzielnie. Na początku XXI wieku kibuc przeszedł proces częściowej prywatyzacji.
Kultura i edukacja.
W kibucu jest ośrodek kultury. Dzieci są dowożone do przedszkola w sąsiedniej wiosce Hararit lub do szkoły podstawowej w wiosce Gilon.
Gospodarka.
Gospodarka kibucu opiera się na obsłudze ruchu turystycznego i usługach. Część mieszkańców dojeżdża do pracy poza kibucem.
Transport.
Przy wiosce przebiega droga nr 7955, którą jadąc na wschód dojeżdża się do wioski Hararit, lub jadąc na południowy zachód dojeżdża się do wioski Awtaljon i dalej do moszawu Jodfat oraz skrzyżowania z drogą nr 784.

</doc>
<doc id="1312097" url="https://pl.wikipedia.org/wiki?curid=1312097" title="Akitsugu Konno">
Akitsugu Konno

Akitsugu Konno (jap. 金野昭次, "Konno Akitsugu", ur. 1 września 1944 w Sapporo, zm. 5 września 2019) – japoński skoczek narciarski, srebrny medalista olimpijski z 1972.
Kariera.
W 1968 wziął udział w igrzyskach olimpijskich w Grenoble, zajmując 20. miejsce na dużej skoczni oraz 24. miejsce na mniejszym obiekcie. 
Swój największy sukces osiągnął cztery lata później, podczas igrzysk w Sapporo, gdzie wywalczył srebrny medal na skoczni normalnej. Wyprzedził go tylko jego rodak Yukio Kasaya, a trzecie miejsce zajął kolejny Japończyk – Seiji Aochi. Na tych samych igrzyskach zajął także 12. miejsce na dużej skoczni.

</doc>
<doc id="1312098" url="https://pl.wikipedia.org/wiki?curid=1312098" title="Operário FC">
Operário FC

Operário Futebol Clube – brazylijski klub piłkarski z siedzibą w mieście Campo Grande leżącym stanie Mato Grosso do Sul.
Historia.
Klub "Operário" założony został 28 sierpnia 1938 robotników budowlanych miasta Campo Grande.
29 listopada 1999 klub stał się spółką akcyjną "Operário Futebol Clube to Operário Futebol Clube S/A". Głównym lokalnym rywalem jest klub Comercial.

</doc>
<doc id="1312100" url="https://pl.wikipedia.org/wiki?curid=1312100" title="Pink Press">
Pink Press

Pink Press – polskie wydawnictwo prasowe powstałe w roku 1994, zajmujące się tematyką erotyczną, największe wydawnictwo erotyczne w Polsce.
Pierwszym wydawnictwem były czasopisma „Nowy Men” oraz „Nowy Wamp”, przeznaczone tylko dla osób dorosłych. Redaktorką czasopisma „Nowy Wamp” była m.in. Klaudia Figura. Z wydawnictwem związana była też Marianna Rokita.
Pink Press w całym okresie swojej działalności oferował ponad pięćdziesiąt tytułów prasowych (miesięczniki, dwumiesięczniki) o tematyce erotycznej. Obecnie ma w swej ofercie około trzydziestu pozycji heteroerotycznych, jak i homoerotycznych wydawanych na rynek polski i zagraniczny. Poza Polską magazyny Pink Press docierają do czytelników w takich krajach jak: Austria, Belgia, Czechy, Francja, Rumunia, Serbia oraz Słowacja.
Obok działalności wydawniczej spółka prowadzi sieć salonów erotycznych Pink Shop, organizowała bicie Seksualnego Rekordu Świata oraz produkuje filmy erotyczne. Pink Press jest organizatorem Międzynarodowych Targów Erotycznych „Eroticon” w Warszawie.
Z wydawnictwem od początku jego istnienia związani byli Sławomir Starosta oraz Krzysztof Garwatowski.
Współpracuje z wieloma firmami VOD z USA, Wielkiej Brytanii i Francji.

</doc>
<doc id="1312101" url="https://pl.wikipedia.org/wiki?curid=1312101" title="Dumajda">
Dumajda

Dumajda (arab. ضميدة; hebr. דמיידה) – wieś beduińska położona w Samorządzie Regionu Misgaw, w Dystrykcie Północnym, w Izraelu.
Położenie.
Dumajda jest położona na wysokości 219 m n.p.m. w północno-zachodniej części Dolnej Galilei na północy Izraela. Leży na jednym ze wzgórz oddzielających Dolinę Bejt Netofa od Zachodniej Galilei i położonej jeszcze dalej na zachodzie równiny przybrzeżnej Izraela. Od wschodu, południa i zachodu wieś jest otoczona przez głębokie wadi strumienia Evlajim, na południe od którego wznosi się wzgórze Har Chanaton (334 m n.p.m.). Na wschodzie jest położony masyw góry Har Acmon (547 m n.p.m.). Okoliczne wzgórza są w większości zalesione. W otoczeniu wsi Dumajda znajdują się miasta Szefaram i Tamra, miejscowości Kefar Maneda, Bir al-Maksur, I’billin, Kabul i Kaukab Abu al-Hidża, oraz wsie komunalne Micpe Awiw i Moreszet.
Dumajda jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami wsi są wyłącznie Beduini. Według danych z 2011 roku, osada liczyła 418 mieszkańców.
Historia.
Pierwotnie w miejscu tym znajdowały się tereny pastwisk koczowniczych plemion beduińskich. W wyniku I wojny izraelsko-arabskiej w 1948 roku cały ten obszar został przyłączony do państwa Izrael. Prowadzona na początku lat 50. XX wieku polityka przymusowego osiedlania plemion koczowniczych, wymusiła na Beduinach zamieszkanie w tym miejscu. Wieś nie była jednak formalnie uznawana przez władze izraelskie aż do 1995 roku. Dopiero od tego momentu była możliwa rozbudowa tutejszej infrastruktury. W 2003 roku wieś uzyskała dostęp do energii elektrycznej oraz kanalizacji.
Edukacja.
Wieś utrzymuje przedszkole. Starsze dzieci są dowożone do szkoły podstawowej w miejscowości Kefar Maneda.
Kultura i sport.
We wsi znajduje się ośrodek kultury oraz boisko do piłki nożnej.
Gospodarka.
Tutejsi mieszkańcy utrzymują się z upraw oliwek. Część mieszkańców pracuje w okolicznych strefach przemysłowych.
Transport.
Ze wsi wyjeżdża się na północny wschód na drogę nr 784, którą jadąc na północ dojeżdża się do wsie komunalnej Moreszet i skrzyżowania z drogą nr 781 (prowadzi na zachód do miejscowości I’billin i drogi ekspresowej nr 70), lub jadąc na południowy wschód dojeżdża się do miejscowości Kefar Maneda.

</doc>
<doc id="1312102" url="https://pl.wikipedia.org/wiki?curid=1312102" title="Dymka (tkanina)">
Dymka (tkanina)

Dymka – tkanina bawełniana, konopna lub lniana w splocie atłasowym, jednobarwna lub w pasy. Dawniej jako bielona, dymka, używana była na męskie kalesony. Obecnie w pierwszym gatunku używana na ubrania i poszewki, w tańszej wersji na obicia sprzętów.

</doc>
<doc id="1312103" url="https://pl.wikipedia.org/wiki?curid=1312103" title="Mitsubishi F1M">
Mitsubishi F1M

Mitsubishi F1M (amerykańskie oznaczenie kodowe Pete) – japoński wodnosamolot obserwacyjny z okresu drugiej wojny światowej. Potocznie nazywany był też skróconą nazwą japońską Reikan (od "rei-shiki kansokuki" - wodnosamolot obserwacyjny typ 1).
Historia.
W 1934 roku dowództwo lotnictwa japońskiej marynarki wojennej ogłosiło wymagania dla wodnosamolotu obserwacyjnego małego zasięgu nowej kategorii F, który miał uzupełnić i częściowo zastąpić wodnosamoloty Nakajima E8N1/2. Dzięki lepszym osiągom, zwrotności i uzbrojeniu, miał w założeniach łączyć funkcje wodnosamolotu obserwacyjnego dla dużych okrętów oraz wodnosamolotu myśliwskiego, do zwalczania wrogich samolotów rozpoznawczych. Dobra prędkość wznoszenia miała także ułatwić jego zastosowanie do korygowania ognia artylerii pancerników. Na podstawie tych wymagań projekty opracowały wytwórnie: Aichi (F1A1), Kawanishi i Mitsubishi. Najlepszym okazał się projekt Mitsubishi, mający oznaczenie fabryczne Ka-17, opracowany przez zespół inż. Eitarō Sano, pod nadzorem inż. Jōjiego Hattoriego.
W czerwcu 1936 roku oblatano prototyp samolotu, który otrzymał skrócone oznaczenie F1M1 i nazwę opisową "rei-shiki kansokuki ichi-ichi-gata" (wodnosamolot obserwacyjny typ 1 model 11), w skrócie "Reikan". W samolocie zastosowano silnik Nakajima Hikari-1. Wymogi dla osiągów samaolotu nakazały zastosowanie zwartej konstrukcji, z centralnym pływakiem, dobrze opracowanej aerodynamicznie. Próby samolotu prowadzone w Nagoi wykazały szereg usterek. Samolot był niestateczny i łatwo wpadał w korkociąg. Po dokonaniu zmian i zainstalowaniu mocniejszego silnika Mitsubishi Zuisei 13, o mniejszej średnicy, samolot otrzymał oznaczenie F1M2 i został w 1940 roku wprowadzony do produkcji seryjnej.
Wodnosamoloty F1M2 produkowano w wytwórni Mitsubishi Jukogyo K. K, gdzie według najnowszych publikacji zbudowano 342 samoloty, oraz w wytwórni samolotów Arsenału Marynarki w Sasebo, a następnie 21. Arsenału Lotniczego Marynarki w Ōmura koło Sasebo, gdzie zbudowano łącznie 598 samolotów. Produkcję zakończono w 1944 roku; łącznie zbudowano 944 samoloty, w tym 4 prototypy.
Użycie w lotnictwie.
Wodnosamolot F1M2 w grudniu 1940 roku został wprowadzony do jednostek lotnictwa japońskiej marynarki wojennej, gdzie był wykorzystywany jako samolot obserwacyjny, ale również wodnosamolot myśliwski i szturmowy. Startował zarówno z okrętów przy użyciu katapult, jak i z baz przybrzeżnych.
Stosowany był do końca drugiej wojny światowej, do jego głównych zadań należało zwalczanie okrętów podwodnych i eskortowanie konwojów.
Opis konstrukcji.
Wodnosamolot Mitsubishi F1M2 był dwupłatem o konstrukcji całkowicie metalowej. Kabina pilota odkryta, a kabina strzelca-obserwatora częściowo zakryta.
Napęd samolotu stanowił silnik gwiazdowy, czternastocylindrowy, chłodzony powietrzem.
Uzbrojenie samolotu stanowiły trzy karabiny maszynowe: dwa stałe i jeden ruchomy. Samolot też mógł przenosić dwie bomby lotnicze o masie 30 lub 60 kilogramów każda lub (do ataków samobójczych) jedną o masie 250 kilogramów.

</doc>
<doc id="1312104" url="https://pl.wikipedia.org/wiki?curid=1312104" title="Teoria nieorganiczna powstawania ropy naftowej">
Teoria nieorganiczna powstawania ropy naftowej

Teoria nieorganiczna powstawania ropy naftowej – teoria, która rozwinęła się w związku z rozszerzaniem i upowszechnianiem się w XVIII wieku wiadomości o wszechświecie. Teorie nieorganicznego pochodzenia opierają się najczęściej na wielokrotnych próbach otrzymania z substancji nieorganicznych w warunkach laboratoryjnych węglowodorów takich jak metan, etan, acetylen, benzen.
Jednak nie przedstawiono żadnego dowodu, że te procesy zachodzą w przyrodzie. Równocześnie wzrasta liczba dowodów na korzyść organicznego pochodzenia ropy naftowej.
Teorie nieorganicznej genezy ropy mają obecnie mało zwolenników z szeregu uzasadnionych powodów:
Jednak nie należy lekceważyć pewnej zalety teorii nieorganicznego powstawania ropy naftowej, a mianowicie możliwości wyjaśnienia pewnej zawartości wodoru w ropie. Zazwyczaj morskie substancje organiczne zawierają mniej więcej 7–10% wodoru, a tymczasem ropa naftowa zawiera 11–15% wodoru. Jednym z zadań teorii organicznego pochodzenia jest wykazanie źródła wodoru niezbędnego dla wypełnienia tej luki. Wolnego wodoru nie spotyka się zwykle w skałach osadowych, być może, dlatego że wodór jest najlżejszy ze wszystkich gazów, a także najbardziej ruchliwy. Może on przenikać przez skały nieprzepuszczalne dla innych gazów i w ten sposób ulatniać się. Oprócz tego jest on jednym z najaktywniejszych pierwiastków. Jednak wolny wodór wydziela się w znacznych objętościach z wulkanów i stwierdzony jest w gazach fumaroli. Powstanie wodoru wulkanicznego można wyjaśnić ewentualną redukcją wody magnetytem (który utlenia się do hematytu) z przegrzanej pary wodnej:
2Fe3O4 + H2O → 3Fe2O3 + H2
Otrzymany w ten sposób wodór przechodzi przez skały skorupy ziemskiej, styka się przy tym z substancjami organicznymi w subkapilarnych porach łupków i w kapilarnych porach piaskowców. Wodór może połączyć się z tymi substancjami, tworząc węglowodory. Możliwe, że hydrogenizacja organicznych substancji ropy naftowej odbywa się w przyrodzie za pomocą wodoru wydzielonego z substancji nieorganicznych. Jednak według wszelkiego prawdopodobieństwa wodór ten jest produktem działalności bakterii.
Gdyby ropa naftowa była pochodzenia kosmicznego, można by oczekiwać, że rozprzestrzeniłaby się ona w Ziemi bardziej równomiernie, niż to obserwujemy obecnie, w większych ilościach i w starszych utworach. Ropa naftowa pochodzenia kosmicznego byłaby niezależna od wieku skały, a rozprzestrzeniałaby się równomiernie w strefach o większej przepuszczalności. Jednak serie skalne prekambru, kambru, triasu i plejstocenu są ubogie w węglowodory, chociaż wszystkie one składają się z dużej ilości skał porowatych i przepuszczalnych.

</doc>
<doc id="1312106" url="https://pl.wikipedia.org/wiki?curid=1312106" title="Kamane">
Kamane

Kamane (hebr. כמאנה; arab. كمانة; ang. Kamane, lub także Kamanneh) – wieś beduińska położona w Samorządzie Regionu Misgaw, w Dystrykcie Północnym, w Izraelu.
Położenie.
Wieś położona jest na wysokości 534 m n.p.m. w północnej części Dolnej Galilei. Leży w zachodniej szczytowej części góry Kamon (598 m n.p.m.), wznoszącej się od strony południowej nad Doliną Bet ha-Kerem i Doliną Chananja. Po stronie południowej teren stromo opada w kierunku Doliny Sachnin. Spływają tutaj strumienie Hilazon, Kecach i Kamon. Stoki góry Kamon są częściowo zalesione. W otoczeniu wsi Kamane znajdują się miasto Karmiel, miejscowości Nachf, Sadżur i Rama, kibuc Lotem, moszaw Szezor, wsie komunalne Kamon, Ma’ale Cewijja i Michmanim, oraz wsie arabskie Sallama, Hamdon i Chusnija. Na północy jest położona strefa przemysłowa "Karmiel".
Podział administracyjny.
Kamane jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Zgodnie z danymi Izraelskiego Centrum Danych Statystycznych w 2011 w Kamane żyło 1316 mieszkańców, wszyscy Beduini.
Historia.
Pierwotnie w miejscu tym znajdowały się tereny pastwisk plemiona beduińskiego Sava’id. Na początku XIX wieku w obszarze tym zaczęli osiedlać się koczowniczy pasterze. Osada była nazywana Arab al-Sava’id od nazwy plemiona Sava’id. Z czasem zaczęto ją określać Kamane, od nazwy tutejszej góry. W latach 20. i 30. XX wieku namioty i prowizoryczne szałasy zaczęły zastępować pierwsze domy. W ten sposób powstały trzy nieformalne wioski: Kamane Zachodni (hebr. כמאנה מערבית), Kamane Wschodni (hebr. כמאנה מזרחית) i Dżalsa (hebr. ג'יסלה). Ich mieszkańcy utrzymywali się z rolnictwa i pasterstwa. W wyniku I wojny izraelsko-arabskiej w październiku 1948 roku Siły Obronne Izraela przeprowadziły operację "„Hiram”", w trakcie której w dniu 30 października zajęto wieś Kamane. W odróżnieniu od wielu arabskich wiosek w Galilei nie wysiedlono jej mieszkańców, dzięki czemu zachowała swój pierwotny charakter. W latach 60. XX wieku władze izraelskie podjęły działania zmierzające do przejęcia tutejszych ziem. Z tego powodu w 1963 roku cały obszar wokół wioski Kamane został ogłoszony „zamkniętą strefę wojskową”. Wiązało się to z zakazem prowadzenia upraw rolniczych i miało duży wpływ na pogorszenie się sytuacji ekonomicznej mieszkańców wsi. Następnie władze wycofały zezwolenie na funkcjonowanie tutejszej tymczasowej szkoły. Odmówiono także podłączenia wioski do sieci energetycznej i wodociągów. Dążono do likwidacji całej wioski, jednak nie doszło do wyburzania domów. W latach 80. XX wieku władze rozpoczęły realizację rządowego projektu "Perspektywy Galilei", którego celem było wzmocnienie pozycji demograficznej społeczności żydowskiej na północy kraju. W rezultacie, w 1980 roku w sąsiedztwie utworzono dwie żydowskie wsie komunalne Michmanim i Kamon. Ich pierwsi mieszkańcy żyli w prowizorycznych przyczepach kempingowych, bez wody i bez dostępu do drogi gruntowej. Energia elektryczna pochodziła z generatora. Ich rozwój wiązał się z poprawą warunków życia mieszkańców Kamane. W 1995 roku władze izraelskie oficjalnie uznały fakt istnienia wioski Kamane, jednak nadal hamowano jej rozwój poprzez niezatwierdzanie planu zagospodarowania przestrzennego. Plan zatwierdzono w 2000 roku, i w dwa lata później wieś zelektryfikowano.
Edukacja.
We wsi znajdują się 2 przedszkola i szkoła podstawowa. Starsze dzieci dowożone są do szkół w mieście Sachnin.
Kultura i sport.
We wsi jest ośrodek kultury. Przy szkole jest zlokalizowana sala sportowa oraz kompleks boisk.
Gospodarka.
Lokalna gospodarka opiera się na rolnictwie i sadownictwie, głównie hodowli drzew oliwnych.
Komunikacja.
Ze wsi wyjeżdża się na lokalną drogę łączącą sąsiednie żydowskie wsie komunalne Michmanim i Kamon. Droga ta zjeżdża na północ do strefy przemysłowej "Karmiel" przy mieście Karmiel, docierając do skrzyżowania z drogą nr 85.

</doc>
<doc id="1312110" url="https://pl.wikipedia.org/wiki?curid=1312110" title="Sallama">
Sallama

Sallama (hebr. סלאמה; arab. سلامة; ang. Sallama) – wieś beduińska położona w Samorządzie Regionu Misgaw, w Dystrykcie Północnym, w Izraelu.
Położenie.
Sallama jest położona na wysokości 167 m n.p.m. w północnej części Dolnej Galilei. Leży u podnóża południowych zboczy góry Kamon (598 m n.p.m.), przy samym początku wadi strumienia Calmon. Po jego drugiej stronie, na północny wschód od wsi, wznosi się góra Har Chazon (560 m n.p.m.). Na południu jest położone wzgórze Giwat Calmon (280 m n.p.m.), i bardziej na południowym zachodzie góra Har Hilazon (352 m n.p.m.), która zamyka od wschodu Dolinę Sachnin. Wzdłuż zachodniej i południowej granicy wioski przepływa strumień Kamon, a wzdłuż wschodniej granicy strumień Calmon. Oba łączą się na południowy wschód od wsi. Okoliczne wzgórza są zalesione. Teren łagodnie opada w kierunku południowo-wschodnim ku depresji Rowu Jordanu. W otoczeniu wsi Sallama znajdują się miejscowości Maghar, Ajlabun i Dejr Channa, kibuce Lotem i Moran, moszawy Chazon i Tefachot, wsie komunalne Massad, Ma’ale Cewijja, Michmanim i Kamon, oraz wsie arabskie Hamdon, Chusnija, Kamane i Ras al-Ajn. Na południowy wschód od wsi jest położona wojskowa baza szkoleniowa "Calmon", przygotowująca młodzież do służby w Siłach Obronnych Izraela.
Podział administracyjny.
Sallama jest położona w Samorządzie Regionu Misgaw, w Poddystrykcie Akka, w Dystrykcie Północnym Izraela.
Demografia.
Zgodnie z danymi Centralnego Biura Statystyki Izraela w 2011 roku w Sallama żyło 2790 mieszkańców (wszyscy Beduini).
Historia.
Obszar ten był pierwotnie zamieszkany przez członków czterech klanów beduińskich: Sava’id, Na’im, Chamdin i Mris’at. Stopniowo, wraz z upływem czasu, koczowniczy pasterze beduińscy zaczęli osiedlać się na stałe. W wyniku I wojny światowej w 1918 roku obszar ten przeszedł wraz z całą Palestyną pod panowanie Brytyjczyków, którzy utworzyli Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1948 roku w rejonie tym stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację "„Hiram”", w trakcie której w dniu 30 października zajęli wieś Sallama. W odróżnieniu od wielu innych arabskich wiosek w Galilei, mieszkańcy Sallama nie zostali wysiedleni. Dzięki temu wieś zachowała swój pierwotny charakter. W latach 50. XX wieku władze izraelskie przeprowadziły akcję przymusowego osiedlania koczowniczych plemion beduińskich. Wieś Sallama bardzo się wówczas rozrosła. Pomimo to, władze izraelskie aż do 1976 roku formalnie nie uznawały wioski. Dopiero po nadaniu jej formalnego administracyjnego statusu, była możliwość rozbudowy tutejszej infrastruktury – w 2000 roku podłączono wodociąg i kanalizację.
Edukacja.
We wsi znajdują się trzy przedszkola, szkoła podstawowa i gimnazjum.
Kultura i sport.
We wsi jest ośrodek kultury z biblioteką. Z obiektów sportowych jest boisko do piłki nożnej.
Turystyka.
Wieś stanowi dogodne miejsce do rozpoczęcia wędrówek po okolicznych górach. Szczególną tutejszą atrakcją jest Park Narodowy Calmon, który chroni obszar wadi strumienia Calmon.
Gospodarka.
Lokalna gospodarka opiera się na rolnictwie i sadownictwie, głównie drzew oliwnych.
Transport.
Przez wieś przebiega droga nr 804, którą jadąc na północ dojeżdża się do wsi Ras el-Ein, lub jadąc na południowy zachód dojeżdża się do skrzyżowań z lokalnymi drogami prowadzącymi do wiosek Hamdon i Ma’ale Cewijja, oraz kibucu Lotem. Lokalna droga prowadzi na wschód do miejscowości Maghar.

</doc>
<doc id="1312115" url="https://pl.wikipedia.org/wiki?curid=1312115" title="Operario Campo Grande">
Operario Campo Grande



</doc>
<doc id="1312117" url="https://pl.wikipedia.org/wiki?curid=1312117" title="Salome">
Salome



</doc>
<doc id="1312119" url="https://pl.wikipedia.org/wiki?curid=1312119" title="Operário Futebol Clube">
Operário Futebol Clube



</doc>
<doc id="1312120" url="https://pl.wikipedia.org/wiki?curid=1312120" title="Nieuchwytny (film 2008)">
Nieuchwytny (film 2008)

Nieuchwytny (tytuł oryg. "Untraceable") – amerykański film fabularny (thriller) z 2008 roku.

</doc>
<doc id="1312124" url="https://pl.wikipedia.org/wiki?curid=1312124" title="Funkcja charakterystyczna">
Funkcja charakterystyczna

W matematyce termin funkcja charakterystyczna może odnosić się do kilku pojęć:

</doc>
<doc id="1312129" url="https://pl.wikipedia.org/wiki?curid=1312129" title="Rafael Sobis">
Rafael Sobis



</doc>
<doc id="1312133" url="https://pl.wikipedia.org/wiki?curid=1312133" title="Dominik Oesterreicher">
Dominik Oesterreicher

Dominik Oesterreicher (Estreicher) (ur. przed 2 sierpnia 1750 w Igławie, zm. 12 marca 1809 w Krakowie) – malarz, profesor Uniwersytetu Jagiellońskiego, protoplasta krakowskiego rodu Estreicherów.
Pochodził z Moraw, był synem handlarza piwem z Igławy. Wcześnie wybrał karierę artystyczną podróżując po krajach europejskich; naukę malarstwa rozpoczął (według rodzinnej tradycji) w 1768 w Wiedniu, kontynuując ją we Włoszech, m.in. w rzymskiej Akademii Świętego Łukasza (1776-1778). Zajmując się kopiowaniem dzieł dawnych mistrzów, zapoznał się również z chińskimi technikami inkrustacji i malowania na lace. W tym okresie poznał podróżującego po Italii Hugona Kołłątaja, który sprowadził go do Polski.
Po przybyciu w 1778 do Warszawy Oesterreicher przez pewien czas pracował dla dworu Stanisława Augusta, uczestnicząc także w królewskich „obiadach czwartkowych”. W 1782 osiadł w Krakowie i został wykładowcą malarstwa na uczelni jagiellońskiej (zwanej wówczas Szkołą Główną Koronną), do 1795 ucząc rysunku w Kolegium Nowodworskiego (udzielał również prywatnych lekcji malarstwa) i angażując się w reformę szkolnictwa artystycznego.
Był twórcą stosunkowo wszechstronnym; poza olejnymi portretami tworzył obrazy o tematyce religijnej i historycznej (m.in. "Św. Augustyn i Hieronim na puszczy" w katedrze na Wawelu), a nawet mitologicznej. W stylistyce wzorował się na sztuce włoskiej, opierając się na sporządzonych szkicach własnych oraz wzornikach, co sprawiło, że jego formalnie poprawnie kompozycje nie wykazują cech indywidualności, choć wyróżniają się wśród ówczesnego konserwatyzmu malarstwa krakowskiego.
Malował też gwasze i wykonywał polichromie w domach prywatnych, ozdabiając nimi budynki krakowskie, m.in. dom własny przy Placu Szczepańskim (niezachowany) czy Pałac „Pod Krzysztofory”. Jego obrazy i szkice znajdują się obecnie m.in. w zbiorach Muzeum Uniwersytetu Jagiellońskiego oraz Towarzystwa Przyjaciół Sztuk Pięknych w Krakowie. 
Będąc również ebenistą, stosował w swych meblach rozwiązania zbliżone do techniki Boulle'a. Wykonał m.in. stół do Pałacu Łazienkowskiego dla króla Stanisława Augusta Poniatowskiego.
Z zamiłowania był lepidopterologiem.
Pochowany został na Cmentarzu Rakowickim w Krakowie, w kwaterze Lb.
Z małżeństwa z Rozalią z d. Prakesch miał 12 dzieci, z których dwoje dożyło wieku dojrzałego: córka Klara oraz syn Alojzy, botanik, profesor i rektor UJ.

</doc>
<doc id="1312142" url="https://pl.wikipedia.org/wiki?curid=1312142" title="Komisja Okrętów Królewskich">
Komisja Okrętów Królewskich

Komisja Okrętów Królewskich – urząd morski, do zadań którego należało organizowanie i zaopatrywanie tworzonej przez Zygmunta III Wazę polskiej floty wojennej. Był kontynuacją Komisji Morskiej.
W skład komisji weszli: syn senatora szwedzkiego Gabriel Posse – przewodniczący, dworzanin króla Wolfgang von der Oelsnitz – nadzór finansowy, sekretarz królewski Wojciech Giese oraz przedstawiciele władz Gdańska: rajca Herman von der Becke, ławnik Henryk Kemerer, Krystyn Strobandt i Daniel Riediger z Trzeciego Ordynku, a ponadto komisarze królewscy powołani już w 1623 roku: Jan Wendt i Piotr Nielsen.
Komisja utworzyła eskadrę okrętów, która w 1627 odniosła zwycięstwo w bitwie pod Oliwą w czasie wojny polsko-szwedzkiej 1626-1629. Za czasów panowania Władysława IV w latach 1632-1634 zorganizowała nową eskadrę, składającą się z 11 okrętów z 200 działami i 700-osobową załogą. Wzniosła na Półwyspie Helskim twierdze Władysławowo i Kazimierzowo, rozbudowała port wojenny w Pucku. Jej działalność finansowana była z wpływów z ceł morskich. 
Brak poparcia sejmu dla morskich planów króla spowodował trudności w finansowaniu działalności Komisji, w wyniku czego w 1641 flota została wystawiona na sprzedaż.

</doc>
<doc id="1312143" url="https://pl.wikipedia.org/wiki?curid=1312143" title="Costello Music">
Costello Music

Costello Music – debiutancka płyta szkockiego zespołu indie rockowego The Fratellis, wydana 11 września 2006 roku nakładem Fallout Records.

</doc>
<doc id="1312150" url="https://pl.wikipedia.org/wiki?curid=1312150" title="Federico Magallanes">
Federico Magallanes

Gerardo Federico Magallanes González (ur. 22 sierpnia 1976 w Montevideo) – urugwajski piłkarz występujący na pozycji napastnika.
Kariera klubowa.
Federico Magallanes zawodową karierę rozpoczynał w 1994 roku w CA Peñarol. Rozegrał dla niego 34 ligowe spotkania, po czym w 1996 roku przeniósł się do grającej w Serie A Atalanty BC. W barwach "Nerazzurrich" Magallanes pełnił rolę rezerwowego, a po spadku zespołu do Serie B urugwajski piłkarz postanowił zmienić klub. W 1998 roku został zawodnikiem Realu Madryt, jednak pobyt w ekipie "Królewskich" okazał się dla Federico zupełnie nieudany. Wychowanek Peñarolu nie wystąpił w żadnym meczu i odszedł do Racingu Santander. W drużynie "Verdiblancos" także nie zachwycał i w 2001 roku trafił do urugwajskiego klubu Defensor Sporting, gdzie w 31 ligowych pojedynkach 21 razy wpisał się na listę strzelców. W tym samym roku Magallanes podpisał kontrakt z zespołem SSC Venezia, z którym zajął osiemnastą lokatę w tabeli pierwszej ligi i spadł do Serie B. Po zakończeniu ligowych zmagań urugwajski gracz trafił do Torino FC, z którym także nie udało mu się utrzymać w Serie A. W 2004 roku Magallanes przeniósł się do Hiszpanii. Przez krótki okres reprezentował barwy Sevilla FC, by w późniejszym czassie grać w drugiej drużynie Albacete Balompié oraz w SD Eibar. W letnim okienku transferowym w 2006 roku urugwajski napastnik przeszedł do francuskiego Dijon FCO. Wystąpił w siedmiu ligowych meczach i razem z zespołem uplasował się na ósmym miejscu w Ligue 2. W 2007 roku zdecydował się zakończyć karierę. W 2008 roku wznowił ją i w sezonie 2008/2009 grał w hiszpańskiej drużynie Mérida UD.
Kariera reprezentacyjna.
W reprezentacji Urugwaju Magallanes zadebiutował 20 września 1995 w spotkaniu przeciwko Izraelowi. W 2002 roku Víctor Púa powołał go na mistrzostwa świata. Na mundialu tym Urugwajczycy zajęli trzecie miejsce w swojej grupie i odpadli z turnieju. Federico na boiskach Korei Południowej i Japonii pełnił rolę rezerwowego. W przegranym 1:2 meczu z Danią w 87 minucie zastąpił Darío Rodrígueza, a w zremisowanym 0:0 pojedynku przeciwko Francji w 60 minucie zmienił Darío Silvę. Po mistrzostwach Magallanes zakończył reprezentacyjną karierę. Łącznie dla drużyny narodowej rozegrał 26 spotkań, w których strzelił sześć bramek.

</doc>
<doc id="1312151" url="https://pl.wikipedia.org/wiki?curid=1312151" title="Hans-Jörg Uther">
Hans-Jörg Uther

Hans-Jörg Uther (ur. 20 lipca 1944 w Herzberg am Harz) – niemiecki folklorysta i literaturoznawca.
Uther specjalizuje się w baśniach. Opublikował ponad siedemdziesiąt książek i poświęcił czterdzieści lat swojej kariery współpracy nad encyklopedią tego gatunku .

</doc>
<doc id="1312152" url="https://pl.wikipedia.org/wiki?curid=1312152" title="Adult Top 40">
Adult Top 40

Adult Top 40 lub Adult Pop Songs, poprzednio Hot Adult Top 40 Tracks– jedna z list przebojów regularnie opracowywanych przez amerykański magazyn muzyczny "Billboard". Obejmuje piosenki z gatunków skierowanych do słuchaczy dorosłych, np. jazz czy rock, a pomija chociażby hip-hop, muzykę elektroniczną lub hard rock.
Historia.
Jako moment powstania Hot Adult Top 40 Tracks można uznać lata '80, kiedy część stacji przedstawiających Top 40 postanowiła trafić w gust muzyczny dużo bardziej wybrednej grupy wiekowej: 25-34. W 1994 roku, po kilku latach rozwoju, Adult Top 40 nabrała oficjalnego formatu.
Na listach Adult Top 40 większość stanowią utwory artystów takich jak Matchbox Twenty, Nickelback, Goo Goo Dolls, Sheryl Crow, Daughtry, Maroon 5, The Fray, No Doubt, Shania Twain, Kelly Clarkson, Dave Matthews Band, Alanis Morissette, Dido, Jewel, Vanessa Carlton i 3 Doors Down. Z tego też powodu Adult Top 40 jest często porównywane z notowaniami muzycznej stacji telewizyjnej VH1.
"Billboard" po raz pierwszy opublikował Adult Top 40 2 marca 1996 roku, a pierwszą piosenką, która uplasowałą się na szycie notowania była "One Sweet Day" Mariah Carey. Najdłużej na miejscu #1 utrzymywał się utwór "Smooth" Santany i Roba Thomasa. Pozostałe piosenki, które spędziły w notowaniach najwięcej czasu na szczycie to:

</doc>
<doc id="1312156" url="https://pl.wikipedia.org/wiki?curid=1312156" title="Adnophora">
Adnophora



</doc>
<doc id="1312158" url="https://pl.wikipedia.org/wiki?curid=1312158" title="Extra Ball">
Extra Ball

Extra Ball – polski zespół jazzowy założony w 1974 roku. Jego kierownikiem był Jarosław Śmietana, gitarzysta krakowski.
Skład zespołu.
W pierwszym składzie zespołu grali następujący muzycy (wówczas studenci Wydziału Jazzu i Muzyki Rozrywkowej PWSM w Katowicach):
Skład zespołu ulegał licznym zmianom (zwłaszcza od 1976 roku), a liczba grających w nim muzyków wahała się od 4 do 6. W składzie zespołu znaleźli się m.in.:
Ponadto z Extra Ball współpracowali:
Działalność.
Zespół zadebiutował w 1974 r. na Studenckim Festiwalu Jazzowym Jazz nad Odrą we Wrocławiu, gdzie zdobył II nagrodę, a jego lider - I nagrodę indywidualną. Na wrocławskim SFJ w 1975 r. grupa otrzymała I nagrodę, J. Śmietana i W. Sendecki zdobyli "ex aequo" I nagrodę indywidualną, a J. Cichy. i B. Radecki - wyróżnienia indywidualne.
W latach 1975-1976 zespół brał udział w prestiżowych imprezach jazzowych, m.in. występował na Międzynarodowym Festiwalu Muzyki Jazowej Jazz Jamboree w Warszawie. Koncertował też za granicą (Czechosłowacja, Holandia, RFN, ZSRR).
W 2. poł. lat 70. Extra Ball dokonał licznych nagrań dla radia i telewizji. Ponownie występował też na Jazz Jamboree - w latach 1979–1981 i 1983. W 1. poł. lat 80. wyjechał do USA, gdzie brał udział w festiwalu jazzowym w Reno, a potem przez 3 miesiące występował w amerykańskich uniwersytetach oraz w klubach jazzowych.
Ostatnim znaczącym przedsięwzięciem grupy było przygotowanie specjalnego programu jubileuszowego na 10-lecie istnienia zespołu w 1984 roku. Program ten prezentowany był podczas kilku koncertach w różnych polskich miastach. Wkrótce potem Extra Ball zakończył działalność.

</doc>
<doc id="1312160" url="https://pl.wikipedia.org/wiki?curid=1312160" title="Seebad Ahlbeck">
Seebad Ahlbeck



</doc>
<doc id="1312161" url="https://pl.wikipedia.org/wiki?curid=1312161" title="Jan Wróblewicz">
Jan Wróblewicz

Jan Wróblewicz, pseudonim Yach (ur. 16 grudnia 1969 roku) - kompozytor, gitarzysta, wokalista. Były gitarzysta Sweet Noise, Welcome idiots oraz Pl.otki.

</doc>
<doc id="1312163" url="https://pl.wikipedia.org/wiki?curid=1312163" title="Ludmiła Turiszczewa">
Ludmiła Turiszczewa

Ludmiła Iwanowna Turiszczewa, po mężu Borzowa ros. Людми́ла Ива́новна Тури́щева (Борзовa) (ur. 10 lipca 1952 w Groznym) – radziecka gimnastyczka pochodzenia rosyjskiego. 9-krotna medalistka olimpijska, w tym poczwórna mistrzyni olimpijska (1968, 1972, 1976), 7-krotna mistrzyni świata, 8-krotna mistrzyni Europy i wielokrotna medalistka zawodów krajowych i międzynarodowych. 
Turiszczewa była jedną z najwybitniejszych gimnastyczek swoich czasów, multimedalistką wszystkich głównych zawodów mistrzowskich. Przez 13 lat kariery sportowej stawała na podium 137 razy.
Kariera.
Jej największym indywidualnym sukcesem był złoty medal w wieloboju indywidualnym na igrzyskach w 1972 w Monachium, ale nie był on doceniony przez opinię publiczną w ZSRR ze względu na rosnącą popularność młodej „gwiazdy” Olgi Korbut. Turiszczewa zdobywała kolejne medale we wszystkich konkurencjach gimnastycznych i zdominowała rywalizację na mistrzostwach Europy w 1973 i mistrzostwach świata w 1974. Przed igrzyskami olimpijskimi w 1976 w Montrealu doznała kontuzji, która wykluczyła ją z treningów na kilka miesięcy. Zdążyła jednak przygotować się do trzeciego olimpijskiego startu i wraz ze złotem w drużynie zdobyła dwa srebra w skoku i ćwiczeniach wolnych oraz brąz w wieloboju indywidualnym.
Na mistrzostwach świata w 1975 w Londynie po wykonaniu przez nią ćwiczeń na poręczach doszło do zawalenia konstrukcji przyrządu gimnastycznego. Turiszczewa zeskoczyła z poręczy kończąc występ tyłem do nich i pomimo huku stali nawet nie spojrzała w stronę połamanego przyrządu. Turiszczewa przyznała, że poręcze zaczęły ruszać się pod koniec jej występu i zmieniły położenie. Postanowiła, że pomimo niebezpieczeństwa dokończy występ. Ze względu na sprzęt nie mogła wykonać na koniec salta, a zeskoczyła w momencie, gdy poczuła, że urządzenie nie wytrzyma kolejnego nacisku. Nagranie z tej sytuacji i niewzruszona reakcja gimnastyczki stało się popularne.
Turiszczewa potwierdziła, że od 16. roku życia do zakończenia gimnastycznej kariery musiała ograniczać ilość spożywanego jedzenia, aby zachować „dziecięcą” posturę. Każdy posiłek był ważony, a podczas treningów gimnastyczki, w tym Turiszczewa, były owijane folią i biegały wokół hali, aby spalać więcej kalorii. Nie stosowano zrównoważonych diet. Po każdym okrążeniu były znów ważone, przy czym ograniczano nawet spożycie wody. Śniadaniem było dla nich trochę kawy i 20 gramów sera.
Turiszczewa ukończyła studia w Instytucie Pedagogiki na Południowym Uniwersytecie Federalnym w Rostowie nad Donem. 10 grudnia 1977 roku poślubiła ukraińskiego sprintera, mistrza olimpijskiego Wałerija Borzowa, razem mają córkę Tatjanę, projektantkę mody.

</doc>
<doc id="1312169" url="https://pl.wikipedia.org/wiki?curid=1312169" title="Heinrich Friedrich von Friesen">
Heinrich Friedrich von Friesen

 Heinrich Friedrich von Friesen (ur. 26 sierpnia 1681 w Dreźnie - zm. 8 grudnia 1739 w Cette niedaleko Montpellier we Francji), saski wojskowy i polityk. Mąż Augusty Konstancji Cosel, córki naturalnej Augusta II Mocnego. Był saskim wielkim marszałkiem dworu, w latach 1727-1734 generalny dyrektor królewskich zbiorów sztuki. W 1727 odznaczony Orderem Orła Białego.
Jego ojcem był Otto Heinrich von Friesen (1656-1717) saski dyplomata i polityk, kanclerz Saksonii.
Heinrich Friedrich von Friesen doszedł w armii saskiej do rangi generała-majora. Był przez wiele lat gubernatorem Drezna.
W latach 1727-1729 najważniejszy saski minister ("Premier-Minister").

</doc>
<doc id="1312174" url="https://pl.wikipedia.org/wiki?curid=1312174" title="Lista jednostek organizacyjnych wojska Królestwa Bawarii">
Lista jednostek organizacyjnych wojska Królestwa Bawarii

Lista jednostek organizacyjnych wojska Królestwa Bawarii – lista jednostek organizacyjnych wojska Królestwa Bawarii, wchodzącego w skład Cesarstwa Niemieckiego (II Rzeszy).

</doc>
<doc id="1312175" url="https://pl.wikipedia.org/wiki?curid=1312175" title="Zamek w Krupem">
Zamek w Krupem

Zamek w Krupem – leżący przy drodze z Chełma do Krasnegostawu, przez współczesnych zwany fortecą, wznoszono od początku w. XVI przynajmniej do pierwszej połowy XVII stulecia.
Historia.
W roku 1492 Jerzy Krupski herbu Korczak wystawił pierwotnie niewielki zamek. Następnym właścicielem był Samuel Zborowski herbu Jastrzębiec oraz jego potomkowie – Gnoińscy. Zborowski otoczył zamek murem kurtynowym z drewnianymi gankami strzelniczymi. Wiadomo że zamek miał wtedy 4 baszty ozdobione herbem Jastrzębiec oraz wieżę bramną. Dodatkowo zamku broniła fosa, rozlewiska i most zwodzony. W roku 1577 Krupe przeszło na własność kasztelanica chełmskiego Pawła Orzechowskiego, który przejąwszy zamek na własność przystąpił do jego rozbudowy nadając budowli renesansowy kształt.
Po roku 1644 zamek zmieniał często właścicieli nie ominęły go klęski najazdów i pożarów.
Kolejnymi właścicielami byli Niemirycze i Buczaccy herbu Pilawa, następnie po wygaśnięciu tego rodu w XVIII wieku, król Stanisław August Poniatowski przywilejem z dnia 5 października 1774 roku nadał ich dobra prawem kaduka Janowi Michałowi Rejowi, staroście nowokorczyńskiemu. Od 1782 roku właścicielami Krupego była rodzina Mrozowickich herbu Prus III. Nieopodal zamku Jan Michał Rej rozpoczął budowę dworu, którą to dokończył po 1783 roku ówczesny właściciel Mikołaj Mrozowicki, podkomorzy królewski i rotmistrz wojsk koronnych. Ów dwór zachował się do dnia dzisiejszego.
Kolejne zniszczenia i rozbiórki przyniosły wojny w XX w., między innymi Niemcy rozebrali część północną murów.
Dopiero w 1962 ruiny zostały zakonserwowane, częściowo wzmocnione i odnowione.
Opis zamku.
Zespół zamkowy składał się z głównej siedziby i podzamcza. Główna część zamku wzniesiona na planie kwadratu otoczona była wewnętrzną fosą; podzamcze chroniły okalające je mury z bastejami, mokradła i stawy. W pierwszym etapie rozbudowy powstało skrzydło północno-zachodnie. Budowla zwieńczona attyką miała arkadową galerię na obu kondygnacjach; na parterze z kamiennymi półkolumnami, na piętrze ceglanymi filarami. W tej części zamku znajdowały się pomieszczenia reprezentacyjne. Część mieszkalna urządzona została w przylegającej baszcie zachodniej. Skrzydło południowo-zachodnie – zamykające wewnętrzny dziedziniec – zbudowano w latach 1604–1608. Były tam pomieszczenia gospodarcze na parterze, a na piętrze izba stołowa, sale i pokoje przestrzenne. Również to skrzydło zwieńczone było attyką. Elewację wykonano w technice sgraffitowej, chronił ją gzyms kordonowy. Okna w boniowanych obramieniach rozmieszczono rytmicznie.
Do zamku prowadził most zwodzony; przez bramę wchodziło się na duży dziedziniec. Całość budowli miał charakter obronny z bastejami w narożach czworokątnego założenia. Baszta bramna z oknami strzelniczymi mieściła na piętrze sklepione pomieszczenie mieszkalne dla straży. Nad bramą wjazdową widniał Jastrzębiec, herb Zborowskich. W podzamczu mieszkała służba i rzemieślnicy, były tam też stajnie.
Rysunek zamku w Krupem zamieścił w swym albumie – Adam Lerue. Album wydano w latach 1857–1860 w Zakładzie Litograficznym Adolfa Pecqa i S-ki w Warszawie.Drzeworyt autorstwa Jana Styfi Zamku w Krupem zamieścił w roku 1863 Tygodnik Ilustrowany
Galeria zdjęć współczesnych.
 

</doc>
<doc id="1312181" url="https://pl.wikipedia.org/wiki?curid=1312181" title="Chimik Obwód moskiewski">
Chimik Obwód moskiewski



</doc>
<doc id="1312182" url="https://pl.wikipedia.org/wiki?curid=1312182" title="Christopher Dean">
Christopher Dean

Christopher Colin Dean, OBE (ur. 27 lipca 1958 w Calverton) – brytyjski łyżwiarz figurowy startujący w parach tanecznych z Jayne Torvill. Mistrz olimpijski z Sarajewa (1984), brązowy medalista olimpijski z Lillehammer (1994) i uczestnik igrzysk olimpijskich w Lake Placid (1980), 4-krotny mistrz świata (1981–1984), 4-krotny mistrz Europy (1981, 1982, 1984, 1994) oraz 7-krotny mistrz Wielkiej Brytanii. Zakończył karierę amatorską w 1984 r., a następnie w 1994 r.
Para taneczna Jayne Torvill i Christopher Dean zasłynęła poruszającym wykonaniem tańca do "Boléro" Maurice'a Ravela podczas Igrzysk w Sarajewie. Za ten występ otrzymali jednogłośnie od wszystkich sędziów ocenę 6.0 za walory artystyczne.
Jest jedynym dzieckiem Mavis i Colina Deanów. Ma dwóch synów: Jacka (ur. 1998) i Sama (ur. 2000).

</doc>
<doc id="1312183" url="https://pl.wikipedia.org/wiki?curid=1312183" title="Ferdinand Braun">
Ferdinand Braun



</doc>
<doc id="1312184" url="https://pl.wikipedia.org/wiki?curid=1312184" title="Nea Kameni">
Nea Kameni

Nea Kameni jest grecką małą i niezamieszkaną wyspą położoną w zatoce Santoryńskiej. Wyspa powstała w XVI wieku po erupcji wulkanicznej. Ostatnia erupcja (niewielka) miała miejsce w roku 1950. Nea Kameni kształtem przypomina okrąg. Szerokość wyspy wynosi 2 km, a łączna powierzchnia wynosi 3,4 km². Wyspa jest bardzo popularna wśród turystów, którzy dziesiątkami przybywają na wyspę aby obejrzeć krater wulkanu który wznosi się do 150 m.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Thira, w gminie Thira.

</doc>
<doc id="1312189" url="https://pl.wikipedia.org/wiki?curid=1312189" title="Lychnis">
Lychnis



</doc>
<doc id="1312190" url="https://pl.wikipedia.org/wiki?curid=1312190" title="MWD Obwód moskiewski">
MWD Obwód moskiewski



</doc>
<doc id="1312191" url="https://pl.wikipedia.org/wiki?curid=1312191" title="Ruch Liberalny Republiki Litewskiej">
Ruch Liberalny Republiki Litewskiej

Ruch Liberalny Republiki Litewskiej (lit. "Lietuvos Respublikos Liberalų sąjūdis", LRLS) – litewska liberalna partia polityczna, działająca od 2006.
Historia.
Ugrupowanie powstało na skutek rozłamu w Związku Liberałów i Centrum. Założyli je działacze domagający się ustąpienia przywódcy LiCS Artūrasa Zuokasa, w stosunku do którego od połowy 2005 pojawiły się podejrzenia korupcyjne.
Na czele LRLS stanął poseł Petras Auštrevičius, do nowej formacji przeszło około połowy deputowanych liberalnych centrystów, tworząc w Sejmie kadencji 2004–2008 liczącą dziewięć osób frakcję pod przewodnictwem Algisa Kašėty. Partia pozostała w opozycji do nowego rządu Gediminasa Kirkilasa.
Słabe wyniki w wyborach samorządowych w 2007 (liberałowie uzyskali w samorządach tylko 51 mandatów w skali kraju) przyczyniły się do wyboru w 2008 nowego przewodniczącego, którym został Eligijus Masiulis.
W wyborach parlamentarnych w 2008 partia uzyskała 5,73% głosów i zdobyła 11 mandatów (5 z listy wyborczej i 6 w okręgach większościowych). Weszła następnie w skład czteropartyjnej koalicji rządzącej Litwą, delegując do centroprawicowego rządu Andriusa Kubiliusa trzech ministrów: Gintarasa Steponavičiusa (oświata i nauka), Eligijusa Masiulisa (komunikacja) oraz Remigijusa Šimašiusa (sprawiedliwość). W wyborach europejskich w 2009 przedstawicielem LRLS w PE został Leonidas Donskis. W wyborach samorządowych w 2011 ugrupowanie uzyskało 98 radnych, jako jedyna z partii koalicyjnych notując przyrost mandatów w samorządach. W wyniku wyborów partia uzyskała stanowiska burmistrzów Kłajpedy i Kowna. Jej członek został również starostą rejonu koszedarskiego. Partia odrzuciła ideę fuzji ze Związkiem Liberałów i Centrum.
W wyborach do Sejmu w 2012 partia otrzymała 8,57% w okręgu krajowym (7 mandatów), trzech jej przedstawicieli wygrało głosowanie w okręgach jednomandatowych. Po wyborach ugrupowanie znalazło się w opozycji. W 2014 liberałowie, zajmując trzecie miejsce, wprowadzili dwóch swoich przedstawicieli do Europarlamentu VIII kadencji. W 2015 partia uplasowała się na trzecim miejscu w wyborach samorządowych (wprowadziła 208 radnych).
W maju 2016 Eligijus Masiulis zrezygnował z przywództwa w swoim ugrupowaniu. Wiązało się to z wszczęciem przez funkcjonariuszy Służby ds. Badań Specjalnych (STT) postępowania, w którym zarzucono mu przyjęcie łapówki w wysokości 100 tys. euro. Tymczasowe przywództwo w Ruchy Liberalnym objął Antanas Guoga, a kilka dni później zastąpił go Remigijus Šimašius. W czerwcu 2016 formalnie wybrany na tę funkcję. W wyborach parlamentarnych w tym samym roku liberałowie otrzymali 9,06% głosów, wprowadzając 8 posłów z listy krajowej. Ponadto sześcioro jego przedstawicieli wygrało w okręgach jednomandatowych. W grudniu 2017 nowym prezesem partii został Eugenijus Gentvilas.
W 2019 liberałowie wywalczyli 119 mandatów radnych. W tym samym roku utrzymali jednoosobową reprezentację w PE. W tym samym roku część byłych działaczy ugrupowania współtworzyła Partię Wolności. We wrześniu 2019 na czele liberałów stanęła Viktorija Čmilytė-Nielsen.
W wyborach w 2020 LRLS dostał 6,79% głosów i uzyskał 13 miejsc w Sejmie (6 z listy krajowej i 7 w okręgach większościowych). Liberałowie zawarli następnie większościową koalicję ze Związkiem Ojczyzny oraz z Partią Wolności, współtworząc rząd Ingridy Šimonytė. W ramach porozumienia otrzymali dwa stanowiska ministerialne, a ich liderka została wybrana na przewodniczącą Sejmu. W wyborach lokalnych w 2023 mandaty radnych z list partii uzyskało 135 osób.

</doc>
<doc id="1312192" url="https://pl.wikipedia.org/wiki?curid=1312192" title="François Joseph Wicardel de Fleury et de Beaufort">
François Joseph Wicardel de Fleury et de Beaufort

François Joseph Wicardel, markiz de Fleury et de Beaufort (zm. 1735) saski polityk i dyplomata.
Wywodził się ze sfrancuszczonej szlachty sabaudzkiej. Przeszedł na służbę Saksonii, gdzie został członkiem Tajnego Gabinetu. Jego protektorem był Pietro Roberto Taparelli, hrabia Lagnasco. Razem stworzyli silną grupę włoską w ramach warstwy politycznej Elektoratu Saksonii. François Joseph Wicardel de Fleury nie znał nawet dobrze języka niemieckiego, mimo to pełnił przez pewien czas funkcję posła saskiego przy wiedeńskim dworze cesarskim.
Po śmierci J.H. Flemminga w 1728 uznano, że każdemu z departamentów Tajnego Gabinetu (SZ i SW) ma przewodzić po dwóch ministrów. Departament spraw zagranicznych przejęli wspólnie Ernst Christoph von Manteuffel i François Joseph Wicardel de Fleury. Pierwszy minister Karl Heinrich von Hoym, który nastał po Flemmingu wspierał Fleury'ego w jego mocno profrancuskim kursie politycznym, na złość proaustriackiemu Manteufflowi, który w 1730 ustąpił, a na jego miejsce wszedł Pietro Roberto Taparelli, hrabia Lagnasco. François Joseph Wicardel nie umaił jednak zbyt dobrze prowadzić pracy gabinetu i jak tylko upadł Karl Heinrich von Hoym (1731), upadł także i on.
Od roku 1725 do 30 października roku 1731 pełnił funkcję pierwszego ministra Saksonii.

</doc>
<doc id="1312194" url="https://pl.wikipedia.org/wiki?curid=1312194" title="Zygmunt Pisarski">
Zygmunt Pisarski

Zygmunt Pisarski (ur. 24 kwietnia 1902 w Krasnymstawie, zm. 30 stycznia 1943 w Gdeszynie) – polski duchowny katolicki, prezbiter i męczennik chrześcijański, błogosławiony Kościoła katolickiego.
Życiorys.
Urodził się 24 kwietnia 1902 roku w Krasnymstawie.
Był jednym z trojga dzieci Stanisława i Władysławy z Banaszkiewiczów.
Po ukończeniu gimnazjum we Włocławku wstąpił do Metropolitalne Seminarium Duchowne w Lublinie (1921). Biskup Adolf Józef Bożeniec Jełowicki wyświęcił go na kapłana 27 czerwca 1926 roku.
Pracował kolejno w Modliborzycach, Soli, Zamchu, Trzęsinach, Perespie, a jak się okazało ostatnią jego parafią była parafia pounicka pod wezwaniem Wniebowzięcia NMP w Gdeszynie, w której objął probostwo 1 września 1933 roku.
Zygmunt Pisarski był człowiekiem potrafiącym jednać ludzi różnych wyznań i narodowości, czerpiąc siłę ze swojej wiary.
Aktywizował życie społeczności lokalnej jako katecheta, przez organizacje Katolickiego Stowarzyszenia Młodzieży, Akcji Katolickiej, Żywego Różańca i zakładając Stowarzyszenie Dobrej Śmierci.
Po wybuchu II wojny światowej szykanowany przez niemieckiego okupanta i komunistów. W 1940 został zaprzysiężony i dołączył do Związku Walki Zbrojnej i otrzymał pseudonim "Ikar". 30 stycznia 1943 został zamordowany przez gestapo. Zginął, ponieważ nie chciał wydać sowieckich partyzantów.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.
Publiczna Szkoła podstawowa w Gdeszynie przyjęła za swojego patrona „Błogosławionego Ks. Zygmunta Pisarskiego”.
Jego wspomnienie liturgiczne obchodzone jest 30 stycznia za Martyrologium Rzymskim (MRF) lub w grupie 108 męczenników (Kościół katolicki w Polsce).
Od 12 czerwca 2021 jest patronem miasta Krasnystaw w którym się urodził.

</doc>
<doc id="1312195" url="https://pl.wikipedia.org/wiki?curid=1312195" title="Galahad (zespół muzyczny)">
Galahad (zespół muzyczny)

Galahad - brytyjski zespół rockowy istniejący od 1985. Początkowo jeden z przedstawicieli ruchu rocka neoprogresywnego i naśladowców stylu Marillion. W późniejszych latach (od płyty "Following Ghosts") grupa odchodziła od pierwotnych wzorców, ku bardziej nowoczesnemu brzmieniu.
Grupa wystąpiła w Polsce 22 maja 2006; w katowickim Teatrze Wyspiańskiego nagrany został album koncertowy "Resonance: Live in Poland". W marcu 2008 grupa ponownie odwiedziła Polskę na cztery koncerty.
Skład.
Skład w roku 2008:
Poprzedni członkowie zespołu:
Inne zespoły o tej nazwie.
Nazwę Galahad nosi też niemiecki zespół folkowy grający muzykę celtycką, który nagrał następujące płyty: "Sir Galahad" (1985), "Dragons, Knights and Virgins" (1995), "The Return of the Piper" (1997), "Myrddín" (2000), "Galahad promo CD" (2003), "Storyteller`s Dance" (2003).

</doc>
<doc id="1312201" url="https://pl.wikipedia.org/wiki?curid=1312201" title="Stare Sioło (obwód lwowski)">
Stare Sioło (obwód lwowski)

Stare Sioło (ukr. Старе Село, "Stare Seło") – wieś na Ukrainie, w obwodzie lwowskim, w rejonie pustomyckim. W 2001 roku liczyła 2119 mieszkańców.
Znajdują się tu stacja kolejowa Stare Sioło oraz przystanek kolejowy 22 km, położone na linii Lwów – Czerniowce.
Historia.
Nazwa wsi pojawia się po raz pierwszy w 1442 roku (oficjalne źródła Ukrainy podają rok 1211). Wcześniej Władysław II Jagiełło nadał osadę Zawiszy Czarnemu. Wnuczka Zawiszy Czarnego wniosła Stare Sioło w posagu hetmanowi Janowi Tarnowskiemu. W rękach rodziny Tarnowskich majątek pozostawał do 1570 r., kiedy to przejął do Konstanty Ostrogski, a później jego spadkobiercy, w tym Aleksander Zasławski. Kolejnymi właścicielami były rody Sieniawskich, Lubomirskich, Czartoryskich i (do 1939 r. ) Potockich z linii łańcuckiej. Ostatnim właścicielem był Alfred Antoni Potocki. 
Pod koniec XIX wieku wieś wchodziła w skład powiatu bóbreckiego. Mieściły się w niej: stacja kolejowa, urząd pocztowy i telegraficzny.
W II Rzeczypospolitej wieś była siedzibą gminy Stare Sioło w powiecie bóbreckim, w województwie lwowskim.
We wsi został pochowany polski pułkownik Roman Wybranowski.
Zamek.
Zamek zbudowany został przez księcia Władysława Dominika Ostrogskiego w 1654 roku na planie pięciokąta z kamienia i cegły. W budowie prawdopodobnie brał udział Ambroży Nutclauss. Nie został zdobyty przez buntowników Chmielnickiego, nie szturmowali go też w 1672 roku Turcy po zdobyciu Kamieńca Podolskiego. 
Kościół parafialny.
Kościół pw. Matki Bożej Śnieżnej i Świętej Trójcy, zbudowany w latach 1828 - 1835, na miejscu dawnego, drewnianego kościoła. Murowany, jednonawowy, z wieżą, konsekrowany w 1867 r. Ozdobiony witrażami z zakładu witraży Żeleńskich w Krakowie, zamówionych w 1923 r. przez Jerzego Potockiego. Witraż w prezbiterium, przedstawiający Matkę Bożą w stylizacji huculskiej, zaprojektował Kazimierz Sichulski. Ostatnim proboszczem był ks. Tadeusz Blicharski (1886–1951). Aresztowany w styczniu 1945 r., więziony w Bóbrce, wyjechał do Polski centralnej w 1946 r. Kościół przejęła cerkiew prawosławna, a w 1991r. greckokatolicka. 

</doc>
<doc id="1312204" url="https://pl.wikipedia.org/wiki?curid=1312204" title="The Holiday">
The Holiday



</doc>
<doc id="1312205" url="https://pl.wikipedia.org/wiki?curid=1312205" title="Powstanie Paleja">
Powstanie Paleja

Powstanie Paleja (ukr. Повстання Палія) – powstanie chłopów i Kozaków rejestrowych pod wodzą pułkownika Semena Paleja przeciwko Rzeczypospolitej w latach 1702–1704.
Spowodowane było likwidacją rejestrowego wojska kozackiego przez sejm w 1699 roku po zawarciu traktatu pokojowego w Karłowicach. Do listopada 1702 ogarnęło województwo kijowskie, bracławskie, część Wołynia i Podola. Powstańcy kozaccy opanowali Białą Cerkiew, Berdyczów i Niemirów. W celu stłumienia powstania skierowano na Ukrainę znaczne siły pod wodzą hetmana wielkiego koronnego Adama Mikołaja Sieniawskiego. Kozacy zostali pobici pod Berdyczowem, Niemirowem, a w lutym 1703 pod Werbiczami. Resztki wojsk kozackich zamknęły się wraz z Semenem Palejem w Białej Cerkwi. W wyniku interwencji cara Piotra I wojska koronne wstrzymały likwidację ostatnich ośrodków kozackiego oporu. W lipcu 1704 Palej został aresztowany przez Iwana Mazepę, przez rok więziony w twierdzy w stolicy Hetmanatu Baturynie, na żądanie Piotra I wydany i wywieziony do Rosji, zesłany do Tobolska. Wziętym do niewoli chłopom, których było około 70 000 obcięto lewe ucho chcąc ich oznaczyć w ten sposób jako nieposłusznych i skłonnych do buntu. Nie zostali ukarani śmiercią z powodu braku siły roboczej na Ukrainie. Śmierć ponieśli jedynie przywódcy powstania.
Ukraina Prawobrzeżna została zajęta do 1713 przez wojska rosyjskie, a wystąpienia kozacko-chłopskie zostały stłumione ostatecznie przez wojska koronne w roku 1714.

</doc>
<doc id="1312210" url="https://pl.wikipedia.org/wiki?curid=1312210" title="Edmund Kołodziejczyk">
Edmund Kołodziejczyk

Edmund Kołodziejczyk (ur. 31 sierpnia 1888 w Wadowicach, zm. 24 maja 1915 w Surochowie nad Sanem) – krakowski bibliograf, nauczyciel.
Życiorys.
Był synem (jednym z pięciorga dzieci) kuśnierza wadowickiego Franciszka i Salomei z domu Dura. Ukończył gimnazjum w Wadowicach, studiował filologię polska na Uniwersytecie Jagiellońskim; dyplomu doktorskiego na tej uczelni nie uzyskał, prawdopodobnie nie udało mu się też złożyć z powodzeniem egzaminów nauczycielskich. W latach 1913-1914 pracował jako zastępca nauczyciela języka polskiego i łacińskiego w c. k. Gimnazjum Realnym (IV.) w Krakowie.
Zajmował się historią słowianoznawstwa, publikował na ten temat w "Ludzie" liczne teksty, m.in. przyczynki etnograficzne ("Zwyczaje, obrządki, zagadki i pieśni ludu kaliskiego w okolicach Wielunia", 1909; "Z Andrychowa. Luźne notatki", 1910). Autor cenionej "Bibliografii słowianoznawstwa polskiego", wydanej przez Akademię Umiejętności w roku 1911. Praca ta rejestruje 4893 pozycji opublikowanych w latach 1800-1908. Autor uporządkował materiał, dzieląc go na trzy zasadnicze grupy Słowian, a każdą z tych grup podzielił na działy, wśród których figuruje m.in. etnografia. Również w 1911 na łamach pisma "Ziemia" ogłosił "Bibliografię prac o Kaszubach".
Był współzałożycielem Towarzystwa Słowiańskiego w Krakowie oraz członkiem Towarzystwa Ludoznawczego we Lwowie. Powołany do wojska po wybuchu I wojny światowej, jako kadet-aspirant c. i k. Pułku Piechoty Nr 56. Poległ 24 maja 1915 pod Surochowem koło Radymna.

</doc>
<doc id="1312216" url="https://pl.wikipedia.org/wiki?curid=1312216" title="Karl Gustav von Jordan">
Karl Gustav von Jordan

Karl Gustav von Jordan (zmarły w początkach XVIII wieku) dyplomata saski. Niemiec bałtycki z ziem dzisiejszej Łotwy.
Był posłem nadzwyczajnym króla Polski/elektora Saksonii w Paryżu (1702), jednocześnie działając tam jako agent księcia Brunszwik-Wolfenbüttel. Z polecenia elektora miał odnowić stosunki sasko-francuskie z Ludwikiem XIV.
Do Paryża wysłany w tym samym czasie co Louis Abensur wyruszył do Gdańska. Była to część szeroko zakrojonej gry dyplomatycznej Augusta II.

</doc>
<doc id="1312217" url="https://pl.wikipedia.org/wiki?curid=1312217" title="Matysy">
Matysy

Matysy – przystanek kolejowy w Szaniawach-Matysach, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 20–49 pasażerów na dobę.
Dane ogólne.
W 2008 roku w trakcie modernizacji magistrali E20 zostały zbudowane od podstaw dwa perony krawędziowe standardowej wysokości (wysokie), wykończone w całości elementami betonowymi.

</doc>
<doc id="1312221" url="https://pl.wikipedia.org/wiki?curid=1312221" title="Myosoton">
Myosoton



</doc>
<doc id="1312223" url="https://pl.wikipedia.org/wiki?curid=1312223" title="Kontynentalna Hokejowa Liga">
Kontynentalna Hokejowa Liga

Kontynentalna Hokejowa Liga (KHL; ros. Континентальная хоккейная лига (КХЛ) – tranksr. "Kontinientalnaja Chokkiejnaja Liga", ang. Kontinental Hockey League) – rozgrywki hokeja na lodzie założone w 2008, stanowiące najwyższą i narodowo mistrzowską klasę rozgrywkową w Rosji. Liga ma charakter międzynarodowy, gdyż prócz drużyn rosyjskich, swoich przedstawicieli ma trzy inne państwa: Białoruś, Kazachstan, Chiny.
Historia.
Do rozpadu ZSRR najwyższą klasą rozgrywkową była tzw. Wyższa liga. Drugą klasą ligową była do tego czasu Pierwsza liga, zaś niżej istniała jeszcze Druga liga. Ten podział został unieważniony w 1992 roku po powstaniu niepodległego państwa Rosja. Wówczas wyższa liga stała się drugą klasą rozgrywkową, a najwyższą została Superliga. Do końca sezonu superligi 2007/2008, mistrz rozgrywek Wyższej ligi awansował do Superligi. Zasadą było, iż triumfator Wyższej ligi był przyjmowany do Superligi, o ile poza sukcesem sportowym spełniał także wymagania finansowe (w przeciwnym razie szansę gry otrzymywał klub przegrany w finale). W obu przypadkach degradowany był ostatni zespół w Superlidze. Jeśli żaden z finalistów nie spełniał kryteriów, wówczas awans i degradacja nie odbywały się.
27 marca 2008 roku Federacja Hokeja Rosji (FHR) oficjalnie przekazała Kontynentalnej Lidze Hokejowej wszystkie prawa organizacji mistrzostw narodowych w Rosji. Tym samym najwyżej sklasyfikowany zespół KHL jest ogłaszany mistrzem Rosji w hokeju na lodzie. W praktyce latem 2008 roku rozgrywki Superligi zostały zastąpione przez KHL. Od tego czasu zaniechano stałej możliwości awansu triumfatora wyższej ligi do KHL jako coroczną regułę (jakkolwiek w 2010 roku do KHL przyjęto aktualnego mistrza rozgrywek wyższej ligi – klub Jugra Chanty-Mansyjsk, zaś w 2012 roku finalistę WHL, Donbas Donieck). W tym samym roku zakończono działalność wyższej ligi, a w jej miejsce stworzono drugoligowe rozgrywki w nowej formule pod nazwą Wyższej Ligi Hokejowej (WHL) (trzecia klasa to od 2011 roku Rossijskaja Chokkiejnaja Liga (RHL).
Do 2014 swoich reprezentantów w lidze miały Czechy i Ukraina. W 2016 do ligi został dopuszczony chiński klub Kunlun Red Star. Od 2013 do 2017 w KHL występował klub z Chorwacji. W 2017 zredukowano liczbę uczestników z 29 do 27. W 2018 zmniejszono liczbę drużyn z 27 do 25. W 2019 po siedmiu latach z ligi wycofano słowacki Slovan Bratysława, w związku z czym liczba uczestników zmalała do 24.
Tuż po rozpoczęciu inwazji Rosji na Ukrainę 24 lutego 2022 z KHL wycofały się fiński klub Jokerit oraz łotewski Dinamo Ryga.
Podział ligi.
Kształt ligi wzorowany jest na północnoamerykańskich rozgrywkach NHL. Obecnie 22 zespoły jest podzielonych wedle położenia geograficznego na Konferencje: Zachód (11) oraz Wschód (11). W ramach tego podziału istnieją cztery Dywizje (po dwie Dywizje w każdej Konferencji). Dywizjom nadano nazwy od nazwisk czterech wybitnych radzieckich hokeistów i trenerów:
Zasady i system rozgrywek.
W sezonie regularnym każdy z 29 zespołów rozgrywa w sumie 60 meczów (pierwotnie było 52 kolejek, potem 56). W dalszej kolejności następuje runda play-off, do której kwalifikuje się 16 drużyn z najwyższym dorobkiem punktowym (po 8 z każdej konferencji). Zasadą jest przy tym, iż na pierwszych dwóch miejscach w obu konferencjach lokuje się zespoły, które wygrały swoje dywizje (zatem niezależnie od zdobyczy punktowej jednej z nich). W pierwszej rundzie play-off (1/8 finału) gra się do trzech zwycięstw, w następnych trzech rundach (ćwierćfinały, półfinały oraz finał) rywalizacja trwa do czterech wygranych meczów. Drużyny biorące udział w rozgrywkach finałowych walczą o Puchar Gagarina.
Szczególną regulację przyjęto odnośnie do rozstrzygania meczów zakończonych remisem. Wobec braku rozstrzygnięcia po 60 minutach gry, w sezonie zasadniczym zarządza się dogrywkę trwającą 5 minut, podczas której w każdej z drużyn występuje czterech graczy prócz bramkarza. Zdobyty w tym czasie gol kończy spotkanie, a uzyskująca go drużyna wygrywa mecz (otrzymuje ona 2 punkty, zaś zespół przegrany 1 punkt). W razie braku gola, zarządza się rzuty karne. Reguła ta nie obowiązuje w fazie play-off, kiedy dogrywka trwa 20 minut, a zespoły występują podczas niej w niezmienionej sile 5 graczy na lodzie. Zasada „złotej bramki” pozostaje nienaruszona – drużyna strzelająca gola, wygrywa tym samym mecz.
Trofea i nagrody.
W każdym sezonie przyznaje się szereg nagród, zarówno zespołowych, jak i indywidualnych.
Władze i struktura organizacyjna.
Prezydentem ligi oraz prezesem zarządu był Aleksandr Miedwiediew do końca listopada 2014. Wówczas jego miejsce zajął Dmitrij Czernyszenko. Z kolei jego miejsca w lutym 2020 zajął Aleksiej Morozow.
Funkcję przewodniczącego rady nadzorczej objął Siergiej Naryszkin. Przewodniczącym Rady Dyrektorów zostali Giennadij Timczenko (prezes klubu SKA), Arkadij Rotenberg (prezes Dinama Moskwa). W Radzie zasiedli prezes KHL, wiceprezydenci oraz dyrektorzy w poszczególnych działach (np. były hokeista Walerij Kamienski (sprawujący funkcję wiceprezesa ds. rozwoju CHL i przewodniczącego Komisji Dyscyplinarnej KHL)), przedstawiciele klubów oraz sponsorów. W kwietniu 2020 ponownie wybrano skład Rady. Ponadto działa zarząd KHL.
KHL jako spółka zawiera pięć organizacji:
W ramach ligi działa Związku Zawodników KHL (KHLPTU), który ma siedzibę w Niżnym Nowogrodzie. Przewodniczącym jest Andriej Kowalenko.
Inne dane i postanowienia.
Mottem rozgrywek KHL jest hasło: „Hokej – nasza gra!” (ros. „Хоккей – наша игра!”).
Hymny przed meczami.
Przed każdym spotkaniem ligowym, którego gospodarzem jest drużyna rosyjska odgrywany jest Hymn Państwowy Federacji Rosyjskiej. W niektórych przypadkach jest to dodatkowo też hymn autonomicznych republik, wchodzących w skład Federacji Rosyjskiej, na obszarze których mieści się dany klub grający w roli gospodarza (np. hymn Baszkirii w przypadku Saławatu Jułajew Ufa).
Reguły ubioru.
Według wzoru zaczerpniętego z ligi NHL oraz w przeciwieństwie do zasad obowiązujących w Superlidze drużyna gospodarzy występuje w ciemnych koszulkach, zaś zespół gości w białych bądź jasnych. Także sztab trenerski musi ubierać się podczas meczów zgodnie z regulacjami ligowymi a mianowicie nosić garnitur. Od początku KHL do 2011 nazwiska zawodników na koszulkach meczowych były zapisywane w językach krajów pochodzenia drużyn, tzn. w cyrylicy języka rosyjskiego dla klubów z Rosji oraz przykładowo w języku łotewskim w przypadku Dinamo Ryga. Wyjątkiem od tej reguły była rywalizacja finałowa o Puchar Gagarina, podczas której w meczach nazwiska hokeistów na koszulkach zapisywane były według angielskiej transkrypcji (np. Radulov, Mozyakin). Od sezonu 2011/12 nazwiska na koszulkach we wszystkich meczach są zapisywane wedle angielskiej transkrypcji nazwisk.
Zdrowie i bezpieczeństwo.
W trosce o zdrowie i bezpieczeństwo zawodników od sezonu 2010/11 powołano do życia portal medyczny, został wprowadzony elektroniczny paszport medyczny dla hokeistów i opracowano nowe standardy bezpieczeństwa dla płyt lodowisk. W związku z katastrofą lotniczą z 2011 drużyny Łokomotiwu, w 2012 władze ligi zdecydowały, że drużyny mogą podróżować na mecze wyłącznie samolotami Boeing i Airbus, nie starszymi niż 15 lat.
Odległości.
W związku z odległością geograficzną pomiędzy miastami-siedzibami klubów, drużyny w rozgrywkach KHL mają do pokonania w czasie sezonu wiele tysięcy kilometrów w czasie podróży na mecze (dla porównania wiele więcej niż kluby w lidze NHL). Biorąc pod uwagę sezon 2012/2013 najdłużej w podróży będzie zespół Amura Chabarowsk – 108 tys. km (miasto Chabarowsk położone jest na rosyjskim Dalekim Wschodzie). Najmmiej do pokonania ma drużyna Łokomotiwu Jarosław – 35 tys. km. Największa odległość między dwoma klubami do pokonania to odległość od Chabarowska do Pragi w Czechach (HC Lev Praga) – 7680 km.
Sędziowie.
Mecze rozgrywek KHL prowadzi czterech sędziów – dwóch głównych i dwóch liniowych. Zdecydowana większość z nich to obywatele rosyjscy. W nielicznych przypadkach spotkania ligi prowadzą sędziowie czescy i fińscy.
Mecz Gwiazd.
Od sezonu 2008/2009 rozgrywany jest Mecz Gwiazd ligi KHL. W pierwszych dwóch edycjach rywalizowały ze sobą zespoły „Obcokrajowców” i „Rosjan”. Od sezonu 2010/2011 spotkanie rozgrywają między sobą drużyny Konferencji Zachód i Wschód.
Draft juniorów KHL.
Od 2009 organizowany jest draft zawodników w wieku juniorskim, podczas którego kluby KHL wybierają młodych hokeistów.
Maskotki klubowe.
Kluby posiadają maskotki, którymi z reguły są postacie zwierząt, związanych z regionem położenia miasta.
Transmisje.
Oficjalnym stacją telewizyjną transmitującą mecze ligi jest KHL-TV. Ponadto spotkania są transmitowane w innych kanałach: w tym ogólnorosyjskich Rossija 2 i Sport 1 oraz lokalnych i miejskich w rejonach pochodzenia klubów w Rosji. Poza tym prawa transmisyjne posiadają stacje w innych krajach: XSPORT, ICTV (Ukraina), Biełaruś-2 (Białoruś), Astana TV (Kazachstan), TV6 Latvia (Łotwa), Viasat Sport Baltic (kraje bałtyckie), Viasat Sport (Skandynawia), Nova Sport (Czechy i Słowacja), LAOLA1.tv (Niemcy i Austria), Sportitalia 2 / 24 (Włochy), ESPN3 i MGS Network (USA). W polskiej sferze mecze rozgrywek (w tym Mecz Gwiazd 2011) były epizodycznie transmitowane przez TVP Sport.
Sponsoring i finanse.
Za sponsoring ligi KHL odpowiadały światowe przedsiębiorstwa i koncerny z różnych branż: Sogaz, Megafon, Chevrolet, Gazprombank, BP Visco, Nikon, MND, Ostchem, Eriell, PepsiCo, Castrol, TET.
W ramach polityki przejrzystości władze rozgrywek publikują wysokości budżetów klubów oraz sumy wynagrodzeń w zespołach
Ceremonia zakończenia.
Jako podsumowanie sezonu każdorazowo w maju jest organizowana ceremonia zakończenia edycji KHL, podczas której wręczane są nagrody.

</doc>
<doc id="1312229" url="https://pl.wikipedia.org/wiki?curid=1312229" title="Kazimierz Laskowski (sportowiec)">
Kazimierz Laskowski (sportowiec)

Kazimierz Laskowski h. Korab, ps. „Kazik” (ur. 7 listopada 1899 w Troicku, zm. 20 października 1961 w Warszawie) – polski sportowiec, zawodnik, instruktor, trener, sędzia oraz działacz społeczny i popularyzator sportu oraz wychowania fizycznego, major Wojska Polskiego.
Rodzina.
Jego dziadkowie brali udział w powstaniu styczniowym. Był czwartym dzieckiem inżyniera-technologa Wacława Jacka i Marii Joanny z Missunów. Ojciec zesłany został na Syberię za udział w zamachu na cara Aleksandra III. Miał brata Ottona. Był dwukrotnie żonaty – pierwszy raz w 1929 z Amelią Gabrielą Pawicką (z Podczaskich), która w okresie międzywojennym była znaną florecistką, kierowała referatem kobiecym w PZSz; drugi raz z Marią Teresą z Rychterów. Z drugą żoną miał dwóch synów: Kazimierza Wacława (ur. 1952) i Wacława Ottona (ur. 1955).
Nauka.
Uczył się początkowo w domu rodzinnym, a następnie w gimnazjach: w Troicku (1910–1911), Witebsku (1911–1914) oraz w Gimnazjum Towarzystwa Ziemi Mazowieckiej w Warszawie przy ulicy Klonowej (1914–1918).
Od 20 października 1921 uczestniczył w pierwszym kursie dla nauczycieli wychowania fizycznego zorganizowanym wspólnie przez Centralną Wojskową Szkołę Gimnastyki i Sportów oraz Studium Wychowania Fizycznego przy Uniwersytecie Poznańskim, który ukończył we wrześniu 1922. Był w tym czasie uczniem Eugeniusza Nowaka (boks) oraz Gollinga i Leopolda Talglera (szermierka).
W 1923 dokończył edukację ogólną zdając maturę w gimnazjum w Równem.
W latach 1924–1938 odbywał studia i staże na uczelniach i w ośrodkach sportowych Francji, Włoch, Węgier, Niemiec i Holandii, poznając u źródła teorię, metodykę i praktykę nauczania sportów walki (boks, savate, jujutsu, szermierka) oraz dodatkowo ratownictwa wodnego. Doskonalił własne umiejętności (technikę i taktykę walki) trenując w "Salle de Boxe" Leclerca w Paryżu (m.in. z Emile Romerio) czy biorąc lekcje u takich sław szermierczych jak: Luigi Barbasett, Aldo Nadi, Italo Santelli, Rakossy czy László Borsody.
Formalne wykształcenie wyższe uzupełnił po II wojnie światowej zdając w 1950 egzamin magisterski, jako ekstern.
Służba wojskowa i praca.
Podstawowe przeszkolenie wojskowe zdobył w warszawskim "gnieździe" Polskiego Towarzystwa Gimnastycznego „Sokół”, którego był członkiem od 1916. Brał udział w rozbrajaniu Niemców jesienią 1918. 9 listopada 1918 wstąpił do Wojska Polskiego Skierowany do Szkoły Podchorążych Piechoty (Ostrów Mazowiecka i Warszawa) – klasa H, którą ukończył 24 czerwca 1919. Został mianowany podporucznikiem 1 lipca 1919. Uczestniczył w wojnie polsko-bolszewickiej 1920 jako dowódca plutonu 7 kompanii w 14 pułku piechoty, a następnie dowódca plutonu i kompanii w 44 pułku Strzelców Kresowych. Wyróżnił się 14 lipca 1920 w starciu pod Kuszlinem na Ukrainie za co został odznaczony Krzyżem Walecznych. 1 stycznia 1923 został awansowany do stopnia porucznika (ze starszeństwem z dniem 1 grudnia 1920).
W latach 1922–1923 był instruktorem boksu i szermierki w Centralnej Wojskowej Szkole Gimnastyki i Sportów w Poznaniu.
Od 1923 do 1926 r. pełnił funkcje instruktora, pomocnika kierownika i kierownika wychowania fizycznego w Szkole Podchorążych Piechoty w Warszawie. Równolegle był instruktorem sportu w Państwowym Instytucie Wychowania Fizycznego. Lata 1926–1929 spędził ponownie w Poznaniu jako instruktor i kierownik kursu szermierki w CWSGiS. W 1929 przeniesiony wraz z kadrą CWSGiS do Warszawy nauczał szermierki, boksu, walki wręcz i ratownictwa wodnego w CIWF (później AWF). W grudniu 1929 otrzymał z nadania PUWFiPW jako pierwszy w Polsce tytuł fechmistrza amatora (wraz z Adamem Papée) i wszedł w skład komisji egzaminacyjnej dla kandydatów na fechmistrzów. W 1930 został kierownikiem dwuletnich kursów fechmistrzowskich zorganizowanych na terenie CIWF. W latach 1931–1939 prowadził dział wychowania fizycznego i sportu w wydawanej przez brata Ottona Laskowskiego Encyklopedii Wojskowej. Był także autorem wielu artykułów dotyczących sportu i wychowania fizycznego w czasopismach specjalistycznych i ogólnotematycznych. Na stopień kapitana został mianowany ze starszeństwem z 19 marca 1937 i 20. lokatą w korpusie oficerów piechoty. W marcu 1939 pełnił służbę w Akademii Wychowania Fizycznego Józefa Piłsudskiego w Warszawie na stanowisku dowódcy kompanii szermierzy oddziału wojskowego.
W kampanii wrześniowej dowodził 2. kompanią strzelecką rezerwowego 95 pułku piechoty, w składzie 39 Dywizji Piechoty Rezerwowej. 27 września 1939 dostał się do niewoli niemieckiej, w której przebywał do 2 maja 1945. Większość czasu spędził w Oflagu II C Woldenberg. W obozie był członkiem Koła Nauczycieli WF, inicjatorem prowadzenia wszechstronnych ćwiczeń fizycznych wśród jeńców, a także organizatorem zawodów bokserskich. W ramach tajnej działalności wyszkolił około 200 jeńców w walce wręcz.
Uwolniony przez oddziały armii amerykańskiej pozostał na terenie Niemiec przyjmując pracę na rzecz UNRRA. W latach 1945–1946 był komendantem OXFORD CAMP – obozu dla tzw. Dipisów narodowości litewskiej, łotewskiej i estońskiej w brytyjskiej strefie okupacyjnej.
Od połowy 1946 przeszedł do Polskiej Misji Wojskowej, a następnie Konsulatu RP w Berlinie, jako kierownik referatu transportowego oraz przedstawiciel Polski w Zjednoczonej Egzekutywie Repatriacyjnej przy Sojuszniczej Radzie Kontroli Niemiec. Wrócił do kraju w maju 1948 w stopniu majora. W grudniu 1948 skierowany do pracy w Komendzie Głównej PO „Służba Polsce”. W grudniu 1949 przeniesiony do AWF w Warszawie, początkowo jako adiunkt Działu Ciężkiej Atletyki, następnie adiunkt Ośrodka Metodycznego Wydziału Wojskowego AWF. Od końca 1950 kierował początkowo tzw. „Działem”, a następnie Zakładem Szermierki i Boksu. Ostateczne w styczniu 1954 objął stanowisko p.o. kierownika Katedry Szermierki, Boksu i Strzelectwa Sportowego i Kierownika Zakładu Szermierki (z tytułem zastępcy profesora), które pełnił do października 1961. Jednocześnie w latach 1951–1960 był kierownikiem wyszkolenia szermierczego ZG AZS.
Kariera sportowa.
Początki.
Sport zaczął uprawiać czynnie od 1916. Próbował swych sił w wielu dyscyplinach (lekkoatletyka, strzelectwo, pięciobój nowoczesny, a nawet rugby) jednak największe sukcesy osiągnął w szermierce i boksie. Zaczynał w Warszawskim Kole Sportowym w Parku Agrykola (sekcje: lekkiej atletyki, boksu i szermierki). Jego pierwszymi nauczycielami byli: Henryk Jeziorowski, Stanisław Budny i Stanisław Szczepkowski.
Bokser.
Jako pięściarz stoczył oficjalnie 27 walk, z których 3 zremisował, a pozostałe wygrał. Był autorem pierwszego k.o. oglądanego na publicznych zawodach w Polsce (zorganizowanych przez YMCA jeszcze przed powstaniem PZB), pokonując w Warszawie w 1922 gdańszczanina Eingebauera. W 1925 wywalczył tytuł mistrza Wojska Polskiego w wadze półśredniej. W 1926 roku zakończył karierę zawodniczą.
Szermierz.
Pierwszy sukces szermierczy osiągnął na "Mistrzostwach juniorów Warszawy" w 1917, zajmując pierwsze miejsce. W 1923 r. zajął 3. miejsce w szabli i szpadzie na "Akademickich Mistrzostwach Polski". W następnym roku wywalczył 3. miejsce w szpadzie na pierwszych "Akademickich Mistrzostwach Świata" (Warszawa). Zwyciężał w turniejach klasyfikacyjnych. W latach 1923–1937 był wielokrotnym mistrzem i wicemistrzem Wojska Polskiego (w grupie oficerskiej) we wszystkich trzech broniach. Trzy razy zdobył tytuł Mistrza Polski (1929 – szpada; 1930 – szabla; 1931 – szpada), 3 razy był wicemistrzem (1928 – szabla; 1929 – floret; 1930 – szpada), 1 raz wywalczył 3. miejsce (1929 – szabla) – na 5 startów. Reprezentant Polski w latach 1927–1930. W 1928 r. jako członek polskiej drużyny szablowej zdobył na Igrzyskach Olimpijskich w Amsterdamie brązowy medal. W 1930 na Mistrzostwach Europy w Liège wywalczył wraz z drużyną w składzie: Tadeusz Friedrich, Kazimierz Laskowski, Leszek Lubicz-Nycz, Adam Papée, Władysław Segda, Kazimierz Szempliński, Jerzy Zabielski 3. miejsce w turnieju szabli. W tym samym roku w Ostendzie na Wojskowych Mistrzostwach Europy został indywidualnym wicemistrzem w szabli, podczas gdy polska drużyna szablowa w składzie: K. Laskowski, L. Lubicz-Nycz, W. Segda, K. Szempliński i J. Zabielski zajęła kolejny raz 3. miejsce. Od 1931 w konflikcie z władzami PZSz kwestionującymi jego statut amatora. Zawieszony w prawach członka drużyny narodowej, wystąpił na początku 1932 z PZSz i do wybuchu II wojny światowej brał udział tylko w krajowej rywalizacji szermierzy wojskowych. Powtórnie członek PZSz od 1949, jako pięćdziesięciolatek wrócił do czynnego uprawiania szermierki. W latach 1949–1952 zdobywał wraz z drużyną CWKS Legia Warszawa tytuły wicemistrzowskie w szabli i szpadzie. W 1950 w turnieju indywidualnym Mistrzostw Polski w szermierce w zapomnianej dzisiaj konkurencji – walce na bagnety – zajął 4. miejsce.
Inne sporty.
W latach 20. grał w rugby. W 1926 został wicemistrzem Wojska Polskiego w pięcioboju nowoczesnym.
Kluby.
W trakcie wieloletniej kariery zawodniczej reprezentował najczęściej barwy CWSGiS, Szkoły Podchorążych Piechoty w Warszawie oraz AZS Warszawa. Był także zawodnikiem klubów: YMCA, Pentatlon, poznańskiego AZS (krótko), Orzeł Biały, K.S. Cestes i CWKS Legia Warszawa (w okresie powojennym). Kilkakrotnie wystąpił jako "niezrzeszony". Po 1952 roku zajmował się już tylko pracą naukową (liczne publikacje) i szkoleniowo-dydaktyczną.
Kariera działacza.
Brał udział w wielu wydarzeniach o kapitalnym znaczeniu dla rozwoju sportu w Polsce. W okresie międzywojennym był działaczem PZB i AZS. W 1922 uczestniczył w uroczystej akademii szermierczej we Lwowie, po której doszło do utworzenia Polskiego Związku Szermierczego. 2 grudnia 1923 wziął udział w historycznym zebraniu na którym powołano Polski Związek Bokserski. Został sekretarzem pierwszego zarządu PZB. W 1925 reprezentował PZB na międzynarodowym kongresie ówczesnej federacji bokserskiej (FIBA) w Sztokholmie (jednocześnie opiekując się jedynym reprezentantem Polski na bokserskich mistrzostwach Europy – Zygfrydem Wendem). W latach 1927–1928 współuczestniczył w przygotowaniach drużyny bokserskiej do Igrzysk IX Olimpiady w Amsterdamie. Przez wiele lat pełnił funkcję sędziego na zawodach bokserskich i turniejach szermierczych. Powtórnie zaangażował się w działalność społeczną po powrocie do kraju w 1948. Od końca 1949, był przewodniczącym sekcji szermierczej Stołecznego Komitetu Kultury Fizycznej (komisje: szkoleniowa, sędziowska, trenerska), przewodniczącym Rady Trenerów GKKF oraz członka zarządu PZSz (przewodniczący Wydziału Spraw Sędziowskich) i sędziego szermierczego klasy międzynarodowej.
Osiągnięcia metodyczne, dydaktyczne i trenerskie.
Był jednym z pionierów nauczania boksu i innych sztuk walki w Polsce. Jego uczniami w okresie międzywojennym byli między innymi pięściarze: Piotr Mizerski, Julian Neuding, Marian Reutt i Zygfryd Wende. On też odkrył talent Edwarda Fiszmajstra, dla którego wymyślił znany na ringach całego świata pseudonim "Ran". Współtworzył polską szkołę szermierki, kładąc duży nacisk na technikę i taktykę walki. Opracował polskie nazewnictwo szermiercze, programy nauczania i treningu, organizowania zawodów oraz zasady sędziowania. Był wychowawcą licznego zastępu zawodników, trenerów i fechmistrzów. Do grupy jego wychowanków należeli m.in.: Adolf Czypionka, Zygmunt Fokt, Władysław Kurpiewski, Eugeniusz Kaźmierski, Stanisław Kruciński, Andrzej Piątkowski, Barbara Ryszel-Orzechowska, Zbigniew Skrudlik, Włodzimierz Strzyżewski, Antoni Taranda. Prowadzona przez niego sekcja szermiercza AZS (Warszawa) zajmowała w latach 1953–1960 miejsca w pierwszej trójce we wszystkich broniach w Drużynowych Mistrzostwach Polski. Zorganizował profesjonalne nauczanie ratownictwa wodnego.
Został pochowany na cmentarzu Bródnowskim (kwatera 59A-1-17).
Publikacje.
Był autorem wielu prac z różnych dziedzin sportu, w tym:

</doc>
<doc id="1312231" url="https://pl.wikipedia.org/wiki?curid=1312231" title="Lista odcinków serialu Na dobre i na złe">
Lista odcinków serialu Na dobre i na złe

Lista odcinków serialu "Na dobre i na złe".

</doc>
<doc id="1312232" url="https://pl.wikipedia.org/wiki?curid=1312232" title="Antoine Moreau">
Antoine Moreau

Antoine Moreau (zm. 1703) – saski i polski dyplomata.
W latach 1693-1697 saski poseł w Kopenhadze. W latach 1700-1703 polski rezydent w Saksonii.

</doc>
<doc id="1312233" url="https://pl.wikipedia.org/wiki?curid=1312233" title="Cristoforo Solari">
Cristoforo Solari

Cristoforo Solari, zwany Garbatym, wł. il Gobbo (ur. 1460, zm. 1527) – włoski rzeźbiarz i architekt.
Życiorys.
Należał do licznej rodziny Solari z Carony w kantonie Ticino. Pierwsze nauki pobierał u swojego brata Pietro Antonio Solari. Powróciwszy do Mediolanu po krótkim pobycie w Wenecji wraz z bratem (gdzie wykonał statuy ołtarza w kościele Santa Maria della Carità, ok. 1497 r. otrzymał zamówienie na swoje największe dzieło – rzeźbę nagrobną Ludovico Sforzy i Beatrice d'Este, znajdujący się obecnie w lewym transepcie kościoła w Certosa di Pavia. Początkowo jednak miał się on znaleźć w kościele Santa Maria delle Grazie w Mediolanie. Grób pozostaje pusty, ponieważ Ludovico zmarł jako więzień Ludwika XII w Loches, a jego żona, która zmarła wcześniej, została pochowana w kościele Santa Maria delle Grazie. Z powodu delikatności i dokładności wykonania, rzeźba postrzegana jest jako transpozycja malarskiego stylu Leonarda.
W tym czasie był współpracownikiem Amadeo przy budowie kompleksu klasztornego Certosa di Pavia. Przy budowie Katedry w Mediolanie, począwszy od 1502 r. pracował z nim jako pomocnik architekta Gerolamo Della Porta, który od 1512 r. był również pomocnikiem Amadeo. Styl architektoniczny Solariego wykazuje wpływ Bramantego. Pracował w Lombardii i Rzymie.
Dzieła: grobowce Lodovica il Moro i Beatrice d'Este w Certosie pawijskiej (1498), kościół S. Maria della Passione w Mediolanie (1530).

</doc>
<doc id="1312238" url="https://pl.wikipedia.org/wiki?curid=1312238" title="Agar z krwią">
Agar z krwią

Agar z krwią – wzbogacone podłoże hodowlane, używane do diagnostyki wielu drobnoustrojów. Pożywka jest nieselektywna, wzrastają na niej bakterie beztlenowe, bakterie tlenowe, Gram dodatnie, Gram ujemne oraz grzyby. Składnikiem jest zwykły agar i najczęściej krew owcza. Na tej pożywce można sprawdzać zdolność bakterii do wytwarzania hemolizyn (strefa hemolizy).
Wariantem tego podłoża jest agar czekoladowy, w którym następuje na skutek ogrzania uwolnienie czynników wzrostowych zawartych wewnątrz erytrocytów.
Posiew na agar z krwią wykonuje się w przypadku podejrzenia infekcji wywołanej przez: 
"Mycobacterium tuberculosis".
Przeprowadzone w 2003 badanie porównawcze wykazało, że agar krwawy jest co najmniej tak samo użyteczny jak rutynowo stosowane podłoża (Löwensteina-Jensena i Middlebrooka), przy podejrzeniu zakażenia prątkiem gruźlicy.
Bibliografia.
Podstawy Mikrobiologii Lekarskiej. PZWL, Warszawa 1979. Praca pod redakcją Leona Jabłońskiego. . Strona 494, 508-509

</doc>
<doc id="1312239" url="https://pl.wikipedia.org/wiki?curid=1312239" title="KHL (2008/2009)">
KHL (2008/2009)

Sezon KHL 2008/2009 – pierwszy sezon ligi KHL. W rozgrywkach brało udział 24 kluby: 21 drużyn rosyjskich (w tym 20 z Superligi) oraz po jednej z Białorusi, Kazachstanu i Łotwy.
Kluby uczestniczące.
Pierwsza edycja ligi KHL w sezonie 2008/09 liczyła 24 uczestniczące kluby. Była niejako kontynuacją poprzedniego sezonu Superligi rosyjskiej 2007/2008.
Początkowo w dywizji Tarasowa zamiast Chimika Woskriesiensk miał grać Awtomobilist Jekaterynburg. Klub z Jekaterynburga nie zdołał przedstawić gwarancji finansowych i miejsce w lidze zajął Chimik.
Jednak istniały plany wprowadzenia większej liczby zespołów występujących w KHL. Możliwy był wówczas kształt ligi składającej się z 30 drużyn. Do drużyn, którym złożono ofertę uczestnictwa w rozgrywkach, należały wówczas występujące w szwedzkich rozgrywkach Elitserien: Färjestad BK i Frölunda HC. Zainteresowani były także zespoły Oulun Kärpät z Finlandii, HC Energie Karlowe Wary z Czech oraz ukraiński Sokił Kijów. Tuż przed startem ligi zaoferowano jeszcze występy drużynom Eisbären Berlin z Niemiec oraz EC Red Bull Salzburg z Austrii. Prowadzono także rozmowy z mistrzem Białorusi, klubem Junost Mińsk.
Po starcie sezonu 2008/09 ówczesny prezes zarządu KHL, Władimir Szalajew przyznał, iż rozszerzenie liczby uczestników powinno następować stopniowo - wpierw do liczby 26, następnie do 30, zaś w końcu do 32 drużyn.
Sezon zasadniczy.
Rozgrywki rozpoczęły się 2 września meczem Amura Chabarowsk z Dinamo Ryga. Pierwszą bramkę strzelił (podczas tego meczu) Łotysz Aleksandrs Ņiživijs. Oficjalne rozpoczęcie sezonu odbyło się przed meczem Saławatu Jułajew Ufa z Łokomotiw Jarosław (4:1) rozgrywanym o Puchar Otwarcia.
Śmierć Aleksieja Czeriepanowa.
Bezprecedensowym wydarzeniem w rozgrywkach był przypadek podczas meczu rozegranego 13 października 2008 w Czechowie pomiędzy
Witiaziem Czechow a Awangardem Omsk, w trakcie którego zesłabnięciu uległ zawodnik gości Aleksiej Czeriepanow. Pomimo podjęcia akcji ratunkowej 19-letni talent rosyjskiego hokeja zmarł. W wyniku tragicznego zdarzenia władze ligi wydały decyzję, w myśl której dożywotnim zakazem działalności w hokeju wobec został ukarany prezes Awangarda Konstantin Potapow, menadżer generalny klubu Anatolij Bardin oraz lekarz klubowy Siergiej Biełkin. Taką samą karę zastosowano wobec dyrektora klubu Witiazia, Michaiła Dienisowa. Ponadto dla uczczenia jego pamięci władze ligi ustanowiły nagrodę dla najlepszego pierwszoroczniaka sezonu im. Aleksieja Czeriepanowa (jako pierwszy otrzymał ją w 2010 roku Pawieł Zdunow - Mietałłurg Magnitogorsk).
Mecz Gwiazd.
10 stycznia 2009 roku odbył się po raz pierwszy w historii Mecz Gwiazd KHL. Naprzeciw siebie stanął zespół „Obcokrajowców” oraz „Rosjan”. Pierwszej przewodził Jaromír Jágr, a drugiej Aleksiej Jaszyn. Wygrała drużyna Jágra 7:6. Mecz rozegrano pod otwartym niebem na Placu Czerwonym przy 16° mrozu)
Tabela.
W pierwszym sezonie KHL drużyny rozlokowano w czterech Dywizjach (bez podziału na Konferencje Zachód i Wschód).
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Statystyki indywidualne.
Statystyki zaktualizowane po zakończeniu rundy zasadniczej.
Zawodnicy z pola łącznie
Obrońcy
Bramkarze
Play-off.
Do fazy play-off przystąpiło 16 drużyn z najlepszym dorobkiem punktowym w sezonie zasadniczym. W 1/8 finału stworzono pary według klucza miejsc 1-16, 2-15, 3-14 itd. Taka formuła obowiązywała tylko w pierwszym sezonie KHL. W kolejnych rozlokowano drużyny w dywizjach według kryterium geograficznego (w związku z tym każdorazowo system eliminacji odbywa się w osobno w obu konferencji i prowadzi do finału rozgrywek pomiędzy dwoma najlepszymi zespołami Zachodu i Wschodu).
1/8 finału.
Saławat Jułajew Ufa – Awangard Omsk 1 – 3
Ak Bars Kazań – Barys Astana 3 – 0
Łokomotiw Jarosław – Nieftiechimik Niżniekamsk 3 – 1
CSKA Moskwa – Łada Togliatti 3 – 2
Atłant Mytiszczi – Traktor Czelabińsk 3 – 0
Mietałłurg Magnitogorsk – Torpedo Niżny Nowogród 3 – 0
Dinamo Moskwa – Dinamo Ryga 3 – 0
SKA Sankt Petersburg – Spartak Moskwa 0 – 3
Ćwierćfianły.
Ak Bars Kazań – Awangard Omsk 3 – 2
Łokomotiw Jarosław – Spartak Moskwa 3 – 0
CSKA Moskwa – Dinamo Moskwa 0 – 3
Atłant Mytiszczi – Mietałłurg Magnitogorsk 1 – 3
Półfinały.
Ak Bars Kazań – Dinamo Moskwa 4 – 2
Łokomotiw Jarosław – Mietałłurg Magnitogorsk 4 – 1
Finał.
Ak Bars Kazań – Łokomotiw Jarosław 4 – 3
Statystyki indywidualne.
Statystyki zaktualizowane po zakończeniu fazy play-off.
Zawodnicy z pola łącznie
Obrońcy
Bramkarze
Skład triumfatorów.
Skład zdobywcy Pucharu Gagarina – drużyny Ak Barsu Kazań – w sezonie 2008/2009:

</doc>
<doc id="1312240" url="https://pl.wikipedia.org/wiki?curid=1312240" title="Akt dodatkowy do konstytucji cesarstwa">
Akt dodatkowy do konstytucji cesarstwa

Akt dodatkowy do konstytucji cesarstwa – właściwie nowa konstytucja opracowana przez Benjamina Constanta i ogłoszona przez Napoleona I w 1815 r. we Francji. Była bardzo liberalna ze względu na chęć zjednania sobie przez Napoleona burżuazji. Wprowadzała monarchię konstytucyjną i wolność prasy.

</doc>
<doc id="1312241" url="https://pl.wikipedia.org/wiki?curid=1312241" title="Moritz Karl von Lynar">
Moritz Karl von Lynar

Moritz Karl von Lynar (właściwie: Moritz Karl, hrabia zu Lynar) (ur. 14 lutego 1702, zm. 24 kwietnia 1768 w Dreźnie) – saski dyplomata.
W 1733 roku został saskim posłem w Petersburgu. W jego misji towarzyszył mu Johann Georg von Ponickau (1708-1775).
Jego ojcem był hrabia Friedrich Casimir von Lynar (1673-1716), a matką Eva Elisabeth von Windisch-Graetz (1672-1745), córka hrabiego Adama von Windisch-Graetz. Moritz Karl był ich trzecim potomkiem, przejął majątek rodzinny, ponieważ jego starszy brat Friedrich Casimir zmarł w 1705 roku.
17 listopada roku 1728 Maritz Karl poślubił Henriette von Flemming (1709-1730), której ojcem był hrabia Joachim Friedrich von Flemming (1665–1740), saski generał i gubernator Lipska. 

</doc>
<doc id="1312246" url="https://pl.wikipedia.org/wiki?curid=1312246" title="Port lotniczy Brasília">
Port lotniczy Brasília

Port lotniczy Brasília (IATA: BSB, ICAO: SBBR) – międzynarodowy port lotniczy położony w Brasílii. Jest jednym z największych portów lotniczych w Brazylii.

</doc>
<doc id="1312248" url="https://pl.wikipedia.org/wiki?curid=1312248" title="Aleksander Małecki">
Aleksander Małecki

Aleksander Antoni Włodzimierz Małecki (ur. 4 września 1901 w Zarubińcach (Królestwo Galicji i Lodomerii), zm. prawdopodobnie w 1939) – polski artysta malarz, szermierz. Brązowy medalista olimpijski z Amsterdamu.
Życiorys.
Urodził się w ziemiańskiej rodzinie Władysława Wojciecha i Marii Eweliny z "Radziewiczów" Winnickich. Uczęszczał do Wyższego Realnego Gimnazjum Prywatnego im. A. Mickiewicza we Lwowie. W klasie VI przerwał naukę by jako ochotnik wziąć udział w obronie Lwowa (5 listopada – 12 grudnia 1918). 20 grudnia 1918 wstąpił do 8 puł. w Krakowie i wyjechał na front. W czerwcu 1920 (podczas krótkiego urlopu) otrzymał we Lwowie świadectwo dojrzałości, a miesiąc później powrócił do swej macierzystej jednostki wojskowej. Po demobilizacji (w listopadzie 1920) rozpoczął studia malarskie w Akademii Sztuk Pięknych w Krakowie, które ukończył w 1927. Wtedy też (1927–1928) zaliczył 9-miesięczny II Kurs Szkoły Podchorążych Rezerwy Kawalerii w Grudziądzu. Otrzymał awans na podporucznika rez. (1931) i porucznika rez. (1936). Ostatni kurs dla kandydatów na dowódców szwadronów liniowych ukończył w 1937.
W 1928 powrócił do rodzinnego majątku Roznoszyńce k. Zbaraża i wspólnie z ojcem zajmował się gospodarką. W kampanii wrześniowej 1939 walczył jako porucznik rez. KOP. Prawdopodobnie (brak dokumentów) zginął w 1939 podczas próby przedarcia się na Węgry.
Kariera sportowa.
Był jednym z pionierów szermierki sportowej w Polsce. Walczył w szabli i szpadzie. W końcu 1921 wraz z kolegami (legioniści, żołnierze WP, studenci) „odtworzył” zawieszony w marcu 1914 (powstały w 1908) klub szermierczy AZS Kraków. Był członkiem jego zarządu i startował w barwach tego klubu do zakończenia kariery sportowej (1928). Pierwszy większy sukces odnosi podczas zawodów z okazji 15-lecia AZS Kraków (1923) zwyciężając w turnieju szpadowym. W szpadzie dwukrotnie był mistrzem (1924, 1928) i wicemistrzem Polski (1925, 1926). Największe sukcesy na arenie międzynarodowej odnosił w drużynie szablowej. Dwukrotnie uczestniczył w igrzyskach olimpijskich (1924, 1928). W 1928 w Amsterdamie zdobył z drużyną brązowy medal IO w szabli. Po Igrzyskach Olimpijskich w Amsterdamie zakończył karierę sportową.

</doc>
<doc id="1312249" url="https://pl.wikipedia.org/wiki?curid=1312249" title="Unalaska (miasto)">
Unalaska (miasto)

Unalaska – miasto leżące na wyspie Unalaska w stanie Alaska w Stanach Zjednoczonych.
Charakterystyka.
Unalaska to główne miasto archipelagu Aleuty. Na wyspie tej znajduje się port rybacki "Dutch Harbor", w którym nagrywane są odcinki serii Najniebezpieczniejszy zawód świata emitowane na Discovery Channel. Nazwa Dutch Harbor wywodzi od pierwszych Europejczyków na wyspie, którymi byli Holendrzy.
W miejscowości znajduje się zabytkowy prawosławny sobór Wniebowstąpienia Pańskiego, wzniesiony w 1896 na miejscu trzech starszych cerkwi. Z miejscową parafią związany był ks. Iwan Wieniaminow, misjonarz na Aleutach i Alasce, późniejszy metropolita moskiewski i święty prawosławny.

</doc>
<doc id="1312253" url="https://pl.wikipedia.org/wiki?curid=1312253" title="Ludwig Alexander von Seebach">
Ludwig Alexander von Seebach

Ludwig Alexander von Seebach - saski dyplomata zmarły w początkach XVIII wieku.
W latach 1706 i znów w 1709 był saskim reprezentantem dyplomatycznym w Elektoracie Hanoweru. Należał do rodziny, która wydała wielu saskich dyplomatów, np. Albin von Seebach (1811–1884) i poetę - Johann Georg Seebach (1684–1721).

</doc>
<doc id="1312254" url="https://pl.wikipedia.org/wiki?curid=1312254" title="Torrey DeVitto">
Torrey DeVitto

Torrey DeVitto (ur. 8 czerwca 1984 w Nowym Jorku) – amerykańska aktorka filmowa i telewizyjna oraz modelka.
Życiorys.
Wystąpiła jako Karen Kerr w serialu "Beautiful People", jako Carrie w serialu "Pogoda na miłość" oraz jako wampirzyca w teledysku do piosenki Stevie Nicks – „Moonlight (A Vampire's Dream)”.
Jest byłą żoną Paula Wesleya.

</doc>
<doc id="1312257" url="https://pl.wikipedia.org/wiki?curid=1312257" title="Georg Sigismund Nostitz">
Georg Sigismund Nostitz

Georg Sigismund, baron von Nostitz (ur. 1672, zm. 1751), saski dworzanin ("Kammerherr") i dyplomata z rodu ziemian śląskich.
W latach 1709-1714 był saskim reprezentantem posłem w Elektoracie Hanoweru. W roku 1712 August II Mocny przyznał mu tytuł hrabiowski.
W latach 1714-1718 Nostitz był saskim posłem nadzwyczajnym w Londynie. Rodzina von Nostitz posiadała wieś Ręszów w latach 1541-1715, a do 1742 także Piotrowice Świdnickie.

</doc>
<doc id="1312258" url="https://pl.wikipedia.org/wiki?curid=1312258" title="Eleonora (księżniczka belgijska)">
Eleonora (księżniczka belgijska)

Eleonora, księżniczka Belgii, właśc. fr. Eléonore Fabiola Victoria Anne Marie (ur. 16 kwietnia 2008 w Anderlechcie) – księżniczka Królestwa Belgii, czwarte dziecko, a druga córka króla Belgów Filipa i jego żony, królowej Matyldy. Jest 4. w linii sukcesji do belgijskiego tronu. 
Pochodzenie.
Księżniczka Eleonora urodziła się 16 kwietnia 2008 roku, o godzinie 4:50 rano w szpitalu Erasmus w Brukseli, w chwili urodzenia ważyła 3,210 kg i mierzyła 50 cm. Księżniczka ma jedną siostrę, Elżbietę, starszą o 7 lat i dwóch braci: Gabriela i Emanuela, starszych odpowiednio o 5 i 3 lata. Księżniczka jest już dwunastym wnuczęciem króla Alberta II i królowej Paoli, a szóstym płci żeńskiej. 
Podobnie jak jej rodzeństwo została ochrzczona w kaplicy zamku Ciergnon w Houyet, w belgijskich Ardenach, przez Godfried Danneelsa, arcybiskupa Mechelen-Brukseli. Jej rodzicami chrzestnymi są księżniczka Wiktoria Szwedzka, księżna Klara Belgijska i hrabia Sébastien von Westphalen zu Fürstenberg. Jest czwarta w linii sukcesji do tronu Belgii, za bratem Emanuelem, a przed ciotką Astrid.
Życiorys.
Początkowo uczęszczała do Sint-Jan Berchmanscollege w Brukseli. Od 2020 roku uczęszcza do Heilig-Hartcollege w Tervuren. Wraz z rodzicami i braćmi mieszka na Zamku Królewskim Laeken.
Życie prywatne.
Księżniczka Eleonora włada biegle językiem francuskim, niderlandzkim i angielskim. Gra na skrzypcach oraz uprawia pływanie, narciarstwo, żeglarstwo, tenis i aikido.

</doc>
<doc id="1312263" url="https://pl.wikipedia.org/wiki?curid=1312263" title="Adolf Józef Bożeniec Jełowicki">
Adolf Józef Bożeniec Jełowicki



</doc>
<doc id="1312265" url="https://pl.wikipedia.org/wiki?curid=1312265" title="Bieg ulicą Piotrkowską">
Bieg ulicą Piotrkowską

Bieg Ulicą Piotrkowską – jedno z największych wydarzeń sportowych dla amatorów biegania ulicznego na terenie Łodzi, organizowane corocznie w kwietniu lub maju na ul. Piotrkowskiej (pomiędzy placem Wolności a al. Mickiewicza).
Impreza na stałe wpisała się do kalendarza imprez organizowanych na terenie miasta. Dotychczas odbyło się dziesięć Biegów (w latach 2003–2012). Głównym celem Biegu jest propagowanie zdrowego trybu życia oraz zachęcenie mieszkańców do aktywności sportowej. Organizatorami biegu są m.in. INTELMEDIA, BLERSPORT, Urząd Miasta Łodzi, Łódzki Związek Lekkiej Atletyki. Zmagania sportowców-amatorów transmitują ogólnopolskie kanały: TVN, TVP3 oraz Telewizja Toya.
W 2011 roku po raz pierwszy uczestnicy rywalizowali na dziesięciokilometrowym dystansie, który został atestowany przez Polski Związek Lekkiej Atletyki. W latach 2012–2014 z powodu remontu ulicy Piotrkowskiej start i meta biegu zlokalizowane były w Manufakturze.
Każdy zawodnik, który ukończy bieg otrzymuje dyplom (w klasyfikacji generalnej za miejsca I-III wręczane są puchary oraz nagrody rzeczowe).

</doc>
<doc id="1312269" url="https://pl.wikipedia.org/wiki?curid=1312269" title="Dutch Harbor">
Dutch Harbor



</doc>
<doc id="1312270" url="https://pl.wikipedia.org/wiki?curid=1312270" title="Karta konstytucyjna 1830 roku">
Karta konstytucyjna 1830 roku

Karta konstytucyjna 1830 roku – konstytucja wydana we Francji, w czasie Monarchii Lipcowej, przez Ludwika Filipa.
Geneza.
7 sierpnia 1830 roku królem Francuzów ogłoszony został książę Ludwik Filip z młodszej, orleańskiej linii Burbonów wybrany najpierw (31 lipca) na tymczasowego namiestnika państwa. Tego samego dnia została dokonana gruntowna nowelizacja Karty konstytucyjnej z 1814 roku. 14 sierpnia król oktrojował nową konstytucję, przygotowaną przez Izbę Deputowanych. Oczekiwano, że przyniesie to kres tendencjom absolutystycznym w państwie.
Rozwiązania szczególne.
Mimo ogłoszenia karty przez króla, w rzeczywistości opracowanie projektu przez Izbę Deputowanych nawiązywało w znacznej części do Karty Konstytucyjnej Ludwika XVIII z 1814 roku.
Zasadnicze zmiany polegały na:
Karta konstytucyjna z 1830 roku stanowiła ważny krok w kierunku rozwinięcia się systemu parlamentarno-gabinetowego. Utrzymała dwuizbowy parlament obniżając cenzus wieku i majątkowy dla parów i deputowanych. Ministrowie kontrasygnując każdy akt królewski musieli liczyć się z zaufaniem króla jak i obu izb parlamentu.

</doc>
<doc id="1312276" url="https://pl.wikipedia.org/wiki?curid=1312276" title="Tumbleweed Connection">
Tumbleweed Connection

Tumbleweed Connection – trzeci studyjny album brytyjskiego piosenkarza i kompozytora Eltona Johna, wydany 30 października 1970 w Wielkiej Brytanii, a 4 stycznia 1971 w USA. Nagrany został w marcu 1970. Z wyjątkiem "Love Song" napisanej i skomponowanej przez Lesley Duncan, autorem tekstów jest Bernie Taupin, a muzyki John. W Ameryce album osiągnął status złotego bez wydawania singli. W 2003 album został sklasyfikowany na 463. miejscu listy 500 albumów wszech czasów magazynu Rolling Stone.
Lista utworów.
Utwory dodatkowe (wznowienie z 1995)

</doc>
<doc id="1312284" url="https://pl.wikipedia.org/wiki?curid=1312284" title="Galicyjskie Regimenty Piechoty">
Galicyjskie Regimenty Piechoty



</doc>
<doc id="1312285" url="https://pl.wikipedia.org/wiki?curid=1312285" title="Rak tarczycy">
Rak tarczycy



</doc>
<doc id="1312286" url="https://pl.wikipedia.org/wiki?curid=1312286" title="Galicyjskie Regimenty Ułanów">
Galicyjskie Regimenty Ułanów



</doc>
<doc id="1312290" url="https://pl.wikipedia.org/wiki?curid=1312290" title="Herb Bełku">
Herb Bełku

Obecnie Bełk nie posiada własnego, oficjalnego herbu, gdyż jest tylko sołectwem gminy Czerwionka-Leszczyny. W przeszłości był jednak samodzielną gminą wiejską i posługiwał się zarówno własną pieczęcią jak i herbem, który na tej pieczęci występował. Współcześnie dawny herb można zobaczyć m.in. na nieoficjalnej tablicy wjazdowej do miejscowości.
Początkowo Bełk dzielił się na dwie odrębne gminy - Bełk Dolny (Nieder Belk; na zachodzie) i Bełk Górny (Ober Belk; na wschodzie). Każda z nich miała własną pieczęć i herb. Pieczęć Bełku Dolnego pochodzi z początku XIX wieku - ma 28 milimetrów średnicy i znajduje się na niej napis GEM:NIEDBELK (Gemeinde Nieder Belk) RYBNIKER/KREIS. W środku przedstawiono herb wsi - dom i studnię, nad którą znajduje się wiadro z długą żerdzią. Bełk Górny używał w XIX wieku pieczęci o wymiarze 27 milimetrów z napisem OBER BELKER GEMEIN:S: (Gemeinde Siegel) RYBNIKER/KREIS. Herbem był leżący snop zboża, przy którym stoi sierp i kosa. Obydwie pieczęci odciśnięte były na dokumentach w roku m.in. 1835.
W okresie międzywojennym połączony w jedną gminę wiejską Bełk używał pieczęci z napisem GMINA BEŁK) POW. RYBNICKI, o wielkości 38 milimetrów. Znajdował się tam herb wyobrażający głowę jelenia (rogacza) z krzyżem promienistym nad głową. Marian Gumowski przypisał głowie jelenia kolor biały, kolor żółty (złoty) dla krzyża, a kolor niebieski dla tła.

</doc>
<doc id="1312291" url="https://pl.wikipedia.org/wiki?curid=1312291" title="Macair Airlines">
Macair Airlines

Macair Airlines – australijska regionalna linia lotnicza z siedzibą w Townsville. 

</doc>
<doc id="1312294" url="https://pl.wikipedia.org/wiki?curid=1312294" title="Johann Karl Simon Morgenstern">
Johann Karl Simon Morgenstern

Johann Karl Simon Morgenstern (ur. 17 (28 sierpnia) 1770 w Magdeburgu, zm. 3 (15 września) 1852 w Dorpacie) – niemiecki filozof i filolog klasyczny.
Życiorys.
Od roku 1788 studiował filozofię i filologię w Halle. W 1794 roku obronił doktorat z filozofii. W 1797 został profesorem w Halle. Od roku 1798 uczył w gdańskim Atheneum a od 1802 na nowo powstałym uniwersytecie w Dorpacie. W 1833 przeszedł na emeryturę, lecz nadal prowadził wykłady.

</doc>
<doc id="1312296" url="https://pl.wikipedia.org/wiki?curid=1312296" title="Elsterwerdaer Platz (stacja metra)">
Elsterwerdaer Platz (stacja metra)

Elsterwerdaer Platz – stacja metra w Berlinie, w dzielnicy Biesdorf, w okręgu administracyjnym Marzahn-Hellersdorf na linii U5. Stacja została otwarta w 1988.

</doc>
<doc id="1312300" url="https://pl.wikipedia.org/wiki?curid=1312300" title="Look After You">
Look After You

Look After You – ballada rockowa amerykańskiej grupy The Fray, pochodząca z jej debiutanckiego albumu "How to Save a Life". W styczniu 2007 roku została wydana jako trzeci singel promujący tę płytę. Wokalista zespołu Isaac Slade przynzał, że napisał utwór, gdy mieszkał w Australii i tworzył go z myślą o swojej ówczesnej dziewczynie, a obecnej żonie, Annie. Piosenka została wykorzystana w wielu serialach, filmach oraz programach telewizyjnych, w tym m.in.: "Intervention", "Ghost Whisperer", "The Hills", "One Tree Hill", "Bones", "Cold Case", "Things We Lost in the Fire", "Jumper", "Journeyman" i "Moonlight".
Pozycje na listach.
Po sukcesie „How to Save a Life” oczekiwano, że „Look After You” również stanie się hitem, jednak piosenka uplasowała się na dopiero 59. miejscu "Billboard" Hot 100. Utwór był tym samym pierwszym w historii zespołu, który nie zdołał dotrzeć do Top 40. Piosenka nie zajęła także miejsca w Top 40 listy "Billboard" Pop 100, chociaż w tym notowaniu poradziła sobie nieco lepiej, plasując się na 49. pozycji.
Wideoklip.
Teledysk „Look After You” miał powstać na początku 2007 roku, a jego reżyserią zająć się miał Chris Mills. Wideoklip nie został nakręcony do dziś, mimo iż od tego czasu powstał teledysk do piosenki „All at Once”, który miał zostać zrealizowany dużo później niż „Look After You”. Doniesienia z wytwórni zespołu wskazują na to, iż zrezygnowano z nakręcenia teledysku.
Wykonania na żywo.
Podczas niektórych koncertowych wykonań „Look After You”, Isaac Slade wykonywał refreny innych znanych piosenek: „Wonderwall” Oasis, „You Are So Beautiful” Joe Cockera lub „You’re Beautiful” Jamesa Blunta.

</doc>
<doc id="1312303" url="https://pl.wikipedia.org/wiki?curid=1312303" title="Berlin Wuhletal">
Berlin Wuhletal

Berlin Wuhletal – stacja kolejowa na linii S5 S-Bahn oraz stacja metra w Berlinie, na granicy dzielnic Biesdorf i Kaulsdorf, w okręgu administracyjnym Marzahn-Hellersdorf na linii U5. Stacja została otwarta w 1989.

</doc>
<doc id="1312308" url="https://pl.wikipedia.org/wiki?curid=1312308" title="Johann Ernst Langen">
Johann Ernst Langen

Johann Ernst, baron von Langen – saski dyplomata żyjący na przełomie XVII i XVIII wieku.
W 1700 roku został wysłany jako polsko-saski poseł do Petersburga.

</doc>
<doc id="1312310" url="https://pl.wikipedia.org/wiki?curid=1312310" title="Narciarstwo alpejskie na Zimowych Igrzyskach Olimpijskich 1992">
Narciarstwo alpejskie na Zimowych Igrzyskach Olimpijskich 1992

Konkurencje narciarstwa alpejskiego podczas Zimowych Igrzysk Olimpijskich 1992 we francuskim Albertville rozgrywane były od 9 do 22 lutego 1992 roku. Konkurencje mężczyzn rozegrano w Val d’Isère, z wyjątkiem slalomu, który odbył się w Les Menuires. Wszystkie konkurencje kobiet rozegrano w Méribel

</doc>
<doc id="1312311" url="https://pl.wikipedia.org/wiki?curid=1312311" title="Bath Spa">
Bath Spa

Bath Spa - stacja kolejowa w mieście Bath w hrabstwie Somerset na liniach kolejowych Wessex Main Line i Great Western Main Line. Stacja bez sieci trakcyjnej. Na stacji zatrzymują się pociągi pośpieszne.
Budynek jest zabytkiem grupy II*.
Ruch pasażerski.
Ze stacji korzysta 1 198 504 pasażerów rocznie (dane za okres od kwietnia 2020 do marca 2021). Posiada bezpośrednie połączenia z Bristolem, Exeterem, Londynem, Reading, Weymouth i Salisbury. Pociągi odjeżdżają ze stacji na każdej z linii w odstępach co najwyżej półgodzinnych w każdą stronę.
Obsługa pasażerów.
Automat biletowy, przystanek autobusowy, postój taksówek, bufet, parking na 247 miejsc samochodowych i 108 miejsc rowerowych.

</doc>
<doc id="1312316" url="https://pl.wikipedia.org/wiki?curid=1312316" title="Edward Douglass White (1845–1921)">
Edward Douglass White (1845–1921)

Edward Douglass White (ur. 3 listopada 1845, zm. 19 maja 1921) – amerykański prawnik.
W latach 1891–1894 reprezentował stan Luizjana w Senacie Stanów Zjednoczonych.
W latach 1894–1910 był sędzią Sądu Najwyższego Stanów Zjednoczonych, a w latach 1910–1921 z nominacji prezydenta Williama Howarda Tafta pełnił funkcję jego prezesa.
Jego ojciec, również Edward Douglass White, był gubernatorem Luizjany oraz reprezentował ten stan w Izbie Reprezentantów Stanów Zjednoczonych.

</doc>
<doc id="1312322" url="https://pl.wikipedia.org/wiki?curid=1312322" title="Ambroży Nutclauss">
Ambroży Nutclauss

Ambroży Nutclauss zwany Przychylnym (ur. w Engadynie w Szwajcarii, zm. 1641 we Lwowie) – budowniczy pochodzenia włosko-szwajcarskiego; cechmistrz murarski od 1596 r.
Pozostawił wiele dzieł we Lwowie i okolicach, m.in.:
W testamencie cały swój majątek przeznaczył na budowę kościoła i szpitala Św. Łazarza we Lwowie.

</doc>
<doc id="1312324" url="https://pl.wikipedia.org/wiki?curid=1312324" title="Balthasar Heinrich von Nischwitz">
Balthasar Heinrich von Nischwitz

Balthasar Heinrich von Nischwitz saski dyplomata żyjący na przełomie XVII i XVIII wieku.
Gdy 7 czerwca 1640 zmarł Heinrich III, pan na Dölau, Nischwitz otrzymał część jego dóbr w Caselwitz (Turyngia).
W latach 1701-1703 był saskim posłem w Londynie.

</doc>
<doc id="1312325" url="https://pl.wikipedia.org/wiki?curid=1312325" title="Tübingen Hauptbahnhof">
Tübingen Hauptbahnhof

Tübingen Hauptbahnhof – stacja kolejowa w Tybindze, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1312329" url="https://pl.wikipedia.org/wiki?curid=1312329" title="Łuska kości czołowej">
Łuska kości czołowej



</doc>
<doc id="1312331" url="https://pl.wikipedia.org/wiki?curid=1312331" title="Frank Pakenham">
Frank Pakenham

Francis Aungier Pakenham, "7. hrabia Pakenham" (ur. 5 grudnia 1905, zm. 3 sierpnia 2001 w Londynie) – brytyjski arystokrata i polityk, członek Partii Pracy, minister w rządach Clementa Attlee’ego i Harolda Wilsona. Drugi syn Thomasa Pakenhama, 5. hrabiego Longford, i lady Mary Villiers, córki 7. hrabiego Jersey.
Życiorys.
Wykształcenie odebrał w Eton College oraz w New College na Uniwersytecie Oksfordzkim, gdzie studiował filozofię, politologię i ekonomię. Następnie rozpoczął pracę w oksfordzkim Christ Church. W 1930 r. wstąpił do Conservative Research Department, ale ostatecznie związał się z Partią Pracy. W 1945 r. został kreowany 1. baronem Pakenham i zasiadł w Izbie Lordów.
Początkowo, w latach 1945-1946, był Lordem-in-Waiting króla Jerzego VI. W 1947 r. został Kanclerzem Księstwa Lancaster. W 1948 r. został członkiem gabinetu jako minister lotnictwa cywilnego. W 1951 r. był, przez krótki czas, pierwszym lordem Admiralicji. Po śmierci starszego brata Edwarda w 1961 r. odziedziczył tytuł 7. hrabiego Longford. Po powrocie laburzystów do władzy w 1964 r. został przewodniczącym Izby Lordów oraz Lordem Tajnej Pieczęci. W latach 1965-1966 był ministrem kolonii, a potem do 1968 r. ponownie Lordem Tajnej Pieczęci. W 1971 r. został kawalerem Orderu Podwiązki.
Interesował się historią Irlandii i napisał kilka książek o tej tematyce, m.in. "An Account from First-Hand Sources of the Negotiation and Signature of the Anglo-Irish Treaty of 1921" opublikowaną w 1935 r. Był również współautorem biografii irlandzkiego prezydenta Éamona de Valery, opublikowanej w 1970 r.
W 1956 r. Longford został członkiem założycielem New Bridge, organizacji zajmującej się pomocą skazanym na karę pozbawienia wolności i umożliwiającej im kontakt oraz integrację ze społeczeństwem. Lord Longford zasłynął jako aktywny działacz kampanii na rzecz ułaskawienia Myry Hindley, skazanej na karę dożywotniego pozbawienia wolności za wielokrotne zabójstwo. Starania Longforda zakończyły się niepowodzeniem (Hindley zmarła w więzieniu w 2002 r.). Z drugiej strony Longford był zdecydowanym przeciwnikiem równouprawnienia homoseksualistów.
Po reformie Izby Lordów w 1999 r. Longford otrzymał dożywotni tytuł parowski "barona Pakenham of Cowley" i pozostał w Izbie Lordów. Zmarł w sierpniu 2001 r.
Rodzina.
3 listopada 1931 r. poślubił Elizabeth Harman (30 sierpnia 1906 – 23 października 2002), córkę Nathaniela Bishopa Harmana. Frank i Elizabeth mieli razem ośmioro dzieci:

</doc>
<doc id="1312338" url="https://pl.wikipedia.org/wiki?curid=1312338" title="Foshan (stacja kolejowa)">
Foshan (stacja kolejowa)

Foshan () – stacja kolejowa w Foshan, w prowincji Guangdong, w Chinach. Znajdują się tu 2 perony.

</doc>
<doc id="1312342" url="https://pl.wikipedia.org/wiki?curid=1312342" title="Álvaro Mutis">
Álvaro Mutis

Álvaro Mutis Jaramillo (ur. 25 sierpnia 1923 w Bogocie, zm. 22 września 2013 w Meksyku) – kolumbijski poeta, powieściopisarz i eseista. Laureat Nagrody Cervantesa z 2001.
Życiorys.
Urodził się jako pierwsze dziecko kolumbijskiego dyplomaty i prawnika Santiago Mutisa Dávili i Caroliny Jaramillo. Rodzina jego ojca wywodzi się z Kadyksu (Hiszpania), z linii, do której należał m.in. José Celestino Mutis, słynny botanik Nowego Świata XVIII w. Dzieciństwo Álvaro spędził w Brukseli (Belgia), dokąd jego rodzina przeniosła się, kiedy miał dwa lata. Ojciec pełnił tam funkcję radcy prawnego w randze ministra przy Ambasadzie Kolumbijskiej. W 1928 urodził się jego brat Leopoldo. W 1933 po nagłej śmierci ojca, matka z dwójką dzieci zdecydowała się na powrót do Kolumbii. Zamieszkali na plantacji kawy dziadka w miejscowości Coello.
Po śmierci ojca Álvaro sprawiał kłopoty wychowawcze. Raz po raz przenoszono go ze szkoły do szkoły, w rezultacie żadnej nie ukończył. Mimo to zawsze interesował się literaturą, dużo czytał, a w 1942 zaczął pisać i publikować w lokalnej prasie. W tymże roku rozpoczął pracę w Radiu Kolumbijskim jako redaktor programów kulturalnych i lektor. W 1948 wydał pierwszy tomik wierszy "La Balanza", będący zbiorem poezji jego własnych i przyjaciela. Nawiązał także pierwsze kontakty z późniejszą elitą artystyczną Kolumbii, m.in. malarzem Fernandem Botero i Gabrielem Garcią Márquezem, którzy odtąd będą jego wiernymi przyjaciółmi. Pracował kolejno w branży piwnej, ubezpieczeniowej i lotniczej, wreszcie znalazł zatrudnienie w międzynarodowym koncernie naftowym ESSO. Jako dyrektor ds. reklamy odbywał podróże po całym terytorium Kolumbii. Doświadczenia przeżyte podczas tamtych podróży miały znaczący wpływ na jego późniejsze pisarstwo. Niejednokrotnie w swoich książkach będzie wracał w te rejony, jak również na plantację kawy jego dziadka, która stanie się niemal obszarem mitycznym.
W 1956 zarzucono mu defraudację pokaźnej sumy z funduszu reprezentacyjnego ESSO (sam mówi, iż „w większości były to niewinne kaprysy związane z promocją kultury”) i postawiony w stan oskarżenia zdecydował się wyemigrować wpierw do Europy, a następnie do Meksyku, gdzie koncern ESSO nie miał wstępu z uwagi na nacjonalizację przemysłu naftowego przeprowadzoną w latach 40. przez rząd Cardenasa.
W Meksyku prędko znalazł pracę w branży reklamowej i telewizji, np. użyczył swojego głosu do dubbingu znanego amerykańskiego serialu "Nietykalni". Natomiast jego artystyczne zainteresowania zjednały mu wielu przyjaciół w środowisku literatów i filmowców, takich jak Octavio Paz, Juan José Arreola, Carlos Fuentes, Elena Poniatowska i Luis Buñuel.
W 1959 w wyniku uznania roszczeń koncernu naftowego ESSO Mutis został skazany i osadzony na 15 miesięcy w więzieniu prewencyjnym Lecumberri. Było to dla niego wydarzenie decydujące nie tylko z życiowego punktu widzenia, ale i w kontekście dalszej drogi artystycznej. W więzieniu napisał swoją pierwszą powieść "Diario de Lecumberri", która przyniosła mu rozgłos i została opublikowana w Meksyku jeszcze w 1960.
W ciągu następnych 15 lat wydał kilka tomów poezji i powieści. Pierwsze sukcesy i uznanie przyszły jednak dopiero w 1974, kiedy to otrzymał Nagrodę Państwową w Kolumbii. Od tego momentu jego autorytet ciągle rośnie. Otrzymał wiele nagród, jest uważany za największego pisarza kolumbijskiego obok Garcii Marqueza. Międzynarodową sławę przyniosła mu powieść "La Nieve del Almirante" (1986). Jego książki zostały przetłumaczone na wiele języków, jedna "Ilona przychodzi z deszczem" – na j. polski.
Dwie jego powieści doczekały się ekranizacji:
Został wyróżniony wieloma ważnymi nagrodami literackimi, m.in. Księcia Asturii, Cervantesa i Neustadt. Od 1988 jest doktorem honoris causa kolumbijskiego Uniwersytetu del Valle. W 2001 otrzymał tytuł honorowego obywatela Kadyksu, skąd wywodzi się jego ród. Ponadto w 2005 jego imieniem została nazwana Biblioteka Instytutu Cervantesa w Stambule.
Był trzy razy żonaty. Miał czwórkę dzieci (trójkę z pierwszego i jedno z drugiego małżeństwa). Na stałe osiadł i tworzył w stolicy Meksyku, w kolonii San Jerónimo Lídice (dzielnica La Magdalena Contreras).
Twórczość.
Álvaro Mutis już w swoich pierwszych wierszach odnalazł właściwy sobie styl obecny później również w jego utworach prozatorskich. Niektórzy widzą w nim wpływy Aloysiusa Bertranda czy Baudlaire’a.
W pierwszym wydanym tomie poezji "La Balanza" stworzył postać, która stała się osią wszystkich jego późniejszych utworów: Maqroll el Gaviero. Początkowo był on tylko jednym z bohaterów, w późniejszym okresie urósł do rangi heteronimu, swoistego alter ego autora. Nazwisko el Gaviero, wywiodzi się od terminu żeglarskiego, który oznacza marynarza pełniącego funkcję obserwatora na bocianim gnieździe. Tak skonstruowana postać dała Mutisowi pretekst do rozważań na temat otaczającej go rzeczywistości, ale także do poruszania problematyki moralnej. Maqroll jest żeglarzem i podróżnikiem-filozofem, chwytającym się najprzeróżniejszych, czasem bardzo ryzykownych i skazanych na niepowodzenie, przedsięwzięć – bo przecież nikt tak bardzo nie błądzi jak żeglarz.
Spośród wielu form literackich Mutis często i z upodobaniem zapuszcza się w formę powieści przygodowej, a nawet łotrzykowskiej, która, będąc z jednej strony bardzo pojemną, z drugiej jest mocno osadzona w tradycji literatury latynoamerykańskiej. Literacka przestrzeń Mutisa to zazwyczaj Karaiby, co jednak nie uniemożliwia mu dokonywać ciągłych wypraw i aluzji do tematów, historii i rzeczywistości europejskiej. Nie należy także zapominać, że twórczość Alvaro Mutisa należy do tzw. literatury emigracyjnej, a więc niejako oglądającej wszystko z pewnego dystansu, z bocianiego gniazda – niczym Gaviero.
Pytany w wywiadach o wpływy literackie, Álvaro Mutis często powołuje się na autorów książek realistycznych czy wręcz przygodowych, takich jak Dickens, Stevenson, Melville, Salgari, Verne, podkreśla także znaczenie, jakie miała dla nie niego twórczość Prousta i Conrada. Oczywiście przyznaje się także do wpływów poetów i pisarzy latynoamerykańskich takich jak Neruda, Paz, Fuentes, ale także sam wielu z nich inspirował, np. Gabriel Garcia Marquez podkreśla, jak wiele zawdzięcza jego krytycznemu spojrzeniu, a nawet pomysłom.

</doc>
<doc id="1312343" url="https://pl.wikipedia.org/wiki?curid=1312343" title="Heinrich Lissauer">
Heinrich Lissauer

Heinrich Lissauer (ur. 12 września 1861 w Nidzicy, zm. 21 września 1891 w Hallstatt) – niemiecki lekarz neurolog. 
Życiorys.
Jego ojcem był lekarz i antropolog Abraham Lissauer (1832–1908). Studiował medycynę na Uniwersytecie Ruprechta i Karola w Heidelbergu, Uniwersytecie Fryderyka Wilhelma w Berlinie i Uniwersytecie Lipskim. Tytuł doktora medycyny otrzymał w 1886 roku w Lipsku. Pracował następnie jako asystent Carla Wernickego w Klinice Psychiatrycznej i Chorób Nerwowych we Wrocławiu. Należał do Towarzystwa Psychiatrów Wschodnich Niemiec ("Verein ostdeutscher Irrenärzte") i pełnił funkcję jego sekretarza. Zmarł w wieku 30 lat podczas podróży przez austriacką gminę Hallstatt i tam został pochowany.
Dorobek naukowy.
Lissauer opisał tylnoboczny szlak w rdzeniu kręgowym, czasem jeszcze dziś określany jako szlak Lissauera. Określenia strefy Lissauera używa się zamiennie z terminem "zona terminalis medullae spinalis". Wyróżnił dwa rodzaje agnozji (zanim Freud wprowadził termin agnozji, używano określenia "Seelenblindheit"): apercepcyjną i asocjacyjną.
Opisał postać porażenia postępującego, znaną jako porażenie Lissauera, charakteryzującą się ciężkimi objawami ogniskowymi (napady udaropodobne, hemiplegia, afazja) oraz zaskakująco dobrze zachowaną sprawnością intelektualną. Praca Lissauera została opublikowana pośmiertnie, w 1901 roku, przez Ernsta Storcha z kliniki Wernickego.

</doc>
<doc id="1312344" url="https://pl.wikipedia.org/wiki?curid=1312344" title="Skoleks">
Skoleks

Skoleks (z łac. " scolex" poprzez gr. "skōlēks" – robak, czerw, inaczej: czerwioch), główka – przednia część ciała tasiemców właściwych (Eucestoda) uzbrojona w narządy czepne charakterystyczne dla poszczególnych rzędów – różnego rodzaju bruzdy (botria i botrydia), przyssawki, kolce i haki, wspomagające przywarcie do ściany jelita żywiciela. Służy do utrzymywania pasożyta w ciele żywiciela.
Obecność czterech przyssawek na skoleksie to charakterystyczna cecha tasiemców z rzędu Cyclophyllidea.

</doc>
<doc id="1312346" url="https://pl.wikipedia.org/wiki?curid=1312346" title="Hrabia Longford">
Hrabia Longford

Informacje ogólne.
Baronowie Aungier of Longford (parostwo Irlandii)
Hrabiowie Longford 1. kreacji (parostwo Irlandii)
Baronowie Longford 1. kreacji (parostwo Irlandii)
Hrabiowie Longford 2. kreacji (parostwo Irlandii)
Najstarszy syn 8. hrabiego Pakenham: Edward Melchior Pakenham, lord Silchester

</doc>
<doc id="1312347" url="https://pl.wikipedia.org/wiki?curid=1312347" title="Szantung (półwysep)">
Szantung (półwysep)

Szantung () – półwysep w północno-wschodnich Chinach, w prowincji Szantung. Położony pomiędzy Zatoką Pohaj a Morzem Żółtym. 
Powierzchnia ok. 29 tys. km², długość ok. 300 km, szerokość u nasady ok. 120 km. Półwysep zbudowany ze skał granitowych i metamorficznych, częściowo pokryty cienką warstwą osadów z epoki holocenu. Ukształtowanie powierzchni nizinno-pagórkowate, w południowo-zachodniej części masyw górski Lao Shan z kulminacją o wysokości 1158 m. Linia brzegowa dobrze rozwinięta, wybrzeża przeważnie strome, skaliste. Klimat umiarkowany ciepły, monsunowy, ze średnimi temperaturami rocznymi 11-14 °C, i opadami 550-950 mm.
Jest to gęsto zaludniony region rolniczy, uprawy pszenicy, gaoliangu, orzeszków ziemnych i owoców, także hodowla jedwabników. Na wybrzeżu rozwinięte rybołówstwo. Wydobycie węgla kamiennego i ropy naftowej, obficie występują rudy żelaza, magnezytu i złota, także boksyty i talk, odzyskuje się także sól z wody morskiej. Główne miasta: Qingdao, Yantai i Weihai. Miejscowy dialekt języka mandaryńskiego jest znany jako "Jiao Liao", używany jest również na półwyspie Liaotung.

</doc>
<doc id="1312348" url="https://pl.wikipedia.org/wiki?curid=1312348" title="Halle-Silberhöhe (przystanek kolejowy)">
Halle-Silberhöhe (przystanek kolejowy)

Halle-Silberhöhe – przystanek kolejowy w Halle, w kraju związkowym Saksonia-Anhalt, w Niemczech. Znajdują się tu 2 perony.

</doc>
<doc id="1312349" url="https://pl.wikipedia.org/wiki?curid=1312349" title="Ponferrada">
Ponferrada

Ponferrada – miasto w Hiszpanii, w prowincji León, nad rzeką Sil. W 2019 r. miasto to na powierzchni 283 km² zamieszkiwało 64 674 osób.
W tym mieście rozwinął się przemysł chemiczny, przemysł metalowy, przemysł maszynowy, przemysł elektrotechniczny oraz przemysł spożywczy.
W 2014 roku odbyły się tutaj Mistrzostwa Świata w Kolarstwie Szosowym.
W Ponferradzie, położonej przy szlaku pielgrzymkowym do grobu Św. Jakuba w Santiago de Compostela, znajduje się średniowieczna twierdza zakonu Templariuszy, którzy zostali sprowadzeni do miasta przez króla Leonu Ferdynanda II w 1178, by chronić pielgrzymów. 

</doc>
<doc id="1312350" url="https://pl.wikipedia.org/wiki?curid=1312350" title="FUSE">
FUSE

FUSE () – moduł jądra systemu, umożliwiający programowanie logiki systemu plików w przestrzeni użytkownika.
FUSE stanowi bazę popularnego w systemach GNU/Linux sterownika ntfs-3g, który umożliwia dostęp w trybie odczyt/zapis do systemu plików typu NTFS.
Cechy systemów plików opartych na FUSE.
System umożliwia dość łatwe pisanie systemów plików (ze względu na fakt, iż docelowy kod działa w przestrzeni użytkownika) oraz konfigurację systemu plików przez oddzielne pliki konfiguracyjne.
Wersja sterownika systemu plików może się zmienić bez restartu - korzystne, gdy potrzeba funkcjonalności nowszej wersji, niekorzystne, gdy użytkownik polega na założeniu, iż wersja nie zostanie zmieniona bez ostrzeżenia, a sprawdzać kompatybilność musi tylko po restarcie serwera.

</doc>
<doc id="1312353" url="https://pl.wikipedia.org/wiki?curid=1312353" title="Bitwa o Charków">
Bitwa o Charków

Podczas II wojny światowej miały miejsce cztery bitwy o Charków między Wehrmachtem i Armią Czerwoną:

</doc>
<doc id="1312357" url="https://pl.wikipedia.org/wiki?curid=1312357" title="Legion Polski w Portugalii">
Legion Polski w Portugalii

Legion Polski w Portugalii – polska formacja wojskowa utworzona w Portugalii w czasie wojny domowej 1828-1834.
Formowany przez gen. Józefa Bema spośród emigrantów polskich we Francji. Miał wystąpić po stronie dom Pedra.
W wyniku sprzeciwu emigracyjnych środowisk demokratycznych, które przeciwne były przelewaniu krwi w obcej sprawie, Bem zmobilizował niewielu ochotników. Polacy nie wzięli udziału w walkach, gdyż po zajęciu Lizbony dom Pedro zerwał z nimi porozumienie, a protestującego Bema aresztował. 

</doc>
<doc id="1312358" url="https://pl.wikipedia.org/wiki?curid=1312358" title="Salamanca (stacja kolejowa)">
Salamanca (stacja kolejowa)

Salamanca – stacja kolejowa w Salamance, w regionie Kastylia i León, w Hiszpanii. Znajdują się tu 3 perony.

</doc>
<doc id="1312360" url="https://pl.wikipedia.org/wiki?curid=1312360" title="Merry Christmas (album Mariah Carey)">
Merry Christmas (album Mariah Carey)

Merry Christmas – piąty album Mariah Carey wydany w Stanach Zjednoczonych 1 listopada 1994 roku przez Columbia Records, na którym znalazły się kolędy oraz piosenki napisane przez Mariah i utrzymane w klimacie świątecznym.
Został wydany między dwoma najlepiej sprzedającymi się jej albumami na świecie, a ten album okrzyknięto mianem "Najlepiej sprzedający się album świąteczny".
Album i jego historia.
Merry Christmas jest dziełem przejściowym między "Music Box" a "Daydream". Płyta zawiera tradycyjne kolędy w nowych aranżacjach oraz autorskie piosenki Mariah Carey. Album zadebiutował na 30 miejscu zestawienia U.S. Billboard 200 dzięki 45.000 sprzedanych kopii. Pozycja na liście stopniowo wzrastała. W trzecim tygodniu od pojawienia się w zestawieniu sprzedano 208.000, a w szóstym tygodniu - 500.000 płyt, co pozwoliło krążkowi uplasować się na 3 pozycji.
W związku z tym, że płyta zawiera świąteczne piosenki, utrzymała się w zestawieniu tylko przez 12 tygodni. Jednak krążek co roku, w okresie Bożego Narodzenia, powraca na listę i obecnie suma przebywania na niej jest równa 130 tygodni. W Stanach Zjednoczonych album uzyskał status pięciokrotnej platyny, a na całym świecie został sprzedany w ponad 16 milionach egzemplarzy.
Promocja.
Single.
Pierwszym i zarazem jedynym komercyjnym singlem pochodzącym z albumu wydanym w USA była piosenka "All I Want for Christmas Is You", która na przestrzeni lat wpisała się zestawienie utworów granych, co rok podczas okresu świątecznego i uzyskał status platynowej płyty.
Kolejnym singlem był "Miss You Most (At Christmas Time)", do którego został nagrany klip aby promował krążek w telewizji i na płycie, ale tylko w wersji "promo", który był dostępny tylko dla rozgłośni radiowych. Natomiast w Europie i Australii na potrzeby promocji został wydany "Joy To The World" i faktu sukcesu sprawił, że w Stanach jako singel promocyjny wydano go w postaci zremiksowanej. Ostatnim singlem promującym, ówczesnych świąt była piosenka "Jesus Born on This Day" również nie nadano mu praw komercyjnych ani nie wydano do niego wideo, ale był wydany oprócz Stanów także w Szwecji jako dodatek w limitowanej ilości. "O Holy Night" także doczekał się swego czasu zimy '96, ponownie wrócono do tego utworu, ale tym razem wyszedł w postaci klipu, który był rejestrem występu Mariah wydanym w 2000 roku na singlu "All I Want for Christmas Is You". Promocja krążka nie odbywała się tylko przy pomocy singli i mimo tego, że nie było trasy koncertowej to Mariah dawała występy w kościołach.
Reedycja.
20 października 2005 Sony Music wydało edycję "Merry Christams", która składała się z dwóch krążków. Oprócz podstawowej wersji CD, na której znalazła się w nowej aranżacji "Santa Claus Is Comin' to Town" z okazji 35 rocznicy powstania jej opowieści. Drugą płytą było DVD zawierające wszystkie nagrane teledyski do płytą.

</doc>
<doc id="1312362" url="https://pl.wikipedia.org/wiki?curid=1312362" title="Ulpian z Emesy">
Ulpian z Emesy

Ulpian z Emesy w Syrii – retor z czasów Konstantyna Wielkiego, autor licznych dzieł gramatycznych i retorycznych, m.in. scholiów do Demostenesa.

</doc>
<doc id="1312364" url="https://pl.wikipedia.org/wiki?curid=1312364" title="Jarosławl-Gławnyj">
Jarosławl-Gławnyj

Jarosław – stacja kolejowa w Jarosławiu, w obwodzie jarosławskim, w Rosji. Znajdują się tu 3 perony.

</doc>
<doc id="1312365" url="https://pl.wikipedia.org/wiki?curid=1312365" title="Con Trust">
Con Trust

Con Trust – album zespołu Artrosis wydany 2 października 2006 roku nakładem wytwórni Mystic Production.
Album zawiera teledysk do piosenki "Tym dla mnie jest". Fotografie wykonały Aleksandra Tylińska i Monika Tarwacka. Projektem graficznym zajął się Marcin "Czarny" Jędrzejczak.
Lista utworów.
Źródło.
Twórcy.
Źródło.

</doc>
<doc id="1312366" url="https://pl.wikipedia.org/wiki?curid=1312366" title="Nikolaus von Gersdorf">
Nikolaus von Gersdorf

Nicolaus von Gesdorf (1629-1702) – saski polityk i dyplomata.
Poseł saski w Wiedniu (1657-58), Sztokholmie (1658-59) i na sejmie Rzeszy w Ratyzbonie (1662-1664).
Od 1660 radca stanu. jako jeden z saskich ministrów stanu pośredniczył w rozmowach pokojowych między Danią a Szwecją w 1679 roku.

</doc>
<doc id="1312367" url="https://pl.wikipedia.org/wiki?curid=1312367" title="Marcus Ulpius Traianus">
Marcus Ulpius Traianus

Marcus Ulpius Traianus (ur. ok. 30, zm. przed 100) – rzymski dowódca i senator z I w n.e. Ojciec cesarza Trajana.
Życiorys.
W latach 67–69 był legatem legionu Legio X Fretensis, którym dowodził za rządów Wespazjana i brał udział w wojnie żydowskiej w Judei. W czasie walk 13 lipca 67 roku zajął silnie umocnioną Jafę. Trajan miał do dyspozycji 2000 piechoty i 1000 jazdy. Udało mu się sprowokować obrońców do wyjścia z ufortyfikowanego miasta i pokonać w bitwie na otwartej przestrzeni. Według Józefa Flawiusza zginęło 15 000 mieszkańców miasta a 2130 ocalałych sprzedano do niewoli. Trajan brał też udział w walkach pod Taricheą na czele 400 osobowego oddziału jazdy. W 68 pacyfikował Pereę, a następnie razem z Wespazjanem wkroczył do Jerycha w dniu 21 czerwca.
Do stanu senatorskiego wszedł jako pierwszy z rodu Ulpiuszy za sprawą Wespazjana. W 70/71 był prokonsulem "Hispania Baetica", w której się urodził i wyrastał. W 72 został konsulem dodatkowym ("consul suffectus"). W latach 73–78 był namiestnikiem Syrii, w której zapobiegł wojnie z Partami, gdy odparła atak króla Wologazesa I. W 79/80 został mianowany prokonsulem prowincji Azji.
Trajan poślubił Marcję, z którą miał córkę Ulpię Marcjanę i syna, przyszłego cesarza Trajana. W 113 cesarz Trajan przeprowadził ubóstwienie swego ojca jako "divus Traianus pater".

</doc>
<doc id="1312369" url="https://pl.wikipedia.org/wiki?curid=1312369" title="Jubea okazała">
Jubea okazała

Jubea okazała ("Jubaea chilensis") – gatunek rośliny z rodziny arekowatych z monotypowego rodzaju zwanego jubea "Jubaea", zwyczajowo zwany palmą chilijską i palmą miodową. Pochodzi z południowo-zachodniego obszaru Ameryki Południowej i jest endemicznym gatunkiem obszaru chilijsko-patagońskiego.
Biologia i ekologia.
Palma ta rośnie bardzo wolno – jest jedną z najwolniej rosnących palm na świecie. Zakwita i owocuje dopiero po 60 latach. Dorosła palma w odpowiednim klimacie przyrasta do 20 cm rocznie. W klimacie umiarkowanym uprawa jubei jest możliwa, roślina przyrasta jednak znacznie wolniej (ok. 10 cm rocznie). Jest tolerancyjna do około -15 °C, co czyni ją jedną z najbardziej odpornych na zimno palm z pierzastymi liśćmi. Ponieważ w swoim środowisku rośnie aż do wysokości 1400 metrów nad poziomem morza, nie wymaga gorących okresów letnich. W stanie naturalnym palma występuje prawie wyłącznie na stromych stokach wąwozów.
Zastosowanie.
Zwana jest również palmą miodową z uwagi na pozyskiwanie soku („miodu palmowego”) służącego do produkcji cukru oraz tzw. wina palmowego. Ponieważ sok zbiera się poprzez ścięcie pnia, to masowa eksploatacja doprowadziła do znacznego zmniejszenia liczebności gatunku. Obecnie palma ta znajduje się pod ścisłą ochroną, a produkcja wina palmowego z jubei jest ściśle kontrolowana. Wielkość światowej populacji szacuje się na około 100 tysięcy egzemplarzy. Poza Chile rośnie też w Kalifornii, w nielicznych ogrodach Anglii, Szwajcarii, Chorwacji i w północnej części Włoch.

</doc>
<doc id="1312373" url="https://pl.wikipedia.org/wiki?curid=1312373" title="Nicolaus von Gersdorf">
Nicolaus von Gersdorf



</doc>
<doc id="1312378" url="https://pl.wikipedia.org/wiki?curid=1312378" title="Tin Pan Alley">
Tin Pan Alley

Tin Pan Alley – określenie kompozytorów i wydawców muzyki rozrywkowej, którzy zdominowali muzykę amerykańską na przełomie XIX i XX wieku. Określenie pochodzi od nazwy manhattańskiej uliczki znajdującej się między Broadwayem a Szóstą Aleją, będącej tradycyjną siedzibą twórców i producentów muzyki popularnej.
Umowną datą rozpoczynającą Tin Pan Alley jest 1885 rok, gdy wielu wydawców zajęło lokale w tej samej dzielnicy Manhattanu. Jednak trudniej wyznaczyć koniec – według niektórych jest to okres Wielkiego Kryzysu w latach 30. XX wieku, według innych zmierzch Tin Pan Alley przypada na lata 50., kiedy popularność zdobył rock ‘n’ roll.
Tin Pan Alley to również tytuł piosenki Haliny Frąckowiak oraz Steviego Raya Vaughana.

</doc>
<doc id="1312380" url="https://pl.wikipedia.org/wiki?curid=1312380" title="Ponnaijar">
Ponnaijar

Ponnaijar (ang. "Ponnaiyar") – rzeka w Indiach o długości 450 km.
Źródła rzeki znajdują się na wyżynie Dekan, a uchodzi ona do Zatoki Bengalskiej.
Rzeka Ponnaijar jest jedną ze świętych rzek hinduistów, nad którą odprawia się uroczystości kultowe.

</doc>
<doc id="1312384" url="https://pl.wikipedia.org/wiki?curid=1312384" title="Legion Polski w Turcji">
Legion Polski w Turcji

Legion Polski w Turcji – formacja wojskowa, sformowana w Stambule z polskich emigrantów w czasie wojny rosyjsko-tureckiej 1877-1878.

</doc>
<doc id="1312386" url="https://pl.wikipedia.org/wiki?curid=1312386" title="Spalona forsa">
Spalona forsa

Spalona forsa (hiszp. "Plata quemada") – film fabularny z 2000 roku w reżyserii Marcelo Piñeyro wyprodukowany w koprodukcji hiszpańsko-francusko-argentyńsko-urugwajskiej.

</doc>
<doc id="1312389" url="https://pl.wikipedia.org/wiki?curid=1312389" title="Jerzy Olesiak">
Jerzy Olesiak

Jerzy Olesiak (ur. 1 stycznia 1930 w Nowym Sączu, zm. 26 października 2012) – polski bobsleista, olimpijczyk Zimowych Igrzysk Olimpijskich 1956.
Należał do klubu: Dunajec Nowy Sącz (1953-1957); olimpijczyk (1956), uczestnik ME, 3-krotny mistrz Polski w czwórkach (1954, 1956-1957), 3-krotny wicemistrz kraju (1951-1953), partner J. Szymańskiego, S. Ciapały i A. Habeli.
Zmarł w wieku 82 lat 26 października 2012 r.

</doc>
<doc id="1312397" url="https://pl.wikipedia.org/wiki?curid=1312397" title="Wojownicy (film 2002)">
Wojownicy (film 2002)

Wojownicy (ang. "Warrior Angels") – amerykański film przygodowy z 2002 roku w reżyserii Byrona W. Thompsona. Miał swoją premierę 11 października 2002. W głównych rolach wystąpiły takie gwiazdy jak Joanna Pacuła, Rutger Hauer i Arnold Vosloo.
Opis fabuły.
Jest 1191 rok. Piękna Elizabeth bierze udział w krucjacie. Zostaje ciężko ranna. Jednak silna wola i przyrzeczenie, które dała swojemu synowi, pomaga jej wyzdrowieć. Gdy wraca do swojego zamku odkrywa, że stała się straszna rzecz. Na jej posiadłość napadł straszliwy Grekkor, zabił ludzi i porwał jej ukochanego syna. Elizabeth postanawia uwolnić swoje dziecko i pokonać wroga. W czasie samotnej wędrówki w poszukiwaniu sprzymierzeńców zostaje napadnięta. Ratuje ją Hunter i postanawia wraz z nią walczyć przeciwko Grekkorowi. W niedługi czas później spotykają Eve, która jak się później okaże podpadła mieszkańcom większości miast do których zawitają. W tym samym czasie Grekkor szykuje się do napadu na kolejne miasta. Na swojego pomocnika mianuje Luka, po pojedynku z jednym jego żołnierzy. Grekkor przekonuje również syna Elizabeth, że ta nie żyje i nie wróci. Luke widząc swojego nowego dowódcy zaczyna się buntować. Widząc skradającą się Elizabeth pomaga potem jej uciec i zapędzić Grekkora w pułapkę. Zaczyna się walka w jej zamku. Grekkor i jego armia zostają pokonani.
Obsada.
Joanna Pacuła jako "Elizabeth"
Rutger Hauer jako "Grekkor"
Arnold Vosloo jako "Luke"
Molly Culver jako "Hunter"
Charlotte Avery jako "Eve"

</doc>
<doc id="1312398" url="https://pl.wikipedia.org/wiki?curid=1312398" title="Hans Wallner">
Hans Wallner

Hans Wallner (ur. 29 maja 1953 w Feistritz an der Gail) – austriacki skoczek narciarski, który występował w latach 1979–1984.
Przebieg kariery.
Najlepsze wyniki w Pucharze Świata osiągnął w sezonach 1980/1981, w których zajął 7. miejsce w klasyfikacji generalnej skoków narciarskich. W całej swojej karierze cztery razy stał na podium w konkursach Pucharu Świata, w tym raz na najwyższym stopniu.
Brał również udział w konkursach skoków narciarskich na zimowych igrzyskach olimpijskich w 1976 w Innsbrucku, na mistrzostwach świata w narciarstwie klasycznym w 1982 w Oslo oraz w konkursach lotów narciarskich na mistrzostwach świata w lotach narciarskich w 1975 w Bad Mitterndorf.
Najbardziej udane dla niego były zawody drużynowe na mistrzostwach świata w narciarstwie klasycznym w 1982 w Oslo, na których Austriacy (Hans Wallner, Hubert Neuper, Armin Kogler i Andreas Felder) zajęli 2. miejsce na dużej skoczni.
Indywidualnie najlepsze wyniki na zawodach rangi mistrzowskiej osiągnął na zimowych igrzyskach olimpijskich w 1976 w Innsbrucku, na których zajął 6. miejsce na dużej skoczni oraz na mistrzostwa świata w lotach narciarskich w 1975 w Bad Mitterndorf, na których zajął 5. miejsce.
Zwyciężył w Turnieju Schwarzwaldzkim w 1982.

</doc>
<doc id="1312399" url="https://pl.wikipedia.org/wiki?curid=1312399" title="Galatasaray A.Ş.">
Galatasaray A.Ş.



</doc>
<doc id="1312400" url="https://pl.wikipedia.org/wiki?curid=1312400" title="Werner Haim">
Werner Haim

Werner Haim (ur. 21 lutego 1968 w Hall in Tirol) – austriacki skoczek narciarski, który występował w latach 1984–1995. Mistrz świata juniorów z 1985, zdobywca Pucharu Europy 1987/1988, medalista mistrzostw Austrii.
Przebieg kariery.
Najlepsze wyniki w Pucharze Świata osiągnął w sezonach 1989/1990 i 1991/1992, w których zajął 9. miejsce w klasyfikacji generalnej skoków narciarskich. Najlepsze wyniki w Pucharze Świata w lotach narciarskich osiągnął w sezonie 1992/1993, w którym zajął 4. miejsce w klasyfikacji klasyfikacji lotów narciarskich. W całej swojej karierze sześć razy stał na podium po konkursach Pucharu Świata, w tym raz na najwyższym.
Brał również udział w konkursach skoków narciarskich na mistrzostwach świata w narciarstwie klasycznym w Lahti (1989) oraz w konkursach lotów narciarskich na mistrzostwach świata w lotach narciarskich w Vikersund (1990), Harrachovie (1992) oraz w Planicy (1994). Zwyciężył w Turnieju Schwarzwaldzkim w 1992.
Najbardziej udane dla niego były zawody drużynowe na mistrzostwa świata w narciarstwie klasycznym w 1989 w Lahti, na których Austriacy (Andreas Felder, Werner Haim, Ernst Vettori, Franz Neuländtner) zajęli 6. miejsce na dużej skoczni oraz zawody indywidualne na mistrzostwach świata w lotach narciarskich w 1990 w Vikersund, na których zajął 7. miejsce.

</doc>
<doc id="1312412" url="https://pl.wikipedia.org/wiki?curid=1312412" title="Edmund Coffin">
Edmund Coffin

Edmund "Tad" Sloane Coffin (ur. 9 maja 1955 w Toledo), amerykański jeździec sportowy. Dwukrotny złoty medalista olimpijski z Montrealu.
Startował we Wszechstronnym Konkursie Konia Wierzchowego, w Montrealu wygrał w obu konkursach: indywidualnym i drużynowym. Rok wcześniej zdobył dwa złote medale Igrzysk Panamerykańskich.

</doc>
<doc id="1312413" url="https://pl.wikipedia.org/wiki?curid=1312413" title="18 Pułk Zmechanizowany">
18 Pułk Zmechanizowany

18 Pułk Zmechanizowany (18 pz) - dawny oddział wojsk zmechanizowanych Sił Zbrojnych RP.
Wywodził się z 18 Samodzielnego Pułku Czołgów sformowanego w 1951 w Nysie na podstawie Rozkazu Dowódcy V Okręgu Wojskowego Kraków. 
W grudniu 1952 zmieniono etat. W pułku zmniejszono liczbę kompanii czołgów średnich do trzech i jednej kompanii dział pancernych. Ogólna liczba podstawowego sprzętu bojowego wynosiła wtedy 30 czołgów i 5 dział pancernych, a rozkazem organizacyjnym MON nr 0046/Org. z 22 września 1954 zmieniono jego nazwę na 18 Samodzielny Pułk Czołgów i Artylerii Pancernej. 
W 1955 Pułk włączono w struktury 5 Dywizji Piechoty i przegrupowano do garnizonu Wędrzyn. W 1957 zmieniono podległość - pod 4 Pomorską Dywizję Piechoty. W 1958 zredukowano pułk do batalionu. Powstaje 41 Batalion Czołgów Średnich. Dopiero w 1962 jednostkę ponownie rozbudowano do szczebla pułku i nadano nazwę 18 Pułk Czołgów Średnich.
W 1990 przeformowany został w 18 Pułk Zmechanizowany. W 1995 na bazie pułku powstała 15 Wielkopolska Brygada Kawalerii Pancernej im. gen. broni Władysława Andersa.

</doc>
<doc id="1312415" url="https://pl.wikipedia.org/wiki?curid=1312415" title="Arnold Pick">
Arnold Pick

Arnold Pick (ur. 20 lipca 1851 w Velké Meziříčí, zm. 4 kwietnia 1924 w Pradze) – austriacki lekarz neurolog i psychiatra. Jako pierwszy opisał chorobę znaną dziś jako choroba Picka i zidentyfikował w obrazie neuropatologicznym choroby tzw. ciała Picka.
Życiorys.
Studiował medycynę na Uniwersytecie Wiedeńskim. Jako student został asystentem Theodora Meynerta. W 1875 otrzymał tytuł doktora medycyny i został asystentem Carla Westphala w Berlinie, współpracował także z Carlem Wernickem. W 1875 został lekarzem w zakładzie dla chorych umysłowo ("Grossherzogliche Oldenburgische Irrenheilanstalt") w Wehnen. Od 1877 był lekarzem w zakładzie w Pradze. W 1878 mianowany docentem psychiatrii i neurologii na Uniwersytecie w Pradze. Od 1880 dyrektor zakładu dla chorych psychicznie w Dobrzan (dziś Dobřany). W 1886 otrzymał nominację na profesora na Uniwersytecie w Pradze, objął też kierownictwo uniwersyteckiej kliniki.
W 1922 roku ukazał się poświęcony mu numer (Festschrift) czasopisma Zeitschrift für die gesamte Neurologie und Psychiatrie.
Zmarł w 1924 roku z powodu posocznicy wikłającej operację kamicy nerkowej. Wspomnienia pośmiertne poświęcili mu Sittig i Schürer.
Dorobek naukowy.
Jego najbardziej znanym dokonaniem jest opis choroby znanej dziś jako choroba Picka. Jako pierwszy użył określenia dementia praecox, potem spopularyzowanego przez Kraepelina. Wspólnie z Ottonem Kahlerem sformułował zasadę, znaną dawniej jako prawo Kahlera-Picka, dotyczącą ułożenia korzeni tylnych nerwów rdzeniowych. Wprowadził do medycyny terminy paramnezji powielającej i autotopagnozji. Jako halucynacje Picka określa się szczególny rodzaj omamów wzrokowych, typowo występujący w uszkodzeniu dna komory IV mózgu. Jego koncepcje dotyczące otępień do dziś są wysoko cenione. W 1894 opisał rzadką chorobę skóry, erytromelię ("acrodermatitis chronica atrophicans").

</doc>
<doc id="1312418" url="https://pl.wikipedia.org/wiki?curid=1312418" title="Peter Zadek">
Peter Zadek

Peter Zadek, właściwie Peter Arsch (wym. [tsạ:dɛk]; ur. 19 maja 1926 w Berlinie, zm. 30 lipca 2009 w Hamburgu) – niemiecki reżyser teatralny i filmowy, tłumacz i autor scenariuszy. Uważany był za jednego z wielkich mistrzów powojennego teatru niemieckojęzycznego.
Życiorys.
Urodził się w Berlinie w rodzinie żydowskiej. W 1933 wyemigrował wraz z rodzicami do Anglii, gdzie studiował na Uniwersytecie Oksfordzkim i uczył się reżyserii w The Old Vic w Londynie. Tam też wystawił pierwsze spektakle. Zadebiutował przedstawieniem "Salome" Oscara Wilde’a. W 1957 zrealizował w Londynie prapremierową inscenizację "Balkonu" Jeana Geneta.
Po powrocie do Niemiec na przełomie lat 50. i 60. współpracował z teatrami w Kolonii, Ulm i Bremie. Potem, w latach 1972-1975, był dyrektorem teatru Schauspielhaus w Bochum, a następnie Deutsches Spielhaus w Hamburgu (1985–1989) jako impresario. Od 1992 przez dwa lata pracował jako współdyrektor Berliner Ensemble.
Do ważniejszych jego spektakli należą m.in.: "Król Lear" Williama Shakespeare’a (1974), "Dzika kaczka" Henryka Ibsena (1975), "Otello" Shakespeare’a (1976), "Hedda Gabler" Ibsena (1977), "Mizantrop" Moliera (1979), "Getto" Joshuy Sobola (1984), "Cud w Mediolanie" wg scenariusza filmowego Vittorio De Siki (1993).
Sięgał po prowokujące, łamiące konwencje środki. Wielokrotnie był wybierany „Reżyserem roku” przez magazyn „Theater heute”. Otrzymał też wiele prestiżowych nagród, w tym Kortner-Preis, Piscator-Preis, Kainz-Medaille.

</doc>
<doc id="1312425" url="https://pl.wikipedia.org/wiki?curid=1312425" title="TLC HD">
TLC HD



</doc>
<doc id="1312426" url="https://pl.wikipedia.org/wiki?curid=1312426" title="Piotr Kudlik">
Piotr Kudlik

Piotr Kudlik (ur. 15 lipca 1990) – polski bilardzista, reprezentant Polski.
Kariera sportowa.
W bilard gra od 2002 roku. W swoim międzynarodowym debiucie zdobył brązowy medal na Mistrzostwach Europy Juniorów w niemieckim Willingen (Upland) w sierpniu 2007.
Zawodnik klubu Metal-Fach LP Pool Bilard Sokółka.

</doc>
<doc id="1312428" url="https://pl.wikipedia.org/wiki?curid=1312428" title="Plauer See">
Plauer See

Plauer See (pol. hist. "Pławie") – jezioro położone w powiatach Ludwigslust-Parchim oraz Mecklenburgische Seenplatte niemieckiego kraju związkowego Meklemburgia-Pomorze Przednie.
Jest trzecim co do wielkości jeziorem pojezierza meklemburskiego. Poprzez rzekę Elde oraz drogę wodną Müritz-Elde ma ono połączenie z jeziorami Fleesen, Kölpin, oraz Müritz.

</doc>
<doc id="1312432" url="https://pl.wikipedia.org/wiki?curid=1312432" title="33 Pułk Zmechanizowany (III RP)">
33 Pułk Zmechanizowany (III RP)

33 Pułk Zmechanizowany – dawny oddział zmechanizowany Sił Zbrojnych RP okresu transformacji ustrojowej.
Pułk zmechanizowany w Nysie.
W IV kwartale 1956 33 Nyski Pułk Piechoty w Nysie przeformowany został w 33 Nyski pułk zmechanizowany. Równocześnie 7 Łużycka Dywizja Piechoty, w skład której wchodził 33 pp., przeformowana została na etat dywizji zmechanizowanej typu „B” i przemianowana na 2 Warszawską Dywizję Zmechanizowaną.
W 1989 rozformowana została 2 DZ. wraz z podporządkowanymi jednostkami, w tym 33 pz. Na bazie 2 DZ. zorganizowana została 2 Baza Materiałowo-Techniczna, a w miejsce 33 pz - 33 Ośrodek Materiałowo-Techniczny.
Pułk zmechanizowany w Budowie.
29 stycznia 1990 szef Głównego Zarządu Wychowania WP wydał wytyczne Nr 5 "w sprawie dziedziczenia tradycji jednostek Warszawskiej Dywizji Zmechanizowanej przez jednostki wojskowe rozformowanej 20 Dywizji Pancernej". Zgodnie z tym dokumentem stacjonująca na Pomorzu Zachodnim 20 Warszawska Dywizja Pancerna im. Marszałka Konstantego Rokossowskiego przeformowana została i przemianowana na 2 Warszawską Dywizję Zmechanizowaną.
68 pułk czołgów średnich stacjonujący w Budowie i wchodzący w skład 20 DPanc, przeformowany został i przemianowany na 33 pułk zmechanizowany.
W 1995 roku na bazie 33 pz sformowana została 12 Złocieniecka Brygada Kawalerii Pancernej im. gen. Ludwika Kmicic-Skrzyńskiego. 
W 2001 roku rozformowana została 12 BKPanc, a jej koszary zajęła 2 Brygada Zmechanizowana Legionów z Wałcza.
Tradycje.
11 listopada 1992 roku 33 pz przyjął dziedzictwo tradycji:

</doc>
<doc id="1312440" url="https://pl.wikipedia.org/wiki?curid=1312440" title="Bystrovany">
Bystrovany

Bystrovany – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 992 mieszkańców.

</doc>
<doc id="1312442" url="https://pl.wikipedia.org/wiki?curid=1312442" title="27 Pułk Zmechanizowany im. Króla Stefana Batorego">
27 Pułk Zmechanizowany im. Króla Stefana Batorego

27 Pułk Zmechanizowany im. Króla Stefana Batorego – oddział zmechanizowany Sił Zbrojnych RP okresu transformacji ustrojowej.
W latach 90. 28 Saski Pułk Czołgów Średnich z Czarnego został przeniesiony do Braniewa i przeformowany zmieniając jednocześnie nazwę na 27 Pułk Zmechanizowany im. Króla Stefana Batorego.
W 1994 na bazie 27 Pułku Zmechanizowanego Ułanów im. Króla Stefana Batorego została sformowana 9 Brygada Kawalerii Pancernej.
Kultywowanie tradycji.
19 września 1991 pułk przyjął tradycje:

</doc>
<doc id="1312443" url="https://pl.wikipedia.org/wiki?curid=1312443" title="Suliła">
Suliła

Suliła (759 m n.p.m.) – szczyt w północno-zachodniej części Bieszczadów Zachodnich. Położony jest na północ od Wysokiego Działu, oddzielony od niego przełęczą (609 m n.p.m.). Na zachód z wierzchołka odbiega grzbiet, łagodnie opadając ku dolinie Osławy. Wschodnie oraz północne stoki, w przeciwieństwie do zachodnich i południowych, są porośnięte lasem. Przez szczyt przebiega niebieski pieszy szlak turystyczny Sanok – Chryszczata.

</doc>
<doc id="1312449" url="https://pl.wikipedia.org/wiki?curid=1312449" title="Bitwa pod Budziskami">
Bitwa pod Budziskami

Bitwa pod Budziskami – bitwa stoczona 19 czerwca 1831 roku podczas powstania listopadowego.
Przebieg bitwy.
Podczas wyprawy na rosyjski korpus Fiodora Rydygiera korpus Antoniego Jankowskiego w sile 12 batalionów, 28 szwadronów i 30 dział zatrzymał się wieczorem 18 czerwca w Budziskach, Serokomli, Talczynie, Kocku i Rudzie. W tym samym czasie korpus Ramoriny liczący 9 baonów, 8 i 1/2 szwadronów i 10 dział przeszedł Wieprz, a jego straż przednia dotarła do Sobieszyna. Natomiast Rydygier, który nie miał pojęcia o korpusie Jankowskiego, wraz ze swym korpusem liczącym 12 batalionów, 21 szwadronów i 24 działa stanął na noc w Przytocznem.
Jankowski w nocy wydał rozkazy nakazujące skupienie sił jego korpusu. Nie dotarły one jednak do Karola Turny, który mając ze sobą 5 batalionów, 7 szwadronów i 8 dział maszerował nocą na Przytoczną, by odciąć Rosjanom odwrót. Niespodziewanie zaatakowany został około godziny 3. Przyjął walkę, która trwała do godziny 8 rano. Nie mając wiadomości od Jankowskiego, rozpoczął odwrót na Budziska i Krzówkę. Gdy Rydygier dowiedział się od jeńców, że znajduje się w obliczu korpusu Jankowskiego, przystąpił do szybkiego odwrotu, ratując się dzięki temu przed okrążeniem.

</doc>
<doc id="1312452" url="https://pl.wikipedia.org/wiki?curid=1312452" title="Sandek">
Sandek



</doc>
<doc id="1312453" url="https://pl.wikipedia.org/wiki?curid=1312453" title="Saponaria">
Saponaria



</doc>
<doc id="1312454" url="https://pl.wikipedia.org/wiki?curid=1312454" title="Objaw Jacobsohna">
Objaw Jacobsohna

Objaw Jacobsohna (objaw Bechterewa-Jacobsohna, ang. Jacobsohn reflex, Bekhterev-Jacobsohn reflex) – objaw neurologiczny polegający na zgięciu palców ręki w stawach międzypaliczkowych dołączającym się do zgięcia kończyny górnej w stawie łokciowym podczas wywoływania odruchu promieniowego. Może występować u osób zdrowych, jak również w uszkodzeniu dróg piramidowych. Znaczenie rozpoznawcze ma jedynie w przypadkach obecności innych objawów zespołu piramidowego i (lub) niesymetryczności objawu. Znany też jako objaw Bechterewa-Jacobsohna, ponieważ opisany został w pierwszej dekadzie XX wieku przez Władimira Biechtierewa i Louisa Jacobsohna. Analogicznym objawem jest objaw Mendla-Bechterewa obserwowany podczas badania kończyn dolnych.

</doc>
<doc id="1312455" url="https://pl.wikipedia.org/wiki?curid=1312455" title="Poros (wyspa)">
Poros (wyspa)

Poros (gr. Πόρος) – grecka wyspa położona 48 km od portu w Pireusie, należy do archipelagu Wysp Sarońskich. Wyspa jest oddzielona od Peloponezu 200-metrowej szerokości kanałem. Jej powierzchnia wynosi 31 km². Na wyspie żyje ponad 4 tys. mieszkańców w tym większość mieszkających w stolicy wyspy - Poros. Poros składa się z dwóch wysp: "Sphairi" oraz "Sferia". Obie są połączone ze sobą mostem.
Leży w administracji zdecentralizowanej Attyka, w regionie Attyka, w jednostce regionalnej Wyspy, w gminie Poros.
Poros jest wyspą o bogatej i bujnej roślinności. Północne i zachodnie krańce wyspy są pokryte głównie krzewami oraz drzewami o niedużej wysokości. W centrum wyspy znajduje się las pokryty drzewami iglastymi, głównie starymi sosnami. Wyspa posiada dobrą sieć dróg i infrastrukturę turystyczną, co czyni Poros bardzo popularnym kurortem turystycznym. Brak lotniska powoduje, że dostęp na wyspę gwarantują promy oraz wodoloty, które odpływają regularnie z Aten.
Geografia.
Krajobraz wyspy jest głównie górzysty i pokryty licznymi wzgórzami. Najwyższym szczytem wyspy jest Vigla wznosząca się na 358 m n.p.m. Topograficznie wyspa jest podzielona na dwie części. Pierwsza część, południowa jest pokryta licznymi potokami oraz dolinami. Druga część, północna jest pokryta łańcuchem górskim. Piaszczyste plaże znajdują się w południowej części wyspy z wyjątkiem plaż wokół zatoki Vayioni.
Historia.
Dzięki współczesnym badaniom można stwierdzić, że osadnictwo na wyspie rozpoczęło się już w epoce brązu. Groby odkryte na wyspie były poświęcone Mykeńczykom i są datowane na 1000 lat p.n.e.
Czasy Bizantyjskie i Turecka Okupacja
W czasach Bizantyjskich Poros oraz okoliczne wyspy były miejscem częstych ataków piratów. Wyspa podobnie jak cała Grecja była okupowana przez Turków. Po rozpoczęciu wojny o niepodległość wyspa brała czynny udział w wojnie pomagając okolicznym wyspom w walce.
Czasy współczesne
Poros była jednym z miejsc dotkniętym przez pożary, które wybuchły w lecie 2007 roku na Bałkanach. 26 czerwca w wyniku dotarcia ognia do skupisk ludzkich spaleniu uległy 3 domy oraz 2 hotele. Pożary były spowodowane niezwykłymi upałami dochodzącymi do 45 C°. W walce z żywiołem wzięły również udział samoloty gaśnicze, które pomogły opanować płomienie. Masowe użycie klimatyzatorów spowodowało przeciążenie sieci energetycznej i krótkie braki w dostawie prądu.

</doc>
<doc id="1312456" url="https://pl.wikipedia.org/wiki?curid=1312456" title="New York Knickerbockers">
New York Knickerbockers



</doc>
<doc id="1312457" url="https://pl.wikipedia.org/wiki?curid=1312457" title="Ulica Wojska Polskiego">
Ulica Wojska Polskiego

Ulica Wojska Polskiego – popularna nazwa ulic w Polsce.
aleje:
ulice:

</doc>
<doc id="1312459" url="https://pl.wikipedia.org/wiki?curid=1312459" title="Aleja Wojska Polskiego">
Aleja Wojska Polskiego



</doc>
<doc id="1312461" url="https://pl.wikipedia.org/wiki?curid=1312461" title="Paiż">
Paiż

Paiż, paiża – mała tarcza kawaleryjska, u dołu prostokątna lub zaokrąglona, u góry skośnie ścięta, czasem z wykrojem na oparcie kopii. Używana przez jazdę polską w XVI wieku.

</doc>
<doc id="1312462" url="https://pl.wikipedia.org/wiki?curid=1312462" title="Braulion z Saragossy">
Braulion z Saragossy

Braulion z Saragossy (ur. w 590, zm. 651 w Saragossie) - święty Kościoła katolickiego, biskup, pisarz łaciński, uczeń Izydora z Sewilli, odnowiciel dyscypliny kościelnej w Hiszpanii.
Życiorys.
Był synem biskupa Osmy Grzegorza, jeden z jego braci Frunimianus pełnił obowiązki opata w Rioja, siostra Pomponia była ksienią, a sam został następcą brata Jana w Saragossie. Kształcił się w saragoskim klasztorze Osiemnastu Męczenników. W wieku trzydziestu lat został duchownym w Sewilli za sprawą późniejszego świętego, arcybiskupa Izydora. Do Saragossy powrócił około 619 r. na wieść o sakrze brata Jana. Za namową Izydora i pod jego kuratelą prowadził działalność pisarską, a po jego śmierci stał się, w episkopacie autorytetem. Dzięki swojej głębokiej wiedzy i zacięciu bibliofilskiemu odgrywał rosnącą rolę w czasie kolejnych synodów w Toledo (633, 636 i 638r.). Obok redakcji dokumentów VI synodu, zasłynął z obrony biskupów w liście do papieża Honoriusza I. Stopniowo tracił wzrok, a ascetyczny tryb życia spowodował osłabienie i w konsekwencji śmierć.
W latach 631-651 był biskupem Saragossy. Pozostawił "Żywot świętego Emiliana" i 44 "Listy", będące ważnym źródłem dla badań nad historią Hiszpanii za panowania Wizygotów. Braulio z Saragossy najprawdopodobniej zredagował wyznanie wiary dla przyjmujących chrzest Żydów ("Confessio Iudaeorum civitatis Toletanae"). Był autorem hymnów i poematów, oraz dzieł hagiograficznych.
Dzieła Brauliusza dowodzą jego znajomości pism Ojców Kościoła i chrystocentryzm. Spisane przez niego elementy duchowości umożliwiły wyróżnienie czterech stopni życia wewnętrznego. W efekcie Bojaźni Bożej - nawrócenie to etap pierwszy. Z kolei następuje naśladownictwo Jezusa Chrystusa, a dalej nadzieja na przyszłą nagrodę. Czwartym stopniem jest rosnąca dojrzałość i miłość miłosierna w aspekcie łaski i kontemplacji.
Postać Brauliusza otoczona została kultem na przełomie XIII i XIV wieku.
Atrybutem świętego jest pastorał. Brauliusz z Saragossy jest patronem Saragossy.
W Kościele katolickim wspomnienie liturgiczne obchodzone jest w "dies natalis" (18 marca).

</doc>
<doc id="1312463" url="https://pl.wikipedia.org/wiki?curid=1312463" title="Friedrich Egon von Fürstenberg">
Friedrich Egon von Fürstenberg

Friedrich Egon von Fürstenberg, czes. "Bedřich z Fürstenberka" (ur. 8 października 1813 w Wiedniu; zm. 20 sierpnia 1892 w Hukvaldach) – arcybiskup ołomuniecki w latach 1853-1892.
Życiorys.
W 1832 został kanonikiem ołomunieckim dzięki poparciu cesarza Franciszka I. 15 października 1836 przyjął święcenia kapłańskie. W 1838 uzyskał doktorat z teologii. Wkrótce został prepozytem kapituły w Kromieryżu.
6 czerwca 1853 kapituła ołomuniecka wybrała go na arcybiskupa. Święcenia biskupie przyjął 4 września 1853. W latach 1854-1860 wybudował w Kromieryżu gimnazjum męskie. Dbał o budowę o kościołów w swojej archidiecezji. W 1859 doprowadził do beatyfikacji Jana Sarkandra. Arcybiskup nigdy nie nauczył się czeskiego, ale mimo to dbał o równouprawnienie niemieckiego i czeskiego w swojej archidiecezji. 12 maja 1879 został mianowany kardynałem z tytułem San Crisogono.

</doc>
<doc id="1312464" url="https://pl.wikipedia.org/wiki?curid=1312464" title="José González García">
José González García

José González García (ur. 12 sierpnia 1973 w Madrycie) – meksykański szachista, arcymistrz od 2006 roku. Aktualnie reprezentuje Hiszpanię.
Kariera szachowa.
Pierwsze międzynarodowe sukcesy zaczął odnosić w drugiej połowie lat 90. w Budapeszcie. W 1995 r. podzielił I m. (wspólnie z Ferencem Arnoldem) w turnieju "Statisztika" oraz podzielił II m. w turnieju "First Saturday" (FS10 GM, za Peterem Endersem, wspólnie z Péterem Székelyem, Jozsefem Horvathem i Istvanem Almasim), natomiast w 1997 i 1998 r. zwyciężył w dwóch kolejnych turniejach "First Saturday" (odpowiednio FS11 IM-A i FS06 IM). W 2003 r. zwyciężył w turnieju "Premier"-II memoriału Jose Raula Capablanki w Hawanie, w 2004 r. wystąpił w Trypolisie w pucharowym turnieju o mistrzostwo świata, w I rundzie przegrywając z Władimirem Akopianem, natomiast w 2005 i 2006 r. wypełnił w otwartych turniejach w Barcelonie dwie ostatnie normy na tytuł arcymistrza (pierwszą wypełnił w 2004 r. na olimpiadzie). W 2005 r. zajął również II m. (za Radkiem Kalodem) w kołowym turnieju rozegranym w tym mieście. W 2007 r. podzielił I m. w indywidualnych mistrzostwach Meksyku (wspólnie z Manuelem Leonem Hoyosem i Fidelem Corralesem Jimenezem) oraz w Banyoles (wspólnie z Lewanem Aroszidze, Wiktorem Moskalenko, Renierem Gonzalezem i Mihailem Marinem).
Wielokrotnie reprezentował Meksyk w turniejach drużynowych, m.in.: ; medalista: indywidualnie – brązowy ().
Najwyższy ranking w dotychczasowej karierze osiągnął 1 stycznia 2008 r., z wynikiem 2549 punktów zajmował wówczas 2. miejsce wśród meksykańskich szachistów.

</doc>
<doc id="1312466" url="https://pl.wikipedia.org/wiki?curid=1312466" title="Paiża">
Paiża



</doc>
<doc id="1312467" url="https://pl.wikipedia.org/wiki?curid=1312467" title="Jose Gonzalez Garcia">
Jose Gonzalez Garcia



</doc>
<doc id="1312468" url="https://pl.wikipedia.org/wiki?curid=1312468" title="Papilio polyxenes">
Papilio polyxenes

Papilio polyxenes – gatunek motyla z rodziny paziowatych (Papilionidae). Występuje na terenie Ameryki Północnej oraz w północno-zachodniej części Ameryki Południowej. Rozpiętość skrzydeł osiągana przez osobniki tego gatunku wynosi od 8 do 11 cm.

</doc>
<doc id="1312469" url="https://pl.wikipedia.org/wiki?curid=1312469" title="Marcus Ahlm">
Marcus Ahlm

Marcus Ahlm (ur. 7 lipca 1978 roku w Norra Åsum) – szwedzki piłkarz ręczny, reprezentant kraju. Obecnie występuje w Bundeslidze. Gra na pozycji obrotowego. W 2005 roku został uznany za najlepszego piłkarza ręcznego roku w Szwecji. Karierę zawodniczą zakończył w 2013. Obecnie jest jednym z członków zarządu w THW Kiel.

</doc>
<doc id="1312470" url="https://pl.wikipedia.org/wiki?curid=1312470" title="Frank Knight">
Frank Knight

Frank Hyneman Knight (7 listopada 1885 - 15 kwietnia 1972) - amerykański ekonomista, przedstawiciel szkoły chicagowskiej.
Urodził się w małej wiosce w stanie Illinois, w głęboko wierzącej chrześcijańskiej rodzinie. Nigdy nie ukończył szkoły średniej, ale mimo to został dopuszczony na studia w 1905 roku na American University w Tennessee. Jego najbardziej znaną pracą jest książka "Risk, Uncertainty and Profit" (1921).
W 1921 roku opublikował teorię niepewności mierzalnej i niemierzalnej, przyjmując, że niepewność mierzalna to ryzyko, zaś niepewność niemierzalna jest niepewnością sensu stricto.

</doc>
<doc id="1312471" url="https://pl.wikipedia.org/wiki?curid=1312471" title="Richard Marsh">
Richard Marsh

Richard William Marsh, baron Marsh (ur. 14 marca 1928 w Londynie, zm. 29 lipca 2011) – brytyjski polityk, członek Partii Pracy, minister w drugim rządzie Harolda Wilsona.
Życiorys.
Wykształcenie odebrał w politechnice w Woolwich. W 1959 r. został wybrany do Izby Gmin jako reprezentant okręgu Greenwich. W latach 1964–1965 był parlamentarnym sekretarzem w ministerstwie budownictwa i samorządu lokalnego, a następnie piastował analogiczne stanowisko w ministerstwie technologii. W 1966 r. został członkiem gabinetu jako minister mocy, a w latach 1968–1969 sprawował urząd ministra transportu.
W 1971 r. zrezygnował z miejsca w Izbie Gmin. W latach 1971–1976 był prezesem zarządu British Railways. W 1981 r. został kreowany parem dożywotnim jako baron Marsh. Do śmierci zasiadał w Izbie Lordów jako par bezpartyjny.

</doc>
<doc id="1312477" url="https://pl.wikipedia.org/wiki?curid=1312477" title="29 Pułk Zmechanizowany">
29 Pułk Zmechanizowany

29 Pułk Zmechanizowany (29 pz) – oddział zmechanizowany Sił Zbrojnych PRL i okresu transformacji ustrojowej.
Wchodził w skład 11 Dywizji Zmechanizowanej. Stacjonował w garnizonie Żagań.
Formowanie i zmiany organizacyjne.
W 1949 29 pułk piechoty został przeformowany w 29 zmotoryzowany pułk piechoty (JW 1749) i podporządkowany dowódcy 11 Zmotoryzowanej Dywizji Piechoty. W następnym roku pułk został dyslokowany z Jeleniej Góry do Żagania i przeformowany w pułk zmechanizowany.
W 1963 na bazie 29 pułku zmechanizowanego utworzono 29 pułk czołgów średnich. 6 maja 1972 pułk otrzymał imię patrona płk. Aleksandra Kowalskiego. 
W 1989 ponownie przeformowany w 29 pułk zmechanizowany. We wrześniu 1991 utracił imię patrona.
13 lipca 1992 przemianowany na 120 Husarski pułk zmechanizowany. W tym samym roku dyslokowany do Świętoszowa. 
30 czerwca 1995 przeformowany w 10 Brygadę Kawalerii Pancernej.

</doc>
<doc id="1312478" url="https://pl.wikipedia.org/wiki?curid=1312478" title="Aspropaxillus candidus">
Aspropaxillus candidus

Aspropaxillus candidus (Bres.) M.M. Mose – gatunek grzybów z rodziny gąskowatych ("Tricholomataceae"). W Polsce nie występuje. Rośnie na łąkach górskich. 
Systematyka i nazewnictwo.
Pozycja w klasyfikacji według Index Fungorum: "Aspropaxillus, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy:
W niektórych atlasach grzybów opisany jest pod polską nazwą lejkówka śnieżysta lub białokrowiak śnieżysty.
Morfologia.
Średnica kapelusza 10–25 cm. Kolor kapelusza biało śnieżysty.
Biały, dość gruby.
Szarawe.
Zastosowanie.
Grzyb jadalny i smaczny.

</doc>
<doc id="1312479" url="https://pl.wikipedia.org/wiki?curid=1312479" title="John Trevor">
John Trevor



</doc>
<doc id="1312480" url="https://pl.wikipedia.org/wiki?curid=1312480" title="Trevor Midgley">
Trevor Midgley



</doc>
<doc id="1312481" url="https://pl.wikipedia.org/wiki?curid=1312481" title="120 Pułk Zmechanizowany">
120 Pułk Zmechanizowany

120 Husarski Pułk Zmechanizowany (120 pz) – oddział Wojsk Zmechanizowanych Sił Zbrojnych RP.
W 1949 roku 29 pułk piechoty został przeformowany w 29 zmotoryzowany pułk piechoty (JW 1749) i podporządkowany dowódcy 11 Zmotoryzowanej Dywizji Piechoty. W następnym roku pułk został dyslokowany z Jeleniej Góry do Żagania i przeformowany w 29 pułk zmechanizowany.
W 1963 roku jednostka przeformowana została w 29 pułk czołgów średnich. 6 maja 1972 roku pułk otrzymał imię patrona płk. Aleksandra Kowalskiego. W 1989 roku ponownie przeformowany w 29 pułk zmechanizowany. We wrześniu 1991 roku utracił imię patrona.
13 lipca 1992 roku jednostka została przemianowana na 120 Husarski pułk zmechanizowany. W tym samym roku została dyslokowana do garnizonu Świętoszów. Oddział wchodził w skład 11 Dywizji Zmechanizowanej.
30 czerwca 1995 roku pułk przeformowany został w 10 Brygadę Kawalerii Pancernej.

</doc>
<doc id="1312482" url="https://pl.wikipedia.org/wiki?curid=1312482" title="Pawężnicy">
Pawężnicy

Pawężnicy – w średniowieczu żołnierze piechoty wyposażeni w pawęże, czyli duże tarcze w kształcie czworokąta.
Pawężnicy pełnili ważną rolę w wojsku husytów. Od połowy XV wieku w wojsku polskim. Przeciętnie w skład polskiej roty pieszej wchodziło 20% pawężników, do zadań których należała osłona kuszników. Od końca XV wieku ich liczba w piechocie polskiej stopniowo malała. W pierwszej połowie XVI wieku zastąpieni przez pieszych pikinierów.

</doc>
<doc id="1312484" url="https://pl.wikipedia.org/wiki?curid=1312484" title="Okręg wyborczy Greenwich">
Okręg wyborczy Greenwich

Okręg wyborczy Greenwich powstał w 1832 r. i wysyłał do brytyjskiej Izby Gmin dwóch deputowanych. Okręg położony był w południowo-wschodnim Londynie. W 1885 r. liczbę mandatów przypadających na ten okręg zmniejszono do jednego. Okręg został zlikwidowany w 1997 r.

</doc>
<doc id="1312485" url="https://pl.wikipedia.org/wiki?curid=1312485" title="Czesław Lasota">
Czesław Lasota

Czesław Lasota (ur. 8 sierpnia 1932 w Łodzi, zm. 28 września 2021) – polski aktor filmowy, teatralny i telewizyjny. W 1959 roku ukończył studia na PWST w Łodzi.
Został pochowany na cmentarzu parafialnym w Skolimowie.

</doc>
<doc id="1312489" url="https://pl.wikipedia.org/wiki?curid=1312489" title="Stefan Lövgren">
Stefan Lövgren

Stefan Lövgren (ur. 21 grudnia 1970 w Partille) – szwedzki piłkarz ręczny. Występował na pozycji środkowego rozgrywającego. Trzykrotnie został uznany za najlepszego piłkarza ręcznego roku w Szwecji: 1996, 2001, 2003. W 2006 zakończył reprezentacyjną karierę, w reprezentacji zagrał 268 meczów i zdobył 1138 bramek. Karierę sportową zakończył w 2009.

</doc>
<doc id="1312490" url="https://pl.wikipedia.org/wiki?curid=1312490" title="Sinoborowik klinowotrzonowy">
Sinoborowik klinowotrzonowy

Sinoborowik klinowotrzonowy, borowik klinowotrzonowy ("Cyanoboletus pulverulentus" (Opat.) Gelardi, Vizzini &amp; Simonini) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Cyanoboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1836 Wilhelm Opatowski nadając mu nazwę "Boletus pulverulentus". W wyniku prowadzonych w ostatnich latach badań filogenetycznych w obrębie rodzaju "Boletus" zmieniła się jego pozycja w klasyfikacji. Obecną, uznaną przez Index Fungorum nazwę nadali mu w roku 2014 Gelardi, Vizzini &amp; Simonini, przenosząc go do nowo utworzonego rodzaju "Cyanoboletus".
Niektóre synonimy nazwy naukowej:
Nazwę borowik klinowotrzonowy nadał Władysław Wojewoda w 1999 r. W polskim piśmiennictwie mykologicznym gatunek ten opisywany był też pod nazwami: borowik czerniejący, borowik omglony, borowik wrażliwy, borowik siniejący, podgrzybek omglony. Obecnie wszystkie te nazwy polskie są niespójne z nową nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy sinoborowik klinowotrzonowy.
Morfologia.
Średnicy 4–12(15) cm, czerwonobrązowy lub kasztanowobrązowy. Skórka matowa, delikatnie aksamitna, dość sucha.
Cytrynowożółte, dość krótkie, lśniące, bardzo wrażliwe na uciskanie, natychmiast ciemnoniebiesko nabiegające.
Orzechowy, w górnej części żółtawy, prawie zawsze wysmukły. Powierzchnia delikatnie ziarenkowato-kosmkowata, nigdy usiatkowana. Po przekrojeniu lub uciśnięciu intensywnie sinieje.
Żółty, po przekrojeniu natychmiast nabiegający ciemnoniebiesko do niebieskoczarno. Mięsisty oraz jędrny. U starszych osobników suchy i chropowaty.
Gładkie, średnicy 10–16 × 4–6 µm, bez pory rostkowej.
Sinoborowika klinowotrzonowego można pomylić z gatunkami jadalnymi: podgrzybem brunatnym ("Boletus badius"), podgrzybkiem zajączkiem ("Boletus subtomentosus") i podgrzybkiem złotawym ("Xerocomellus chrysenteron").
Występowanie.
Występuje w Ameryce Północnej, Środkowej, Południowej, Europie, Australii i Azji (w tej ostatniej znany jest tylko w Korei i Japonii). W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych.
W Polsce owocniki wytwarza od lipca do października. Rośnie pod dębami, bukami, rzadziej sosnami.
Znaczenie.
Naziemny grzyb mykoryzowy. Dawniej uważany za grzyb jadalny, jednak badania z 2017 r. wykazały, że akumuluje dużą ilość związków arsenu, dlatego odradza się jego spożywanie.

</doc>
<doc id="1312494" url="https://pl.wikipedia.org/wiki?curid=1312494" title="89 Pułk Zmechanizowany w Żaganiu">
89 Pułk Zmechanizowany w Żaganiu

89 Pułk Zmechanizowany (89 pz) – dawny oddział zmechanizowany Sił Zbrojnych RP. Pułk istniał w okresie tzw. transformacji ustrojowej.
Wchodził w skład 11 Dywizji Zmechanizowanej. Stacjonował w garnizonie Żagań.
Rodowód.
Pułk był spadkobiercą bojowych tradycji 4 Brygady Pancernej, która w składzie 1 Korpusu Pancernego przeszła chrzest bojowy w walkach pod Budziszynem i Dreznem.
10 września 1945 4 Drezdeńska Brygada Pancerna przeformowana została na 8 Drezdeński Pułk Czołgów. 6 lutego 1946 na bazie 8 Drezdeńskiego Pułku Czołgów utworzono 8 Drezdeński Pułk Czołgów i Artylerii Pancernej.
W maju 1949 pułk przeniesiono z Żurawicy do Żagania i podporządkowano 11 Zmotoryzowanej Dywizji Piechoty. Pułk zajął koszary przy Szosie Żarskiej, pozostałe po niemieckim 15 Pułku Pancernym Wehrmachtu.
Na podstawie rozkazu dowódcy WL Nr 0013/BPanc z 22 kwietnia 1949 24 Drezdeński Pułk Artylerii Pancernej został rozwiązany, a 21 dział SU-85 wraz z załogami przekazał dla 8 pcz.
W 1990 przeformowany na 99 Pułk Zmechanizowany, a 22 kwietnia 1992 zmieniono jednostce nazwę na 89 Pułk Zmechanizowany.
Tradycje.
Decyzją Nr 12/MON ministra obrony narodowej z dnia 22 kwietnia 1992 pułk przemianowany został na 89 Pułk Zmechanizowany oraz przyjął dziedzictwo tradycji:
Przeformowanie.
W 1995 jednostkę przeformowano i utworzono 34 Brygadę Kawalerii Pancernej
Przekształcenia.
4 Drezdeńska Brygada Pancerna → 8 Pułk Czołgów → 99 Pułk Zmechanizowany → 89 Pułk Zmechanizowany → 34 Brygada Kawalerii Pancernej

</doc>
<doc id="1312496" url="https://pl.wikipedia.org/wiki?curid=1312496" title="Henrik Lundström">
Henrik Lundström

Henrik Lundström (ur. 13 listopada 1979 w Mölndal) – szwedzki piłkarz ręczny, reprezentant kraju. Gra na pozycji lewoskrzydłowego. W kadrze narodowej zadebiutował w 2003 roku. Od sezonu 2012/13 będzie ponownie występował w szwedzkim Redbergslids Göteborg. W drużynie z Göteborga występował już w latach 1997-2004. Przez 8 sezonów (od 2004/05 do 2011/12) występował w Bundeslidze, w drużynie THW Kiel.

</doc>
<doc id="1312497" url="https://pl.wikipedia.org/wiki?curid=1312497" title="99 Pułk Zmechanizowany">
99 Pułk Zmechanizowany

99 Pułk Zmechanizowany (99 pz) – dawny oddział wojsk zmechanizowanych Sił Zbrojnych RP (Jednostka Wojskowa Nr 2702), stacjonujący w garnizonie Żagań i podporządkowany dowódcy 11 Dywizji Zmechanizowanej.
Rodowód.
Rodowód jednostki związany jest bezpośrednio ze zmaganiami wojennymi 4 Brygady Pancernej, której formowanie rozpoczęto 1 sierpnia 1944 r. W drugiej połowie września 1945 brygada przeformowana została na etat pokojowy o zmniejszonym stanie osobowym . W następnym miesiącu rozformowany został 1 Drezdeński Korpus Pancerny, a 4 BPanc. dyslokowana do Tarnowa i podporządkowana dowódcy Okręgu Wojskowego Nr V w Krakowie. 
W lutym 1946 r. 4 BPanc przeformowana została w 8 Pułk Czołgów (. W następnym roku jednostka została dyslokowana do Żurawicy i wzięła udział w akcji "Wisła". 30 marca 1949 oddział otrzymał nazwę wyróżniającą "Drezdeński".
W maju tego roku przeniesiony został do Żagania, do kompleksu koszarowego przy ulicy Szosa Żarska., podporządkowany dowódcy 11 Zmotoryzowanej Dywizji Piechoty i przeformowany w "8 Drezdeński Pułk Czołgów Średnich".
W 1957, w terminie do 15 sierpnia, jednostka przeformowana została w 8 Drezdeński Pułk Czołgów i Artylerii Pancernej (8 pczap). W następnym roku zmieniono numer jednostki wojskowej na "2702".
Na początku 1962 8 pczap przeformowany został ponownie w "8 Drezdeński Pułk Czołgów Średnich" . Na przełomie 1964 i 1965 jednostka otrzymała na wyposażenie czołgi T-55. W 1967 dzień 22 kwietnia ustanowiony został dorocznym świętem jednostki .
W 1968 jednostka wzięła udział w operacji "Dunaj", w składzie 2 Armii. W sierpniu 1979 pułk, jako pierwszy w LWP otrzymał czołgi T-72.
W 1990 jednostka przeformowana została w 99 Drezdeński Pułk Zmechanizowany. We wrześniu 1991 pułk pozbawiony został nazwy wyróżniającej "Drezdeński" .
Przeformowanie.
Decyzją Nr 12/MON ministra obrony narodowej z 22 kwietnia 1992 oddział przemianowany został na 89 Pułk Zmechanizowany.
W 1995 pułk przeformowany został w 34 Brygadę Kawalerii Pancernej.

</doc>
<doc id="1312498" url="https://pl.wikipedia.org/wiki?curid=1312498" title="Marek Mrozowski">
Marek Mrozowski

Marek Mrozowski (ur. 19 września 1954 w Czeladzi) – polski samorządowiec, inżynier, od 2002 do 2010 burmistrz Czeladzi.
Życiorys.
Absolwent Śląskich Technicznych Zakładów Naukowych w Katowicach. W 1980 ukończył studia na Wydziale Inżynierii Sanitarnej Politechniki Śląskiej.
Od 1974 należał do Stronnictwa Demokratycznego, działał też w Socjalistycznym Zrzeszeniu Studentów Polskich (m.in. jako sekretarz rady uczelnianej). Później (do stycznia 1982) był członkiem PZPR.
Pracował na Politechnice Śląskiej w Gliwicach, następnie jako mistrz robót instalacyjnych, a w latach 90. w prywatnych firmach. W okresie 1994–1998 pełnił funkcję zastępcy burmistrza Czeladzi ds. komunalnych. Był w tym okresie członkiem Unii Pracy. W 2001 bez powodzenia kandydował do Senatu z listy PSL. Później wstąpił do Platformy Obywatelskiej.
W bezpośrednich wyborach samorządowych w 2002 i ponownie w 2006 był wybierany na urząd burmistrza Czeladzi. W 2010 nie uzyskał reelekcji. Został natomiast radnym powiatu będzińskiego.
Od czerwca 2011 do maja 2013 pełnił obowiązki dyrektora Miejskiego Zarządu Budynków Mieszkalnych w Świętochłowicach. W sierpniu 2013 objął funkcję zastępcy burmistrza Wojkowic. W 2014 utrzymał mandat radnego powiatu, ponownie bez powodzenia ubiegał się o urząd burmistrza w tymże roku oraz w 2018.

</doc>
<doc id="1312499" url="https://pl.wikipedia.org/wiki?curid=1312499" title="Towarzysz przytomny">
Towarzysz przytomny

Towarzysz przytomny – w wojsku polskim XVIII wieku towarzysz pełniący służbę osobiście.

</doc>
<doc id="1312504" url="https://pl.wikipedia.org/wiki?curid=1312504" title="Towarzysz sowity">
Towarzysz sowity

Towarzysz sowity – towarzysz nie pełniący służby osobiście, wystawiający w swoim zastępstwie dodatkowego pocztowego. System ten powstał w czasach saskich i istniał do 1794. W drugiej połowie XVIII wieku zdarzały się często przypadki, że towarzysz sowity rzadko a nawet w ogóle do wojska nie przyjeżdżał.

</doc>
<doc id="1312506" url="https://pl.wikipedia.org/wiki?curid=1312506" title="Vincenzo Cerulli">
Vincenzo Cerulli

Vincenzo Cerulli (ur. 20 kwietnia 1859 w Teramo, zm. 30 maja 1927 w Merate) – włoski astronom.
Pracował w prywatnym obserwatorium w Teramo. Prowadził obserwacje Marsa, jako pierwszy wysunął teorię, że kanały marsjańskie są tylko złudzeniem optycznym. Wraz z Elią Millosevichem opracowywał katalogi gwiazd. 
W 1910 roku odkrył planetoidę (704) Interamnia, nazwał ją łacińskim określeniem swojej rodzinnej miejscowości Teramo.
Jego imieniem nazwano krater na Marsie oraz planetoidę (366) Vincentina.

</doc>
<doc id="1312507" url="https://pl.wikipedia.org/wiki?curid=1312507" title="Grzegorz Podstawek">
Grzegorz Podstawek

Grzegorz Podstawek (ur. 25 czerwca 1979 we Wrocławiu) – polski piłkarz, był zawodnikiem m.in. Śląska Wrocław, Arki Gdynia czy Poloni Bytom. Trener UEFA A, obecnie prowadzi drużynę WKS Wierzbice występującą we Wrocławskiej klasie okręgowej. W Ekstraklasie w 95 spotkaniach strzelił 20 goli.

</doc>
<doc id="1312509" url="https://pl.wikipedia.org/wiki?curid=1312509" title="Marcos Vampeta">
Marcos Vampeta



</doc>
<doc id="1312512" url="https://pl.wikipedia.org/wiki?curid=1312512" title="The Best of Both Worlds">
The Best of Both Worlds

Albumy:
Single:
Trasa koncertowa
Film:

</doc>
<doc id="1312513" url="https://pl.wikipedia.org/wiki?curid=1312513" title="Dystans osobniczy">
Dystans osobniczy

Dystans osobniczy – najmniejsza odległość utrzymywana pomiędzy dwoma osobnikami tego samego gatunku zwierząt na obszarze niebędącym ich terytorium. Wielkość tego dystansu waha się od zera wśród gatunków tworzących skupiska, do ponad metra, przy czym osobniki dominujące w hierarchii utrzymują większe odległości. W przypadku jego zmniejszenia osobniki reagują ucieczką lub odstraszaniem. 
Pojęcie wprowadził zoolog Heini Hediger. W ujęciu Halla określany jest tym terminem także dystans osobisty człowieka.

</doc>
<doc id="1312515" url="https://pl.wikipedia.org/wiki?curid=1312515" title="Komunistyczna Partia Nepalu (Maoistowska)">
Komunistyczna Partia Nepalu (Maoistowska)

Komunistyczna Partia Nepalu (Maoistowska) (nepali नेपाल कम्युनिष्ट पार्टी (माओवादी केन्द्र)) – nepalska partia maoistowska założona w 1994 roku. Jej liderem jest Prachanda. W 2008 roku zwyciężyła w wyborach parlamentarnych.
Geneza.
Ruch maoistowski w Nepalu ma bogatą historię. Sympatycy ideologii w 1972 roku wszczęli nieudane powstanie w dystrykcie Jhapa. Powstanie spotkało się z obojętnością Chińskiej Republiki Ludowej, która widziała w nepalskiej monarchii zaporę przed Indiami.
Na początku lat 90. w wyniku różnic w ruchu komunistycznym wykrystalizowały się dwa ugrupowania: Komunistyczna Partia Nepalu (Zjednoczenie Marksistowsko-Leninowskie) i Centrum Maoistowskie. KPN (Zjednoczenie Marksistowsko-Leninowskie) opowiadała się za wielopartyjną demokracją ludową, ortodoksyjnie maoistowskie stanowisko przyjęło Centrum Jedności, występujące oficjalnie jako Zjednoczony Front Ludowy Nepalu. W wyborach parlamentarnych w 1994 roku wystartowali przedstawiciele obu partii. Głosowanie okazało się zwycięstwem KPN (Zjednoczenie Marksistowskie-Leninowskie) i sformowaniem przez tę partię rządu mniejszościowego. Po wyborach miejsce miał rozłam w Centrum Maoistowskim, partię opuściła grupa działaczy, która sformowała Komunistyczną Partię Nepalu (Maoistowską).
KPN (Maoistowska) nie została uznana przez komisję wyborczą, stąd też ugrupowanie zaczęło kontestować wynik wyborów. W 1995 roku rząd rozpoczął represje wobec działaczy maoistowskich. W 1996 roku przywódcy KPN (Maoistowskiej) przedstawili listę czterdziestu żądań, w tym: zniesienia monarchii, decentralizacji władzy, wprowadzenia wolności słowa, nacjonalizacji przemysłu, redystrybucji ziemi, uwolnienia więźniów politycznych oraz sekularyzacji państwa. Maoiści ogłosili przy tym ultimatum: rząd spełni ich żądania albo spotka się ze zbrojną rebelią. Rząd odmówił, a w tym samym roku kierownictwo partii zadecydowało o opuszczeniu parlamentu i wywołaniu „wojny ludowej“. Celem „Nepalskiej Rewolucji Komunistycznej“ miało być utworzenie „socjalistycznej i komunistycznej republiki ludu”. Na czele partii i rebelii stanął Prachanda, jego zastępcą był Baburam Bhattarai.
Rebelia (1996-2006).
Zbrojnym ramieniem maoistów była Armia Wyzwolenia Narodowego. Powstańcy aktywni byli w 68 z 75 dystryktów Nepalu. Do 2006 roku w 32 utworzyli oni regionalne rządy ludowe podporządkowane krajowemu Ludowemu Rządowi Rewolucyjnemu. W 2006 roku liczbę rebeliantów szacowano na 4 do 5 tysięcy członków kadry partyzanckiej i kilkanaście tysięcy ochotników wsparcia. Partyzantka utrzymywała się z napadów na banki, wymuszeń od przedsiębiorców oraz dobrowolnych składek sympatyków.
W strefach kontrolowanych przez Armię Wyzwolenia Narodowego realna władza należała do KPN (Maoistowskiej). Maoiści przeprowadzili reformy zapewniające wieśniakom równy dostęp do zasobów, zorganizowali własny system sądownictwa (przykładowo gwałciciele byli skazywani na karę, jaką zażyczyła sobie ofiara), tworzyli przychodnie i szkoły oraz dbali o rozwój rolnictwa. Reformy zapewniły im poparcie większości Nepalczyków. Największym poparciem cieszyli się pośród mniejszości etnicznych, w tym Gurkhów.
W 1998 roku w partii doszło do secesji skrzydła umiarkowanego – rozłamowcy powołali Patriotyczną Ligę Komunistów.
Według części źródeł maoiści współpracowali z naksalitami z Indii (konkretnie Komunistyczne Centrum Maoistowskie i Ludowa Grupa Wojenna) oraz separatystami z United Liberation Front of Assam. Rozpowszechnione było także przekonanie o wspieraniu KPN (Maoistowskiej) przez rząd ChRL, które było błędne.
Na początku XXI wieku rząd rozpoczął rozmowy z buntownikami. Do końca 2006 roku podpisano kilka umów kończących konflikt.
Legalna działalność.
Po zakończeniu kampanii rebelianckiej, maoistów dopuszczono do legalnej działalności. Wystartowali w wyborach parlamentarnych w 2008 roku, w których odnieśli zwycięstwo, zdobywając 38% głosów i 240 mandatów (na 601). Zwycięzcy wyborów zapowiedzieli, że nie chcą przekształcić Nepalu w państwo socjalistyczne oraz trwanie przy gospodarce rynkowej. KPN (m) utworzyła rząd koalicyjny z Kongresem Nepalskim i Komunistyczną Partią Nepalu (Zjednoczeniem Marksistowsko-Leninowskim). Premierem został Prachanda. 28 maja 2008 nowo wybrane Zgromadzenie Konstytucyjne ogłosiło Nepal republiką. Prachanda w 2009 roku podał się do dymisji. Związane to było z konfliktem na łamach koalicji i wycofaniu się z niej KPN (Zjednoczenie Marksistowsko-Leninowskie).
W 2009 roku KPN (m) zjednoczyła się z Centrum Jedności. W ramach unifikacji czasowo zmieniono nazwę partii na Zjednoczona Komunistyczna Partia Nepalu (Maoistowska). Przewodniczącym ugrupowania został Prachanda. Partia szybko powróciła do starej nazwy – KPN (Maoistowska).
W 2010 roku protesty maoistów przyczyniły się do upadku rządu komunisty Madhav Kumar Nepala. W 2011 roku partia poparła utworzenie rządu Jhala Nath Khanal z KPN (Zjednoczenie Marksistowsko-Leninowska). Rząd upadł jeszcze w tym samym roku, w następstwie czego premierem został maoista Baburam Bhattarai. Polityk sprawował urząd do 2013 roku. Maoiści poparli następnie powołanie rządu bezpartyjnego premiera Khil Raj Regmi.
W latach 2011–2012 maoiści rozwiązali swoją armię, która liczyła wówczas 19 tysięcy członków, 1500 spośród nich włączono w skład regularnego wojska. W tym samym roku KPN (Maoistowska) została usunięta z listy organizacji terrorystycznych Departamentu Stanu USA.
W 2016 roku Prachanda po raz drugi został premierem. Z funkcji ustąpił w 2017 roku. 
W 2017 roku partia wzięła udział w wyborach lokalnych. Zajęła w nich trzecie miejsce.
Wsparcie dla bhutańskich maoistów.
W czasie trwania wojny domowej w Nepalu wspierała Bhutańską Partię Komunistyczną (Marksistowsko-Leninowsko-Maoistowską). Członkowie tej partii przechodzili szkolenia wojskowe w obozach nepalskich maoistów.
Ideologia.
Ideologią partii jest maoizm. Początkowo jej celem było utworzenie w Nepalu państwa socjalistycznego. Po zwycięstwie w wyborach w 2008 roku porzuciła radykalne hasła. W gospodarce opowiedziała się za utrzymaniem gospodarki rynkowej.
Sprzeciwia się hegemonii języka nepali, hinduizmu i ludu Khas. Program skierowany jest w dużej mierze do mniejszości etnicznych, którym to obiecuje przyznanie autonomii. Maoiści posługują się retoryką antyindyjską.

</doc>
<doc id="1312519" url="https://pl.wikipedia.org/wiki?curid=1312519" title="Wojciech Zenderowski">
Wojciech Zenderowski

Wojciech Leon Zenderowski (ur. 11 kwietnia 1947 w Byczynie na Śląsku Opolskim) – polski publicysta, samorządowiec oraz autor monografii biograficznych i historycznych.
Życiorys.
Po ukończeniu Technikum Leśnego w Białowieży w 1966 roku, podjął pracę w leśnictwie Borek w Nadleśnictwie Wipsowo. W latach 1974-1980 pracował w Przedsiębiorstwie Obróbki Drewna przy Zakładzie Karnym w Barczewie. W 1980 roku został funkcjonariuszem Zakładu Karnego w Barczewie, gdzie pracował do emerytury.
W jego dorobku autorskim istotne miejsce zajmują monografie historyczne, a także biografie osobistości ziemi barczewskiej. Opracował i wydał w 2010 roku biografię kompozytora Feliksa Nowowiejskiego, który urodził się w 1877 w Wartemborku (obecnie Barczewo). Znany jest jako kronikarz, historyk oraz publicysta tematycznie związany z ziemią barczewską. Był pomysłodawcą "Kapituły Barczewianin Roku" oraz współzałożycielem Stowarzyszenia Społeczno-Kulturalnego „Ziemia Barczewska”. Przez pierwsze trzy lata był współorganizatorem I Ogólnokrajowego, a później Międzynarodowego Festiwalu Muzyki Chóralnej im. Feliksa Nowowiejskiego w Barczewie, za co został wyróżniony wpisem do Honorowej Księgi Dokonań Miasta Barczewa.
Od 1991 roku współpracował z "Nowinami Barczewskimi", a od 1999 jest współredaktorem "Wiadomości Barczewskich". W listopadzie 2010 był kandydatem na radnego z listy Platformy Obywatelskiej do Rady Miejskiej w Barczewie. W roku 2014 przekazał dla Instytutu Pamięci Narodowej więzienne notatki niemieckiego zbrodniarza wojennego Ericha Kocha.
W roku 2008 Prezydent Rzeczypospolitej Polskiej nadał Wojciechowi Zenderowskiemu Srebrny Krzyż Zasługi.

</doc>
<doc id="1312521" url="https://pl.wikipedia.org/wiki?curid=1312521" title="Abrahamowicz">
Abrahamowicz

Abrahamowicz ("Abramowicz") – polski herb szlachecki, odmiana herbu Jastrzębiec.
Opis herbu.
Opis zgodnie z klasycznymi regułami blazonowania:
W polu błękitnym podkowa na opak, złota z takimż krzyżem kawalerskim w środku uszczerbionym z lewej. Klejnot: Na ogonie pawim jastrząb z pierścieniem złotym w dziobie.
 
Najwcześniejsze wzmianki.
1579 rok.
Herbowni.
Abrahamowicz, Abramowicz, Abrahimowicz, Chodyrewicz, Timirczyc, Tymiczyc.

</doc>
<doc id="1312523" url="https://pl.wikipedia.org/wiki?curid=1312523" title="Ana Ivis Fernández Valle">
Ana Ivis Fernández Valle

Ana Ivis Fernández Valle (ur. 3 sierpnia 1973 roku w Matanzas) – kubańska siatkarka, była reprezentantka kraju. Gra na pozycji środkowej bloku bądź atakującej. Obecnie występuje w rosyjskiej Superlidze, w drużynie Leningradki Sankt Petersburg.
Kariera:
Sukcesy:

</doc>
<doc id="1312527" url="https://pl.wikipedia.org/wiki?curid=1312527" title="Anna Kutrzeba-Pojnarowa">
Anna Kutrzeba-Pojnarowa

Anna Kutrzeba-Pojnarowa (ur. 4 maja 1913 w Krakowie, zm. 29 kwietnia 1993 w Warszawie) – polska etnografka, prof. zw. dr. Wykładała na Uniwersytecie Warszawskim, zajmowała się m.in. historią polskiej etnografii.
Życiorys.
Była najstarszą z trzech córek Stanisława i Janiny z Domaszewskich Kutrzebów. Pod kierunkiem matki – polonistki – Anna przerabiała w domu program szkoły podstawowej i dwóch klas gimnazjum. Następne klasy ukończyła w Państwowym Gimnazjum im. Królowej Wandy. Maturę zdała w 1931.
Rozwój zainteresowań etnograficznych zawdzięczała uczestnictwu w Szkolnym Kole Krajoznawczym. Brała udział w dokumentowaniu kapliczek wiejskich według kwestionariusza Seweryna Udzieli. W wieku 16 lat samodzielnie zebrała i opracowała do druku rysunki i opisy 49 kapliczek we wsi Zawoja pod Babią Górą. Praca została nagrodzona przez Komisję Kół Krajoznawczych Młodzieży Szkolnej. Ojciec Anny udostępnił jej rysunki do oceny Włodzimierzowi Tetmajerowi.
W późniejszych latach Anna Kutrzeba pogłębiła i utrwaliła swój stosunek do wsi jako środowiska społeczno-kulturowego, zawarłszy związek małżeński z Marianem Pojnarem, prawnikiem wywodzącym się z podkarpackiej wsi Trześniów k. Brzozowa, utrzymując przez wiele lat więzi z jego rodziną i rodzinną wsią. Z czasem Trześniów stał się dla niej nie tylko przestrzenią życiową, ale też terenem obserwacji, badań i refleksji na temat rozwoju kulturowego. Mąż był dla niej wiarygodnym informatorem i ekspertem.
W latach 1931–1937 studiowała historię ze specjalnością średniowieczną na Uniwersytecie Jagiellońskim. Równocześnie uczęszczała na wykłady, ćwiczenia i seminaria z zakresu historii kultury, archeologii, geografii, historii prawa, etnografii i socjologii. Tytuł magisterski z historii średniowiecza otrzymała w 1938 na podstawie pracy "Vesnica – danina miodowa". Ukończyła roczne studium pedagogiczne dla historyków oraz odbyła praktyki w III Państwowym Gimnazjum im. Króla Jana III Sobieskiego. Od 1937 rozpoczęła pracę młodszej asystentki w Katedrze Socjologii i Etnografii UJ. Pracowała tam z przerwą wojenną do 1953. W czasie II wojny światowej była związana z Departamentem Informacji Delegatury Rządu na Kraj. Pracowała jako urzędniczka w Radzie Głównej Opiekuńczej. Była łączniczką między PSL Stanisława Mikołajczyka a wykładowcami na Uniwersytecie Jagiellońskim.
W 1947 obroniła doktorat na podstawie pracy "Rozwój etnologii i etnografii w Polsce" – jej promotorem był Kazimierz Dobrowolski, a egzaminatorami Władysław Semkowicz i Kazimierz Moszyński. Należała do Polskiego Stronnictwa Ludowego, co przyczyniło się do politycznej decyzji rektora o zwolnieniu jej z UJ; decyzja została wycofana dzięki interwencji Jana Żołny-Manugiewicza. Zajęcia ze studentami prowadziła jako asystentka, a następnie jako adiunktka. Badała region krakowski. Prowadziła krakowską delegaturę Muzeum Kultur Ludowych (1947–1951), organizując zakup eksponatów z Polski południowej. Okresowo była członkinią rad naukowych m.in. Państwowego Muzeum Etnograficznego w Warszawie, Muzeum Sportu i Turystyki w Warszawie, Muzeum Rolnictwa w Ciechanowcu, Muzeum Wsi Mazowieckiej w Sier­pcu.
W 1953, już jako Kutrzeba-Pojnarowa, podjęła pracę w Katedrze Etnografii Uniwersytetu Warszawskiego. Tam uzyskała stopień docenta (1955) oraz tytuły profesora nadzwyczajnego (1969) i zwyczajnego (1976). Pełniła funkcję prodziekana ds. naukowych Wydziału Historycznego. Włączyła się w prace badawcze Zakładu Etnografii Polski w Instytucie Historii Kultury Materialnej PAN. W latach 1961–1971 była honorową kierowniczką tego zakładu. W 1968 przy Mazowieckim Towarzystwie Kultury powstał Mazowiecki Ośrodek Badań Naukowych z kilkoma komisjami tematycznymi. Komisją Etnograficzną kierowała Anna Kutrzeba-Pojnarowa, a jej zastępcą był dr hab. Marian Pokropek. W ramach pracy ośrodka kierowała kilkoma projektami badawczymi.
Pierwszym tematem badawczym, jaki podjęła po II wojnie światowej, były Ziemie Zachodnie, co zaowocowało kilkoma tekstami prasowymi i w pracach zbiorowych. Później zajmowała się szczególnie Małopolską oraz Mazowszem i Kurpiami. Brała udział w Międzyuczelnianych Obozach Etnograficznych organizowanych przez Witolda Dynowskiego na Kurpiach. Prowadziła nadzór merytoryczny nad badaniami etnograficznymi w kurpiowskiej Puszczy Zielonej (zaocowowały trzytomowym opracowaniem "Kurpie – Puszcza Zielona" pod jej redakcją wydanym w latach 1962–1965), nad przemianami kultury wsi w różnych regionach kraju, nad podlaską szlachtą zagrodową. W pracach badawczych i publikacjach podejmowała trzy ścieżki: analizę średniowiecznych źródeł historycznych, historię etnograﬁi polskiej i metod pracy jej przedstawicieli oraz odtworzenie obrazu przemijającej kultury wsi w z zachowaniem regionalnej specyfiki. Już przed wojną, a po studiach, dwukrotnie była z ojcem na Międzynarodowym Kongresie Historyków we Francji i Szwaj­carii. Po wojnie uczestniczyła w międzynarodowych kongresach antropologów i etnologów w Moskwie, Paryżu, Chicago i Zury­chu. W 1973 podczas IX Kongresu Nauk Antropologicznych i Etnologicznych w Chicago była jedną z jego honorowych przewodniczących. Brała udział w międzynarodowych konferencjach związanych z dzia­łalnością Międzynarodowej Komisji do Badania Kultury Ludowej Karpat i Bałkanów oraz pracach redakcyjnych nad czasopismami „Demos” (od 1957) i „Carpatica”. Przez 4 miesiące prowadziła badania w Paryżu i uczestniczyła w życiu uniwersyteckim. Od 1971 należała do Conseil d'Administra­tion Międzynarodowego Towarzystwa Etnologii i Folkloru (SIEF). Podczas międzynarodowego kolokwium poświęconego folklorowi Europy w Belgii w 1975 była podkomisarką z ra­mienia polskiego komitetu imprezy. Występowała z referatami na konferencjach w ZSRR, Cze­chosłowacji, Bułgarii, Jugosławii, Francji, Rumunii, Węgrzech, Nie­mczech, USA. Poza tym należała redakcji serii wydawniczych i monografii regionalnych. Zainspirowała powstanie, redagowała i współtworzyła syntezę "Etnografia Polski. Przemiany kultury ludowej" (t. 1–2, Ossolineum 1976, 1981).
W 1986 została wyróżniona Nagrodą im. Oskara Kolberga.
Została pochowana na cmentarzu Powązkowskim w Warszawie (kwatera K-2-28).
Wybrane publikacje.
Książki:
Artykuły:
Upamiętnienie.
Między 15 października 2013 a 31 marca 2014 przy Kancelarii Prezesa PAN w Pałacu Kultury i Nauki w Warszawie można było zobaczyć przygotowaną przez Archiwum Nauki PAN i PAU wystawę "Młodość mija jak sen… Obrazki z życia towarzyskiego uczennicy i studentki. Anna Kutrzeba-Pojnarowa (1913–1993)". Okazją była 100 rocznica urodzin oraz 20 rocznica śmierci badaczki.

</doc>
<doc id="1312530" url="https://pl.wikipedia.org/wiki?curid=1312530" title="Blue for You">
Blue for You

Blue for You – dziewiąty album angielskiego zespołu Status Quo.

</doc>
<doc id="1312531" url="https://pl.wikipedia.org/wiki?curid=1312531" title="Droga I/42 (Czechy)">
Droga I/42 (Czechy)

Droga krajowa 42 (cz. "Silnice I/42") – droga krajowa w Czechach. Przebiegająca w całości przez teren Brna. Arteria stanowi obwodnicę centrum miasta i wyprowadza z niego ruch tranzytowy w relacji północ - południe. Na krótkim odcinku jest częścią trasy E461. Od arterii swój początek bierze szereg dróg krajowych południowych Czech: 23, 41, 50 oraz 52.

</doc>
<doc id="1312535" url="https://pl.wikipedia.org/wiki?curid=1312535" title="Andrias scheuchzeri">
Andrias scheuchzeri

Andrias scheuchzeri − wymarły gatunek gigantycznej salamandry z miocenu, pierwotnie opisany jako skamieniałość dawnego człowieka z czasów potopu: "Homo diluvium testis". 
"Andrias scheuchzeri" jest czasem synonimizowany ze współczesnym gatunkiem wielkiej salamandry "A. davidianus".
Historia odkrycia.
Pierwszy opis znaleziska "Andrias scheuchzeri" podał Johann Jakob Scheuchzer, lekarz i przyrodnik szwajcarski w swoim dziele „Lithographia Helvetica” z 1726, jednakże skamieniałość tę uznał za szkielet człowieka zatopionego w czasie potopu Noego i dlatego nazwał "Homo diluvii testis" (). Pomyłka wynikała zarówno z niewielkiej wówczas wiedzy paleontologicznej i zoologicznej, jak i z faktu, że okaz był w znacznym stopniu przykryty osadem, którego Scheuchzer nie usunął, zadowalając się widocznymi fragmentami. 
Dopiero słynny francuski paleontolog Cuvier zaczął kwestionować status znaleziska, jednak długi czas nie mógł uzyskać dostępu do skamieniałości, a tym bardziej zgody na jej oczyszczenie z osadu, gdyż sprzeciwiały się temu władze Teylers Museum w Holandii, które posiadały oryginał. Wreszcie po zajęciu Holandii przez wojska francuskie, przy wsparciu Napoleona, Cuvier uzyskał zgodę na badania. Po odpreparowaniu okazało się, że jest to wielka salamandra długości około 1 m, bez zachowanego ogona i tylnych kończyn.

</doc>
<doc id="1312538" url="https://pl.wikipedia.org/wiki?curid=1312538" title="Best of Both Worlds">
Best of Both Worlds



</doc>
<doc id="1312542" url="https://pl.wikipedia.org/wiki?curid=1312542" title="Diecezja spiska">
Diecezja spiska

Diecezja spiska (łac. "Dioecesis Scepusiensis", słow. "Spišská diecéza") słowacka rzymskokatolicka diecezja położona w północnej części kraju. Siedziba biskupa znajduje się w katedrze św. Marcina w Spiskim Podgrodziu.
Historia.
13 marca 1776 papież Pius VI dokonał reorganizacji struktury kościelnej na obszarze tzw. Górnych Węgier na podstawie bulli "Romanus pontifex", ustanawiając trzy nowe diecezje: spiską, bańskobystrzycką i rożnawską, na obszarach wydzielonych z archidiecezji ostrzyhomskiej. Ich utworzenie było inicjatywą cesarzowej Marii Teresy, która uznała, że po przyłączeniu do cesarstwa ziem z I rozbioru Polski arcybiskupstwo ostrzyhomskie zajmuje za dużą powierzchnię, aby można było nim sprawnie zarządzać.
Po I wojnie światowej doszło do połączenia się Słowacji z Czechami w jedno wspólne państwo zwane Czechosłowacją, a w 1920 roku Polsce przydzielono część Orawy i Spiszu, gdzie funkcjonowało wówczas 18 parafii diecezji spiskiej:
W 1925 na mocy bulli papieża Piusa XI "Vixdum Poloniae unitas" podporządkowano je archidiecezji krakowskiej. Diecezja spiska pozostała sufraganią archidiecezji jagierskiej. Sytuacja ta miała miejsc do 1977 roku, kiedy to dokonano normalizacji stosunków państwo-Kościół. Papież Paweł VI przyłączył biskupstwo spiskie do nowo utworzonej metropolii słowackiej z siedzibą arcybiskupa metropolity w Trnawie. Ostatnia zmiana miała miejsce podczas pontyfikatu papieża Jana Pawła II, który dokonał zmiany granic diecezji oraz ustanowił ją sufraganią archidiecezji koszyckiej.
Dekanaty.
Współcześnie diecezja dzieli się na 14 następujących dekanatów:

</doc>
<doc id="1312546" url="https://pl.wikipedia.org/wiki?curid=1312546" title="Olga Potaszowa">
Olga Potaszowa

Olga Dmitrijewna Potaszowa (ros. "Ольга Дмитриевна Поташова") (ur. 26 czerwca 1976 w Poczdamie) – rosyjska siatkarka, była reprezentantka Rosji. Grała na pozycji środkowej bloku. Mierzy 204 cm.
Sukcesy:

</doc>
<doc id="1312555" url="https://pl.wikipedia.org/wiki?curid=1312555" title="Edward Douglass White">
Edward Douglass White



</doc>
<doc id="1312559" url="https://pl.wikipedia.org/wiki?curid=1312559" title="Ama-gi">
Ama-gi

Ama-gi – słowo pochodzące ze starożytnego języka sumeryjskiego. Uważa się, że jest to najstarszy w dziejach ludzkości zapis pojęcia wolności. W dosłownym tłumaczeniu oznacza „powrót do matki”. 
Po raz pierwszy słowo to pojawia się na datowanej na ok. 2300 rok p.n.e. glinianej tabliczce z Lagasz. Według Samuela Noah Kramera Lagasz było miejscem pierwszego zarejestrowanego ruchu społecznego. 
Zapis słowa Ama-gi w sumeryjskim piśmie klinowym został przyjęty za symbol przez niektóre grupy zwolenników libertarianizmu. Jednymi z organizacji używających tego słowa w swoim logo są Liberty Fund czy New Economic School – Georgia. 

</doc>
<doc id="1312560" url="https://pl.wikipedia.org/wiki?curid=1312560" title="Abantes">
Abantes



</doc>
<doc id="1312561" url="https://pl.wikipedia.org/wiki?curid=1312561" title="Wirtemberskie Oddziały Bezpieczeństwa">
Wirtemberskie Oddziały Bezpieczeństwa

Wirtemberskie Oddziały Bezpieczeństwa (niem. "Württembergischen Sicherheitstruppen") – formacja wojskowa Wolnego Ludowego Kraju Wirtembergii, istniejąca 6 miesięcy 1918-1919, tuż po zakończeniu I wojny światowej, w okresie rewolucji listopadowej.
Oddziały te były wywodziły się bezpośrednio z jednostek XIII Korpusu Armijnego Cesarstwa Niemieckiego. Włączone w 1919 do Reichswehry.

</doc>
<doc id="1312562" url="https://pl.wikipedia.org/wiki?curid=1312562" title="Michael Stewart (polityk)">
Michael Stewart (polityk)

Michael Stewart, właśc. Robert Michael Maitland Stewart, baron Stewart of Fulham CH (ur. 6 listopada 1906 w Bromley, zm. 13 marca 1990 w Londynie) – brytyjski polityk, członek Partii Pracy, minister w rządach Clementa Attleego i Harolda Wilsona.
Był synem pisarza i wykładowcy Roberta Wallace’a Stewarta oraz Evy Blaxley. Wykształcenie odebrał w Brownhill Road Elementary School w Catford, w Christ’s Hospital oraz w St. John’s College na Uniwersytecie Oksfordzkim, gdzie w 1929 r. uzyskał dyplom z filozofii. Na studiach był przewodniczącym Oxford Union, od 1929 r. był członkiem St John’s Labour Club. W 1931 r. został urzędnikiem na Dworze Królewskim. Przez krótki czas pracował w sekretariacie Ligi Narodów. Później rozpoczął pracę nauczyciela, najpierw w Merchant Taylors' School w Londynie, potem w Coopers' Company's School w Mile End, aż wreszcie we Frome.
Podczas II wojny światowej Stewart służył na Bliskim Wschodzie. W 1942 r. rozpoczął pracę w Intelligence Corps. W 1943 r. został przeniesiony do Arminego Korpusu Edukacyjnego. W 1944 r. został awansowany do stopnia kapitana. 26 lipca 1941 r. poślubił Mary Birkinshaw, nie miał z nią dzieci.
W 1931 r. Stewart wystartował w wyborach do Izby Gmin w okręgu Lewisham West, ale bez powodzenia. Drugą próbę podjął w 1935 r., ale ponownie nie uzyskał mandatu. Niepowodzeniem zakończył się również start w wyborach uzupełniających w okręgu Fulham East w 1936 r. Dopiero w 1945 r. uzyskał mandat parlamentarny z okręgu Fulham East. Okręg ten reprezentował do 1955 r. Od tamtej pory reprezentował okręg wyborczy Fulham.
Wkrótce po pierwszych wybranych wyborach został Lordem Skarbu. W 1946 r. został Kontrolerem Dworu Królewskiego. Następnie objął stanowisko Wiceszambelana Dworu Królewskiego. W latach 1947–1951 był podekretarzem stanu w ministerstwie wojny. Od maja do października 1951 r. był parlamentarnym sekretarzem w ministerstwie zaopatrzenia. W 1955 r. został ministrem edukacji w laburzystowskim gabinecie cieni. W latach 1959–1964 był opozycyjnym ministrem budnownictwa i samorządu lokalnego. W 1952 r. został dyrektorem Fabian Summer School, a w 1954 r. jej wykładowcą.
Po wyborczym zwycięstwie Partii Pracy w 1964 r. Stewart został ministrem edukacji i nauki. W 1965 r. objął tekę ministra spraw zagranicznych. W latach 1966–1968 był pierwszym sekretarzem stanu. Równocześnie był do 1967 r. ministrem spraw ekonomicznych. W 1968 r. ponownie został ministrem spraw zagranicznych i piastował ten urząd do wyborczej porażki laburzystów w 1970 r.
Stewart należał do proeuropejskiej grupy w Partii Pracy. W czerwcu 1970 r. przewodniczył laburzystowskiej delegacji do Rady Europy. Przewodniczył również (razem z George’em Brownem i Royem Jenkinsem) Laburzystowskiej Komisji ds. Europy. W latach 1975–1976 był posłem do Parlamentu Europejskiego. Od 1964 r. był członkiem Tajnej Rady. W 1979 r. został kreowany parem dożywotnim jako baron Stewart of Fulham i zasiadł w Izbie Lordów.

</doc>
<doc id="1312565" url="https://pl.wikipedia.org/wiki?curid=1312565" title="Feng Kun">
Feng Kun

Feng Kun (; ur. 28 grudnia 1978 roku w Pekinie) – chińska siatkarka, reprezentantka kraju, grająca na pozycji rozgrywającej. W 2004 roku zdobyła złoty medal Igrzysk Olimpijskich w Atenach. W 2008 roku w Pekinie zdobyła brązowy medal olimpijski.
Karierę zakończyła w 2011 roku. 
Jej mężem jest tajski trener siatkarski Kiattipong Radchatagriengkai.
Kariera.
Kariera Kun Feng rozpoczęła się w 1990 roku, zawodniczka występowała wówczas w klubie Beijing Yanjing Beer. W 1994 roku awansowała do drużyny seniorów, a rok później wygrała Mistrzostwa Świata Juniorek. Pomimo że nie zdobywała żadnych trofeów z klubem, w 1997 roku zadebiutowała w reprezentacji. W 2001 roku zdobyła srebrny medal World Grand Prix i złoty medal Mistrzostw Azji. Rok później wywalczyła srebrny medal World Grand Prix i złoty medal XIV Igrzysk Azjatyckich. W 2003 roku zdobyła złoty medal w każdym z turniejów, w których brała udział: World Grand Prix, Mistrzostwa Azji i Puchar Świata. Na Pucharze Świata została uznana najlepiej rozgrywającą zawodniczką turnieju. Rok 2004 można uznać za kulminację jej siatkarskiej kariery - zdobyła złoty medal Igrzysk Olimpijskich w Atenach oraz została uznana MVP i najlepszą rozgrywającą turnieju. W roku poolimpijskim zdobyła brązowy medal w World Grand Prix oraz trzeci z rzędu złoty medal Mistrzostw Azji, otrzymała nagrody dla najlepszej rozgrywającej we wszystkich tych turniejach. W 2006 roku zdobyła złoty medal XV Igrzysk Azjatyckich. W 2007 roku wywalczyła srebrny medal Mistrzostw Azji, a rok później zdobyła brązowy medal Igrzysk Olimpijskich w Pekinie. W sezonie 2008/2009 występowała we włoskim klubie Asystelu Novara, z którym zdobyła Puchar CEV; w rozgrywkach CEV została uznana za najlepszą rozgrywającą. Po zakończonym sezonie we Włoszech wróciła do ligi chińskiej i z drużyną Evergrande Kanton wywalczyła awans do ligi A. W sezonie 2010/2011 zdobyła z tym zespołem wicemistrzostwo Chin.
Niewątpliwie była jedną z najlepszych rozgrywających w historii żeńskiej siatkówki. Jako rozgrywającą cechowało ją bardzo szybkie odbicie, lubiła grać pierwszym tempem, kombinacyjną siatkówkę. Na pewno jej gra i niepowtarzalne kombinacje siatkarek "złotej generacji" pozostaną na długo w pamięci kibiców żeńskiej siatkówki na całym świecie.
Sukcesy klubowe.
Puchar CEV:
Mistrzostwo Włoch:
Mistrzostwo Chin:
Sukcesy reprezentacyjne.
Mistrzostwa Świata Juniorek:
Volley Masters Montreux:
World Grand Prix:
Mistrzostwa Azji:
Puchar Wielkich Mistrzyń:
Igrzyska Azjatyckie:
Puchar Świata:
Igrzyska Olimpijskie:
Puchar Azji:

</doc>
<doc id="1312566" url="https://pl.wikipedia.org/wiki?curid=1312566" title="Okręg wyborczy Fulham East">
Okręg wyborczy Fulham East

Okręg wyborczy Fulham East powstał w 1918 r. i wysyłał do brytyjskiej Izby Gmin jednego deputowanego. Okręg obejmował wschodnią część dystryktu Fulham w Londynie. Został zlikwidowany w 1955 r.

</doc>
<doc id="1312568" url="https://pl.wikipedia.org/wiki?curid=1312568" title="Wielki Cmentarz (Wrocław)">
Wielki Cmentarz (Wrocław)

Wielki Cmentarz (niem. "Großer Friedhof", "Elisabethfriedhof", "Magdalenenfriedhof") – luterański cmentarz, który znajdował się we Wrocławiu, w kwartale dzisiejszych ulic: Legnickiej, Braniborskiej, Dobrej i Trzemeskiej. Cmentarz był nekropolią zasłużonych i prominentnych wrocławian XVIII i XIX w. Zniszczony podczas II wojny światowej, ostatecznie zlikwidowany w 1957 roku.
Historia.
Cmentarz założono na Przedmieściu Mikołajskim, na terenie należącym wcześniej do klasztoru urszulanek, zwanym "Kantoreigarten" Przygotowanie terenu pod pochówki rozpoczęło się w grudniu 1776 r., a wkrótce potem, w 1777 cmentarz został poświęcony przez Christiana Ludwiga Müllera, przedstawiciela Śląskiego Konsystorza Ewangelickiego. Z tego okresu pochodziła barokowa kaplica cmentarna, której budowa kosztowała 17 tysięcy talarów (3192 talary wyłożył król Fryderyk Wilhelm II. 
Chowano tu przede wszystkim osoby zaliczane do elity miasta, przy czym wschodnią część cmentarza przeznaczono dla zmarłych z parafii ewangelickiej św. Marii Magdaleny, zachodnią dla parafii św. Elżbiety, a południową dla parafii św. Bernardyna.
Cmentarz użytkowany był do roku 1867, kiedy rozwijającemu się coraz szybciej miastu zaczęło brakować miejsc do pochówków i konieczne stało się uruchomienie nowych cmentarzy w innych miejscach miasta. Po roku 1867 teren przejęły w użytkowanie parafie św. Marii Magdaleny i św. Elżbiety.
Zniszczony w 1945 roku podczas oblężenia "Festung Breslau" Wielki Cmentarz zachował jeszcze po wojnie częściowo swój charakter, ale zlikwidowano go ostatecznie wraz z nagrobkami i zabytkową kaplicą w 1957 roku.
Pochowani.
Wśród znanych obywateli pochowanych na cmentarzu byli:
Grobowce rodzinne, m.in.:

</doc>
<doc id="1312569" url="https://pl.wikipedia.org/wiki?curid=1312569" title="Munychia">
Munychia



</doc>
<doc id="1312570" url="https://pl.wikipedia.org/wiki?curid=1312570" title="Zespół Browna-Vialetto-Van Laerego">
Zespół Browna-Vialetto-Van Laerego

Zespół Browna-Vialetto-Van Laerego (ang. Brown-Vialetto-Van Laere syndrome, BVVL) – rzadka choroba neurologiczna o nieznanej etiologii, charakteryzująca się postępującym porażeniem mostowo-opuszkowym skojarzonym z wrodzoną głuchotą. Jednostkę chorobową opisali kolejno Charles Henry Brown w 1894, Vialetto w 1936 i Van Laere w 1966. Od czasu pierwszego opisu choroby do 2008 roku w piśmiennictwie przedstawiono 58 przypadków BVVL. Około połowa z nich była sporadyczna, w pozostałych, które występowały rodzinnie, opisano różne sposoby dziedziczenia: autosomalne recesywne (najczęściej), autosomalne dominujące, i sprzężone z chromosomem X. Choroba jest około 3 razy częstsza u kobiet niż u mężczyzn. Wydaje się, że wynika to z cięższego przebiegu choroby u mężczyzn i wcześniejszego zgonu pacjentów płci męskiej. Wiek ujawnienia się pierwszych objawów choroby waha się od okresu noworodkowego do 3. dekady życia. Diagnostyka różnicowa obejmuje zespół Fazio-Londe, stwardnienie zanikowe boczne, zespół Nathalie, zespół Boltshausera i chorobę neuronu ruchowego Madrasa.

</doc>
<doc id="1312571" url="https://pl.wikipedia.org/wiki?curid=1312571" title="Falchion">
Falchion



</doc>
<doc id="1312572" url="https://pl.wikipedia.org/wiki?curid=1312572" title="Okręg wyborczy Fulham">
Okręg wyborczy Fulham

Okręg wyborczy Fulham powstał w 1885 r. i wysyłał do brytyjskiej Izby Gmin jednego deputowanego. Okręg obejmował dystrykt Fulham w Londynie. Został zlikwidowany w 1918 r., ale przywrócono go ponownie w 1955 r. Ostatecznie zniesiono go 1997 r.

</doc>
<doc id="1312573" url="https://pl.wikipedia.org/wiki?curid=1312573" title="E-teatr.pl">
E-teatr.pl

e-teatr.pl – polski portal teatralny stworzony w 2004 roku przez Dział Dokumentacji Instytutu Teatralnego im. Zbigniewa Raszewskiego w Warszawie. Serwis był notowany w rankingu Alexa na miejscu 780 685.
Portal zbiera informacje o aktualnych premierach i repertuarze teatrów w Polsce oraz dysponuje szczegółową bazą danych:

</doc>
<doc id="1312574" url="https://pl.wikipedia.org/wiki?curid=1312574" title="BTR-90">
BTR-90

BTR-90 – współczesny rosyjski kołowy bojowy wóz piechoty produkowany przez Arzamaską Fabrykę Maszyn. BTR-90 został zaprojektowany w 1993 roku, a w 1994 roku dokonano jego pierwszej prezentacji. Pojazd jest następcą transportera opancerzonego BTR-80, wyposażoną w wieżę z pojazdu BMP-2. Uzbrojenie pojazdu stanowi 30-mm armata automatyczna 2A42, karabin maszynowy PKT kalibru 7,62 mm oraz granatnik automatyczny AGS-17.
Historia.
BTR-90 jest następcą ostatniego radzieckiego kołowego transportera opancerzonego BTR-80, jednakże z racji zastosowania w nim wieży z pojazdu BMP-2, uzbrojonej w działko kalibru 30 mm, stanowi w świetle porozumień międzynarodowych bojowy wóz piechoty. Pojazd został skonstruowany w zakładach GAZ pod oznaczeniem GAZ-5923, a prace nad nim prowadzono w ZSRR od lat 80 XX wieku. Zachowano w nim krytykowany układ konstrukcyjny wszystkich radzieckich kołowych transporterów, począwszy od BTR-60, z silnikiem z tyłu i przedziałem desantowym pośrodku, co utrudnia opuszczanie pojazdu przez desant. Jedynie nieco powiększono boczne drzwi, składające się z górnej otwieranej części i dolnej rampy, umieszczone pomiędzy drugą a trzecią parą kół, lecz nadal korzystanie z nich nie jest wygodne, zwłaszcza w ruchu. Przedział desantu ma ponadto dwa górne niewielkie włazy. Widoczną zmianą w stosunku do poprzednich transporterów jest inny kształt przodu kadłuba, z nachyloną płytą górną, bez przednich okien kierowcy i dowódcy.
Uzbrojenie stanowi armata automatyczna 30 mm sprzężona z karabinem maszynowym 7,62 mm, wyrzutnia pocisków przeciwpancernych 9M113 Konkurs na wieży i montowany zewnętrznie na wieży granatnik automatyczny AGS-17 kalibru 30 mm.
Przez kilkanaście lat po debiucie były wprowadzane drobne modernizacje, lecz pojazd nie był zamawiany w serii przez wojsko.
W chwili obecnej niewielka liczba pojazdów jest na wyposażeniu Sił Zbrojnych Federacji Rosyjskiej.

</doc>
<doc id="1312575" url="https://pl.wikipedia.org/wiki?curid=1312575" title="Hierarchia społeczna">
Hierarchia społeczna

Hierarchia społeczna, hierarchia dominacyjna – społeczna przewaga pojedynczych osobników nad innymi, oparta na dominacji socjalna struktura grupy osobników tego samego gatunku przebywających na wspólnym terytorium, zmierzająca do zapewnienia osobnikom dominującym łatwiejszego dostępu do zasobów.
Termin "hierarchia społeczna" odnoszony jest zwykle do społeczności ludzkich, natomiast w odniesieniu do pozostałych gatunków socjalnych stosuje się najczęściej termin "hierarchia dominacyjna".
Organizacja grupy społecznej opiera się na trwałych relacjach agresywno – uległych pomiędzy osobnikami. Hierarchia ustala się podczas wstępnych kontaktów pomiędzy osobnikami, w wyniku powtarzanych gróźb i pojedynków. Ustalenie się hierarchii społecznej zapobiega rozpadowi grupy. Ewentualne starcia pomiędzy osobnikami przy pierwszych kontaktach doprowadzają do ustalenia relacji i w ten sposób zapobiegają dalszym konfrontacjom. Agresja i potrzeba dominacji poszczególnych osobników jest konfrontowana z interesem całej grupy lub poszczególnych podgrup, w stopniu proporcjonalnym do więzi pomiędzy ich członkami.
Hierarchie dominacyjne przyjmują różne formy w zależności od stopnia rozwoju społecznego danej populacji – od despotyzmu przez hierarchię liniową (linearną) po złożone struktury piramidalne. W etologii osobnik dominujący określany jest osobnikiem "alfa", a osobnik o najniższej pozycji w grupie – osobnikiem "omega".
Hierarchie dominacyjne pojawiają się u najbardziej zaawansowanych ewolucyjnie kręgowców, zwłaszcza charakteryzujących się dużymi rozmiarami ciała, oraz u owadów eusocjalnych. Dotychczas przeprowadzono intensywne badania hierarchii wśród ryb, ptaków i ssaków. Wyniki badań prowadzonych na grupach trzymanych w niewoli są kwestionowane, ponieważ te same gatunki zwierząt wykazują odmienne zachowania w warunkach naturalnych.

</doc>
<doc id="1312576" url="https://pl.wikipedia.org/wiki?curid=1312576" title="Homo diluvium">
Homo diluvium



</doc>
<doc id="1312577" url="https://pl.wikipedia.org/wiki?curid=1312577" title="Papilio palinurus">
Papilio palinurus

Papilio palinurus - gatunek motyla z rodziny paziowatych występujący głównie w południowo-wschodniej części Azji. Jeden z nielicznych motyli o zielonym ubarwieniu.

</doc>
<doc id="1312578" url="https://pl.wikipedia.org/wiki?curid=1312578" title="Edward Douglass White (1795–1847)">
Edward Douglass White (1795–1847)

Edward Douglass White (ur. w marcu 1795, zm. 18 kwietnia 1847) – amerykański prawnik i polityk.
W latach 1829–1834 reprezentował stan Luizjana w Izbie Reprezentantów Stanów Zjednoczonych. W 1834 roku zrezygnował z tego stanowiska by objąć fotel gubernatora stanu Luizjana, który piastował w latach 1834–1838. W 1839 roku powrócił do Izby Reprezentantów, gdzie zasiadał przez dwie kadencje Kongresu do 1843 roku.
Jego syn, również Edward Douglass White, był senatorem Stanów Zjednoczonych z Luizjany oraz prezesem Sądu Najwyższego Stanów Zjednoczonych.

</doc>
<doc id="1312579" url="https://pl.wikipedia.org/wiki?curid=1312579" title="Śląski Wawel">
Śląski Wawel



</doc>
<doc id="1312580" url="https://pl.wikipedia.org/wiki?curid=1312580" title="Muzeum Piastów Śląskich">
Muzeum Piastów Śląskich



</doc>
<doc id="1312581" url="https://pl.wikipedia.org/wiki?curid=1312581" title="Emil Ernst">
Emil Ernst

Emil Ernst – niemiecki astronom, działający na początku XX wieku.
Życiorys.
W 1918 roku uzyskał stopień doktora na Uniwersytecie w Heidelbergu. Pracował w obserwatorium w Heidelbergu kierowanym przez Maxa Wolfa, odkrył tam jedną planetoidę.

</doc>
<doc id="1312583" url="https://pl.wikipedia.org/wiki?curid=1312583" title="II Konferencja w Rio de Janeiro">
II Konferencja w Rio de Janeiro



</doc>
<doc id="1312584" url="https://pl.wikipedia.org/wiki?curid=1312584" title="Warnice Dębica">
Warnice Dębica

Warnice Dębica – nieczynny przystanek osobowy znajdujący się pomiędzy miejscowościami Warnice i Dębica, w granicach miasta Stargard, w województwie zachodniopomorskim, w Polsce.

</doc>
<doc id="1312585" url="https://pl.wikipedia.org/wiki?curid=1312585" title="Szczyt Ziemi 1992">
Szczyt Ziemi 1992

Szczyt Ziemi 1992 () – skrótowa nazwa Konferencji Narodów Zjednoczonych na temat Środowiska i Rozwoju (, UNCED)
II Konferencja w Rio de Janeiro – odbyła się w dniach 3-14 czerwca 1992, z inicjatywy ONZ w 20 lat po I Konferencji ONZ w Sztokholmie. Na konferencji hasłem przewodnim było „Środowisko i Rozwój”. 
Uczestniczyły w niej oficjalnie 172 rządy, około 2400 osób z organizacji pozarządowych (NGO) w tym około 1700 osób na równoległym Forum zorganizowanym przez NGO.
W konferencji wzięły udział cztery nieletnie członkinie niewielkiej grupy uczniowskiej ECO (Environmental Children's Organization) z Kanady: Severn Suzuki, Michelle Quigg, Vanessa Suttie i Morgan Geisler. W ramach konferencji przyjęto dokumenty określające fundamentalne zasady w polityce społeczno-gospodarczej nakazujące uwzględniać ochronę środowiska. Uchwalono następujące dokumenty:

</doc>
<doc id="1312588" url="https://pl.wikipedia.org/wiki?curid=1312588" title="Markus Zamenhof">
Markus Zamenhof

Markus Zamenhof (ur. w Suwałkach, zm. 30 listopada 1907 w Warszawie) – radca stanu i profesor Warszawskiej Szkoły Realnej, ojciec Ludwika Zamenhofa, twórcy języka esperanto.
Imię i nazwisko.
Imię i nazwisko Zamenhofa prezentowane są różnie w różnych dokumentach. Akt urodzenia Urzędu Stanu Cywilnego w Suwałkach podaje żydowskie imię Motel (syn Fajby Wolfowicza Zaamenhofa); w aktach urodzenia dzieci widnieje on jako:
Ok. roku 1891 Zamenhof przyjął chrześcijańskie imię. W polskojęzycznych źródłach najczęściej zapisywane jest ono jako Marek, w rosyjskich – Mark. Na grobie Zamenhofa imię zapisano w formie łacińskiej – Markus. W esperancie zwykle używa się formy imienia Marko.
Życiorys.
Markus Zamenhof urodził się w Suwałkach, w silnie zruszczonej rodzinie żydowskiej jako syn drobnego handlarza Fajby Wolfowicza i Rajny Percowny. Miał brata Józefa Wolfa oraz trzy młodsze siostry: Paulinę (Pesię) Schwartzenberg, Rebekę (Ryfkę) Friedmann i Perlę Flamberg.
W połowie XIX w. rodzina Zamenhofów przeprowadziła się do Tykocina. Było to między 1843 r., kiedy w Suwałkach urodziła się siostra Perla, a 1853 r., kiedy w Tykocinie za mąż wyszła Paulina.
W 1858 roku pojął za żonę osiemnastoletnią Rozalię Sofer. Wesele odbyło się w Białymstoku, a rok później urodził się ich pierworodny syn – Lejzer (Ludwik). Później urodziło im się kolejne dziesięcioro dzieci: Fejgla, Gitla, Sora Dwora, Feliks, Hersz, Henryk, Mina, Leon, Aleksander i Ida. 
Zamenhof uczył się w domu. W 1858 r. zdał przed w grodzieńską gubernialną komisją nauczycielską egzamin uprawniający do zawodu nauczyciela w państwowych szkołach żydowskich ("казённые еврейские училища"). Po przeprowadzce z Tykocina do Białegostoku Markus Zamenhof podjął pracę jako prywatny nauczyciel dzieci rodziny Zabłudowskich. W 1864 r. otworzył prywatną szkołę dla dziewcząt żydowskich, do której w 1866 r. uczęszczało 80 uczennic, w tym 18 bezpłatnie. Szkoła ta konkurowała ze wcześniej założoną szkołą Kagana i Płońskiego, a dzieki prośbie żydowskich kuratorów obie placówki otrzymywały coroczną dotację w wysokości 300 rubli. 3 kwietnia 1866 r. Zamenhof zaczął pracę jako nauczyciel języka rosyjskiego i arytmetyki w II białostockiej szkole żydowskiej. W tej szkole państwowej pracował do 5 listopada 1873 r. Nie jest prawdą powtarzana w wielu źródłach informacja, jakoby był on nauczycielem białostockiego gimnazjum realnego, ani że uczył tam języków obcych i geografii. 
W połowie XIX wieku należał do inicjatorów przebudowy synagogi Chóralnej w duchu reformatorskim. 
Latem 1874 roku rodzina Zamenhofów przeniosła się do Warszawy, gdzie zamieszkała w wynajętym mieszkaniu przy ulicy Nowolipie 28, a następnie przy Muranowskiej 40. Markus Zamenhof podjął tu pracę nauczyciela w Instytucie Weterynaryjnym i Gimnazjum Realnym, gdzie był wykładowcą języka francuskiego i niemieckiego. Dorabiał także korepetycjami oraz urządzoną stancją dla uczniów. Jednak mimo tego sytuacja materialna rodziny nie była najlepsza. W związku z tym Zamenhof podjął się pracy cenzorskiej. Kiedy w 1892 roku zmarła jego żona, pogrążony w żałobie przeoczył w jednym z numerów gazety "Berliner Tageblatt" anons mówiący o alkoholowych spelunkach, których częstym gościem miał być car Aleksander III. Na Zamenhofa nałożono karę 5 tysięcy rubli, która jeszcze bardziej pogrążyła finansowo jego rodzinę.
Markus Zamenhof zmarł w Warszawie. Został pochowany na cmentarzu żydowskim przy ulicy Okopowej (kwatera 1).
Twórczość.
21 lutego 1864 r. Markus Zamenhof poprosił Ministerstwo Oświecenia o wsparcie finansowe na wydanie podręcznika języka niemieckiego, którego był autorem. Prośba została odrzucona z powodu zbyt dużej liczby już istniejących podręczników, ale po kilku latach w Warszawie Zamenhofowi udało się wydać dwa podręczniki: "Kurs przygotowawczy geografii powszechnej dla szkół podstawowych" (1869) oraz "Podręcznik języka niemieckiego dla młodzieży rosyjskiej" (1871), po którym wydał jeszcze dwa podręczniki tego języka. "Kurs przygotowawczy..." był największym sukcesem autorskim Markusa Zamenhofa, a książka wydawana była co najmniej 15 razy. Ponadto był on autorem książki "Frazeologja czyli porównawczy zbiór przysłów i wyrażeń przysłowiowych w czterech językach: Rosyjskim, Polskim, Francuzkim i Niemieckim" (1875), "Skróconej historii biblijnej z krótkim katechizmem" i "Krótkiej popularnej gramatyki niemieckiej", która doczekała się co najmniej 7 wydań (wyd. 5. – 1892 r.). Uzupełnieniem materiałów do nauki niemieckiego była seria książeczek "Materiał do ćwiczenia tłumaczeń z języka rosyjskiego na niemiecki i francuski", w których tekstom znanych rosyjskich pisarzy towarzyszył słowniczek w 3 językach. 
Stosunek do esperanta.
Markus Zamenhof przez wiele lat był przeciwny zamiłowaniom i planom syna do stworzenia sztucznego języka. Uważał, że to czym zajmuje się Ludwik nie zagwarantuje mu w przyszłości środków do życia. 
Kiedy Ludwik wyjechał na studia medyczne do Moskwy, zniszczył wszystkie jego notatki. Po powrocie syna zakupił mu podręcznik z zasadami volapüku sądząc, że w ten sposób skutecznie odwiedzie go od tworzenia języka międzynarodowego. Negatywny stosunek Markusa Zamenhofa do poczynań syna uległ zmianie, gdy język esperanto został oficjalnie opublikowany w 1887 roku.

</doc>
<doc id="1312589" url="https://pl.wikipedia.org/wiki?curid=1312589" title="Teleskop (ryba)">
Teleskop (ryba)

Teleskop – odmiana hodowlana chińskiej populacji złotej rybki wywodzącej się od jednego z podgatunków karasia złocistego – Carassius auratus auratus, w hodowli akwarystycznej popularnie zwanymi welonami. Była jedną z pierwszych odmian złotej rybki sprowadzonej i hodowanej w Europie.
Opis.
Ciało krótkie, owalne, o długich płetwach, wyglądem zbliżone do welona, płetwa grzbietowa duża i wyprostowana. Charakterystyczną cechą tej odmiany są duże, dobrze wykształcone i wyłupiaste oczy. Ze względu na ich kształt wyróżnia się oczy: jajowate, kuliste, pierścieniowato-kuliste, pierściemowato-stożkowate, sferoidalne, bocznie stożkowato-ścięte oraz stożkowato-ścięte w kierunku do przodu. Oczy o takich kształtach pojawiają się dość wcześnie, po ok. 60 dniach od wyklucia z ikry.
Ubarwienie różne z wyjątkiem koloru zielonego. Spośród wszystkich odmian barw największą i najbardziej pożądaną barwą jest kolor czarny. Najbardziej cenioną odmianą jest teleskop o czarnej, aksamitnej barwie.
Do grupy teleskopów zaliczają się również inne odmiany złotych rybek: teleskop kogutek, teleskop oranda. W grupie tej występują odmiany o ogonie weloniastym (welenoteleskopy) i o ogonie rozdwojonym na kształt ogona jaskółki.
Typy.
W hodowli akwarystycznej można wyróżnić 3 typy teleskopów:
Pokarm.
Rurecznik nie jest wskazany w przypadku hodowli drogich, bardzo szlachetnych odmian.

</doc>
<doc id="1312592" url="https://pl.wikipedia.org/wiki?curid=1312592" title="Rajmund Pietkiewicz">
Rajmund Pietkiewicz

Rajmund Pietkiewicz (ur. 13 lipca 1920 w Wilnie, zm. 5 marca 2013 w Gdańsku) – polski malarz, grafik, rektor Państwowej Wyższej Szkoły Sztuk Plastycznych w Gdańsku (od 1996 roku: Akademia Sztuk Pięknych w Gdańsku). 
Życiorys.
Od 1936 był uczniem Pomorskiej Szkoły Sztuk Pięknych Wacława Szczeblewskiego w Gdyni. W latach 1939-1941 studiował na Wydziale Sztuk Pięknych Uniwersytetu Wileńskiego w Wilnie, w latach 1945-1950 w PWSSP w Gdańsku. Następnie pracował na macierzystej uczelni, gdzie prowadził kolejno Międzywydziałową Pracownię Rysunku Wieczornego (1952-1962) i Pracownię Malarstwa (następnie Malarstwa i Rysunku) (1962-1980). W latach 1965-1969 pełnił funkcję rektora PWSSP.
Artysta był mężem malarki Bohdany Lippert Pietkiewicz.
Pochowany na cmentarzu komunalnym w Sopocie (kwatera E4-6-3).

</doc>
<doc id="1312597" url="https://pl.wikipedia.org/wiki?curid=1312597" title="Okręg wyborczy Manchester Blackley">
Okręg wyborczy Manchester Blackley

Okręg wyborczy Manchester Blackley powstał w 1918 r. i wysyła do brytyjskiej Izby Gmin jednego deputowanego. Okręg obejmuje dystrykt Blackley w Manchesterze.

</doc>
<doc id="1312601" url="https://pl.wikipedia.org/wiki?curid=1312601" title="Barwienie H-E">
Barwienie H-E



</doc>
<doc id="1312603" url="https://pl.wikipedia.org/wiki?curid=1312603" title="Papilio xuthus">
Papilio xuthus

Papilio xuthus – gatunek motyla z rodziny paziowatych.
Motyl ten osiąga rozpiętość skrzydeł od 45 do 55 mm. Ich ubarwienie jest żółte z czarnym wzorem, a na tylnej parze występują też irydyzujące łuski w kolorze niebieskim i pomarańczowym.
Występuje w Japonii, Chinach, na Dalekim Wschodzie Rosji, Tajwanie, Półwyspie Koreańskim, Filipinach i Guam, a w 1971 został introdukowany na Hawajach. 
Gąsienice żerują na cytrusach, ewodiach, żółtodrzewach, poncyrii trójlistkowej i korkowcu amurskim. W Japonii motyl ten wydaje 4 pokolenia w roku i wykazuje dymorfizm sezonowy. Gąsienice żerujące w okresie długich dni wytwarzają poczwarki nie przechodzące diapauzy, które opuszczają duże motyle formy letniej. Przy krótszych dniach larwy konsumują mniej pokarmu i przekształcają się przechodzące diapauzę poczwarki, które opuszczają mniejsze motyle formy wiosennej.
W Japonii i Chinach gatunek ten bywa notowany jako szkodnik plantacji cytrusowych.

</doc>
<doc id="1312604" url="https://pl.wikipedia.org/wiki?curid=1312604" title="47 Pułk Zmechanizowany">
47 Pułk Zmechanizowany

47 Pułk Zmechanizowany (47 pz) – oddział zmechanizowany Sił Zbrojnych PRL.
1 września 1951 47 Pułk Piechoty, stacjonujący w garnizonie Szczecinek, wyłączony został ze składu 14 DP, podporządkowany dowódcy 20 Dywizji Zmechanizowanej i przeformowany w 47 Pułk Zmechanizowany. Do 15 stycznia 1953 przeformowany został na etat Nr 5/105 pułku zmechanizowanego. Do 20 grudnia 1955 jednostka została rozformowana.
Struktura organizacyjna (lata 50. XX w.).
Sprzęt pułku:

</doc>
<doc id="1312605" url="https://pl.wikipedia.org/wiki?curid=1312605" title="68 Pułk Zmechanizowany">
68 Pułk Zmechanizowany

68 Pułk Zmechanizowany (68 pz) – oddział zmechanizowany Sił Zbrojnych PRL.
Wchodził w skład 20 Dywizji Zmechanizowanej. Stacjonował w garnizonie Budów (Złocieniec).
W 1955 pułk przeformowano w 68 Pułk Czołgów Średnich, a w 1990 w 33 Pułk Zmechanizowany.
Struktura organizacyjna pułku.
Na uzbrojeniu jednostki znajdowało się:

</doc>
<doc id="1312608" url="https://pl.wikipedia.org/wiki?curid=1312608" title="Diecezja rożnawska">
Diecezja rożnawska

Diecezja rożniawska (łac.: "Dioecesis Rosnaviensis", słow.: "Rožňavská rímskokatolícka diecéza") – katolicka diecezja słowacka położona w południowo-wschodniej części kraju. Siedziba biskupa znajduje się w katedrze Wniebowzięcia NMP w Rożniawie.
Historia.
13 marca 1776 r. papież Pius VI dokonał reorganizacji struktury kościelnej na obszarze tzw. Górnych Węgier ustanawiając trzy nowe diecezje: spiską, bańskobystrzycką i rożniawską, na obszarach wydzielonych z archidiecezji ostrzyhomskiej. Ich utworzenie było inicjatywą cesarzowej Marii Teresy, która uznała, że po przyłączeniu do cesarstwa ziem z pierwszego rozbioru Polski arcybiskupstwo ostrzyhomskie zajmuje zbyt dużą powierzchnię, aby można było nim sprawnie zarządzać. W 1977 r. diecezja została sufraganią metropolii trnawskiej, zaś w 1995 metropolii koszyckiej.
Dekanaty.
Współcześnie diecezja rożniawska dzieli się na 8 następujących dekanatów:

</doc>
<doc id="1312609" url="https://pl.wikipedia.org/wiki?curid=1312609" title="Klasa 0">
Klasa 0



</doc>
<doc id="1312610" url="https://pl.wikipedia.org/wiki?curid=1312610" title="Klasa zerowa">
Klasa zerowa



</doc>
<doc id="1312611" url="https://pl.wikipedia.org/wiki?curid=1312611" title="Zabytek klasy zerowej">
Zabytek klasy zerowej



</doc>
<doc id="1312612" url="https://pl.wikipedia.org/wiki?curid=1312612" title="Beata Prei">
Beata Prei

Beata Prei (ur. 16 września 1977 r. w Więcborku), polska sztangistka.
Zawodniczka LKS Grom Więcbork, szkolona centralnie w Ośrodku Przygotowań Olimpijskich w Siedlcach. Olimpijka z Sydney (2000) - 8. zawodniczka w kategorii 69 kg (225 kg). Trzykrotna brązowa medalistka mistrzostw Europy w dwuboju: 1998: 69 kg - 207,5 kg; 1999: 69 kg - 222,5 kg; 2000: 75 kg - 227,5 kg.
7-krotna mistrzyni Polski: 1994 - 59 kg, 1995 i 1996 - 64 kg, 1997 - 76 kg, 1998, 1999, 2000 - 75 kg. Była rekordzistka Polski w podrzucie (130 kg - 2000) i dwuboju (227 kg - 2000) kategorii 75 kg. W sumie ustanowiła 30 rekordów Polski seniorek w kategoriach wagowych 59 kg, 64 kg, 70 kg i 76 kg obowiązujących w latach 1993-1997 oraz 37 rekordów Polski seniorek w kategoriach wagowych 69 i 75 kg.

</doc>
<doc id="1312615" url="https://pl.wikipedia.org/wiki?curid=1312615" title="Falcjon">
Falcjon



</doc>
<doc id="1312617" url="https://pl.wikipedia.org/wiki?curid=1312617" title="Rak gruczołu tarczowego">
Rak gruczołu tarczowego



</doc>
<doc id="1312619" url="https://pl.wikipedia.org/wiki?curid=1312619" title="48/49">
48/49

48/49 – debiutancki album niemieckiego zespołu, grającego muzykę hardcore punk – Beatsteaks. Wydany został w listopadzie 1997. Następny krążek – Launched ukazał się w roku 2000, z tym że wtedy został on wydany przez dużo większa wytwórnię, Epitaph Records.

</doc>
<doc id="1312622" url="https://pl.wikipedia.org/wiki?curid=1312622" title="Krystyna Łada-Studnicka">
Krystyna Łada-Studnicka

Krystyna Łada-Studnicka (ur. 16 listopada 1907 w Czeladzi, zm. 14 lipca 1999 w Warszawie) – polska malarka, profesor Państwowej Wyższej Szkoły Sztuk Plastycznych w Gdańsku (od 1996 nazwa uczelni: Akademia Sztuk Pięknych w Gdańsku).
Życiorys.
Urodziła się na osiedlu kopalni „Saturn” w Czeladzi, w rodzinie Stanisława. W latach 1926–1928 studiowała w Wolnej Szkole Malarstwa u J. Fedkowicza. W latach 1928–1929 kontynuowała naukę w krakowskiej Akademii Sztuk Pięknych w pracowni W. Jarockiego, a od 1929 do 1932 roku w warszawskiej SSP pod kierunkiem F. Kowarskiego. Należała do grupy Pryzmat.
Po wojnie była współzałożycielką PWSSP w Gdańsku. Początkowo prowadziła Pracownię Rysunku Wieczornego, a następnie Pracownię Malarstwa. W 1955 otrzymała tytuł profesora. W 1969 podjęła też pracę pedagogiczną na Wydziale Malarstwa ASP w Warszawie, gdzie przeniosła się w 1970 i pracowała do 1978. Brała udział w wielu wystawach krajowych i zagranicznych, m.in. w Berlinie, Londynie, Paryżu, Moskwie, Wenecji. Uprawiała malarstwo sztalugowe, ścienne i rysunek. Pracowała przy tworzeniu polichromii odbudowywanych kamienic przy ul. Długiej i Długi Targ w Gdańsku oraz na Starym Mieście w Warszawie.
Od 1936 była żoną malarza Juliusza Studnickiego.
Pochowana na cmentarzu Powązki Wojskowe w Warszawie (kwatera B35-5-20).

</doc>
<doc id="1312623" url="https://pl.wikipedia.org/wiki?curid=1312623" title="Over My Head (Cable Car)">
Over My Head (Cable Car)

„Over My Head (Cable Car)” (pierwotnie „Cable Car”) – ballada rockowa grupy The Fray, pochodząca z jej debiutanckiego albumu "How to Save a Life". We wrześniu 2005 roku została wydana jako pierwszy singel zespołu. Jedynie w Wielkiej Brytanii piosenka została wydana jako drugi singel z tego albumu. Utwór cieszył się dużą popularnością na listach przebojów w wielu krajach, plasując się w m.in. czołowej dziesiątce "Billboard" Hot 100. Singel dostępny jest wyłącznie cyfrowo. Zdarzyło się jednak, iż fani na koncercie grupy 17 grudnia 2004 roku otrzymali singel na płycie CD, która prócz „Over My Head (Cable Car)” zawierała piosenkę „Heaven Forbid” oraz nagrany na żywo utwór „Hundred”.
Autorem piosenki jest Isaac Slade, wokalista grupy. Opowiada ona o jego relacjach z bratem Calebem, zwanym „Cable Car”, skąd wzięła się część tytułu utworu. „Over My Head (Cable Car)” powstała po tym, gdy Caleb opuścił The Fray, co było wynikiem narastających nieporozumień i konfliktów między braćmi. Złe relacje między Isaacem i Calebem stały się inspiracją do stworzenia utworu.
Sukces komerycjny.
Do 8 października 2005 roku piosenka została kupiona cyfrowo 1’300’000 razy, co pokryło singel platyną. 13 lipca 2006 roku „Over My Head…” stała się piątą na liście najczęściej ściąganych piosenek 2006 roku. Utwór został wydany na składance "Now! 22", która zadebiutowała na szczycie "Billboard" 200. Piosenka pojawiła się także na ścieżce dźwiękowej filmu "Niewidzialny". Utwór został wykorzystany jako tło muzyczne reklamy serialu "What About Brian" w Australii. „Over My Head…” na stałe zagościła na antenach stacji radiowych skierowanych do słuchaczy dorosłych, co przyniosło piosence miejsce w czołowej trójce na liście Hot Adult Top 40 Tracks oraz pozycję w pierwszej dziesiątce notowania "Billboard" Hot 100. Wytwórnia Epic, zaskoczona tak dużym sukcesem utworu w Stanach Zjednoczonych, postanowiła wydać singel w innych krajach. Tym samym ukazał się on w Australii i Nowej Zelandii, gdzie odniósł umiarkowany sukces zajmując miejsca w Top 30 list przebojów, w Wielkiej Brytanii, gdzie uplasował się w Top 20, a także w Niemczech, gdzie uplasował się w Top 100. Mimo iż w Australii singel pokrył się złotem, najwyższym miejscem, jakie udało mu się zająć w tamtejszych notowaniach była pozycja #22. Na początku 2007 roku piosenka stała się popularna w Holandii.
Wideoklip.
Teledysk do „Over My Head (Cable Car)” został nakręcony 24 lipca 2005 roku w East High School w Denver oraz w Fox Theatre w Boulder, a za jego reżyserię odpowiedzialny był Elliott Lester. Wideoklip ukazuje członków zespołu jako dzieci, które próbują skupić na sobie uwagę innych dzieci, grając na różnych instrumentach. W rolę Isaaca wcielił się jego najmłodszy brat Micah Slade. Mimo iż teledysk nie był często emitowany przez MTV, uplasował się on na miejscu 2. listy Top 20 Countdown muzycznej stacji telewizyjnej VH1. Ten sam kanał umieścił wideoklip „Over My Head (Cable Car)” na pozycji 8. w zestawieniu 40 najlepszych teledysków 2006 roku.

</doc>
<doc id="1312625" url="https://pl.wikipedia.org/wiki?curid=1312625" title="Ludwig Pick">
Ludwig Pick

Ludwig Pick (ur. 31 sierpnia 1868 w Landsberg an der Warthe, zm. 3 lutego 1944 w KL Theresienstadt) – niemiecki lekarz patolog. 
Życiorys.
Urodził się w Landsberg an der Warthe (obecnie Gorzów Wielkopolski) w 1868 roku jako najstarsze z siedmiorga dzieci przedsiębiorcy Hermanna Picka. Jego dziadkiem od strony matki był matematyk Arthur Schönflies. 
Studiował medycynę na Uniwersytecie Ruprechta-Karola w Heidelbergu, Uniwersytecie w Lipsku, Uniwersytecie Fryderyka Wilhelma w Berlinie i Uniwersytecie Albertyna w Królewcu; znany był z doskonałej pamięci i uzdolnień matematycznych. W 1893 otrzymał tytuł doktora medycyny na Uniwersytecie w Lipsku, a następnie rozpoczął praktykować medycynę w prywatnej Klinice dla Kobiet Leopolda Landaua w Lipsku, gdzie pozostał do 1906 roku. W tym roku został dyrektorem wydziału anatomii patologicznej w szpitalu miejskim Friedrichshain-Berlin. W 1909 roku został profesorem tytularnym, w 1921 profesorem zwyczajnym. Po wybuchu II wojny został aresztowany przez narodowych socjalistów i zesłany do KL Theresienstadt, gdzie zmarł 3 lutego 1944 roku.
Ludwig Pick dokonał wielu odkryć na polu patologii, zwłaszcza chorób układu moczowo-płciowego. W 1912 roku wprowadził używany do dziś termin pheochromocytoma, odzwierciedlający reakcję chromafinową w komórkach guzów wywodzących się z rdzenia nadnerczy. Niezależnie od Alberta Niemanna opisał chorobę znaną dziś jako choroba Niemanna-Picka.

</doc>
<doc id="1312626" url="https://pl.wikipedia.org/wiki?curid=1312626" title="Paź meksykański">
Paź meksykański

Paź meksykański ("Papilio esperanza") – gatunek motyla z rodziny paziowatych (Papilionidae). Występuje naturalnie wyłącznie w górskich lasach mglistych w stanie Oaxaca w południowym Meksyku. Jest zagrożony wyginięciem.

</doc>
<doc id="1312628" url="https://pl.wikipedia.org/wiki?curid=1312628" title="Stewartia">
Stewartia



</doc>
<doc id="1312629" url="https://pl.wikipedia.org/wiki?curid=1312629" title="Rożnawa">
Rożnawa



</doc>
<doc id="1312633" url="https://pl.wikipedia.org/wiki?curid=1312633" title="Landsberg an der Warthe">
Landsberg an der Warthe



</doc>
<doc id="1312635" url="https://pl.wikipedia.org/wiki?curid=1312635" title="Zbrodnia w Koniuchach">
Zbrodnia w Koniuchach

Zbrodnia w Koniuchach – zbrodnia popełniona 29 stycznia 1944 przez partyzantów radzieckich (Rosjan i Litwinów) Genrikasa Zimanasa i partyzantów żydowskich Jaakowa Prennera na co najmniej 38 polskich mieszkańcach (mężczyznach, kobietach i dzieciach; najmłodsze miało 2 lata) wsi Koniuchy (dziś na terenie Litwy, dawniej w II Rzeczypospolitej w województwie nowogródzkim, w powiecie lidzkim).
W czasie pogromu we wsi spalono większość domów, oprócz zamordowanych, co najmniej kilkunastu mieszkańców zostało rannych, a przynajmniej jedna osoba z nich zmarła następnie wskutek otrzymanych ran. Przed atakiem wieś zamieszkana była przez około 300 polskich mieszkańców, istniało w niej około 60 zabudowań. Partyzanci radzieccy wcześniej często rekwirowali mieszkańcom wsi żywność, ubrania i bydło, dlatego też tutejsi mieszkańcy powołali niewielki ochotniczy oddział samoobrony.
W nocy z 28 na 29.01.1944 r. grupa partyzantów sowieckich otoczyła wieś i ok. piątej rano przystąpiła do ataku, który trwał 1,5–2 godziny. Pochodniami podpalano słomiane dachy domów, do wybudzonych, uciekających mieszkańców strzelano na oślep. W wyniku ataku zginęło co najmniej 38 osób, kilkanaście zostało rannych. Część ofiar spłonęła w swych domach, część zginęła od strzału z broni palnej. Wśród ofiar byli mężczyźni, kobiety i małe dzieci. Spalono większość zabudowań, ocalało tylko kilka domów. 
Atak na Koniuchy przeprowadziła 120–150-osobowa grupa partyzantów sowieckich pochodzących z różnych oddziałów stacjonujących w Puszczy Rudnickiej. Oddziały te były wielonarodowościowe. Należeli do nich m.in. partyzanci żydowscy, uciekinierzy z gett w Kownie i Wilnie.
W sprawie masakry w Koniuchach prowadzone jest śledztwo IPN. Dotychczas ustalono, że napadu dokonały radzieckie oddziały partyzanckie stacjonujące w Puszczy Rudnickiej: „Śmierć faszyzmowi” i „Margirio”, wchodzące w skład Brygady Wileńskiej Litewskiego Sztabu Ruchu Partyzanckiego, oraz „Śmierć okupantowi”, wchodzący w skład Brygady Kowieńskiej. Do oddziałów tych należeli Rosjanie i Litwini, większość oddziału „Śmierć okupantowi” tworzyli Żydzi i żołnierze Armii Czerwonej zbiegli z obozów jenieckich. Oddział żydowski liczył 50 ludzi, a oddziały rosyjsko-litewskie około 70 osób. Dowódcami byli Jakub Penner i Samuel Kaplinsky. Według jednego z napastników Chaima Lazara celem operacji była zagłada całej ludności łącznie z dziećmi jako przykład służący zastraszeniu reszty wiosek. Według ustaleń Kongresu Polonii Kanadyjskiej, będących podstawą wszczęcia śledztwa, liczba zabitych wynosi ok. 40.
Atak na Koniuchy i wymordowanie tutejszej ludności cywilnej był największą z szeregu podobnych akcji prowadzonych w 1943 i 1944 przez oddziały partyzantki radzieckiej w Puszczy Rudnickiej i Nalibockiej (np. masakra ludności w miasteczku Naliboki).
W maju 2004 w Koniuchach odsłonięto pomnik pamięci ofiar zawierający 34 ustalone nazwiska ofiar.
W powojennych opracowaniach, na podstawie m.in. relacji żydowskich uczestników ataku na wieś (np. Izaaka Chaima i Chaima Lazara) często podawano informacje o zamordowaniu wszystkich 300 mieszkańców, a także o walkach z oddziałem niemieckich żołnierzy (w innych źródłach – litewskiej policji). Jednak późniejsze opracowania nie potwierdziły obecności Niemców czy policjantów w wiosce, a także zakwestionowały tezę, że zginęli wszyscy mieszkańcy wsi (część z mieszkańców uciekła z masakry i przeżyła wojnę).

</doc>
<doc id="1312636" url="https://pl.wikipedia.org/wiki?curid=1312636" title="Reguła Monro-Kelliego">
Reguła Monro-Kelliego



</doc>
<doc id="1312637" url="https://pl.wikipedia.org/wiki?curid=1312637" title="U progu wolności">
U progu wolności

U progu wolności (tyt.oryg. Në prag të lirisë) – albański film fabularny z roku 1981 w reżyserii Kristaqa Mitro i Ibrahima Muçaja, na motywach powieści "Para Agimit" Shefqeta Musaraja.
Opis fabuły.
Akcja filmu rozgrywa się pod koniec II wojny światowej. Mając poparcie władz niemieckich grupa Albańczyków formują rząd kolaborujący z okupantem. Ich plany demaskuje młody Qemal Orhanaj. W obliczu zagrożenia członkowie rządu uciekają z kraju. W listopadzie 1944 r. zaczyna się bitwa o wyzwolenie Tirany.

</doc>
<doc id="1312641" url="https://pl.wikipedia.org/wiki?curid=1312641" title="Salome I">
Salome I

Salome I (ur. 57 p.n.e.?, zm. ok. 10 n.e.) – siostra Heroda Wielkiego.
Jedyna córka i najmłodsze dziecko Antypatra i Kypros I. Przypuszczalnie około 44 p.n.e. poślubiła swojego stryja, Józefa I.
Po raz pierwszy w źródłach pojawia się w 38 p.n.e., kiedy w czasie wojny Heroda z Antygonem, królem Judei z dynastii Hasmoneuszy. Wtedy to Salome z całą rodziną Heroda udała się z Samarii do Masady. Kolejna wzmianka o Salome dotyczy wydarzeń z około 35 p.n.e., kiedy została znieważona przez swoją bratową – Mariamme I, żonę Heroda Wielkiego.
W 34 p.n.e. przekonała Heroda, że jej męża Józefa I i Mariamme I łączy romans. Herod kazał stracić Józefa, jednak Mariamme udzielił przebaczenia. Salome dalej intrygowała przeciwko bratowej i w efekcie Herod w 29/28 p.n.e. kazał stracić żonę.
Pod koniec 34 p.n.e. Salome wyszła za mąż za Kostobara, namiestnika Idumei i Gazy. W 26 p.n.e. rozwiodła się z mężem, który krótko potem został stracony za spiskowanie przeciwko Herodowi. Około 21/20 p.n.e. o jej rękę poprosił Syllajos, minister Obodosa, króla Nabatejczyków. Herod odrzucił jego ofertę, mimo sprzeciwu samej Salome. Oficjalnym powodem było wyznanie Syllajosa (odmówił przejścia na judaizm). Salome starała się o zgodę na małżeństwo nawet u cesarzowej rzymskiej Liwii.
Około 20 p.n.e. Salome, zmuszona przez brata, poślubiła Aleksasa, nowego namiestnika Idumei. Do małżeństwa namawiała ją także Liwia. Od jesieni 16 p.n.e. trwał konflikt między Salome a jej bratankami – Arystobulem i Aleksandrem, synami Heroda Wielkiego i Mariamme I. Na poprawę ich stosunków nie wpłynął nawet ślub Arystobula z Bereniką I, córką Salome. Intrygi Salome przyniosły efekt około 8 p.n.e., kiedy Herod Wielki kazał stracić swoich synów.
Po śmierci Heroda Wielkiego w 4 p.n.e. Salome otrzymała Jamnię, Azotus i Fazaelis. Udała się do Rzymu, gdzie starała się nie dopuścić do przekazania Judei jej bratankowi – Archelaosowi. Gdy się to nie udało, zdecydowała się przypuszczalnie pozostać w Rzymie. Po wygnaniu Archealosa w 6 roku, Salome otrzymała od cesarza Oktawiana Augusta wioskę Archelaidę.
W testamencie Salome zapisała swoje posiadłości cesarzowej Liwii.
Z pierwszego małżeństwa z Józefem I miała nieznaną z imienia córkę, która około 20 p.n.e. poślubiła nieznanego z imienia syna Aleksasa. Z małżeństwa z Kostobarem miała syna Antypatra III i córkę Berenikę I.

</doc>
<doc id="1312642" url="https://pl.wikipedia.org/wiki?curid=1312642" title="71 Pułk Zmechanizowany">
71 Pułk Zmechanizowany

71 Pułk Zmechanizowany (71 pz) – wojsk zmechanizowanych i pancernych ludowego Wojska Polskiego.
Pułk został sformowany w 1952 roku, w garnizonie Opole, w składzie 10 Dywizji Zmechanizowanej. Jednostka została zorganizowana z nadwyżek 27 i 40 pz, według etatu Nr 5/83 o stanie 1233 żołnierzy i 13 pracowników.
Jesienią 1955 roku oddział został przeformowany w 71 pułk czołgów średnich według etatu Nr 5/179 o stanie 468 wojskowych i 10 pracowników cywilnych (rozformowany w 1962).

</doc>
<doc id="1312645" url="https://pl.wikipedia.org/wiki?curid=1312645" title="Defekt mózgu">
Defekt mózgu



</doc>
<doc id="1312647" url="https://pl.wikipedia.org/wiki?curid=1312647" title="Edmund Kemper">
Edmund Kemper

Edmund „Ed” Emil Kemper III (ur. 18 grudnia 1948 w Burbank) – amerykański seryjny morderca i nekrofil. Zamordował w okolicach Santa Cruz 10 osób, w tym własną matkę i dziadków ze strony ojca. Znany z wysokiego wzrostu (206 cm) i wysokiego IQ (145 punktów).
Jako mały chłopiec przeprowadził się ze stosującą wobec niego przemoc matką do Montany. Jako nastolatek powrócił do Kalifornii, gdzie zamordował dziadków ze strony ojca. U młodego Kempera zdiagnozowano schizofrenię paranoidalną. Następnie skierowano go do stanowego szpitala psychiatrycznego dla osadzonych Atascadero State Hospital. Kiedy Kemper skończył 21 lat leczenie zostało zakończone, a on sam uznany za zdrowego i nie stanowiącego dalszego zagrożenia.
Celem zabójcy były młode autostopowiczki; zwabiał je do swojego samochodu, wywoził w odludne miejsca, mordował, a następnie zabierał ich ciała do domu, gdzie rozczłonkowywał je i bezcześcił. Zanim oddał się w ręce władz, Kemper zabił również swoją matkę i jej przyjaciółkę.
Uznany za poczytalnego w momencie dokonywania zbrodni, został skazany na karę śmierci w 1973 roku, ale ze względu na obowiązujące w stanie Kalifornia moratorium, karę zamieniono na ośmiokrotne dożywocie. Od tego czasu więzień przebywa w więzieniu stanowym California Medical Facility. Kilkakrotnie odmówił skorzystania z prawa do odwołania od wyroku, twierdząc, że dobrze się czuje w więzieniu.
Dzieciństwo i wczesna młodość.
Edmund Emil Kemper III urodził się w 1948 roku w Burbank, w Kalifornii jako syn Clarnell i Edmunda Kemperów. Był średnim z trójki dzieci i jedynym synem Clarnell Elisabeth Kemper (z domu Stage, 1921-1973) i Edmunda Emila Kempera II (1919-1985). Edmund II był weteranem II Wojny Światowej. Po jej zakończeniu pracował przy testowaniu broni jądrowej na Wyspach Marshalla. Po powrocie do Kalifornii podjął pracę jako elektryk. Clarnell narzekała na podrzędny charakter pracy męża, który po latach stwierdził, że samobójcze misje w czasie wojny i testowanie bomby atomowej były niczym w porównaniu z życiem u jej boku. Twierdził także, że życie z żoną odcisnęło na nim większe piętno niż trzysta dziewięćdziesiąt dni spędzonych na froncie. Kemper jako noworodek ważył 5.9kg, a jako czterolatek przerastał swoich rówieśników o głowę. Był dzieckiem bardzo inteligentnym, ale wykazującym sadystyczne skłonności w stosunku do zwierząt. Jako dziesięciolatek spalił żywcem kota a martwemu zwierzęciu obciął głowę i przytwierdził ją z powrotem na gwoździu. Kemper później twierdził, że przyjemność sprawiało mu okłamywanie rodziny w sprawie zaginionego kota. W wieku trzynastu lat zabił kolejnego kota – zrobił to kiedy uznał, że kot woli jego młodszą siostrę Allyn Lee. Fragmenty ciała zwierzęcia przechowywał w szafie do chwili kiedy znalazła je matka. Świat wyobraźni młodego Kempera był mroczny: lalkami młodszej siostry odgrywał rytuały, których kulminacyjny moment stanowiło odcinanie zabawkom głów i rąk. Kiedy starsza siostra przekomarzając się z bratem zapytała go, dlaczego nie spróbuje pocałować nauczycielki, odpowiedział: „Najpierw musiałbym ją zabić” Sam Kemper wspominał, że jako młody chłopak wymykał się z domu uzbrojony w bagnet ojca i zakradał się pod dom swojej nauczycielki drugiej klasy, by podglądać ją przez okno. W późniejszych wywiadach twierdził też, że jako dziecko lubił bawić się w komorę gazową i krzesło elektryczne. W trakcie zabawy prosił siostrę aby go związywała i naciskała wymyślony przycisk, a on trząsł się lub wił na podłodze, udając że umiera zagazowany lub porażony prądem. Kemper jako dziecko dwukrotnie przeżył doświadczenie śmierci: starsza siostra próbowała wepchnąć go pod pociąg; innym razem wepchnęła go do głębokiego basenu, gdzie niemal utonął. Kemper pozostawał w bliskich relacjach z ojcem. Rozwód rodziców w 1957 i konieczność przeprowadzki wraz z matką do Heleny w Montanie stanowiły dla niego druzgoczące przeżycie. Relacja Kempera z matką nie należała do prostych. Clarnell Elisabeth Kemper była neurotyczną i dominującą osobą, cierpiącą na alkoholizm. Wobec syna stosowała przemoc psychiczną i fizyczną. Często zmuszała go do spania w piwnicy, gdyż, jak twierdziła, obawiała się, że mógłby skrzywdzić swoje siostry. Wyśmiewała też jego wysoki wzrost (w wieku 15 lat Ed Kemper mierzył 193cm) i drwiąco nazywała go „dziwadłem”. Bojąc się, że syn mógłby zostać homoseksualistą, odmawiała przytulania go. Równocześnie mówiła synowi, że przypomina jej swojego ojca, i że żadna kobieta nigdy go nie pokocha. Kemper później opisywał swoją matkę jako „chorą i złą osobę”. Clarnell Kemper prawdopodobnie cierpiała na zaburzenie typu borderline.
Piętnastoletni Kemper uciekł z domu matki z zamiarem zamieszkania z ojcem w Van Nuys. Kiedy tam dotarł, dowiedział się, że ojciec ożenił się ponownie i ma pasierba. Po krótkim pobycie u ojca został wysłany do dziadków, mieszkających na rancho w hrabstwie North Fork w Kalifornii. Kemper szybko znienawidził dom dziadków, a jako dorosły wspominał go jako miejsce w którym babka bezustannie poniżała jego i zdziecinniałego dziadka.
Pierwsze morderstwa.
27 sierpnia 1964 roku piętnastoletni Kemper pokłócił się w kuchni ze swoją babką Maude Kemper. W pewnym momencie rozwścieczony wybiegł i chwycił strzelbę, którą otrzymał od dziadka. Powróciwszy do kuchni śmiertelnie postrzelił babkę w głowę, a potem strzelił jej dwa razy w plecy. Niektóre źródła podają, że po jej śmierci Kemper zadał babce szereg ciosów nożem kuchennym. Kiedy dziadek Kempera, Edmund Emil Kemper wrócił z zakupów, Kemper zastrzelił go na podjeździe. Nie wiedząc co robić dalej, zadzwonił do matki, która nakazała mu skontaktować się z lokalną policją. Kemper zadzwonił na posterunek i czekał na funkcjonariuszy by zabrali go do aresztu.
Przesłuchiwany Kemper zeznał, że „chciał sprawdzić jak to jest, kiedy zabije się babcię”. Twierdził także, że zabił swojego dziadka, bo nie chciał żeby ten dowiedział się o śmierci żony. Psychiatra Donald Lunde badający dorosłego Kempera napisał, że „czyny Kempera w pewnym sensie były zemstą za odrzucenie jakiego doświadczył od matki i ojca”. Zbrodnie jakich dopuścił się piętnastolatek zostały przez biegłych uznane za skutek schizofrenii paranoidalnej. Z tego powodu Kemper został umieszczony w więzieniu-szpitalu dla psychicznie chorych Atascadero.
Pobyt w więzieniu.
Podczas pobytu w Atascadero poddano Kempera dalszej obserwacji. Zarówno psychiatrzy, jak i pracownicy placówki wątpili w słuszność diagnozy postawionej przez psychiatrów sądowych. Raport na temat stanu zdrowia osadzonego opisywał jego umysł jako „pozbawiony gonitw myśli, halucynacji, bez odstępstw od normy”. Odnotowano również, że IQ Kempera wynosi 136. Ponowna diagnoza wykazała u niego zaburzoną, pasywno-agresywną osobowość. W późniejszych latach pobytu w Atascadero przeprowadzono u Kempera ponowny test na inteligencję – uzyskał wtedy 145 punktów.
Kemper starał się wypaść w oczach szpitalnych psychiatrów jako wzorowy więzień. Został przeszkolony do pomocy przy przeprowadzaniu testów psychiatrycznych u innych osadzonych. Jeden z jego lekarzy wspominał: „Pracował naprawdę bardzo dobrze, co nie jest typowe dla socjopatów. Był naprawdę dumny z tego co robił.” Kemper został członkiem pozarządowej organizacji wspierającej młodych ‘Jaycees’. Twierdził, że opracował nowe wzory testów psychologicznych MMPI-2, między innymi nową skalę jawnej wrogości, podczas pracy z psychiatrami Atascadero. Po ponownym aresztowaniu Kemper zeznał, że znajomość zasad testów psychologicznych pozwoliła mu manipulować badającymi go psychiatrami; przyznał również, że dużo nauczył się od przestępców seksualnych uczestnicząc w ich badaniach; między innymi, że zabicie kobiety po dokonaniu gwałtu pozwala się pozbyć świadka.
Zwolnienie i czas pomiędzy zbrodniami.
Kemper został warunkowo zwolniony 18 grudnia 1969 roku, w dniu swoich 21 urodzin. Pomimo zaleceń psychiatrów, jego opiekunem została matka, Clarnell – która zdążyła ponownie wyjść za mąż i rozwieść się, pozostając przy nazwisku drugiego męża – Strandberg. Zamieszkali w Aptos w Kalifornii przy 609a Ord Street, niedaleko Uniwersytetu Kalifornijskiego Santa Cruz, gdzie Clarnell była zatrudniona jako pracownik administracji. Po kilku latach Kemper otrzymał korzystną dla siebie diagnozę psychiatryczną – według lekarzy proces leczenia przebiegł pomyślnie, a w 29 listopada 1972 roku z jego akt usunięto informacje o zbrodniach które popełnił jako nieletni. Ostatni raport psychiatryczny głosił:
"Gdybym spotkał tego pacjenta w innych okolicznościach, bez wiedzy o jego przeszłości, pomyślałbym, że mam do czynienia z bardzo dobrze przystosowanym młodym człowiekiem, pełnym energii, inteligentnym i wolnym od jakichkolwiek problemów natury psychicznej..." "Uważam że lata leczenie przyniosły doskonały skutek i z psychiatrycznego punktu widzenia nie widzę powodu by postrzegać pacjenta jako zagrożenie dla siebie samego lub jakiegokolwiek innego członka społeczeństwa..." "[...] ponieważ dzięki temu jako dorosły zyska więcej swobody i możliwości rozwinięcia swojego potencjału, rozsądne wydaje się całkowite zatarcie kartoteki czynów popełnionych w młodości".
Kemper zapisał się do college’u, co było jednym z wymogów zwolnienia warunkowego. Chciał zostać policjantem, ale jego aplikacja nie została przyjęta ze względu na zbyt wysoki wzrost: kiedy opuszczał więzienie Atascadero mierzył 206 cm, co dało źródło przezwisku „Wielki Ed”. Pomimo niepowodzenia we wstąpieniu do policji, Kemper utrzymywał kontakt z policjantami z Santa Cruz, stając się jak sam określił „kłopotliwym przyjacielem”, często odwiedzającym popularny wśród policjantów bar Jury Room. Zanim otrzymał stałe zatrudnienie w Kalifornijskim Wydziale Transportu, chwytał się wielu pomniejszych zajęć. Tymczasem jego relacja z matką stawała się coraz bardziej toksyczna i wroga, a sąsiedzi często słyszeli kłótnie dobiegające z ich domu. Kemper opisując kłótnie z matką stwierdził:
"Toczyliśmy z matką okropne bitwy, pełne przemocy i zła. Nigdy dotąd nie kłóciłem się z nikim w tak potworny sposób. W innych okolicznościach w ruch poszłyby pięści, ale to wciąż była moja matka i nie byłem w stanie pobić jej, jak pobiłbym innego mężczyznę. Matka prowokowała mnie nieustannie. Pamiętam gigantyczną awanturę jaką rozpętała na temat mycia zębów."
Kiedy Kemperowi udało się zaoszczędzić trochę pieniędzy, wyprowadził się do Alamedy, gdzie zamieszkał z przyjacielem. Pomimo wyprowadzki, ciągle nie mógł uwolnić się od matki: Clarnell regularnie do niego dzwoniła i składała mu niezapowiedziane wizyty. Dodatkowo, problemy finansowe zmuszały go do kontaktu z matką.
Podjąwszy pracę w Wydziale Drogowym Kemper zaczął spotykać się z szesnastoletnią uczennicą Turlock High School, z którą później zaręczył się. W tym samym roku kupił motocykl i uległ na nim wypadkowi drogowemu. Potrącony przez samochód doznał poważnej kontuzji. Po wytoczeniu procesu kierowcy, otrzymał 15 tysięcy dolarów odszkodowania. W 1969 za pieniądze z wygranej kupił Forda Galaxie. Odbywając przejażdżki po okolicy, zauważył, że wiele młodych kobiet podróżuje autostopem. Zaczął przechowywać w samochodzie plastikowe torby, noże, koce i kajdanki. Początkowo podwoził kobiety nie podejmując wobec nich żadnych działań, do czasu gdy uaktywniły się jego zbrodnicze popędy, zabrał około 150 autostopowiczek. Pojawiającą się potrzebę zabijania nazywał ‘małymi ukłuciami’ ("little zapples"), którym ulegał.
Późniejsze morderstwa.
Pomiędzy majem 1972 i kwietniem 1973 Kemper pozostawał w morderczym ciągu który rozpoczął się od zabicia dwóch uczennic college’u a zakończył morderstwem matki i jej przyjaciółki. Oferując podwózkę młodym dziewczynom wywoził je w odludne miejsca, gdzie pozbawiał je życia dusząc na różne sposoby, strzelając lub dźgając nożem. Ciała zamordowanych zabierał do domu gdzie odcinał im głowy z którymi następnie uprawiał irrumatio. Z ciałami odbywał stosunki nekrofilne, a po wszystkim rozczłonkowywał je. Podczas jedenastomiesięcznego morderczego ciągu Kemper zabił pięć uczennic college’u, jedną licealistkę, swoją matkę i jej przyjaciółkę. W późniejszych wywiadach twierdził, że na poszukiwanie ofiar wyprawiał się zazwyczaj po awanturach wszczynanych przez jego matkę, która nie chciała przedstawić go żadnej kobiecie z miejsca w którym pracowała. Wspominał również: Mówiła: "Jesteś taki jak swój ojciec." "Nie zasługujesz, żeby je poznać." Zarówno psychiatrzy, jak i sam Kemper byli zwolennikami teorii że młode kobiety były celem zastępczym. Hipotezę tą potwierdza okrutny i upokarzający sposób w jaki potraktował ciało matki po zamordowaniu jej.
Mary Ann Pesce i Anita Luchessa.
7 maja 1972 Kemper jeździł po Berkeley. Obiecał podwiezienie do Uniwersytetu Stanforda dwóm studentkom Uniwersytetu Fresno. Nie informując pasażerek, po godzinie jazdy niepostrzeżenie zmienił trasę kierując się w stronę odludnego lasu w pobliżu Alamedy. Miejsce to było mu znane z pracy w Departamencie Autostrad. Kemper miał zamiar zgwałcić autostopowiczki, ale pamiętając rady seryjnych gwałcicieli z więzienia Atascadero by nie zostawiać świadków przestępstwa, najpierw skuł kajdankami Mary Ann Pesce i zamknął Anitę Luchessę w bagażniku, a następnie kolejno zabił je dusząc i dźgając nożem. Wyznał później, że kiedy zakładał Mary Ann kajdanki niechcący przesunął wierzchem dłoni po jej piersiach, co go zawstydziło na tyle, że „nawet powiedział coś w rodzaju ‘o rany, przepraszam’”, żeby po kilku minutach odebrać jej życie.
Kemper włożył ciała kobiet do bagażnika Forda Galaxie i wrócił do swojego mieszkania. Po drodze został zatrzymany przez policję z powodu niedziałającego tylnego światła, ale funkcjonariusz nie odkrył ciał ofiar w bagażniku. Ponieważ współlokator był nieobecny, Kemper bez przeszkód zabrał ciała do mieszkania, gdzie zrobił im zdjęcia i zgwałcił, a następnie poćwiartował. Rozczłonkowane ciała zapakował do plastikowych toreb, żeby wyrzucić je w pobliżu góry Loma Prieta. Głowy ofiar oddzielił od ciał i porzucił w wąwozie górskim, uprawiając z nimi wcześniej irrumatio. Czaszka Mary Ann Pesce została odnaleziona w sierpniu 1972 roku w pobliżu góry Loma Prieta. Pomimo poszukiwań, pozostałych części ciała dziewczyny nie odnaleziono.
Aiko Koo.
Wieczorem 14 września 1972 roku Kemper zaproponował podwiezienie Aiko Koo, piętnastolatce o koreańsko-łotewskich korzeniach. Nastolatka zdecydowała się na autostop, ponieważ spóźniła się na autobus w drodze na lekcję tańca. Ponownie wywiózł ofiarę w odosobnione miejsce. Mierząc do Koo z broni przypadkiem zatrzasnął drzwi samochodu będąc na zewnątrz, jednak udało mu się wpłynąć na nastolatkę i przekonać ją by otworzyła drzwi. Wtedy dusząc Koo pozbawił ją przytomności, zgwałcił i zabił. Następnie spakował ciało do bagażnika, i udał się do pobliskiego baru na kilka drinków. Opuściwszy bar otworzył bagażnik i "podziwiał swoją zdobycz jak wędkarz", następnie wrócił do mieszkania. W domu wykorzystał seksualnie zwłoki Koo, i podobnie jak poprzednio poćwiartował. Matka Aiko Koo zgłosiła na policji zaginięcie córki. Pomimo tego, oraz setek ulotek z prośbą o informacje na temat zaginionej, nie udało się ustalić, co przydarzyło się Aiko.
Cindy Schall.
7 stycznia 1973 roku Kemper, który zdążył wprowadzić się z powrotem do matki, krążył samochodem wokół campusu college’u Cabrillo. Zabrał tam autostopowiczkę – osiemnastoletnią Ann „Cindy” Schall. Wywiózłszy ofiarę do lasu, zastrzelił ją z pistoletu kalibru 22. Ciało włożył do bagażnika i zawiózł do domu matki, gdzie ukrył je na noc w szafie. Kiedy matka rano wyszła do pracy, Kemper wykorzystał seksualnie ciało Cindy, a następnie poćwiartował i pozbawił głowy w wannie matki. Usunął także kulę pistoletową.
Kemper zatrzymał głowę Cindy przez kilka dni; regularnie uprawiał z nią irrumatio zanim pochował ją w ogrodzie, twarzą do okien sypialni matki. Później tłumaczył, że matka „zawsze lubiła, kiedy ludzie na nią patrzyli”. Reszty ciała pozbył się, zrzucając szczątki z klifu. W ciągu kilku kolejnych tygodni odnaleziono wszystkie fragmenty oprócz głowy i prawej ręki, i „złożono je razem jak makabryczne puzzle”. Policja i patolog stwierdzili że Cindy Schall przed śmiercią została zmasakrowana a jej ciało pocięto na kawałki piłą elektryczną.
Rosalinda Thorpe i Alison Liu.
5 lutego 1973 roku Kemper po kłótni z matką udał się na poszukiwanie kolejnych ofiar. W tym czasie w rejonie Uniwersytetu Santa Cruz radzono studentkom, aby ze względu na seryjnego zabójcę polującego na autostopowiczki wsiadały wyłącznie do samochodów z naklejką uniwersytetu. Ponieważ matka Kempera pracowała na uniwersytecie, Kemper posiadał taką naklejkę. Zaoferował podwiezienie do uniwersyteckiego kampusu 23-letniej Rosalindzie Heather Thorpe i dwudziestoletniej Alice Helen „Alison” Liu. Według zeznań Kempera, Rosalinda Thorpe wsiadła do samochodu jako pierwsza, co przekonało również Alison Liu. Po zastrzeleniu dziewcząt z pistoletu kaliber 22 morderca zawinął ciała w koce i przywiózł do domu matki. Tym razem obciął im głowy w samochodzie a korpusy zabrał do domu, by wykorzystać je seksualnie. Potem poćwiartował zwłoki, usunął kule by utrudnić identyfikację, a następnego ranka rozrzucił fragmenty ciał. Część szczątków odnaleziono tydzień później w kanionie Eden, na kolejne fragmenty natrafiono w marcu w pobliżu drogi stanowej numer 1. Kiedy pytano Kempera, dlaczego obcinał ofiarom głowy przed aktem seksualnym, wyjaśnił: "Głowy były trochę jak trofea." "Wiecie, w głowie jest wszystko: mózg, oczy, usta." "Głowa to osoba. Kiedy byłem mały, powiedziano mi: odetniesz głowę, umiera ciało." "Bez głowy ciało jest niczym... Cóż, może to nie do końca prawda, w ciele dziewczyny bez głowy zostaje całkiem dużo".
Clarnell Strandberg i Sally Hallett.
20 kwietnia 1973 roku Clarnell Elizabeth Strandberg obudziła syna po powrocie z przyjęcia. Kiedy leżała w łóżku czytając książkę, zauważyła syna wchodzącego do jej pokoju i zwróciła się do niego: „Rozumiem że teraz przez całą noc będziesz tu siedział i opowiadał.” Kemper odparł: „Nie, dobranoc!” Odczekał aż matka zaśnie, po czym wrócił do sypialni by zmasakrować ją młotkiem ciesielskim i poderżnąć gardło nożem. Następnie obciął głowę i wykorzystał seksualnie jak głowy wcześniejszych ofiar. Po zaspokojeniu seksualnym użył odciętej głowy jako tarczy strzelniczej. Zeznał, że „położył [głowę] na półce i przez godzinę na nią krzyczał (...) rzucał w nią lotkami jak do tarczy” a ostatecznie „rozbił jej twarz”. Wyciął ofierze język i krtań i wyrzucił je do młynka do odpadków. Młynek nie poradził sobie jednak z rozdrobnieniem twardych strun głosowych. Kemper stwierdził, że gardło matki musiało być silne po tylu latach kłótni i krzyków.
Po dokonaniu zabójstwa matki, Kemper ukrył jej ciało w szafie i wyszedł na drinka. Po powrocie zaprosił do domu najlepszą przyjaciółkę matki, Sarę ‘Sally’ Hallett, pod pretekstem wspólnej kolacji i obejrzenia filmu. Kiedy Sally przyszła, udusił ją, obciął głowę i spędził noc w towarzystwie trupa. Następnie ukrył jej ciało w szafie, posprzątał i zostawił kartkę dla policji, której treść brzmiała:
"Około 5.15 rano w sobotę. W rękach „morderczego rzeźnika” nie cierpiała długo. To stało się szybko – we śnie – tak jak zaplanowałem. Akcja była zaplanowana i przebiegła pomyślnie, panowie. Nie mam więcej czasu. Jestem zajęty!!!"
Opuściwszy dom, Kemper udał się do Pueblo w stanie Colorado, pokonując bez odpoczynku około 2300 kilometrów. Po dotarciu na miejsce zorientował się, że rozgłośnie radiowe milczą na temat zabójstwa i postanowił zadzwonić na policję z budki telefonicznej. Policjant dyżurny nie potraktował przyznania się do zbrodni poważnie i polecił Kemperowi zadzwonić później. Kilka godzin później Kemper ponownie połączył się z komisariatem i poprosił do telefonu oficera policji którego znał osobiście. Przyznał mu się do zabicia matki i Sary Hallett i czekał na przybycie policji. Zabrany do aresztu przyznał się również do zabicia sześciu młodych kobiet. Kiedy zapytano go, dlaczego zdecydował się oddać w ręce policji, odparł: "Najważniejszy cel został osiągnięty." "Moje działania nie miały żadnego innego celu." "Tylko marnowałem czas." "Nie zniósłbym tego dłużej." "W punkcie w którym teraz się znalazłem dociera do mnie szaleństwo całej sytuacji. W chwili niemal całkowitego wyczerpania nie pozostało mi nic innego, jak stwierdzić – do diabła z tym, i przyznać się".
Proces.
7 maja 1973 roku Kemper został oskarżony o dokonanie ośmiu morderstw pierwszego stopnia. Bronił go przyznany z urzędu adwokat Jim Jackson. Ponieważ Kemper przyznał się do popełnionych czynów i szczegółowo je opisał, jedyną możliwą linią obrony było wnioskowanie uniewinnienia z powodu niepoczytalności. Kemper dwukrotnie próbował popełnić samobójstwo w areszcie. Proces wznowiono 23 października 1973 roku.
Biegli uznali Kempera za poczytalnego w chwili popełniania morderstw. Joel Fort, jeden z psychiatrów, dotarł do młodzieńczych akt Kempera w których zdiagnozowano u niego psychozę. Fort przesłuchiwał Kempera będącego pod wpływem serum prawdy. Oskarżony przyznał się do kanibalizmu i wyjaśnił, że z nóg swoich ofiar wycinał mięso, żeby przygotować z niego gulasz. Fort podkreślał, że Kemper każdorazowo był całkowicie świadom popełnianych czynów; psychiatra twierdził również, że oskarżony cieszył się na perspektywę niesławy jaką wywoła obwołanie go mordercą. W późniejszych zeznaniach Kemper odwołał jednak przyznanie się do kanibalizmu.
W kalifornijskim prawie działa reguła M’Naghtena, głosząca, że „oparcie obrony na przesłance niepoczytalności można przeprowadzić, gdy jasno zostanie udowodnione, że w momencie popełnienia czynu oskarżony cierpiał na zaburzenia umysłowe i nie zdawał sobie sprawy z tego co robi; z kolei, jeśli miał świadomość popełnianego czynu, nie wiedział, że to co robi było złe.” Kemper był świadomy natury swoich czynów; to co zrobił było działaniem świadomym i planowanym. 1 listopada Kemper zeznał przed sądem, że zabijał swoje ofiary by zyskać nad nimi władzę i zdobyć je jak przedmioty. Próbował przekonać sędziów, że w trakcie popełniania zbrodni cierpiał na zaburzenia umysłowe. Utrzymywał, że czyny jakich się dopuścił mógł zaplanować tylko anormalny umysł. Mówił, że w jego ciele żyją dwie świadomości, a kiedy osobowość zabójcy dochodzi do głosu, następuje u niego „coś w rodzaju zamroczenia”.
8 listopada 1973 roku ława przysięgłych złożona z sześciu kobiet i sześciu mężczyzn po pięciogodzinnych obradach uznała Kempera w pełni poczytalnym i winnym wszystkich zarzucanych mu czynów. Kemper poprosił o karę śmierci wymierzoną poprzez tortury, jednak ze względu na obowiązujące w tym czasie moratorium na karę śmierci usłyszał wyrok siedmiokrotnego dożywocia. Jako miejsce odsiadywania wyroku wyznaczono więzienie California Medical Facility w Vacaville.
Pobyt w więzieniu.
Kemper został osadzony w tym samym zakładzie karnym co Herbert Mullin i Charles Manson. Kemper okazywał szczególną pogardę Mansonowi, działającemu w tym samym obszarze i czasie co on. Herberta Mullina opisał jako człowieka pozbawionego uczuć, zabijającego napotkanych ludzi bez powodu. Ponieważ Mullin był od niego sporo niższy (1.7 m), Kemperowi bez trudu przychodziło fizyczne dręczenie. Manipulował również współwięźniem. Kemper twierdził, że „[Mullin] miał irytujący nawyk śpiewania i przeszkadzania, kiedy ktoś próbował oglądać telewizję, więc oblewałem go wodą, żeby się zamknął. A kiedy był grzeczny dawałem mu orzeszki. Herbie lubił orzeszki. To było skuteczne, wkrótce zaczął pytać, czy może śpiewać. To się nazywa modyfikowanie zachowania.”
Pośród innych więźniów Kemper jest postrzegany jako wzorowy więzień. Był odpowiedzialny za grafik spotkań więźniów z psychiatrą. Wykazywał talent w wyrabianiu ceramicznych naczyń. Był również lektorem wielu audiobooków przygotowywanych dla osób niewidomych: nadzorował więzienny program ich przygotowywania i spędził ponad 5000 godzin w studio, przygotowując kilkaset nagrań. Zaprzestał pracy w 2015 roku po wylewie. Pierwszy raport o naruszeniu więziennych zasad otrzymał w 2016 roku za odmowę dostarczenia próbki moczu.
Kemper udzielił w więzieniu wielu wywiadów. W 1981 roku wystąpił w odcinku dokumentalnej serii „The Killing of America”. W 1984 roku pojawił się w filmie dokumentalnym „Murder. No Apparent Motive”. " "Przeprowadzone z nim rozmowy przyczyniły się do zrozumienia sposobu działania umysłów seryjnych morderców. Profiler FBI John Douglas opisał Kempera jako jednego z najinteligentniejszych osadzonych z jakimi kiedykolwiek się zetknął z rzadką u tego typu przestępców zdolnością do wglądu w popełnione czyny. Kemper w wielu wywiadach opowiadał o naturze swoich zbrodni – jak stwierdził robił to po to, by uchronić innych podobnych sobie przed zabijaniem." "Pod koniec filmu "Murder. No aparent motive" powiedział: „"Wśród widzów zapewne jest ktoś, kto chce zabijać i czuje w sobie złość, chociaż jeszcze tego nie zrobił i stara się zdusić to uczucie, albo jest przekonany że ma je pod kontrolą. Taka osoba potrzebuje z kimś o tym porozmawiać. Zaufać komuś na tyle aby spotkać się i porozmawiać o tym, co nie jest zbrodnią; myślenie nie jest zbrodnią. Zastąpienie myśli działaniem to nie tylko zbrodnia, to straszna rzecz. Kiedy zacznie się zabijać, nie ma temu końca i trudno się zatrzymać".”
W 1979 roku Kemper skorzystał z możliwości ubiegania się o zwolnienie warunkowe. Jego wniosek został odrzucony, podobnie jak w 1980, 1981 i 1982. Kemper nie skorzystał z możliwości ubiegania się o zwolnienie warunkowe w 1985 roku. Kiedy w 1988 ponownie odrzucono wniosek, stwierdził: "Społeczeństwo nie jest gotowe na przyjęcie mnie" "Nie mogę go za to winić". Bezskutecznie starał się o zwolnienie w 1991 i 1994 roku. Nie ubiegał się o zwolnienie w roku 1997 i w 2002. Wniosek z 2007 został ponownie odrzucony. Prokurator Ariadna Symons powiedziała: "Ze względu na popełnione przez niego zbrodnie, nieistotne jest jakim więźniem jest dzisiaj". Kemper ponownie skorzystał z prawa do odwołania w 2012 roku. W 2016 roku adwokat reprezentujący Kempera w 2007 roku w wypowiedzi dla mediów stwierdził, że więzień jest przekonany, iż nigdy nie zostanie zwolniony warunkowo i pogodził się z faktem że spędzi resztę życia w więzieniu. Po kolejnej nieudanej próbie uzyskania zwolnienia w roku 2017, następny wniosek będzie mógł złożyć w roku 2024.

</doc>
<doc id="1312649" url="https://pl.wikipedia.org/wiki?curid=1312649" title="Rada Rządowa (Monako)">
Rada Rządowa (Monako)

 
Rada Rządząca – organ władzy księcia Monako. 
Rada zawiera 6 członków: Ministra Stanu który zasiada w radzie jako przewodniczący oraz 5 członków: 4 doradców: od Polityki Wewnętrznej, Finansów i Gospodarki, Środowiska i Miejskiego planowania oraz doradca od spraw socjalnych i zdrowia. W radzie zasiada również delegat księcia od spraw Polityki zagranicznej. Rada debatuje na temat projektów ustaw oraz rachunków które następnie są proponowane księciu oraz pozostałym członkom rady. Książę podejmuje ostateczną decyzję w kwestiach podejmowanych na sesjach rady, Minister Stanu pełni role najbliższego doradcy księcia.

</doc>
<doc id="1312651" url="https://pl.wikipedia.org/wiki?curid=1312651" title="Abrahamowicz II">
Abrahamowicz II

Abrahamowicz – polski herb szlachecki, odmiana herbu Kotwica.
Opis herbu.
Opis zgodnie z klasycznymi regułami blazonowania:
W polu błękitnym kotwica srebrna, nad nią słońce. Klejnot: Trzy pióra strusie.
Najwcześniejsze wzmianki.
Indygenat austriacki z 14 kwietnia 1817 roku.
Herbowni.
Abrahamowicz.

</doc>
<doc id="1312652" url="https://pl.wikipedia.org/wiki?curid=1312652" title="Obryta (przystanek kolejowy)">
Obryta (przystanek kolejowy)

Obryta – nieczynny przystanek kolejowy, a dawniej stacja kolejowa w Obrytej w województwie zachodniopomorskim, w Polsce.

</doc>
<doc id="1312654" url="https://pl.wikipedia.org/wiki?curid=1312654" title="Paź filipiński">
Paź filipiński

Paź filipiński ("Papilio benguetanus") – gatunek motyla z rodziny paziowatych występujący naturalnie wyłącznie na Filipinach.

</doc>
<doc id="1312659" url="https://pl.wikipedia.org/wiki?curid=1312659" title="Jacek Gutowski">
Jacek Gutowski

Jacek Gutowski (ur. 25 lipca 1960 w Warszawie, zm. 1 grudnia 1996 w Warszawie) – jeden z najbardziej utytułowanych polskich sztangistów, multimedalista mistrzostw świata i Europy.
Zawodnik Legii Warszawa. Uchodził za jeden z największych talentów, jakie pojawiły się w polskim podnoszeniu ciężarów. Swoje liczne medale międzynarodowe zdobywał w wadze muszej (52 kg). Jako junior zdobył brązowy medal mistrzostw świata w 1979 r. (220 kg) i srebrny mistrzostw Europy (220 kg) oraz złoty na ME 1980 (237,5 kg). 
Wśród seniorów zdobywał srebrne medale w dwuboju podczas MŚ w Lille (1981, z wynikiem 240 kg), MŚ w Moskwie (1983, 250 kg) i MŚ w Sofii (1986, 252,5 kg) oraz brązowe na MŚ w Lublanie (1982, 245 kg) i MŚ w Ostrawie (1987, 247,5 kg). Na mistrzostwach Europy zdobywał srebrne medale w latach 1981 (240 kg), 1983 (250 kg) i 1986 (242,5 kg) oraz brązowe w latach 1980 (225 kg), 1982 (245 kg), 1984 (242,5 kg) i 1990 (237,5). 
Reprezentował Polskę na igrzyskach olimpijskich w Seulu w 1988 roku, gdzie zajął w wadze muszej piąte miejsce, z wynikiem 247,5 kg. Był rekordzistą świata w rwaniu kat. muszej (115 kg w 1982 r.) i wielokrotnie ustanawiał rekordy Polski. 7-krotnie zdobył tytuł mistrza Polski: w. musza - 1981, 1983; w. kogucia (56 kg) - 1985-1987, 1990, 1992.
Zmarł nagle 1 grudnia 1996 roku w Warszawie. Miał żonę i syna. 

</doc>
<doc id="1312660" url="https://pl.wikipedia.org/wiki?curid=1312660" title="Nicolaes Tulp">
Nicolaes Tulp

Nicolaes Tulp (ur. jako Claes Pieterszoon 9 października 1593 w Amsterdamie, zm. 12 września 1674 tamże) – holenderski lekarz, chirurg, burmistrz Amsterdamu.
W latach 1611–1614 studiował medycynę w Lejdzie. Powrócił potem do ojczystego miasta, gdzie rozpoczął praktykę lekarską i ożenił się z Aagfe Van der Voegh w 1617 roku. Przyjął wtedy nazwisko Tulp (co oznacza tulipan) i imię Nicolaes.
Jako Nicolaes Tulp opublikował m.in. dzieła:
Tulp był znany ze swojej prawości i uczciwości.
Został sportretowany przez Rembrandta jako anatom na obrazie "Lekcja anatomii doktora Tulpa".

</doc>
<doc id="1312664" url="https://pl.wikipedia.org/wiki?curid=1312664" title="Czernice (przystanek kolejowy)">
Czernice (przystanek kolejowy)

Czernice – zlikwidowany przystanek kolejowy w Czernicach w województwie zachodniopomorskim, w Polsce.

</doc>
<doc id="1312666" url="https://pl.wikipedia.org/wiki?curid=1312666" title="Izolator Motta">
Izolator Motta

Izolator Motta – klasa materiałów, od których zgodnie z konwencjonalnymi teoriami pasmowymi przewodnictwa, oczekuje się przewodzenia prądu elektrycznego ale okazują się być izolatorami (szczególnie w niskich temperaturach). Izolatory te nie są poprawnie opisane przez pasmowe teorie ciał stałych ze względu na ich silne oddziaływania elektron-elektron, które nie są uwzględniane w konwencjonalnej teorii pasmowej. Przejście Motta to przejście od metalu do izolatora, napędzane przez silne interakcje między elektronami. Jednym z najprostszych modeli, które mogą uchwycić przejście Motta, jest model Hubbarda. 
Historia.
Teoria pasmowa ciał stałych dobrze opisuje własności transportowe różnych materiałów w 1937r. Jan Hendrik de Boer i Evert Johannes Willem Verwey wskazali przykłady tlenków metali przejściowych, które mimo przewidywań okazały się być dielektrykami. W pracy w 1937 r. Nevill Mott i Rudolf Peierls pokazali, że niezgodności te mogą zostać wyjaśnione poprzez uwzględnienie w rachunkach oddziaływania elektron-elektron. W 1949 r. N. Mott zaproponował model dla NiO, w którym powstawanie przerwy energetycznej jest związane z istnieniem oprócz całki przeskoku "t" także energii oddziaływania kulombowskiego "U", które przeciwdziała swobodnemu ruchowi elektronów z orbitali 3d. Rachunki przeprowadzane są w modelu ciasnego wiązania. W modelu tym energia przerwy energetycznej formula_1 wynosi
gdzie formula_3 jest liczbą najbliższych sąsiadów.

</doc>
<doc id="1312669" url="https://pl.wikipedia.org/wiki?curid=1312669" title="Papilio benguetanus">
Papilio benguetanus



</doc>
<doc id="1312671" url="https://pl.wikipedia.org/wiki?curid=1312671" title="Papilio esperanza">
Papilio esperanza



</doc>
<doc id="1312672" url="https://pl.wikipedia.org/wiki?curid=1312672" title="Okunica (przystanek kolejowy)">
Okunica (przystanek kolejowy)

Okunica – nieczynny przystanek kolejowy w Okunicy w województwie zachodniopomorskim, w Polsce.

</doc>
<doc id="1312673" url="https://pl.wikipedia.org/wiki?curid=1312673" title="René Moawad">
René Moawad

René Moawad (arab. رينيه معوض, ur. 17 kwietnia 1925 w Zagharcie, zm. 22 listopada 1989 w Bejrucie) – libański polityk, prezydent Libanu od 5 listopada do 22 listopada 1989 roku, maronita. Przez pięć kadencji był deputowanym Zgromadzenia Narodowego. Zginął w zamachu bombowym.
Życiorys.
Moawad rozpoczął swoją edukację w De La Salle School w Trypolisie w Libii, później kontynuował ją w mieście Ajn Tura w Libanie. W 1947 roku ukończył prawo na Uniwersytecie świętego Józefa w Bejrucie. Po studiach rozpoczął pracę w kancelarii czterokrotnego premiera Libanu Adballaha al-Jafi. W 1951 Moawad otworzył swoją własną kancelarię prawną.
Jeszcze w tym samym roku Moawad wystartował w wyborach parlamentarnych z miasta Zgharta, jednak bez sukcesu. Do parlamentu dostał się po raz pierwszy w 1957 roku. Reelekcje następowały w latach 1960, 1964, 1968 i 1972 (ostatnie wybory parlamentarne przed wybuchem wojny domowej).

</doc>
<doc id="1312674" url="https://pl.wikipedia.org/wiki?curid=1312674" title="Ryszewo (przystanek kolejowy)">
Ryszewo (przystanek kolejowy)

Ryszewo – zlikwidowany przystanek kolejowy w Ryszewie w województwie zachodniopomorskim, w Polsce.

</doc>
<doc id="1312676" url="https://pl.wikipedia.org/wiki?curid=1312676" title="Live! (album Status Quo)">
Live! (album Status Quo)

Live! – pierwszy koncertowy, podwójny album angielskiego zespołu Status Quo.

</doc>
<doc id="1312678" url="https://pl.wikipedia.org/wiki?curid=1312678" title="Czas komety">
Czas komety

Czas komety (tytuł oryginalny: "Time of the Comet", inny tytuł "Koha e kometeve") – albańsko–niemiecko–macedoński film fabularny z roku 2007 w reżyserii Fatmira Koçi, na podstawie powieści Ismaila Kadare – "Viti e mbrapshte".
Opis fabuły.
Akcja filmu rozgrywa się w 1914 r. Mocarstwa europejskie uznają niepodległość Albanii, a na czele państwa staje wybrany przez nie książę Wilhelm zu Wied. Nowy władca jest przyjmowany w Albanii pozytywnie, z wyjątkiem separatystów muzułmańskich, dowodzonych przez Kusa Babaja, którzy chcą, aby Albania ponownie wróciła pod władzę sułtana osmańskiego.
W górach południowo-wschodniej Albanii grupa górali decyduje się wystąpić po stronie nowego władcy. Shestan i jego czterech ludzi (Cute, Doskë, Tod i Alush) mają problemy z dotarciem do siedziby króla. Mają tylko stare mapy, a kraj jest trudny do przebycia w krótkim okresie. W drodze Shestan, muzułmanin spotyka Agnes – młodą katoliczkę, którą ojciec chce umieścić w zakonie. Podążając do Durrësu, gdzie znajdowała się siedziba władcy Albanii, Shestan uświadamia sobie, że spotkał miłość swojego życia. W dniu jego ślubu rozpoczyna się I wojna światowa.
Film był kręcony w Macedonii i w Albanii.
Nagrody i wyróżnienia.
W 2009 film otrzymał nagrodę publiczności na I Festiwalu Filmowym w Prisztinie, został także nagrodzony na festiwalu filmowym w Durrësie.

</doc>
<doc id="1312679" url="https://pl.wikipedia.org/wiki?curid=1312679" title="Papilio cresphontes">
Papilio cresphontes

Papilio cresphontes – gatunek motyla z rodziny paziowatych (Papilionidae).
Występuje w Ameryce Północnej – w USA, południowo-wschodniej Kanadzie, na Bahamach, Bermudach i Kubie; być może także w Meksyku, ale wiele pochodzących z tego kraju stwierdzeń tego gatunku w rzeczywistości dotyczyło opisanego w 2014 roku "Papilio rumiko".
Przy osiąganych rozmiarach od 10 do 16 cm jest on największym motylem spotykanym na terenie USA. Larwy tego gatunku znane są plantatorom cytrusów, gdyż żywią się one tymi roślinami. Inną charakterystyczną rośliną, na której żerują jest parczelina trójlistkowa.

</doc>
<doc id="1312682" url="https://pl.wikipedia.org/wiki?curid=1312682" title="Nagroda Niptel">
Nagroda Niptel

Nagroda Niptel – polska nagroda, przyznawana od 1995 roku, mająca za zadanie wyróżnienie wybitnych przedsięwzięć medialnych oraz osób, których obecność w życiu publicznym zaznaczyła się czymś szczególnym. Zdobyła duże uznanie w środowisku polskich środków masowego przekazu.

</doc>
<doc id="1312683" url="https://pl.wikipedia.org/wiki?curid=1312683" title="Ahlbeck">
Ahlbeck

Niemcy:
Zobacz też:

</doc>
<doc id="1312684" url="https://pl.wikipedia.org/wiki?curid=1312684" title="Polidor (imię)">
Polidor (imię)

Polidor – imię męskie pochodzenia greckiego, złożone z członów "πολυς (polýs)" ("wiele") i "δωρον (dōron)" ("dar"), co oznacza "bogato obdarzony". Postać o imieniu Polidor występuje w mitologii greckiej i literaturze greckiej (imię to nosi ukochany syn Priama). Patronem tego imienia w Kościele katolickim jest św. Polidor Plasden, wspominany razem ze św. Eustacjuszem White'em.
Polidor imieniny obchodzi 10 grudnia.
Znane osoby noszące imię Polidor:
Zobacz też:

</doc>
<doc id="1312686" url="https://pl.wikipedia.org/wiki?curid=1312686" title="Jadwiga Adamczyk">
Jadwiga Adamczyk

Jadwiga Teresa Adamczyk (ur. 27 sierpnia 1906 w Warszawie, zm. 3 września 1986 tamże) – polska bibliotekarka, wieloletnia kierowniczka Działu Starych Druków Biblioteki Publicznej miasta stołecznego Warszawy.
Życiorys.
Była córką Władysława i Marii ze Strzemiecznych, urzędników kolejowych. W 1925 ukończyła gimnazjum Zofii Sierpińskiej w Warszawie i rozpoczęła studia na Wydziale Humanistycznym Uniwersytetu Warszawskiego; w 1930 uzyskała magisterium filozofii w zakresie historii pod kierunkiem Oskara Haleckiego. Zdała także egzamin uprawniający do nauczania historii w szkołach średnich. W grudniu 1937 obroniła rozprawę doktorską "Europa i Mongołowie w XIII wieku", przygotowaną pod kierunkiem Stanisława Kętrzyńskiego. Kolejnej pracy naukowej, rozprawy "Sprawa polska w polityce carskiej Rosji w okresie wielkiej wojny", nie zdążyła ukończyć przed wybuchem II wojny światowej; w latach wojennych materiały od tej rozprawy uległy zniszczeniu, podobny los spotkał pracę doktorską, której w efekcie nigdy nie opublikowano.
W sierpniu 1939, zaledwie miesiąc przed wybuchem wojny, Jadwiga Adamczyk podjęła etatową pracę jako urzędniczka w Ministerstwie Spraw Wewnętrznych. W latach okupacji niemieckiej utrzymywała się z korepetycji i udzielanych lekcji gry na fortepianie. W listopadzie 1945 została pracownikiem Biblioteki Publicznej miasta stołecznego Warszawy, gdzie powierzono jej opiekę nad zbiorem starych druków. W pierwszych miesiącach pracy zajęła się porządkowaniem zbioru, w tym ściąganiem książek rozproszonych w latach wojny. W czerwcu 1946 kierowała przeprowadzką Działu Starych Druków z ulicy Noakowskiego na ulicę Koszykową. Pozostając przez pewien czas jedynym pracownikiem merytorycznym działu, a zarazem faktycznym jego organizatorem, dopiero w 1951 odebrała nominację na kierownika, którym pozostawała do chwili przejścia na emeryturę 31 grudnia 1970.
W listopadzie 1948 odbyła kurs zawodowy opracowywania starych druków, zorganizowany przez Bibliotekę Jagiellońską; wśród wykładowców tego kursu byli tak wybitni znawcy problematyki, jak Alodia Kawecka-Gryczowa, Aleksander Birkenmajer, Jan Baumgart, Józef Korpała, Aleksander Semkowicz, Zofia Kozłowska-Budkowa, Adam Vetulani. Od 1956 Jadwiga Adamczyk była kustoszem, od 1966 (na podstawie dorobku naukowego) — kustoszem dyplomowanym.
Przez kilka lat współpracowała z Alodią Kawecką-Gryczową przy opracowaniu katalogu drukowanego poloników w zbiorach Biblioteki Publicznej miasta stołecznego Warszawy; szczególnie wiele uwagi musiała poświęcić korekcie składu w czasie finalnych prac wydawniczych w 1957. Ogłosiła artykuł dotyczący zbioru starych druków Biblioteki Publicznej w pracy zbiorowej "Z dziejów książki i bibliotek w Warszawie" (1961). Była też autorką biogramu Zygmunta Glogera w "Słowniku pracowników książki polskiej" (1972). Uczestniczyła w pracach nad centralnym katalogiem varsavianów w Bibliotece Publicznej, a już po przejściu na emeryturę przygotowywała katalog poloników XVIII-wiecznych, ale pracy tej nie ukończyła.
W czasie ćwierćwiecza kierowania Działem Starych Druków, obok gromadzenia, porządkowania i opracowywania zbiorów, szczególną troską Jadwigi Adamczyk stała się ich konserwacja i zabezpieczenie. Z jej inicjatywy, mimo skromnych funduszy, z Biblioteką Publiczną współpracowali najlepsi polscy konserwatorzy książek.
Nie założyła rodziny, przez wiele lat mieszkając z matką-emerytką. Była miłośniczką muzyki, teatru i sztuk plastycznych, znała biegle kilka języków obcych. Została odznaczona m.in. Medalem 10-lecia Polski Ludowej. Zmarła po długiej chorobie 3 września 1986 i pochowana została na cmentarzu Stare Powązki w Warszawie (kwatera 251-3-3).

</doc>
<doc id="1312687" url="https://pl.wikipedia.org/wiki?curid=1312687" title="Pyrzyce (przystanek kolejowy)">
Pyrzyce (przystanek kolejowy)

Pyrzyce – nieczynny przystanek kolejowy, a dawniej stacja węzłowa w Pyrzycach w województwie zachodniopomorskim, w Polsce. 
Stacja w Pyrzycach powstała wraz z budową linii ze Stargardu do Kostrzyna, którą oddano do użytku 31 sierpnia 1882. Następnie 22 sierpnia 1898 otwarto linię do Płońska, a sześć dni później trasę do Sobieradza i dalej do Gryfina. Jako ostatnią 8 stycznia 1899 oddano do użytku linię do Godkowa. Jako pierwszą dla ruchu pasażerskiego zamknięto w 1954 linię do Płońska, następnie w 1992 do Godkowa, w 1996 do Gryfina, w 2000 do Głazowa. Jako ostatnią w 2004 zamknięto trasę do Stargardu.

</doc>
<doc id="1312688" url="https://pl.wikipedia.org/wiki?curid=1312688" title="Judith Hart">
Judith Hart

Constance Mary Judith Hart, "baronowa Hart of South Lanark", z domu "Ridehalgh" (ur. 18 września 1924, zm. 8 grudnia 1991) – brytyjska polityk, członkini Partii Pracy, minister w drugim rządzie Harolda Wilsona.
Życiorys.
Wykształcenie odebrała w Clitheroe Royal Grammar School, w London School of Economics oraz na Uniwersytecie Londyńskim. W 1946 r. poślubiła Anthony’ego Bernarda Harta. Była członkiem Fabian Society oraz Association of Scientific Workers. W 1951 r. bez powodzenia startowała w wyborach do Izby Gmin w okręgu Bournemouth West. Niepowodzeniem zakończył się również start w okręgu Aberdeen South. Do parlamentu dostała się dopiero w 1959 r., wygrywając wybory w okręgu Lanark. Od 1983 r. reprezentowała okręg wyborczy Clydesdale.
W 1964 r. została parlamentarnym podsekretarzem stanu w ministerstwie ds. Szkocji. W latach 1966–1967 była ministrem stanu w departamencie ds. Wspólnoty Narodów. W latach 1967–1968 sprawowała urząd ministra zabezpieczenia socjalnego. W 1968 r. została członkiem gabinetu jako Paymaster-General. W latach 1969–1970 była ministrem ds. rozwoju zamorskiego. Ponownie sprawowała ten urząd (który wchodził już wówczas w skład Foreign Office) w latach 1974–1975 i 1977–1979.
Jako polityk opozycji Hart była mówczynią na tematy pomocy zamorskiej (1979-1980). W latach 1969–1983 była członkiem Narodowego Komitetu Wykonawczego. W latach 1980–1981 była jego wiceprzewodniczącym, a w latach 1981–1982 przewodniczącym. Od 1967 r. była członkiem Tajnej Rady. Dama Komandor Orderu Imperium Brytyjskiego. W Izbie Gmin zasiadała do 1987 r. Rok później została kreowana parem dożywotnim jako baronowa Hart of South Lanark i zasiadła w Izbie Lordów.

</doc>
<doc id="1312689" url="https://pl.wikipedia.org/wiki?curid=1312689" title="Papilio zelicaon">
Papilio zelicaon

Papilio zelicaon – gatunek motyla z rodziny paziowatych występujący w zachodniej części Ameryki Północnej.
Motyl ten osiąga od 52 do 80 mm rozpiętości skrzydeł. Ich barwa jest zwykle głównie żółta, ale istnieje też forma o skrzydłach w większości czarnych. Przy nasadach ogonków znajdują się oczopodobne plamy o czarnych środkach. Przez czarny odwłok biegną żółte pasy boczne.
Gąsienice tego gatunku mają zielone ubarwienie, z dodatkowymi żółtymi paskami. Żywią się przeważnie roślinami z rodziny selerowatych, zwłaszcza dzięglach i barszczachach. Notowane także na cytrusach.
Występuje w Baja California, zachodnich Stanach Zjednoczonych, Albercie, Saskatchewan i Kolumbii Brytyjskiej, sięgając na północ do Pink Mountain. Zamieszkuje różne siedliska, od nabrzeży morskich po wysokie góry. Spotykany też jest w ogrodach.

</doc>
<doc id="1312690" url="https://pl.wikipedia.org/wiki?curid=1312690" title="Wilhelm August von Just">
Wilhelm August von Just

Wilhelm August von Just (ur. w 1752, zm. 5 marca 1824) – saski dyplomata i polityk.
W służbie saskiej był przez 50 lat.
W roku 1806 był jednym z dworzan opowiadających się za sojuszem z Napoleonem. W latach 1810-1811 saski poseł w Paryżu. W 1811 szef policji, w latach 1813-1814 znów poseł w Paryżu, a w latach 1816-1823 w Londynie.

</doc>
<doc id="1312691" url="https://pl.wikipedia.org/wiki?curid=1312691" title="Okręg wyborczy Clydesdale">
Okręg wyborczy Clydesdale

Okręg wyborczy Clydesdale powstał w 1983 r. i wysyłał do brytyjskiej Izby Gmin jednego deputowanego. Okręg położony był w południowej Szkocji. Został zlikwidowany w 2005 r.

</doc>
<doc id="1312692" url="https://pl.wikipedia.org/wiki?curid=1312692" title="Deutsches Alpenkorps">
Deutsches Alpenkorps

Deutsches Alpenkorps (niem. "Niemiecki Korpus Alpejski") – formacja wojskowa Cesarstwa Niemieckiego w czasie I wojny światowej.
Powołana w maju 1915 dla wsparcia armii austro-węgierskiej w obronie granic przed oddziałami włoskimi. Koniec I wojny światowej w 1918 zastał żołnierzy Niemieckiego Korpusu Alpejskiego na froncie macedońskim.
Niektórzy członkowie.
Członkami Niemieckiego Korpusu Alpejskiego byli m.in.:

</doc>
<doc id="1312695" url="https://pl.wikipedia.org/wiki?curid=1312695" title="Paź korsykański">
Paź korsykański

Paź korsykański ("Papilio hospiton") – gatunek motyla z rodziny paziowatych występujący na wyspach Korsyka (Francja) i Sardynia (Włochy). Nie jest zagrożony wyginięciem. Osiąga rozpiętość skrzydeł od 34 do 38 mm.

</doc>
<doc id="1312696" url="https://pl.wikipedia.org/wiki?curid=1312696" title="Papilio hospiton">
Papilio hospiton



</doc>
<doc id="1312701" url="https://pl.wikipedia.org/wiki?curid=1312701" title="Monopłetwa">
Monopłetwa

Monopłetwa – rodzaj płetwy pływackiej. W odróżnieniu od płetw tradycyjnych, ma jedną płaszczyznę mocowaną do obu stóp jednocześnie. Ma lepszą sprawność niż dwie płetwy, gdyż unika się zawirowań (turbulencji) wody w przestrzeni między płetwami. Ze względu na połączenie stóp, nie pozwala na wykonywanie ruchów nożycowych (kraulowych) nogami, pozwalając pływać jedynie „delfinem”. Pływak lub płetwonurek mający założoną monopłetwę nie może też chodzić. Z powyższych względów, a także dlatego, że opanowanie techniki „delfina” wymaga większej wprawy niż pływanie kraulem, monopłetwy są używane głównie przez osoby pływające wyczynowo. Stosuje się je we freedivingu i finswimmingu.
Monopłetwa pozwala na osiągnięcie prędkości rzędu 12 km/h, daje około 1/3 szybkości więcej w stosunku do normalnego pływania.

</doc>
<doc id="1312702" url="https://pl.wikipedia.org/wiki?curid=1312702" title="Papilio leucotaenia">
Papilio leucotaenia

Papilio leucotaenia – motyl z rodziny paziowatych występujący w Burundi, Ugandzie i Rwandzie.

</doc>
<doc id="1312704" url="https://pl.wikipedia.org/wiki?curid=1312704" title="Gmina Opole">
Gmina Opole

również:

</doc>
<doc id="1312706" url="https://pl.wikipedia.org/wiki?curid=1312706" title="Okoń (ujednoznacznienie)">
Okoń (ujednoznacznienie)



</doc>
<doc id="1312710" url="https://pl.wikipedia.org/wiki?curid=1312710" title="Jacek Mojkowski">
Jacek Mojkowski

Jacek Mojkowski (ur. 12 kwietnia 1954 w Łodzi, zm. 4 lipca 2015 w Warszawie) – polski dziennikarz, w latach 2001–2015 redaktor naczelny tygodnika „Forum”.
Życiorys.
W 1977 ukończył studia z zakresu handlu zagranicznego w Szkole Głównej Planowania i Statystyki. W latach 1977–1986 pracował w dzienniku „Życie Warszawy”, kolejno jako dziennikarz działu miejskiego, reporter i publicysta ekonomiczny.
Od 1986 pracował w tygodniku „Polityka”, w którym pisał głównie o ekonomii, tworzył reportaże i był publicystą. Od 1999 piastował stanowisko wiceprezesa Spółdzielni Pracy "Polityka". Przez pewien czas kierował działem politycznym i ekonomicznym tego tygodnika, redagował raporty „Polityki” i dodatek poświęcony prywatyzacji.
W latach 1994–2000 kierował polską sekcją w miesięczniku „Business Week”. Współtworzył "Na scenie i za kulisami" w Telewizji Nasza (1996–1998) oraz program "Raport" w TVP2 (1998–2002).
Od października 2001 był redaktorem naczelnym tygodnika (potem dwutygodnika) „Forum”. Jako komentator pojawiał się w radiu Tok FM i TVN24.
Współredaktor książki "XX wiek. Stu na koniec stulecia – rankingi czytelników Polityki".
Żonaty, miał dwie córki.
Zmarł 4 lipca 2015. Został pochowany na Cmentarzu Wojskowym na Powązkach (kwatera D26, rząd 16, miejsce 2).

</doc>
<doc id="1312711" url="https://pl.wikipedia.org/wiki?curid=1312711" title="Rockin' All Over the World (album)">
Rockin' All Over the World (album)

Rockin' All Over the World – dziesiąty album angielskiego zespołu Status Quo.

</doc>
<doc id="1312712" url="https://pl.wikipedia.org/wiki?curid=1312712" title="Marinus de Eboli">
Marinus de Eboli

Marinus de Eboli (ur. 1206, Rocca d’Arce, zm. 10 marca 1286, Kapua) – włoski duchowny katolicki. Wicekanclerz Świętego Kościoła Rzymskiego 1244-1252. Bliski współpracownik papieża Innocentego IV. Uczestniczył w Soborze Lyońskim I w 1245. Arcybiskup Kapui od 13 stycznia 1252 aż do śmierci. Autor dzieł „Super revocatoriis” i „De confirmationibus”.

</doc>
<doc id="1312713" url="https://pl.wikipedia.org/wiki?curid=1312713" title="Karl Friedrich Ludwig von Watzdorf">
Karl Friedrich Ludwig von Watzdorf

Karl Friedrich Ludwig von Watzdorf (ur. 1 września 1759 w Miśni, zm. 16 maja 1840 w Dreźnie) był saskim dyplomatą, politykiem i wojskowym.
W latach 1793-1796 walczył w wojnie przeciw rewolucyjnej Francji. Gdy w 1806 Saksonia poparła Napoleona, brał udział w bitwach po jego stronie. 
W latach 1812-1813 poseł w Wiedniu, gdzie podpisał traktat sojuszniczy z Austrią w imieniu Saksonii, która postanowiła zdradzić cesarza Francuzów. W latach 1813-1815 pośredniczył między Dreznem a Berlinem, gdzie był uwięziony król saski Fryderyk August I. Bezskutecznie zabiegał o jego uwolnienie, po czym tę samą prośbę wysłał do władców Prus, Rosji i Austrii, również bez skutku. Objechał Londyn, Frankfurt i Paryż przekonując, że Saksonia nie była wrogiem państw zwycięskich, a sojusz z Napoleonem zawarła z konieczności. Oddał wielkie zasługi dla oczyszczenia Saksonii z "winy". 
Powierzono mu wychowanie następców tronu. 
W latach 1827-1834 poseł w Berlinie, gdzie w 1834 podpisał umowę celną z Prusami, na bazie której budowany był potem Niemiecki Związek Celny. W 1835 mianowany ministrem Domu Królewskiego.

</doc>
<doc id="1312716" url="https://pl.wikipedia.org/wiki?curid=1312716" title="Shibuya">
Shibuya



</doc>
<doc id="1312718" url="https://pl.wikipedia.org/wiki?curid=1312718" title="Wilhelm Albert Heinrich von Schönburg">
Wilhelm Albert Heinrich von Schönburg

Wilhelm Albert Heinrich von Schönburg (ur. 1762, zm. 1815), saski dyplomata.
W latach 1779-1781 studiował prawo na uniwersytecie w Lipsku. W 1786 rozpoczął Grand Tour po Europie (Londyn, Paryż etc.)
W latach 1807-1813 poseł saski w sztucznie stworzonym przez Napoleona dla swego brata Królestwie Westfalii (tj Hesja-Kassel) w jej stolicy Kassel.

</doc>
<doc id="1312720" url="https://pl.wikipedia.org/wiki?curid=1312720" title="Maurycy (biskup Porto)">
Maurycy (biskup Porto)

Maurycy (zm. 1101) – kardynał-biskup Porto od około 1097 roku, z nominacji papieża Urbana II. Uczestnik papieskiej elekcji 1099 i współkonsekrator papieża Paschalisa II.
Życiorys.
Paschalis II wysłał go w charakterze legata do Ziemi Świętej. 15 kwietnia 1101 roku wraz z flotą genueńską przybył do portu w Hajfie.
Baldwin I, król jerozolimski, oskarżył przed Maurycym patriarchę Daimberta o zdradę. W takiej sytuacji Maurycy zabronił Daimbertowi uczestnictwa w uroczystościach wielkanocnych w Jerozolimie w 1101 roku. Krótko potem Daimbert po wpłaceniu 300 bizantów Baldwinowi oficjalnie pojednał się z królem.
Jesienią 1101 roku pod wpływem stawianych Daimbertowi zarzutów Maurycy złożył go z godności patriarchy jerozolimskiego. Baldwin I zwlekał z wyborem jego następcy, argumentując, że musi wysłać w sprawie Daimberta raport do Rzymu. W takiej sytuacji obowiązki patriarchy przejął Maurycy, pełniąc je do śmierci pod koniec 1101.

</doc>
<doc id="1312723" url="https://pl.wikipedia.org/wiki?curid=1312723" title="Gmina Wysokie">
Gmina Wysokie

również:

</doc>
<doc id="1312724" url="https://pl.wikipedia.org/wiki?curid=1312724" title="69 Pułk Zmechanizowany">
69 Pułk Zmechanizowany

69 Pułk Zmechanizowany (69 pz) – oddział wojsk zmechanizowanych i pancernych Sił Zbrojnych PRL.
Formowanie i zmiany organizacyjne.
17 maja 1951 Minister Obrony Narodowej wydał rozkaz o sformowaniu pułku, w terminie do 1 grudnia 1952, w garnizonie Słubice, w składzie 19 Dywizji Zmechanizowanej. 18 października tego roku nakazano przenieść miejsce formowania i miejsce stałej dyslokacji do Kostrzyna nad Odrą (w Słubicach formował się 23 pułk czołgów średnich). W grudniu 1952 roku jednostka otrzymała etat Nr 5/105 pułku zmechanizowanego.
Do 20 grudnia 1955 oddział przeformowany został w 69 pułk czołgów średnich. Zmiana etatu związana była z przeformowaniem 19 DZ w 19 Dywizję Pancerną. Do 15 sierpnia 1957 jednostka została rozformowana.
Struktura organizacyjna.
Sprzęt bojowy pułku stanowiło faktycznie 10 czołgów średnich T-34/85 i 5 samochodów pancernych BA-64. Uzbrojeniu artyleryjskie to: 14 armat, 14 moździerzy i 3 ciężkie granatniki przeciwpancerne T-21.
Żołnierze pułku.
Dowódcy pułku&lt;br&gt;
Oficerowie:

</doc>
<doc id="1312725" url="https://pl.wikipedia.org/wiki?curid=1312725" title="Friedrich August von Zinzendorf">
Friedrich August von Zinzendorf

Friedrich August, hrabia von Zinzendorf und Pottendorf (ur. 3 sierpnia 1733, zm. 16 marca 1804) był saskim politykiem, generałem i dyplomatą.
Friedrich August von Zinzendorf pochodził z początkowo katolickiej i austriackiej rodziny arystokratycznej. Dopiero jego dziadek założył także protestancką i saską gałąź dynastii, wchodząc w służbę Elektoratu Saksonii. Słynny pietysta Nikolaus von Zinzendorf twórca protestanckiej gminy wyznaniowej był wujem Friedricha Augusta.
Friedrich August von Zinzendorf po studiach w Lipsku wstąpił do armii saskiej. W bitwie pod Pirną dostał się do niewoli, z której wyszedł w 1759, kiedy znów wstąpił do armii, tym razem francuskiej.
Jego kariera dyplomaty rozpoczęła się w roku 1764, gdy został wysłany jako poseł na dwór wiedeński. W 1768 roku został ministrem-pełnomocnym w Sztokholmie. W 1776 roku orderem zakonu "Nordsternorden". W latach 1773-1777 poseł w Berlinie, gdzie negocjował potem pokój cieszyński. Był już wówczas generał-adiutantem armii saskiej. Po powrocie wszedł w skład gabinetu ministerialnego.
W roku 1800 rozpoczął reformę mundurów i wyposażenia armii, która była zacofana w stosunku do pruskiej i bawarskiej, zaś po reformie stała się od nich nowocześniejsza, co pokazała w kampaniach od 1806 roku.

</doc>
<doc id="1312726" url="https://pl.wikipedia.org/wiki?curid=1312726" title="Alan Jerrard">
Alan Jerrard

Alan Jerrard (ur. 3 grudnia 1897 w Londynie, zm. 14 maja 1968 w Weston-super-Mare) – brytyjski pilot myśliwski okresu I wojny światowej, odznaczony Krzyżem Wiktorii (VC).
Urodził się w Lewisham w południowym Londynie. Studiował na uniwersytecie Birmingham, lecz po wybuchu I wojny światowej wstąpił ochotniczo do wojska. Od stycznia 1916 służył w 5. pułku South Staffordshire. W sierpniu 1916 przeniósł się jednak do lotnictwa (Royal Flying Corps) i ukończył szkolenie pilota myśliwskiego.
Od połowy 1917 roku służył w 19. Dywizjonie (19 Sqn) RFC we Francji, na myśliwcach SPAD VII, lecz 5 sierpnia 1917 został ranny w wypadku, w swoim drugim locie bojowym. Po wyzdrowieniu, od 22 lutego 1918 służył w 66. Dywizjonie RFC we Włoszech, na froncie włosko-austriackim, latając na myśliwcach Sopwith Camel. W okresie od 27 lutego do 21 marca 1918 odniósł cztery zwycięstwa powietrzne: trzy nad myśliwcami austriackimi (Aviatik D.I i Albatros D.III (Oef)) i jedno nad balonem obserwacyjnym.
30 marca 1918 podczas patrolu z Peterem Carpenterem i Haroldem Eycott-Martinem, atakując lotnisko Mansuè, stoczył walkę z austriackimi myśliwcami Albatros D.III (Oef), podczas której jego samolot został zestrzelony przez asa Benno Fialę von Fernbrugg z eskadry Flik 51/J, a sam Jerrard dostał się do niewoli. Z niedokładnej relacji dwóch pozostałych pilotów wynikało, że Brytyjczycy stoczyli walkę nad lotniskiem z około 19 samolotami wroga, i że Jerrard miał zestrzelić trzy z nich, ratując przy tym jednego z kolegów przed zestrzeleniem (Carpenter przypisywał sobie ponadto zestrzelenie jednego samolotu, a Eycott-Martin dwóch). Sam Jerrard po uwolnieniu twierdził, że trafił tylko jeden samolot i ostrzelał kilka innych. W rzeczywistości Brytyjczycy walczyli z czterema myśliwcami, z których jeden został uszkodzony i przymusowo lądował, a pilot drugiego został ranny. Niemniej jednak, dowództwo brytyjskie oficjalnie zaliczyło Jerrardowi trzy zestrzelenia (łącznie z nimi miał 7, przez co zyskał status asa). Nadto, został uhonorowany najwyższym brytyjskim odznaczeniem bojowym Krzyżem Wiktorii (Victoria Cross). Był on jedynym z pilotów latającym na Camelach, odznaczonym Victoria Cross (mimo że na tym typie samolotu latało wielu asów o znacznie większych dokonaniach).
Po wojnie Jerrard kontynuował służbę w lotnictwie brytyjskim Royal Air Force i latał m.in. podczas interwencji w Rosji, lecz z powodów zdrowotnych odszedł ze służby w 1933, w stopniu "flight lieutenant".

</doc>
<doc id="1312733" url="https://pl.wikipedia.org/wiki?curid=1312733" title="Być wolnym">
Być wolnym

Być wolnym – album muzyczny różnych wykonawców, zawierający utwory skomponowane specjalnie na to wydawnictwo. Powstał z inicjatywy Jana Borysewicza, który do nagrań zaprosił swoich przyjaciół. Tytuł kompilacji pochodzi od tytułu pierwszego utworu na płycie, „Choćby nie wiem co”.

</doc>
<doc id="1312734" url="https://pl.wikipedia.org/wiki?curid=1312734" title="Ambasadorowie Saksonii w Austrii">
Ambasadorowie Saksonii w Austrii

Saksonia miała dość rozbudowaną sieć dyplomatyczną już w XVI wieku. Obok sejmów Rzeszy, najważniejszym dla Sasów miejscem uprawiania polityki zagranicznej był dwór wiedeński. W przeciwieństwie do Brandenburgii (późniejszego Królestwa Prus), Saksonia budowała swą politykę zagraniczną na sojuszu z cesarzem i Austrią, mimo iż reformacja uczyniła z Elektoratu Saksonii kraj luterański, to związki z Austrią prowadziły do tego, że Saksonia miała możliwość, jako państwo dość tolerancyjne religijnie, wchodzenia w związki dynastyczne z państwami zarówno katolickimi, jak i protestanckimi. Ta tendencja wzmocniła się w czasie unii z Polską (1697-1763).
Trzykrotnie w swym samodzielnym istnieniu Saksonia zwróciła się przeciw Austrii: za czasów reformacji, gdy poparła Lutra; w czasie wojny o sukcesję austriacką (1741-1748) i w latach 1806–1813, gdy poparła Napoleona. Poza tym była sojusznikiem cesarza i szukała u niego ochrony przed ambicjami Prus, co rzeczywiście zapobiegło aneksji kraju w l. 1815 i 1866.
Po 1866, a więc wejściu Saksonii w skład Związku Północnoniemieckiego, a następnie Rzeszy Niemieckiej, w których rzeczywistym architektem polityki zagranicznej był kanclerz federalny, stosunki dyplomatyczne między Saksonią a Austrią, mimo ścisłych związków między dworami, zyskały w istocie fasadowy charakter.

</doc>
<doc id="1312736" url="https://pl.wikipedia.org/wiki?curid=1312736" title="Frederic Edwin Church">
Frederic Edwin Church

Frederic Edwin Church (ur. 4 maja 1826 w Hartford, zm. 7 kwietnia 1900 w Nowym Jorku) – amerykański malarz pejzażysta, czołowy przedstawiciel drugiego pokolenia Hudson River School.
Życiorys.
Urodził się w zamożnej rodzinie, dzięki czemu od najmłodszych lat mógł rozwijać swoje zainteresowania sztuką. Jego nauczycielem był Thomas Cole. W 1848 został jednym z najmłodszych wykładowców National Academy of Design. Na jego twórczość wpływ miały pisma i poglądy Aleksandra Humboldta i Johna Ruskina.
Początkowo malował rodzime krajobrazy amerykańskie z doliny rzeki Hudson i Nowej Anglii. Później inspirację czerpał z licznych wypraw, jakie odbył po całym świecie. W latach 1853–1857 podróżował po Ameryce Południowej. Później zwiedził Europę i Bliski Wschód. W 1890 osiadł w wielkiej willi w Olana pod Nowym Jorkiem, gdy postępujący reumatyzm uniemożliwił mu dalsze podróże.
W dawnym domu artysty nad rzeką Hudson mieści się obecnie muzeum poświęcone jego pamięci.

</doc>
<doc id="1312738" url="https://pl.wikipedia.org/wiki?curid=1312738" title="Olszynka (dopływ Ropy)">
Olszynka (dopływ Ropy)

Olszynka – rzeka, lewy dopływ Ropy. Ma długość około 24 km i jej zlewnia w całości znajduje się na Pogórzu Ciężkowickim. Powierzchnia jej zlewni wynosi około 142 km². Odwadnia teren gmin Rzepiennik, Szerzyny i Skołyszyn. Olszynka stanowi południową granicę Parku Krajobrazowego Pasma Brzanki. Wody potoku znajdują się w III klasie czystości wód, a według typologii rybackiej "Olszynka" jest krainą pstrąga, dominującym gatunkiem ryb jest pstrąg potokowy.
Potok bierze swój początek na wzniesieniu Brzanka (534 m n.p.m.) w Jodłówce Tuchowskiej, skąd w kierunku południowo-wschodnim płynie przez Olszyny. Następnie, przybrawszy kierunek wschodni, płynie przez Ołpiny, a w Szerzynach skręca na południe i płynie przez Święcany i Siepietnice, gdzie na wysokości 242 m n.p.m. wpada do Ropy.
Głęboka dolina Olszynki przecina równoleżnikowo pasma wzgórz o szerokich i łagodnych grzbietach. Mikroregion Kotliny Olszynki dzieli teren na dwie zróżnicowane krajobrazowo części. Na pasmo górskie od strony północnej, którego stoki południowe są zalesione oraz pocięte głębokimi wąwozami, którymi spływają liczne potoki. Własną nazwę posiada trójka z nich – potok Czermianka, Czernawa i Swoszówka. Zaś grzbiety wzniesień położone od strony południowej są nagie.

</doc>
<doc id="1312745" url="https://pl.wikipedia.org/wiki?curid=1312745" title="Samuel Chase">
Samuel Chase

Samuel Chase (ur. 17 kwietnia 1741 roku; zm. 19 czerwca 1811 roku) – prawnik i polityk amerykański.
Był delegatem do Kongresu Kontynentalnego, na którym 2 sierpnia 1776 roku jako przedstawiciel stanu Maryland podpisał deklarację niepodległości Stanów Zjednoczonych.
Prezydent George Washington nominował go sędzią Sądu Najwyższego 27 stycznia 1796 roku. Nominacja została zatwierdzona przez Senat 4 lutego 1796 roku. 
W 1803 roku Chase stał się jedynym w historii sędzią Sądu Najwyższego, którego próbowano usunąć ze stanowiska w procesie impeachmentu, jednak w 1805 roku Senat oczyścił go z zarzutów. Stanowisko sędziego piastował przez 15 lat aż do śmierci. Zmarł w Waszyngtonie w 1811 roku w wieku 70 lat.

</doc>
<doc id="1312750" url="https://pl.wikipedia.org/wiki?curid=1312750" title="Stefan Listowski">
Stefan Listowski

Stefan Listowski (ur. 10 listopada 1902 w Mońkach, zm. 19 stycznia 1987 w Sopocie) – polski architekt.
Życiorys.
Studiował na Wydziale Architektury Politechniki Warszawskiej, dyplom uzyskał w roku 1931.
Do roku 1939 wykonał wiele projektów budynków użyteczności publicznej. Od 1936 roku pracował w warszawskiej Akademii Sztuk Pięknych na Wydziale Rzeźby Monumentalnej. Od roku 1945 w Gdańskiej Dyrekcji Odbudowy w Wydziale Zabezpieczenia Zabytków, a od 1948 roku w gdańskim Biurze Projektów Budownictwa Przemysłowego. Zaprojektował między
innymi budynek Wydziału Budowy Okrętów Politechniki Gdańskiej i Operę Leśną w Sopocie. W Państwowej Wyższej Szkole Sztuk Pięknych w Gdańsku (od roku 1996 : Akademia Sztuk Pięknych w Gdańsku) pracował w latach 1945–1970. Profesor, prowadził Pracownię Projektowania Architektonicznego na Wydziale Architektury Wnętrz. W latach 1949–1960 był dziekanem Wydziału Architektury Wnętrz, a od roku 1963 do 1966 prorektorem uczelni.
Pochowany na cmentarzu komunalnym w Sopocie (kwatera F4-C-1).

</doc>
<doc id="1312752" url="https://pl.wikipedia.org/wiki?curid=1312752" title="Powiat dryssieński">
Powiat dryssieński



</doc>
<doc id="1312754" url="https://pl.wikipedia.org/wiki?curid=1312754" title="Satanizm (ujednoznacznienie)">
Satanizm (ujednoznacznienie)



</doc>
<doc id="1312757" url="https://pl.wikipedia.org/wiki?curid=1312757" title="Paul Bäumer">
Paul Bäumer

Paul Bäumer (ur. 11 maja 1896, zm. 15 lipca 1927) – niemiecki lotnik, as myśliwski z czasów I wojny światowej. Odniósł 43 zwycięstwa powietrzne, co stawiało go na 9. miejscu wśród niemieckich asów.
Życiorys.
Paul Bäumer urodził się w Meiderich (część Duisburga). Zainteresowany lotnictwem, jeszcze przed I wojną światową w 1914 ukończył kurs pilotażu. Po wybuchu wojny zgłosił się do wojska, lecz został skierowany do piechoty – do 70 Pułku, z którym walczył we Francji i w Rosji. Dopiero w 1917 został przeniesiony do lotnictwa i ukończył szkolenie pilota myśliwskiego.
Od 26 marca 1917 służył w Feldflieger Abteilung 7, od 28 czerwca 1917 na krótko w myśliwskiej 2. Eskadrze Boelckego (Jagdstaffel Boelcke, Jasta 2), wreszcie na początku lipca 1917 trafił do 5 Eskadry Myśliwskiej (Jasta 5). Między 12 a 15 lipca odniósł w niej trzy pierwsze zwycięstwa - nad balonami obserwacyjnymi, po czym w sierpniu ponownie został przeniesiony do elitarnej Jasta 2 Boelcke, w stopniu Leutnanta, w której służył we Francji do końca wojny. Latał początkowo na myśliwcach Albatros D.V.
Pierwsze swoje zwycięstwo w nowej jednostce i pierwsze nad samolotem odniósł 9 września 1917 (R.E.8). Do końca roku uzyskał łącznie 18 zwycięstw. Po przerwie, w marcu 1918 uzyskał dalsze 4 zwycięstwa. 29 maja 1918 r. został ranny w katastrofie myśliwca Pfalz D.VIII Po przerwie na leczenie, we wrześniu 1918 latając myśliwcem Fokker D.VII zestrzelił aż 16 samolotów, a w październiku 5 dalszych. Ostatnie zwycięstwo odniósł 9 października (Bristol F.2 Fighter pilotowany przez asa Lynna Campbella). We wrześniu 1918 roku także został zestrzelony i uratował się z płonącego samolotu na spadochronie, co było rzadkością podczas I wojny światowej. 2 listopada 1918 został odznaczony najwyższym niemieckim odznaczeniem Pour le Mérite, jako jeden z ostatnich jego kawalerów.
Łącznie odniósł 43 zwycięstwa (w tym 11 myśliwców Sopwith Camel, 5 S.E.5a, 5 lub 6 Bristol F.2 Fighter i 3 balony). Nazywany był „Żelaznym orłem” ("Der Eiserne Adler"), na niektórych samolotach malował znak indywidualny – dużą szarotkę na kadłubie.
Po wojnie pracował jako dentysta (jednym z jego pacjentów był pisarz Erich Maria Remarque, który dał później imię i nazwisko Bäumera głównemu bohaterowi swojej najsłynniejszej powieści antywojennej "Na Zachodzie bez zmian"). Zajmował się jednakże również lataniem. W 1919 założył małą wytwórnię lotniczą Bäumer Aero GmbH w Hamburgu.
15 lipca 1927 zginął w katastrofie koło Kopenhagi, testując samolot Rohrbach Ro-IX Rofix, wpadając do wody w cieśninie Sund, dwa kilometry od wybrzeża Danii.

</doc>
<doc id="1312759" url="https://pl.wikipedia.org/wiki?curid=1312759" title="Bułhanak">
Bułhanak

Bułhanak ("Bułganak") (ukr. "Булганак", krm. "Ğarbiy Bulğanaq") – rzeka na Ukrainie, w Republice Autonomicznej Krymu. Znajduje się w zachodniej części półwyspu Krymskiego. Jej początek znajduje się w okolicach miasta Symferopol, uchodzi do Morza Czarnego. Jej długość wynosi 52 km.

</doc>
<doc id="1312761" url="https://pl.wikipedia.org/wiki?curid=1312761" title="If Only You">
If Only You

„If Only You” – trzeci singel szwedzkiego wokalisty Danny’ego z jego debiutanckiej płyty "Heart. Beats", nagrany w duecie ze szwedzką piosenkarką Therese. Autorami tekstu do utworu są Michel Zitron, Sophia Somajo i Vincent Pontare.

</doc>
<doc id="1312762" url="https://pl.wikipedia.org/wiki?curid=1312762" title="Baul">
Baul



</doc>
<doc id="1312764" url="https://pl.wikipedia.org/wiki?curid=1312764" title="Armia saska">
Armia saska

Armia saska – pierwotnie armia Elektoratu Saksonii (od 1682 zorganizowana pod jednym dowództwem), a następnie w latach 1806-1918 armia Królestwa Saksonii, od 1871 współwchodząca w skład Armii Cesarstwa Niemieckiego.
Armia saska w XVIII wieku liczyła średnio około 35 tysięcy żołnierzy. Była dobrze wyszkolona i bitna. Na początku stulecia żołnierze odziani byli w czerwone mundury – typowe dla wojsk państw protestanckich, jednak gdy nastał August III Sas, wyznający katolicyzm, na dworze zaszły zmiany, w wyniku których zaczęto używać jasnego umundurowania typowego dla państw katolickich.
Działania zbrojne.
Żołnierze armii saskiej brali udział w licznych konfliktach zbrojnych. Kwaterując na ziemiach polskich dopuszczała się licznych gwałtów, w związku z tym szlachta wymogła w czasie sejmu w 1699 roku jej wydalenie z granic państwa polskiego.
Walczyli w wojnie o sukcesję austriacką (1741-1748) po stronie Bawarii i Francji, przeciwko Anglii i Austrii, a podczas wojny siedmioletniej (1756-1763) po stronie Austrii, Francji i Imperium Rosyjskiego, przeciwko Królestwu Prus.
Walczyli podczas wojen napoleońskich – początkowo po stronie Prus, jednak po przegranej bitwie pod Jeną wsparli siły Napoleona. Po przejściu Saksonii na stronę Francji, generalicja saska upodobniła się strojem do swoich kolegów z armii francuskiej. Nosiła praktycznie takie same mundury jak armia francuska.
Żołnierze armii saskiej brali również udział w działaniach zbrojnych I wojny światowej.
Struktura organizacyjna.
Korpus Saski Wielkiej Armii (1812-1813).
Do wojny 1812 Sasi wystawili osobny korpus (VII) pod dowództwem gen. Reyniera. Początkowo liczył on 22 bataliony piechoty, 28 szwadronów jazdy i 50 dział. Korpus wraz z Polakami księcia Poniatowskiego i Westfalczykami gen. Vandamme’a znalazł się w prawoskrzydłowej grupie korpusów pod komendą króla Hieronima Bonapartego.
Po zakończeniu działań związanych z kampanią w Rosji, Sasi stanęli przed problemem czy należy nadal służyć Napoleonowi. VII Korpus został przydzielony do armii Łaby, jednak pod koniec marca, wojska saskie opuściły dywizję Durutte’a i pomaszerowały do Torgau. Brygada ciężkiej jazdy złożona z nienaruszonego pułku Leib Cuirassier Garde i zreorganizowanego pułku Zastrowa należała do 1 Dywizji Kirasjerów I Korpusu Kawalerii.
Kwatera główna VII Korpusu Wielkiej Armii mieściła się w m. Hoyerswerda.
Podczas bitwy pod Lipskiem Korpus Saksoński Reynier’a zdradził Francuzów i przeszedł na stronę wroga. Był to olbrzymi cios a gen. Reynier będąc ze swoim Korpusem został natychmiast uwięziony przez swoich podwładnych.

</doc>
<doc id="1312765" url="https://pl.wikipedia.org/wiki?curid=1312765" title="Carmona">
Carmona



</doc>
<doc id="1312766" url="https://pl.wikipedia.org/wiki?curid=1312766" title="Płytka agarowa">
Płytka agarowa

Płytka agarowa – sterylna szalka Petriego zawierająca podłoże hodowlane (przeważnie agarowe), używana do hodowli kultur mikroorganizmów. Możliwe jest również dodanie selektywnych czynników wzrostu, takich jak antybiotyki.
Zawarte na szalce indywidualne drobnoustroje uformują się w indywidualne kolonie, z których każda będzie identycznym genetycznie klonem przodka (z wyjątkiem niskiego, nieuniknionego wskaźnika mutacji). Płytki można użyć do oszacowania koncentracji organizmów w kulturze płynnej lub w odpowiednim rozcieńczeniu takiej kultury, używając licznika kolonii. Możliwa jest też generacja kultur czystych z mieszanej kultury organizmów genetycznie różnych, w metodzie zwanej hodowlą pasmową.

</doc>
<doc id="1312767" url="https://pl.wikipedia.org/wiki?curid=1312767" title="John Angel James Creswell">
John Angel James Creswell

John Angel James Creswell (ur. 18 listopada 1828, zm. 23 grudnia 1891) – amerykański polityk.
W latach 1863–1865 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych. Później, w latach 1865–1867 był senatorem Stanów Zjednoczonych z Maryland.
W latach 1869–1874 pełnił funkcję poczmistrza generalnego Stanów Zjednoczonych w gabinecie prezydenta Ulyssesa Granta.

</doc>
<doc id="1312770" url="https://pl.wikipedia.org/wiki?curid=1312770" title="John Woodland Crisfield">
John Woodland Crisfield

John Woodland Crisfield (ur. 8 listopada 1806, zm. 12 stycznia 1897) – amerykański polityk. Dwukrotnie był przedstawicielem stanu Maryland w Izbie Reprezentantów Stanów Zjednoczonych, najpierw w latach 1847–1849 reprezentując szósty okręg wyborczy, a w latach 1861–1863 pierwszy okręg wyborczy w tym stanie.

</doc>
<doc id="1312771" url="https://pl.wikipedia.org/wiki?curid=1312771" title="James Augustus Stewart">
James Augustus Stewart

James Augustus Stewart (ur. 24 listopada 1808, zm. 3 kwietnia 1879) – amerykański polityk związany z Partią Demokratyczną. 
Życiorys.
W latach 1855–1861 przez trzy kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1312773" url="https://pl.wikipedia.org/wiki?curid=1312773" title="Leopold Nikolaus von Ende">
Leopold Nikolaus von Ende

Leopold Nikolaus von Ende (ur. 6 grudnia 1715 w Halle (Saale), zm. 14 kwietnia 1792 w Alt Jeßnitz), saski polityk.
Od roku 1766 do 26 marca 1777 był pierwszym ministrem Elektoratu Saksonii.

</doc>
<doc id="1312774" url="https://pl.wikipedia.org/wiki?curid=1312774" title="Panguitch">
Panguitch

 
Panguitch – miasto w stanie Utah w Stanach Zjednoczonych, siedziba administracyjna w hrabstwa Garfield. Według spisu ludności w 2000 roku liczyło 1 623 mieszkańców.
Z miasta do położonego niedaleko Parku Narodowego Bryce Canyon prowadzi droga widokowa Scenic Byway 12, która wiedzie dalej do miasta Torrey.

</doc>
<doc id="1312775" url="https://pl.wikipedia.org/wiki?curid=1312775" title="Torrey">
Torrey

Torrey – miasto w hrabstwie Wayne w stanie Utah w Stanach Zjednoczonych. Według spisu ludności w 2000 roku liczyło 171 mieszkańców.
Miasto leży w pobliżu Parku Narodowego Capitol Reef. Ma w nim również jeden ze swoich końców droga widokowa Scenic Byway 12.

</doc>
<doc id="1312777" url="https://pl.wikipedia.org/wiki?curid=1312777" title="Červenka">
Červenka

Červenka – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 1445 mieszkańców.

</doc>
<doc id="1312778" url="https://pl.wikipedia.org/wiki?curid=1312778" title="Truth or Consequences">
Truth or Consequences

Truth or Consequences (potocznie T or C) – miasto w stanie Nowy Meksyk w Stanach Zjednoczonych. 
Miasto jest popularnym celem turystycznym. Znajduje się w nim kilka źródeł termalnych.
Miejscowość wcześniej nosiła nazwę "Hot Springs" a nazwę zmieniła pod wpływem quizu radiowego.

</doc>
<doc id="1312779" url="https://pl.wikipedia.org/wiki?curid=1312779" title="T or C">
T or C



</doc>
<doc id="1312780" url="https://pl.wikipedia.org/wiki?curid=1312780" title="Waldwerk">
Waldwerk

Waldwerk (niem. "leśna fabryka") – jeden z rodzajów produkcji niemieckich myśliwców pod koniec drugiej wojny światowej. Z racji ciągłych bombardowań amerykańskich sił powietrznych, Niemcy musieli zdecentralizować produkcję i przenieść ją z klasycznych fabryk pod ziemię lub właśnie do lasów. Na całym terenie Trzeciej Rzeszy rozsiane było wiele waldwerków rozmieszczonych na leśnych polanach - zazwyczaj obok autostrad. Samoloty były montowane pod gołym niebem. Dzięki doskonale dopracowanej sieci poddostawców do fabryk tych trafiały części produkowane na terenie całych Niemiec. Po ukończeniu montażu samolotu, był on wytaczany na autostradę i startował do określonej jednostki.
Główne typy samolotów produkowanych w ten sposób to:

</doc>
<doc id="1312781" url="https://pl.wikipedia.org/wiki?curid=1312781" title="Nadsiarczan potasu">
Nadsiarczan potasu

Nadsiarczan potasu (K2S2O8) – związek nieorganiczny, sól kwasu nadsiarkowego i potasu.
Właściwości.
Nadsiarczan potasu jest bezbarwnym ciałem stałym bez zapachu. Jest silnym utleniaczem. Rozpuszczalność tej soli w wodzie wynosi 52 g/l w temperaturze 20 °C. Nie rozpuszcza się w etanolu. pH jego wodnych roztworów wynosi ok. 4–5 (50 g/l, 20 °C).
Zastosowanie.
Substancja jest stosowana w galwanizerniach, przy produkcji kauczuku syntetycznego oraz w przemyśle tekstylnym. Ponadto nadsiarczan potasu znalazł zastosowanie we fryzjerstwie (jako składnik preparatów rozjaśniających włosy) w przemyśle kosmetycznym, w fotografice i w oczyszczalniach ścieków.
Toksyczność.
Nadsiarczan potasu działa drażniąco na błonę śluzową oczu oraz dróg oddechowych, powodując kaszel, duszności i uczulenia. Może również wywoływać astmę oskrzelową i obrzęki płuc.
Podczas kontaktu ze skórą nadsiarczan potasu powoduje podrażnienia, a często również toksyczne i alergiczne zapalenie skóry.
Po połknięciu substancja wywołuje podrażnienie błony śluzowej ust, gardła, przełyku i przewodu pokarmowego.
Pierwsza pomoc.
Po kontakcie nadsiarczanu z oczami lub skórą należy zmyć ją dużą ilością wody.
Po spożyciu substancji należy podać choremu dużą ilość wody i spowodować wymioty.
Należy również skontaktować się z lekarzem.
Działanie na organizmy wodne.
Nadsiarczan potasu reaguje z wodą, tworząc toksyczne produkty, mogące przedostać się do środowiska. Szkodliwość substancji jest zależna od wartości pH.
Dawki toksyczne dla niektórych organizmów:

</doc>
<doc id="1312783" url="https://pl.wikipedia.org/wiki?curid=1312783" title="Ryżanówka">
Ryżanówka

Ryżanówka – miejscowość na Ukrainie, położona 150 km na południe od Kijowa i 18 km na zachód od Zwinogródka (stolicy obwodu). Miejsce usytuowania licznych kurhanów scytyjskich, z których najsłynniejszym jest tzw. Wielki Kurhan Ryżanowski, znajdujący się ok. 6 km na południe od miejscowości.
Historia badań.
Wielki Kurhan Ryżanowski badany był od 1884. Początkowe prace, wykonywane przez archeologa amatora, miejscowego lekarza Juliana Talko-Hryncewicza nie przyniosły spodziewanych efektów. Pozostawiony przez niego niezasypany wykop uległ obsunięciu, odsłaniając głęboką jamę, przez którą miejscowi chłopi dostali się do wnętrza grobowca, grabiąc częściowo jego zawartość. Po stwierdzeniu faktu odkrycia grobowca i grabieży, kurhan został zabezpieczony, a zagrabione zabytki (prawdopodobnie nie wszystkie) odkupione od miejscowych chłopów, Talko-Chryncewicz wysłał do Krakowa z prośbą o przysłanie zawodowego archeologa do przeprowadzenia profesjonalnych wykopalisk. Prace te podjął w 1887 Gotfryd Ossowski, pierwszy kustosz Muzeum Starożytności Krajowych Akademii Umiejętności w Krakowie (z której to instytucji powstało obecne Muzeum Archeologiczne w Krakowie). Grobowiec zawierał pochówek kobiety. Zabytki pozyskane podczas tych badań zostały odesłane do Krakowa. W 1888 Ossowski opublikował wyniki swoich badań. W 1890 eksplorację kurhanu, połączoną z weryfikacją wyniku polskich badań, przeprowadził rosyjski archeolog Dymitr Samokwasow. Odkryty przez Polaków grobowiec określił on prawidłowo jako grobowiec boczny i wysunął przypuszczenie o obecności jeszcze komory głównej pod nasypem kurhanu. Następny etap prac miał miejsce w latach 90. XX wieku. W latach 1995–1998, na stanowisku pracowała polsko-ukraińska wyprawa badawcza pod kierownictwem Jana Chochorowskiego z Instytutu Archeologii UJ i Siergieja Skorego z Instytutu Archeologii Narodowej Akademii Nauk Ukrainy (NANU). W 1996 odkryty został główny grobowiec, zawierający pochówek męski.
Budowa grobowca i znaleziska.
Dane ogólne.
W latach 80. XIX wieku wysokość kurhanu wynosiła 7,56 m, a w 100 lat później była oceniana na około 5 metrów. Jego średnica wynosiła 40 m. Kurhan otoczony był rowem o szerokości 2-3 m i głębokości 1,5 m, oddzielającym przestrzeń sakralną od otoczenia. Do jej wnętrza prowadziły 2 przejścia w rowie, z których południowo-wschodnie służyło do wejścia konduktu żałobnego do grobowca, a północno-zachodnie – do jego opuszczenia. W okolicach tego ostatniego przejścia koncentrowały się pozostałości żałobnej uczty czy uczt, które wyprawiono na cześć zmarłego władcy.
Komora główna.
Grobowiec główny, odsłonięty w 1996, rozpoczynał się od rozległego (prawie 12 m²) i płytko położonego (2,6 m od powierzchni terenu) szybu wejściowego. Na dnie szybu w oddzielnych jamach znajdowały się pochówki mężczyzny wojownika i jego konia. Pochówek wojownika złożono przy wejściu do komory grobowej, wydrążonym w ściance szybu i zasłoniętym ścianką z dębowych belek. Sama komora grobowa znajdował się na głębokości prawie 4 m i miała powierzchnię prawie 16 m². Jej gliniane ściany udrapowane były białą tkaniną, a podłoga wyłożona była matami z łyka i sitowia. W komorze znajdował się atrapa pieca w formie cokołu z wnęką na palenisko i stożkowatym dymnikiem, wycięta w naturalnym podłożu pośrodku komory grobowej. W komorze spoczywały szczątki 45-50-letniego, jak na ówczesne czasy wysokiego (około 175 cm) mężczyzny, które spoczywały na drewnianych marach na wznak, na posłaniu z trawy, przykryte niedźwiedzim futrem. Mężczyzna był ubrany w charakterystyczny dla Scytów strój, składający się ze spodni w kolorze czerwonym, białego kaftana przewiązanego pasem, włosy zaś miał spięte, typową dla scytyjskich arystokratów, czerwoną przepaską. Na jego szyi spoczywał złoty naszyjnik zakończony figurkami lwów. Badania szkieletu wykazały, że pochowany w kurhanie władca był wytrawnym wojownikiem, wodzem, doświadczonym, praworęcznym łucznikiem, spędzającym znaczną część swojego życia na koniu. Do osobistego wyposażenia zmarłego wodza należały:
Analiza szczątków wykazał, że wódz nie zmarł śmiercią naturalną, ale prawdopodobnie na polu bitwy, uderzony ciężkim przedmiotem w twarz lub wskutek upadku z konia. 
Cała komora grobowa przypominała układem izbę mieszkalną z częścią reprezentacyjną i kuchenną z licznymi przedmiotami codziennego użytku oraz pozostawionym pożywieniem (brązowe kotły z jagnięciną i koniną) i napojem dla zmarłego (situla na kumys, amfory z winem). Na podłodze komory, przed tronem władcy w formie charakterystycznych dla Scytów stołeczków-pieńków, spoczywał paradny strój kobiecy, składający się z płaskiego, rozszerzanego ku górze nakrycia głowy ("kalatosu") i narzutki-welonu. Cały strój był obszyty 138 złotymi aplikacjami. Przednią część otoku kalatosu zdobiła metopida (złota taśma, pełniąca funkcję diademu), zaś krawędź narzutki obszyty był 34 aplikacjami z przedstawieniami Meduzy – jednej z gorgon. Symbolika tego stroju (przedstawienia tańczących Menad, Gorgony-Meduzy, Satyra) świadczy o tym, że osoba go nosząca pełniła funkcję kapłanki w scytyjskiej odmianie kultu Dionizosa. W sumie bogate wyposażenia głównej komory grobowej zawierało około 600 przedmiotów różnego typu.
Komora boczna.
Prace Ossowskiego w XIX wieku pozwoliły określić budowę grobowca bocznego, należącego prawdopodobnie do właścicielki, złożonego w komorze głównej, paradnego stroju. Rozpoczynał się on od głębokiego pionowego szybu wejściowego, który przechodził w podziemny korytarz ("dromos") długości ok. 6 m zakończony komorą grobową. Sama komora, według Ossowskiego, miała plan zbliżony do prostokąta o wymiarach ok. 3,10 x 2,65 m. Jej prawdopodobna wysokość wynosiła ok. 2 m. Była ona podzielona na dwie części: na wyższej, znajdującej się na poziomie podłogi korytarza i tworzącej jakby stopień, spoczywała deska, na której znajdowały się: amfora, misa, zwierciadło i szpila. W drugiej części komory, obniżonej o ok. 40 cm, na posłaniu z mchu i liści nakrytym tkaniną spoczywał szkielet należący do młodej kobiety o wzroście ok. 145 cm, obsypany złotymi ozdobami stanowiącymi aplikacje paradnego stroju (ponad 440 sztuk o łącznej wadze ok. 400 g) oraz klejnoty (złote zausznice, bransolety, pierścienie oraz naszyjnik). Obok spoczywały na ziemi różne naczynia i przedmioty. W sumie w grobie odnaleziono, lub odkupiono od miejscowych włościan, oprócz złotych ozdób także liczne przedmioty z brązu (w tym misę, talerzyk, zwierciadło i szpilę), gliny (amforę na wino, miseczkę, flakonik), fragmenty szydeł kościanych. Zabytki pozyskane podczas badań odesłano do Krakowa, do Akademii Umiejętności.
Podczas późniejszych sondaży Samokwasow odkrył jeszcze kilka przeoczonych przez Ossowskiego złotych blaszek, które obecnie znajdują się w zbiorach Państwowego Muzeum Historycznego w Moskwie. Podczas weryfikacji w 1995 odkryto 6 dalszych złotych aplikacji ze stroju zmarłej oraz złoty pierścień wykonany z monety, statera greckiego miasta Pantikapajon na Krymie, datowanej na lata 310–304 p.n.e. Zabytki te znajdują się obecnie w zbiorach Instytutu Archeologii NANU w Kijowie.
Datowanie i osoby pochowane.
Kurhan datowany jest na drugie ćwierćwiecze III wieku p.n.e. (około 260 p.n.e.). Grobowiec był pochówkiem prawdopodobnie ostatniego władcy północnego odłamu Scytów. Osoby tam pochowane określa się mianem księcia i księżniczkę Scytów. Pochówek kobiety miał miejsce niedługo (najwyżej kilka lat) po pogrzebie mężczyzny. Budując grób kobiecy wkopano się w istniejący nasyp i po uroczystościach pogrzebowych poszerzono go od strony północno-wschodniej. Obie zmarłe osoby odkryte pod nasypem Wielkiego Kurhanu Ryżanowskiego łączyły za życia prawdopodobnie ścisłe więzi natury rodzinnej lub kulturowej.

</doc>
<doc id="1312784" url="https://pl.wikipedia.org/wiki?curid=1312784" title="Galeria Manhattan">
Galeria Manhattan

Galeria Manhattan – znajduje się w Łodzi przy ulicy Piotrkowskiej 118. Powstała w 1991 roku. 
Galeria prezentuje przede wszystkim twórczość młodych polskich artystów, działających w obszarze sztuki wizualnej. Poświęca również uwagę artystom starszego pokolenia, reprezentującym nurt progresywny w sztuce polskiej.

</doc>
<doc id="1312785" url="https://pl.wikipedia.org/wiki?curid=1312785" title="Mirosław Legawiec">
Mirosław Legawiec

Mirosław Legawiec (ur. 5 września 1957 w Bydgoszczy) – katolicki prezbiter.
W 1979 roku wstąpił do Zakonu Paulinów. Od 1981 roku kontynuował formacje zakonną i seminaryjną w Niemczech, w klasztorze paulinów w Mainburgu (Bawaria). Dnia 25 maja 1985 roku przyjął Święcenia Prezbiteratu na Jasnej Górze z rąk biskupa częstochowskiego ks. bp. Stanisława Nowaka. W latach 1998–2002 pełnił funkcję quasiprowincjała Niemieckiej Quasiprowincji Zakonu Paulinów. Jego staraniem Quasiprowincja Niemiecka została zatwierdzona w 2002 roku przez Kapitułę Generalną Zakonu Paulinów jako Niemiecka Prowincja Zakonu Paulinów z siedzibą w klasztorze w Mainburgu (Bawaria). W tym też roku został wybrany na pierwszej kapitule Prowincji Niemieckiej Prowincjałem.
Od września 2002 roku przebywa w paulińskim klasztorze Mariahilf w Pasawie w Bawarii. Jego staraniem biskup ordynariusz diecezji Pasawa Wilhelm Schraml ukoronował Cudowny Obraz Matki Bożej Mariahilf dnia 13 maja 2005 roku.
Dnia 14 kwietnia 2008 roku na Kapitule Prowincji Niemieckiej został wybrany na 3-letnią kadencję Prowincjałem Niemieckiej Prowincji Zakonu Paulinów. 29 marca 2011 roku w czasie III Kapituły Prowincjalnej Wyborczej Niemieckiej Prowincji Zakonu Paulinów został ponownie wybrany Prowincjałem na drugą trzyletnią kadencję. Kadencję tę zakończył na początku marca 2014 roku, kiedy to podczas IV Kapituły Prowincjalnej Wyborczej Niemieckiej Prowincji Zakonu Paulinów wybrano na urząd prowincjała o. Piotra Dusia (dotychczasowego Wikariusza Prowincji Niemieckiej)..

</doc>
<doc id="1312786" url="https://pl.wikipedia.org/wiki?curid=1312786" title="Leccinum holopus">
Leccinum holopus

Leccinum holopus (Rostk.) Watling – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Leccinum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1844 r. Friedrich Wilhelm Rostkovius nadając mu nazwę "Boletus holopus". Obecną, uznaną przez Index Fungorum nazwę nadał mu w 1960 r. Roy Watling przenosząc go do rodzaju "Leccinum".
Synonimy:
Władysław Wojewoda wymienia go jako synonim "Leccinum niveum" (Fr.) Rauschert z polską nazwą borowik białawy. Jednak według Index Fungorum "L. niveum" to synonim "Leccinum scabrum" (koźlarz babka).
Morfologia.
Podobny jest koźlarz ałtajski ("Leccinum rotundifoliae"), który ma podobną barwę, jednak preferuje suche tereny oraz nie przebarwia się na niebiesko u podstawy trzonu. Podobne mogą być również albinotyczne formy innych koźlarzy rosnących pod brzozą.
Występowanie i siedlisko.
Występuje w Ameryce Północnej i Europie. Władysław Wojewoda nie podaje żadnych stanowisk w Polsce, jednak jest znajdowany przez grzybiarzy.
Naziemny grzyb mykoryzowy. Rośnie od lipca do października pod brzozami na terenach podmokłych oraz torfowiskach.
Grzyb jadalny.

</doc>
<doc id="1312788" url="https://pl.wikipedia.org/wiki?curid=1312788" title="Narciarstwo alpejskie na Zimowych Igrzyskach Olimpijskich 1994">
Narciarstwo alpejskie na Zimowych Igrzyskach Olimpijskich 1994

Konkurencje narciarstwa alpejskiego podczas Zimowych Igrzysk Olimpijskich 1994 w norweskim Lillehammer rozgrywane były od 13 do 21 lutego 1994 roku. Zawody odbywały się w Hafjell i Kvitfjell.

</doc>
<doc id="1312791" url="https://pl.wikipedia.org/wiki?curid=1312791" title="Je n’ai pas compris">
Je n’ai pas compris



</doc>
<doc id="1312792" url="https://pl.wikipedia.org/wiki?curid=1312792" title="Krzysztof Mieroszewski">
Krzysztof Mieroszewski

Krzysztof Mieroszewski (ur. około 1600 - zm. 1679) – polski szlachcic herbu Ślepowron, inżynier, pisarz wojskowy, sekretarz królewski.
Życiorys.
Brał udział w fortyfikowaniu Krakowa i Częstochowy. W latach 1673-74 był inżynierem, który zaplanował i nadzorował fortyfikacje Jasnej Góry. Wysunął niezrealizowany projekt utworzenia "Akademii Marsowej", na założenie której ustanowił oddzielną fundację.
Dzieła.
Był autorem dzieła "Architectura militaris" oraz pracy o pomiarach i konstrukcjach geometrycznych w budownictwie.

</doc>
<doc id="1312793" url="https://pl.wikipedia.org/wiki?curid=1312793" title="Mistrzostwa Polski Seniorów w Lekkoatletyce 1990">
Mistrzostwa Polski Seniorów w Lekkoatletyce 1990

66. Mistrzostwa Polski Seniorów w Lekkoatletyce – zawody sportowe, które rozgrywane były w Pile na stadionie MOSiR w dniach 13–15 lipca 1990 roku.
Podczas mistrzostw Tomasz Nagórka ustanowił rekord Polski w biegu na 110 metrów przez płotki wynikiem 13,35 s.
Biegi przełajowe.
62. mistrzostwa Polski w biegach przełajowych rozegrano 11 marca w Olsztynie. Seniorki rywalizowały na dystansach 3,5 km i 7 km, a seniorzy na 7 km i 10,5 km.
Maraton.
Maratończycy (mężczyźni i kobiety) rywalizowali 10 czerwca w Dębnie. Zawody miały obsadę międzynarodową. Wśród kobiet 3. miejsce zajęła Galina Kułagina z ZSRR (czas 2:41:09), a 4. miejsce Aurora Buia z Rumunii (2:42:39).
Bieg na 5000 m kobiet.
Mistrzostwa w biegu na 5000 metrów kobiet rozegrano 14 czerwca w Grudziądzu, podczas Memoriału Bronisława Malinowskiego. Bieg miał obsadę międzynarodową. Zwyciężyła Meksykanka Carmen Díaz w czasie 15:57,98 przed swą rodaczką Luisą Vervin (16:01,27).
Bieg na 10 000 m kobiet.
Mistrzostwa w biegu na 10 000 metrów kobiet rozegrano 18 sierpnia w Sopocie, podczas Memoriału Józefa Żylewicza.
Chód na 5000 m kobiet.
Mistrzostwa w chodzie na 5000 metrów (na bieżni) kobiet rozegrano 18 sierpnia w Sopocie, podczas Memoriału Józefa Żylewicza. Zwyciężczyni Katarzyna Radtke ustanowiła rekord Polski wynikiem 22:27,85.
Półmaraton.
Mistrzostwa Polski w półmaratonie rozegrano 1 września w Brzeszczach. Rywalizowano na dystansie 20 kilometrów.
Trójskok kobiet.
W 1990 po raz pierwszy rozegrano mistrzostwa Polski w trójskoku kobiet. Odbyły się 2 września w Lubinie. Zwyciężczyni Urszula Włodarczyk ustanowiła rekord Polski wynikiem 12,78 m
Chód na 50 km mężczyzn.
Zawody mistrzowskie w chodzie na 50 kilometrów mężczyzn rozegrano 29 września w Mielcu.

</doc>
<doc id="1312794" url="https://pl.wikipedia.org/wiki?curid=1312794" title="Państwowa Galeria Sztuki w Sopocie">
Państwowa Galeria Sztuki w Sopocie

Państwowa Galeria Sztuki (PGS) – galeria sztuki prowadzona przez miasto Sopot, znajduje się przy Placu Zdrojowym w Sopocie. Prowadzi działalność wystawienniczą, edukacyjną i wydawniczą. 
Historia.
Istnieje od 1952, początkowo jako oddział Centralnego Biura Wystaw Artystycznych, później jako samodzielne Biuro Wystaw Artystycznych. Od 1992 funkcjonuje pod obecną nazwą. Jest instytucją samorządową finansowaną z budżetu miasta Sopot.
Autorem projektu architektoniczego siedziby z 2009 r. jest pracownia projektowa Jacek Szczęsny ARCHI-CAD.
Galeria prezentowała twórczość m.in. Franka O. Gehry, Josepha Beuysa, Romana Cieślewicza, Alfreda Kubina, Jerzego Nowosielskiego, Brunona Schulza, Teresy Pągowskiej, Henryka Płóciennika, Piotra Potworowskiego, Marcina Maciejowskiego, Dominika Lejmana, László Moholy-Nagy, Marcina Zawickiego, Krzysztofa Gliszczyńskiego, Anny Królikiewicz.
Na początku 2022 po blisko 23 latach pracy na stanowisku dyrektora swoją funkcję przestał pełnić Zbigniew Buski. Rozpisano konkurs na stanowisko dyrektora PGS, który wygrała Eulalia Domanowska. Jego przebieg oraz wynik wzbudził liczne kontrowersje. Gazeta Wyborcza pisała o "konkursie z tezą". W lipcu 2022 na stronie internetowej magazynu Szum ukazał się wywiad Jakuba Banasiaka z Emilią Orzechowską i Stachem Szabłowskim, którzy brali udział w konkursie. Według dwójki uczestników charakter konkursu był fasadowy. 

</doc>
<doc id="1312799" url="https://pl.wikipedia.org/wiki?curid=1312799" title="Stopa dywidendy">
Stopa dywidendy

Stopa dywidendy () – iloraz dywidendy przypadającej na jedną akcję i ceny rynkowej akcji. Im wyższa wartość tego wskaźnika, tym większy dochód z zainwestowanego kapitału uzyskuje akcjonariusz. Zbyt duża wartość tego wskaźnika może oznaczać jednak "przejadanie" zysków i ograniczanie możliwości inwestycyjnych spółki.

</doc>
<doc id="1312800" url="https://pl.wikipedia.org/wiki?curid=1312800" title="Operacja &quot;Koza&quot;">
Operacja &quot;Koza&quot;



</doc>
<doc id="1312801" url="https://pl.wikipedia.org/wiki?curid=1312801" title="Papilio jordani">
Papilio jordani

Papilio jordani – gatunek motyla z rodziny paziowatych (Papilionidae), występujący naturalnie wyłącznie w Indonezji.

</doc>
<doc id="1312804" url="https://pl.wikipedia.org/wiki?curid=1312804" title="Józef Kowalski (duchowny)">
Józef Kowalski (duchowny)

Józef Kowalski SDB (ur. 13 marca 1911 w Siedliskach, zm. 4 lipca 1942 w Auschwitz) – polski ksiądz katolicki, salezjanin, błogosławiony Kościoła katolickiego.
Życiorys.
Był synem Wojciecha i Zofii z Borowców. W 1922 rozpoczął naukę w Zakładzie Salezjańskim im. św. Jana Bosko w Oświęcimiu. Wstąpił do nowicjatu salezjanów i po jego ukończeniu 24 lipca 1928, w Czerwińsku złożył śluby zakonne na ręce ks. A. Hlonda. Studiował filozofię i teologię w Krakowie. Śluby wieczyste złożył 29 czerwca 1934, a 29 maja 1938 przyjął święcenia kapłańskie z rąk ks. biskupa Stanisława Rosponda i podjął pracę jako sekretarz inspektorialny ks. inspektora Adama Cieślara. Prowadził także działalność katechizacyjną wśród dzieci i młodzieży przebywających w pogotowiu opiekuńczym.
Wybuch II wojny światowej zastał go jako duszpasterza w parafii św. Stanisława Kostki na Dębnikach.
23 maja 1941 został aresztowany przez gestapo i przewieziony do więzienia na ul. Montelupich, a następnie 26 czerwca 1941 do niemieckiego obozu koncentracyjnego w Auschwitz i zarejestrowany jako numer 17 350. Za odmowę podeptania różańca przydzielony został do karnej kompanii.
Mając świadomość, że idzie na śmierć, oddał współwięźniom ostatnią rację żywnościową. Błogosławiony salezjanin został zakatowany za odmowę podeptania swojego różańca i zginął prawdopodobnie utopiony w beczce z fekaliami.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1312806" url="https://pl.wikipedia.org/wiki?curid=1312806" title="Polonia na Węgrzech">
Polonia na Węgrzech

Polonia na Węgrzech – ogół Polaków zamieszkujących terytorium Węgier. Liczy około 15 tysięcy osób (stan na 2012 rok). Jest ona rozproszona na terenie całego kraju, choć 1/3 mieszka w Budapeszcie.
Historia.
Obecność Polonii na Węgrzech jest następstwem dobrosąsiedzkich powiązań dynastycznych Polski i Węgier: osiedlaniu się na Węgrzech polskich uczonych, artystów, rzemieślników, a także osadnictwa wiejskiego rozpoczynającego się już od wczesnego średniowiecza.
Wielu Polaków osiedliło się na tych terenach po walkach wyzwoleńczych Węgrów w latach 1848–1849, w których walczyło tysiące polskich oficerów i żołnierzy pod dowództwem generałów Józefa Bema i Henryka Dembińskiego.
W okresie międzywojennym (dane z 1929 r.) na Węgrzech zamieszkiwało ok. 20 tys. emigrantów polskich, głównie w Budapeszcie i jego okolicach. Nietypowym skupiskiem Polaków była leżąca na północnych Węgrzech wieś Derenk, którą polskojęzyczna ludność zasiedlała od 1717 do 1943 roku. Połowę kolonii polskiej stanowili Żydzi. Byli to przeważnie rzemieślnicy skupieni w towarzystwie Przyjaźń oraz robotnicy zgromadzeni w zrzeszeniu Ranna Jutrzenka. Ponadto działały dwa stowarzyszenia węgierskie: Związek Węgiersko-Polski i Związek Przyjaciół Polaków. Jako organ łącznikowy utworzono Komitet Zapomogowy, utrzymujący bibliotekę i cztery szkółki polskie.
Kolejną liczną falę osadnictwa stanowiły lata II wojny światowej. Po 1939 roku przez Węgry przeszło ponad 100 tysięcy uchodźców – polskich żołnierzy i cywilów. Część z nich znalazła tam schronienie na okres całej wojny i po jej zakończeniu.
Liczba Polaków.
Zgodnie z danymi spisu powszechnego z 2011 roku mniejszość polska na Węgrzech liczy 5730 osób (według danych ze spisu z roku 2001 – 2962 osób). Językiem polskim jako rodzimym posługuje się 3049 osób, językiem polskim w kontaktach z rodziną lub przyjaciółmi posługuje się 3815 osób, zaś 7001 osób deklaruje pochodzenie polskie.
W 10 gminach Polacy stanowią co najmniej 1% mieszkańców:
Organizacje polonijne.
Zorganizowany charakter węgierska Polonia miała już w drugiej połowie XIX wieku. Po II wojnie światowej władze komunistyczne Węgier rozwiązały organizacje polonijne i upaństwowiły ich majątek. Ponowne możliwości zaistniały dopiero w 1958 r. Rozwój ruchu polonijnego rozpoczął się jednak w czasach pełnej niepodległości Republiki Węgierskiej po 1990 roku.
Rozwój organizacji polonijnych na Węgrzech.
W latach 80. XX w. istniał tylko jeden budapeszteński ośrodek polonijny. W roku 1993 było ich już 6, w roku 1995 – 23. Ośrodki polonijne działały już w 14 województwach węgierskich od 1998 r., natomiast od 2006 roku samych tylko polskich samorządów lokalnych jest już 47. Wiosną 2007 roku powstały samorządy stopnia średniego: Stołeczny Samorząd Mniejszości Polskiej w Budapeszcie i Wojewódzki Samorząd Mniejszości Polskiej w woj. BAZ oraz Ogólnokrajowy Samorząd Mniejszości Polskiej. W sumie wraz z organizacjami społecznymi istnieje na terenie Węgier około 75 zorganizowanych ośrodków polonijnych. Polonia posiada dziś dwie organizacje społeczne o zasięgu ogólnokrajowym: im. gen. Bema (1958) oraz pw. Św. Wojciecha (1992), samorządy mniejszościowe (od 1994–1995, w tym Ogólnokrajowy i Stołeczny), a od 2007 roku SWMP BAZ.
W roku 1998 Polonia węgierska odzyskała budynek, w którym mieścił się Dom Polski oraz budynek Kościoła Polskiego podniesionego w 1991 roku do rangi rzymskokatolickiej Polskiej Parafii Personalnej w Budapeszcie.
Od 1996 roku polscy artyści oraz naukowcy skupili się w Forum Twórców Polonijnych na Węgrzech. W tym samym roku polscy biznesmeni na Węgrzech utworzyli Zrzeszenie Ochrony Interesów Gospodarczych Polaków na Węgrzech "Polonia-Hungaria".
Polonia utworzyła też instytucje oraz organizacje zachowujące polskie dziedzictwo kulturalne na obczyźnie: Muzeum i Archiwum Węgierskiej Polonii, Ogólnokrajową Szkołę Polską i Dom Polski w Budapeszcie, młodzieżowy, ludowy zespół taneczny „Polonez” oraz Grupę Teatralną „Dom otwarty”.
Polskie media na Węgrzech.
Od 1987 r. ukazuje się kwartalnik "Głos Polonii", od 1995 – miesięcznik "Polonia Węgierska", a od 2003 roku - kwartalnik katolicki "Quo Vadis". W 1998 roku w radiu węgierskim – "Magyar Rádió" działa Redakcja Polska. MTV – (Magyar TV) nadaje 2 razy w miesiącu magazyn mniejszościowy pt. "Rondo" zajmujący się tematyką polonijną.

</doc>
<doc id="1312808" url="https://pl.wikipedia.org/wiki?curid=1312808" title="Mark Cavendish">
Mark Cavendish

Mark Simon Cavendish MBE (ur. 21 maja 1985 w Laxey na Wyspie Man) – brytyjski kolarz szosowy i torowy, zawodnik profesjonalnej grupy Astana Qazaqstan Team.
Jest trzykrotnym mistrzem świata w madisonie (2005, 2008, 2016), mistrzem świata wyścigu elity ze startu wspólnego (2011; tytuł wywalczył 25 września 2011 na mistrzostwach świata w Kopenhadze) oraz srebrnym medalistą omnium na Igrzyskach Olimpijskich 2016 w Rio de Janeiro.
W swojej dotychczasowej profesjonalnej karierze zanotował już ponad 100 zwycięstw etapowych: to szczególne, jubileuszowe padło jego łupem na 12. etapie Giro d’Italia w 2013. W Wielkiej Pętli możemy go oglądać od 2007. Do tej pory w ośmiu występach w Tour de France wywalczył 34 zwycięstwa etapowe (2008 – cztery, 2009 – sześć, 2010 – pięć, 2011 – pięć, 2012 – trzy, 2013 – dwa, 2015 – jedno, 2016 – cztery, 2021 - cztery), w tym cztery razy z rzędu zwyciężył na mecie finałowego etapu na Polach Elizejskich (w latach 2009–2012).
11 czerwca 2011 został powołany na członka Orderu Imperium Brytyjskiego.
Wczesne lata.
Cavendish urodził się w Douglas na Wyspie Man. Jest synem pochodzącego z Wyspy Man Davida Cavendisha i Adele z Yorkshire w Wielkiej Brytanii. Jak pisze w swojej książce „Boy Racer”, zaczynał w młodym wieku od jazdy na BMX w Narodowym Centrum Sportu w Douglas. W wieku dwunastu lat zaczął się ścigać w kolarstwie górskim. Jego matka na trzynaste urodziny kupiła mu rower górski. Mark spotkał na jednym z wyścigów na Wyspie Man Davida Millara, co bardzo go zainspirowało. Po skończeniu szkoły przez dwa lata pracował w banku, by zdobyć pieniądze na karierę zawodowca.
Kariera zawodowa.
Początki.
Cavendish zaczynał swoją karierę w kolarstwie torowym. Pierwszy raz dał się poznać, gdy zajął 2. miejsce w mistrzostwach Wielkiej Brytanii w kolarstwie szosowym juniorów. Często stawał na podium w wyścigach torowych m.in. na mistrzostwach Europy juniorów.
2005.
Jego pierwszym poważnym sukcesem było mistrzostwo świata w madisonie w mistrzostwach świata UCI w kolarstwie torowym w Los Angeles razem z Robertem Haylesem. Wyprzedzili zespoły Belgii i Holandii zdobywając czwarty złoty medal dla Wielkiej Brytanii na tych mistrzostwach. Następnie w scratchu zajął czwarte miejsce, a zwycięzcą został reprezentant Danii Alex Rasmussen. Mark wygrał także Mistrzostwa Europy w wyścigu punktowym, a w scratchu znowu był czwarty. Następnie wystartował w wyścigach szosowych z zespołem Team Sparkasse w Tour of Berlin i wygrał jeden etap, a w Tour of Britain był trzeci na 2. etapie.
2006.
Cavendish, reprezentując Wyspę Man w Igrzyskach Wspólnoty Narodów, zdobył złoty medal w scratchu, a wyścigu szosowym był siódmy. W mistrzostwach świata w kolarstwie szosowym do lat 23 zajął jedenastą pozycję. Wystartował także w mistrzostwach świata w kolarstwie torowym, gdzie zajął czwarte miejsce w madisonie, a na pucharze świata w Sydney w tej samej konkurencji był trzeci. Mark wystartował w Wyścigu Solidarności i Olimpijczyków, gdzie zwyciężył na 3. etapie z metą w Kielcach. Wygrał także 5. etap Thuringen Rhundfahrt. W Tour of Berlin pokazał się z dobrej strony wygrywając 2., 4. i 5. etap, a także klasyfikację punktową i sprinterską, kończąc cały wyścig na drugiej pozycji. Jego świetna postawa w tym wyścigu przyczyniła się do przejścia do bardzo znanej drużyny T-Mobile Team. Podczas Tour of Britain był na podium podczas trzech etapów, a także wygrał klasyfikację punktową.
2007.
Cavendish wygrał prestiżowe Grote Scheldeprijs. W wyścigu Quatre Jours de Dunkerque wygrał 3. i 6. etap oraz klasyfikację punktową. Następnie w wyścigu Volta Ciclista a Catalunya wygrał również dwa etapy. Przyczyniło się to do jego startu w Tour de France, jednak już w pierwszych dwóch etapach miał kraksy i wycofał się na ósmym etapie. Cavendish wygrał także prolog i pierwszy etap w Tour of Britain, jadąc w żółtej koszulce przez dwa etapy, potem etap w Ster Elektrotoer, etap i klasyfikację punktową w Post Danmark Rundt oraz etap i klasyfikację punktową w Eneco Tour. W październiku wygrał etap na Circuit Franco-Belge i wyrównał rekord Alessandro Petacchiego – jedenaście zwycięstw w debiutanckim sezonie.
2008.
Na początku sezonu Mark wrócił na tor i wystartował w Mistrzostwach świata w kolarstwie torowym w Manchesterze, na których wspólnie z Bradleyem Wigginsem zdobyli złoty medal. Na szosie odniósł swoje pierwsze sukcesy w Wielkich Tourach: najpierw wygrał dwa etapy Giro d’Italia, a następnie cztery etapy w Tour de France. Pierwsze zwycięstwo odniósł w Châteauroux, a potem wygrał 8., 12. i 13. etap, zostając pierwszym Brytyjczykiem, który wygrał cztery etapy w jednym wyścigu zaliczanym do Wielkich Tourów. Po 13. etapie Mark skupił się na starcie w Igrzyskach Olimpijskich w Pekinie i nie wystartował w Alpach. Jednak duetowi Wiggins-Cavendish tym razem nie udało się zdobyć medalu – zmagania zakończyli na dziewiątej pozycji. Mark był jedynym brytyjskim kolarzem torowym, który nie przywiózł z tej imprezy medalu. Mark i Bradley pokłócili się i nie rozmawiali ze sobą przez następny miesiąc. Cavendish miał także pretensje do Brytyjskiej Federacji Kolarskiej o to, że za mało czasu poświęcała na madison. Dalsza część sezonu była bardzo udana, Mark odniósł jeszcze 11 zwycięstw.
2009.
Sezon 2009 Cavendish rozpoczął od startu w Tour of Qatar. Cały wyścig wygrał Tom Boonen, jednak dwa etapy padły łupem Brytyjczyka. Następnie wygrał dwa etapy w Tour of California, ponownie pokonując Belga na finiszu.

</doc>
<doc id="1312814" url="https://pl.wikipedia.org/wiki?curid=1312814" title="Papilio alcmenor">
Papilio alcmenor

Papilio alcmenor – gatunek motyla z rodziny paziowatych (Papilionidae). Występuje powszechnie w południowej Azji, szczególnie zaś na terenie północno-wschodnich Indii, w Nepalu, Bhutanie, Mjanmie i w Chinach.

</doc>
<doc id="1312816" url="https://pl.wikipedia.org/wiki?curid=1312816" title="Hale tatrzańskie">
Hale tatrzańskie

Hale tatrzańskie – w rozumieniu pasterskim i gospodarczym hala w Tatrach oznaczała cały obszar położony w górach nadający się do wypasu i należący do jednego właściciela lub grupy właścicieli, często też od nazwiska właściciela brała swoją nazwę, np. Hala Goryczkowa, Hala Gąsienicowa, Hala Skupniowa. Hal w rozumieniu pasterskim nie należy wprost utożsamiać z obszarami łąk wysokogórskich, tworzących piętro halne.
Obszar hali.
Oprócz polan hala obejmowała także płaśnie, równie, upłazy, piarżyska, obszary zarośnięte kosodrzewiną, a nawet las. Ponadto górale mieli w cerklu przylegającym do hali specjalne przywileje do wypasania, tzw. serwituty (służebności). Np. ogólna powierzchnia Hali Pisanej (Wyżniej i Niżniej) wynosiła 95,24 ha, z tego właściwe pastwiska stanowiły tylko 12,50 ha, resztę stanowiły halizny (18,00 ha), lasy (9,42 ha), kosodrzewina (3,40 ha) i nieużytki (51,92 ha). Powierzchnia służebności tej hali wynosiła 123,88 ha. Tak rozumiane hale sięgały od regla dolnego po szczyty gór, np. Hala Upłaz ciągnęła się od wysokości nieco ponad 1000 m n.p.m. aż po szczyt Ciemniaka (2096 m).
Hala mogła obejmować całą dolinę (jak np. Hala Mała Łąka) lub jej część (jak np. Hala Smytnia czy Hala Pisana w Dolinie Kościeliskiej). W skład hali mogła wchodzić jedna lub więcej polan, równi czy płaśni, na których znajdowały się szałasy. Górale przez halę rozumieli zasadniczo teren nadający się do wypasu, ale niekoszony. Polana natomiast różniła się od hali tym, że była koszona. Polana nie musiała być ze wszystkich stron otoczona lasem, jeśli którąś część hali koszono, to również nazywano ją polaną. Turyści często błędnie nazywają każdą górską łąkę czy polanę halą, błędnie też ograniczają pojęcie hali tylko do tej jej części, która jest trawiasta i na której stoją szałasy. Polany z reguły wchodziły w skład hali, ale istniały także polany samodzielne, jak np. Siwa Polana.
Po północnej (polskiej) stronie Tatr występował bardziej wyraźny podział na długotrwałe hale niż po stronie południowej (dawniej węgierskiej), gdzie na ogół częściej zmieniali się ich właściciele. Liczba hal była zmienna w czasie – początkowo rosła w wyniku zajmowania na potrzeby pasterstwa coraz nowszych obszarów, później niektóre zanikały. W okresie najbardziej intensywnego pasterstwa (koniec XIX i początek XX wieku) wszystkich hal w polskich Tatrach było ponad 40. Niektóre niżej leżące hale zostały przekształcone na pola uprawne, jak np. Hala Toporowa, inne podzielone zostały na mniejsze, jak np. Hala Wołoszyńska. Hala Trzydniówka została wykupiona na potrzeby gospodarki leśnej, Hala Pyszna jeszcze przed II wojną światową została wykupiona i zamieniona na ścisły rezerwat przyrody Tomanowa-Smreczyny.
Powstawanie hal.
Jeszcze w XIII w. Tatry i całe Podhale pokryte były pierwotną puszczą. Początkowo osadnictwo ludności w dolinach było bardzo szczupłe. Pierwsze hale w Tatrach powstały w wyniku działalności pasterskiej Wołochów, którzy przybyli na te tereny z południa Europy w XV i XVI wieku. Z czasem Wołosi wchłonięci zostali przez przeważającą liczebnie ludność miejscową, która przejęła od nich umiejętności i zwyczaje pasterskie. Początkowo wypasano głównie na trawiastych terenach powyżej kosodrzewiny w piętrze halnym, później wycinano bądź wypalano polany.
Tatry były wówczas własnością królewską. W zamian za daniny i czynsze na rzecz króla, ludność miejscowa otrzymywała zezwolenia na wyrabianie polan i wypasanie hal oraz przywileje (tzw. serwituty), uprawniające ją do zbierania opału, wypasania w lasach królewskich oraz pozyskiwania drewna na potrzeby budowlane i polowań. Przywileje nadawane były zwykle rodom sołtysim z określonych miejscowości. Zachowane akty tych nadań informują, że np. król Zygmunt III Waza nadał w 1595 roku Tomaszowi Miętusowi, będącemu osadźcą wsi Ciche, pastwiska "w górach w Dolince i Przysłopi". Są to tereny Doliny Miętusiej – nazwa doliny, podobnie jak hali, polany i przełęczy (Przysłop Miętusi), pochodzi właśnie od nazwiska tego pierwszego właściciela. Później, gdy Tatry stały się prywatną własnością, serwituty ograniczono tylko do zbierania chrustu, drzewa leżącego na ziemi, owoców i grzybów.
Wołosi również płacili daniny za użytkowanie hal. Osadnictwo wołoskie wywarło na Podhalu duży wpływ na zwyczaje i nazewnictwo. Pochodzenia wołoskiego są np. nazwy wsi Murzasichle, Olcza, Zubsuche. Z języka wołoskiego pochodzą też słowa "bryndza", "ciupaga", "gieleta" oraz nazwy niektórych szczytów, jak np. Wołoszyn czy Kiczora.
Problematyka pasterska.
Początkowo, gdy ludność była jeszcze nieliczna, wypas nie stanowił dla Tatr wielkiego problemu. Wiosną wypasano na terenie wsi, na hale wypędzano stada dopiero wówczas, gdy na polanach i upłazach podrosła trawa. Szkody wyrządzone Tatrom przez pasterstwo szybko zabliźniały się. Ludności jednak ciągle przybywało, a wraz z nią wzrastała liczba stad. W drugiej połowie XIX wieku sytuacja stała się już dramatyczna. Wskutek podziałów ziemi rolne grunty na wsi uległy takiemu rozdrobnieniu, że nie wystarczały już do wyżywienia owiec i bydła, większość niewielkiego kawałka ziemi posiadanego przez rodzinę musiała być przeznaczona na pole uprawne. Wypasanie w Tatrach stało się koniecznym warunkiem przeżycia rodziny. Hale, należące początkowo do jednego rodu, głównie w wyniku dziedziczenia stały się z czasem własnością setek rodzin z wielu wsi. Tak np. gdy Skarb Państwa w 1961 r. wykupywał od górali Halę Gąsienicową, miała ona aż 381 właścicieli. Sporo bywało takich właścicieli, którzy mieli prawo do wypasu tylko jednej owcy, albo nawet jednej raci (tzn. 1 owcy raz na 4 lata!) na danej hali. Nie mając gdzie wypasać, każdy gazda starał się jak najwcześniej wiosną oddać bacy owce do wypasu, a ten z konieczności wypędzał je w Tatry, gdy trawa na halach jeszcze nie podrosła. Górale mówili: "„Tam jest nasza dziedzina, tam mamy swoje starodawne przywileje nadane nam jeszcze przez królów polskich”". Często bacy nie udawało się zdobyć do wypasu polany u podnóża Tatr (tzw. przepaski), gdzie mógłby przetrzymać stado do czasu, gdy na halach podrośnie trawa. Z desperacji wypędzał je w Tatry, pasąc bezprawnie na cudzych polanach lub w lesie państwowym. Było to oczywiście źródłem stałych konfliktów. Bywało, że baca zmuszony bywał paść na halach, zanim trawa zdążyła się na nich rozkrzewić.
Polany przeznaczone do koszenia były wyłączone z wypasu. Właściwym terenem wypasowym hali były tzw. halizny (kamienisto-trawiaste zbocza, upłazy, grzędy) i las należący do serwitutu danej hali. Już pod koniec XIX wieku nie było w Tatrach takiego skrawka halizn i lasu, przez który juhasi nie przepędziliby kilkakrotnie w ciągu roku stad, mimo zakazów administracji leśnej. Nawet pozornie niedostępne, bardzo strome zbocza z niewielkimi półkami skalnymi wypasane były przez puszczone luzem barany lub kozy. Liczba wypasanych owiec, krów, wołów i kóz przerosła możliwości Tatr.
W czasie II wojny światowej pasterstwa w Tatrach nikt nie kontrolował. W 1946 roku liczba wypasanych sztuk wyniosła 22 402 owiec oraz 1115 sztuk bydła. Nadmierny wypas spowodował erozję stromych zboczy. Rozdeptana ostrymi raciczkami owiec gleba, zwłaszcza namoknięta po deszczu, została zmyta przez rwącą stokami wodę w czasie gwałtownych opadów, np. stoki Jaworzynki, Wielkiego Kopieńca, Skupniów Upłaz i wiele innych stały się kamienną pustynią. Ogromne szkody wyrządził też wypas w lasach. Znacznie zmniejszyła się powierzchnia zajmowana przez kosodrzewinę, co przyczyniło się do powstawania w zimie potężnych lawin. Pasterze tępili świstaki, a psy pasterskie płoszyły kozice i inne zwierzęta. Rozwiązanie problemu pasterstwa w Tatrach stało się naglącą koniecznością.
Hale obecnie.
Rozwiązanie problemu nadmiernej eksploatacji pasterskiej Tatr stało się możliwe dopiero po II wojnie światowej, gdy stworzono góralom możliwość zastępczego wypasania owiec w rejonach po wysiedlonych Łemkach w Bieszczadach, Pieninach i Beskidzie Sądeckim. Z możliwości tej, mimo że nowe tereny pasterskie przedstawiały dużo większe wartości użytkowe niż hale tatrzańskie, skorzystali jednak tylko nieliczni górale. Górale nie chcieli też stosować się do narzucanych im ograniczeń w użytkowaniu hal, mających na celu ochronę przyrody. Z braku możliwości dobrowolnego porozumienia się z właścicielami hal i wobec postępującego niszczenia przyrody Tatr Rada Ministrów w dniu 8 grudnia 1960 roku podjęła uchwałę o przymusowym wykupie lub wymianie na inne obszary wszystkich prywatnych własności w Tatrach. Dokonano tego w latach 1960–1964. W wyniku wykupów lub przymusowych wywłaszczeń hale oraz ich lasy serwitutowe włączone zostały w obszar Tatrzańskiego Parku Narodowego. Wszystkie hale znajdujące się na jego obszarze zostały wyłączone z pasterstwa i przestały istnieć jako odrębne jednostki terytorialne.
Istniejący jeszcze wypas kulturowy jest ograniczony ścisłymi regulacjami i odbywa się tylko na niektórych polanach. Nazwy hal, dawniej będących jedną z podstaw ekonomicznego bytu ludności podhalańskiej, są już tylko historyczne. Wywarły one jednak duży wpływ na nazewnictwo geograficzne – od nazw hal pochodzi wiele nazw dolin, upłazów, sąsiednich szczytów i innych. Na opuszczonych przez pasterzy halach i polanach następuje naturalna sukcesja ekologiczna. W jej wyniku ostatecznie zarastają one właściwymi dla danego piętra roślinności zespołami roślinnymi: lasem lub kosodrzewiną, bezleśne pozostają tylko obszary powyżej naturalnego pionowego zasięgu kosodrzewiny i bardzo strome turnie. Widać to wyraźnie w wielu miejscach, np. na Ornaku, którego trawiaste dawniej zbocza przerośnięte są już od dołu zwartymi, górą oddzielnymi, ale coraz liczniejszymi płatami kosodrzewiny, sięgającymi prawie pod szczyty. Z dna Doliny Starorobociańskiej i Pyszniańskiej wspina się coraz wyżej las świerkowy. Pozytywnym skutkiem zniesienia pasterstwa jest zahamowanie erozji zboczy, odnawianie się lasu i kosodrzewiny oraz większa ochrona dzikich zwierząt. Negatywną konsekwencją jest utrata atrakcyjności turystycznej (widokowe polany i halizny zarasta las) i zmniejszanie się różnorodności biologicznej – bogata gatunkowo roślinność hal zostaje wyparta przez kosówkę i las. Na podstawie badań stwierdza się, że w okresie 1955–2004 nastąpiło zmniejszenie się powierzchni polan o ponad 46% względem powierzchni początkowej.
W celu zachowania różnorodności biologicznej TPN podejmuje aktywne formy przeciwdziałania zarastaniu obszarów nieleśnych obejmujące tereny dawnych hal. Objęte nimi są tylko polany, łąki i pola uprawne, łącznie ok. 350 ha znajduje się w strefie ochrony czynnej parku. To tylko niewielka część dawnych hal. Halizny pozostawione są swojemu losowi. Na polanach podejmowane są takie zabiegi, jak: usuwanie pojawiających się zadrzewień, koszenie i wypas oraz nawożenie organiczne (m.in. w wyniku koszarowania owiec). Mający wielowiekową tradycję wypas owiec i krów uznany został za najbardziej skuteczną i przyjazną środowisku formę ochrony polan, równocześnie umożliwia też kontynuację tradycji pasterskich regionu. Według danych TPN z 2008 roku w ostatnich latach wypasa się w Tatrach łącznie 1000–1250 owiec i krów na obszarze ponad 150 ha. Na ok. 60 ha polan usuwa się zadrzewienia. Wchodzące w skład hali lasy objęte są odrębnym programem ochrony ekosystemów leśnych. Część szałasów pasterskich została odnowiona.

</doc>
<doc id="1312817" url="https://pl.wikipedia.org/wiki?curid=1312817" title="Papilio sjoestedti">
Papilio sjoestedti

Papilio sjoestedti – gatunek motyla z rodziny paziowatych (Papilionidae), występujący naturalnie w Tanzanii.

</doc>
<doc id="1312818" url="https://pl.wikipedia.org/wiki?curid=1312818" title="Claude Criquielion">
Claude Criquielion

Claude Criquielion (ur. 11 stycznia 1957 w Lessines, zm. 18 lutego 2015 w Aalst) – belgijski kolarz szosowy, mistrz świata.
Kariera.
Największy sukces w karierze Claude Criquielion osiągnął w 1984 roku, kiedy zdobył złoty medal w wyścigu ze startu wspólnego podczas mistrzostw świata w Barcelonie. W zawodach tych wyprzedził bezpośrednio Włocha Claudio Cortiego oraz Kanadyjczyka Steve’a Bauera. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji zajął też piąte miejsce na rozgrywanych rok wcześniej mistrzostwach świata w Altenrhein. Ponadto był też między innymi pierwszy w Setmana Catalana de Ciclisme i Escalada a Montjuïc oraz drugi w wyścigu Mediolan-Turyn w 1979 roku, trzeci w Grand Prix de Wallonie w 1980 roku, pierwszy w Brabantse Pijl w 1982 roku i Clásica de San Sebastián w 1983 roku, pierwszy w Grand Prix Eddy Merckx i trzeci w Grand Prix de Wallonie w 1984 roku, pierwszy w La Flèche Wallonne i Polynormande, drugi w Liège-Bastogne-Liège i trzeci w Grand Prix de Wallonie w 1985 roku, pierwszy w Tour de Romandie i Grand Prix du Midi libre oraz trzeci w La Flèche Wallonne w 1986 roku, pierwszy w Ronde van Vlaanderen, drugi w La Flèche Wallonne i trzeci w Liège-Bastogne-Liège w 1987 roku, wygrał Grand Prix du Midi libre i Grand Prix de Wallonie w 1988 roku, był pierwszy w La Flèche Wallonne i drugi w Amstel Gold Race w 1989 roku oraz drugi w La Flèche Wallonne i Liège-Bastogne-Liège w 1991 roku. W 1980 roku był też trzeci w Vuelta a España, a 1989 roku był siódmy w Giro d’Italia. Wielokrotnie startował w Tour de France, najlepszy wynik osiągając w 1986 roku, kiedy zajął piątą pozycję. Łącznie w latach 1979-1991 wygrał 57 wyścigów. Nigdy nie wystąpił na igrzyskach olimpijskich. W 1991 roku zakończył karierę.

</doc>
<doc id="1312820" url="https://pl.wikipedia.org/wiki?curid=1312820" title="Paź cesarski madagaskarski">
Paź cesarski madagaskarski

Paź cesarski madagaskarski ("Papilio morondavana") – gatunek motyla z rodziny paziowatych, występujący naturalnie na Madagaskarze.

</doc>
<doc id="1312821" url="https://pl.wikipedia.org/wiki?curid=1312821" title="Juraciszki">
Juraciszki

Juraciszki (biał. "Юрацішкі"; ros. "Юратишки") osiedle typu miejskiego na Białorusi w obwodzie grodzieńskim w rejonie iwiejskim, 1,5 tys. mieszkańców (2010).
Siedziba parafii prawosławnej (pw. św. Mikołaja Cudotwórcy) i rzymskokatolickiej (pw. Przemienienia Pańskiego).
W okresie II Rzeczypospolitej miejscowość była siedzibą wiejskiej gminy Juraciszki.

</doc>
<doc id="1312822" url="https://pl.wikipedia.org/wiki?curid=1312822" title="Regla Torres Herrera">
Regla Torres Herrera

Regla Torres Herrera (ur. 12 lutego 1975 roku w Hawanie) – kubańska siatkarka, była reprezentantka kraju. Grała na pozycji środkowej bloku bądź przyjmującej. W 2006 roku zakończyła karierę siatkarską.
Kariera.
Regla Torres zaczęła grać w siatkówkę w wieku 8 lat w sportowej szkole w Hawanie. W wieku 14 lat otrzymała powołanie do juniorskiej reprezentacji Kuby. W 1991 roku, mając zaledwie 16 lat, stała się reprezentantką seniorskiej kadry narodowej Kuby. Trzykrotnie zdobywała złote medale olimpijskie w 1992 roku w Barcelonie, stając się tym samym najmłodszą historii siatkówki zdobywczynią złotego medalu olimpijskiego, a także w 1996 roku w Atlancie oraz w 2000 roku w Sydney. FIVB uznała Torres, która miała zaledwie 25 lat, najlepszą siatkarką XX wieku.

</doc>
<doc id="1312824" url="https://pl.wikipedia.org/wiki?curid=1312824" title="Papilio morondavana">
Papilio morondavana



</doc>
<doc id="1312827" url="https://pl.wikipedia.org/wiki?curid=1312827" title="Claude Criquelion">
Claude Criquelion



</doc>
<doc id="1312828" url="https://pl.wikipedia.org/wiki?curid=1312828" title="Papilio arcturus">
Papilio arcturus

Papilio arcturus – gatunek motyla z rodziny paziowatych (Papilionidae). Występuje w południowej i południowo-wschodniej Azji – od Indii i Tybetu po południowe Chiny, Wietnam, Laos, Tajlandię i Mjanmę.

</doc>
<doc id="1312830" url="https://pl.wikipedia.org/wiki?curid=1312830" title="Szaniawy (przystanek kolejowy)">
Szaniawy (przystanek kolejowy)

Szaniawy – przystanek kolejowy, niegdyś stacja kolejowa w Szaniawach-Poniatach, w województwie lubelskim, w Polsce.
W roku 2017 stacja obsługiwała 50–99 pasażerów na dobę.
Dane ogólne.
W 2008 roku w trakcie modernizacji magistrali E20 został zlikwidowany peron wyspowy, przez co od podstaw zbudowano dwa perony krawędziowe standardowej wysokości (wysokie), wykończone w całości elementami betonowymi.

</doc>
<doc id="1312833" url="https://pl.wikipedia.org/wiki?curid=1312833" title="Janowicze (ujednoznacznienie)">
Janowicze (ujednoznacznienie)



</doc>
<doc id="1312834" url="https://pl.wikipedia.org/wiki?curid=1312834" title="Arthur Schneier">
Arthur Schneier

Arthur Schneier (ur. 20 marca 1930 w Wiedniu) – amerykański rabin, przywódca duchowy synagogi Park East w Nowym Jorku, założyciel i prezes działającej na rzecz dialogu międzyreligijnego, The Appeal of Conscience Foundation.
Życiorys.
Urodził się w Wiedniu. Po nocy kryształowej z 9 na 10 listopada 1938, uciekł na Węgry do swoich dziadków. Gdy w marcu 1944 wojska niemieckie rozpoczęły okupację Budapesztu, zaczęła się masowa deportacja około 600 tysięcy węgierskich Żydów do obozów koncentracyjnych. Dziadkowie Schneiera ze strony matki zginęli w Auschwitz-Birkenau. Dziadka ze strony ojca zamordowano w niemieckim obozie na Majdanku. Schneier przeżył dzięki pomocy szwajcarskiego dyplomaty Carla Lutza.
Po zakończeniu wojny powrócił do Wiednia, a w 1947 wyemigrował do USA i osiadł w Nowym Jorku. Tam studiował na Yeshiva University, gdzie otrzymał smichę rabinacką oraz napisał doktorat z teologii. W 1962 został duchowym zwierzchnikiem synagogi Park East. W 1976 rabin założył szkołę Park East Day School, która obecnie zajmuje się edukacją dzieci od pierwszej do ósmej klasy. W 2001 za działalność na rzecz obrony praw religijnych i poprawy relacji między religiami jako pierwszy duchowny żydowski otrzymał od prezydenta USA, Billa Clintona, Presidential Citizens Medal.
18 kwietnia 2008 był gospodarzem podczas wizyty papieża Benedykta XVI w synagodze Park East. Otrzymał od papieża kopię jednej ze stron przechowywanego w Bibliotece Watykańskiej iluminowanego pergaminowego, Kodeksu żydowskiego z 1435. Jest to strona 220., na której opisano pierwszy etap ceremonii ślubnej. Natomiast sam ofiarował papieżowi okazały bogato zdobiony talerz sederowy przedstawiający przejście Izraelitów z niewoli do wolności, hagadę oraz pudełko na macę.
W 2015 roku został odznaczony Orderem Świętego Sylwestra.

</doc>
<doc id="1312835" url="https://pl.wikipedia.org/wiki?curid=1312835" title="Chorsoes II">
Chorsoes II



</doc>
<doc id="1312838" url="https://pl.wikipedia.org/wiki?curid=1312838" title="Panzer III">
Panzer III



</doc>
<doc id="1312839" url="https://pl.wikipedia.org/wiki?curid=1312839" title="Panzer I">
Panzer I



</doc>
<doc id="1312840" url="https://pl.wikipedia.org/wiki?curid=1312840" title="Papilio bianor">
Papilio bianor

Papilio bianor – gatunek motyla z rodziny paziowatych (Papilionidae). Występuje w Japonii i na Tajwanie oraz w kontynentalnej Azji – od południowo-wschodniej Rosji przez Chiny po Mjanmę, Tajlandię, Wietnam i Indie. Jest motylem średniej wielkości, rozpiętość jego skrzydeł wynosi od 10 do 12 cm, przy czym większe rozmiary osobniki tego gatunku osiągają latem (w porównaniu z wiosną). Ubarwienie tych motyli jest zasadniczo czarne. Osobniki żeńskie mają czerwoną kropkę na tylnych skrzydełkach.

</doc>
<doc id="1312841" url="https://pl.wikipedia.org/wiki?curid=1312841" title="Panzer II">
Panzer II



</doc>
<doc id="1312845" url="https://pl.wikipedia.org/wiki?curid=1312845" title="Port lotniczy Quito">
Port lotniczy Quito

Port lotniczy Quito (IATA: UIO, ICAO: SEQU) – międzynarodowy port lotniczy położony w Quito, który był jednym z największych portów lotniczych w Ekwadorze. Był również jednym z najwyżej położonych lotnisk na świecie. Nieczynny od 2013 roku, w którym to został otwarty nowy port lotniczy w Quito – Mariscal Sucre.

</doc>
<doc id="1312847" url="https://pl.wikipedia.org/wiki?curid=1312847" title="Marino Basso">
Marino Basso

Marino Basso (ur. 1 czerwca 1945 w Caldogno) – włoski kolarz szosowy i torowy, złoty medalista szosowych mistrzostw świata.
Kariera.
Największy sukces w karierze Marino Basso osiągnął w 1972 roku, kiedy zdobył złoty medal w wyścigu ze startu wspólnego podczas szosowych mistrzostw świata w Gap. W zawodach tych wyprzedził bezpośrednio swego rodaka Franco Bitossiego oraz Francuza Cyrille'a Guimarda. W tej samej konkurencji był też szesnasty na rozgrywanych pięć lat wcześniej mistrzostwach świata w Heerlen. Ponadto wygrywał między innymi wyścig Mediolan-Vignola w latach 1968, 1971 i 1973, Trofeo Matteotti, Giro del Piemonte i Tre Valli Varesine w 1969 roku, Grosser Preis des Kantons Aargau w 1973 roku, a cztery lata później był najlepszy w Coppa Placci. Wielokrotnie startował w Giro d’Italia, łącznie wygrywając 15 etapów. W klasyfikacji generalnej najlepszy wynik osiągnął w 1971 roku, kiedy zajął 42. miejsce, a w klasyfikacji punktowej był najlepszy. Dwa lata wcześniej był drugi w klasyfikacji punktowej, a w generalnej zajął 47. miejsce. Cztery razy wziął udział w Tour de France, wygrywając przy tym sześć etapów. Najlepiej wypadł w 1970 roku, kiedy był trzeci w klasyfikacji punktowej, a klasyfikacji generalnej uplasował się na 63. pozycji. W 1975 roku wystartował w Vuelta a España. Wygrał wtedy sześć etapów, jednak nie zdołał ukończyć całego wyścigu. Nigdy nie wystąpił na igrzyskach olimpijskich. Startował także w kolarstwie torowym, ale bez większych sukcesów. W 1978 roku zakończył karierę.

</doc>
<doc id="1312849" url="https://pl.wikipedia.org/wiki?curid=1312849" title="Papilio buddha">
Papilio buddha

Papilio buddha – gatunek motyla z rodziny paziowatych (Papilionidae). Występuje na obszarze łańcucha górskiego Ghatów Zachodnich w Indiach. Przypomina gatunek "Papilio palinurus", ale jest od niego większy – osiąga rozpiętość skrzydeł od 10,7 do 15,5 cm. Występujący lokalnie, ale powszechnie. Nie jest wprawdzie zagrożonym gatunkiem, ale chroni go prawo Indii.

</doc>
<doc id="1312850" url="https://pl.wikipedia.org/wiki?curid=1312850" title="Richard Edler von Mises">
Richard Edler von Mises



</doc>
<doc id="1312851" url="https://pl.wikipedia.org/wiki?curid=1312851" title="Janowicze (obwód witebski)">
Janowicze (obwód witebski)

Janowicze (biał. "Янавічы") – osiedle typu miejskiego na Białorusi w obwodzie witebskim w rejonie witebskim, ok. 0,9 tys. mieszkańców (2010).
Miasto magnackie położone było w końcu XVIII wieku w powiecie witebskim województwa witebskiego.
Dwór w Janowiczach został opisany w tomie I książki Dzieje rezydencji na dawnych kresach Rzeczypospolitej.
Herb.
Herb Janowicz został ustanowiony 20 stycznia 2006 roku rozporządzeniem prezydenta Białorusi nr 36.

</doc>
<doc id="1312852" url="https://pl.wikipedia.org/wiki?curid=1312852" title="Janawiczy">
Janawiczy



</doc>
<doc id="1312857" url="https://pl.wikipedia.org/wiki?curid=1312857" title="Papilio castor">
Papilio castor

Papilio castor – gatunek motyla z rodziny paziowatych (Papilionidae). Występuje na terenie północno-wschodnich Indii, w Azji Południowo-Wschodniej (po Kambodżę i Wietnam) oraz na Tajwanie. Rozpiętość skrzydeł 10–11 cm.

</doc>
<doc id="1312865" url="https://pl.wikipedia.org/wiki?curid=1312865" title="Copa Airlines Colombia">
Copa Airlines Colombia

Copa Airlines Colombia (wcześniej: "Aero República") – kolumbijska linia lotnicza z siedzibą w Bogocie zarządzana przez firmę Aero República. Głównym węzłem jest port lotniczy Bogota-El Dorado.

</doc>
<doc id="1312868" url="https://pl.wikipedia.org/wiki?curid=1312868" title="Papilio demodocus">
Papilio demodocus

Papilio demodocus – gatunek motyla z rodziny paziowatych (Papilionidae). Występuje powszechnie na terenie Afryki Subsaharyjskiej, na Madagaskarze, a także w południowo-zachodniej części Półwyspu Arabskiego. Szczególnie na terenach zalesionych oraz w ogrodach. Samce osiągają rozpiętość skrzydeł 10–12 cm, samice zaś 11–13 cm. Różnice morfologiczne pomiędzy samcami a samicami są niewielkie. Owad dorosły lata cały rok, jednak najwięcej osobników spotyka się między wrześniem a majem. Jest szkodnikiem, gdyż jego gąsienice niszczą drzewa cytrusowe stanowiące ich pokarm. Oprócz tego gąsienice żerują na "Calodendron capense", "Clausena anisata", "Zanthoxylum capense","Vepris lanceolata", "Teclea natalensis".

</doc>
<doc id="1312871" url="https://pl.wikipedia.org/wiki?curid=1312871" title="Niccolo Fontana Tartaglia">
Niccolo Fontana Tartaglia



</doc>
<doc id="1312872" url="https://pl.wikipedia.org/wiki?curid=1312872" title="Sterjo Spasse">
Sterjo Spasse

Sterjo Spasse (ur. 14 sierpnia 1914 we wsi Gollomboç w okręgu Korcza, zm. 12 września 1989 w Tiranie) – albański pisarz, pochodzenia macedońskiego.
Życiorys.
Pochodził z rodziny chłopskiej pochodzenia macedońskiego, mieszkającej nad jeziorem Prespa. W 1932 ukończył szkołę pedagogiczną w Elbasanie (Shkolla Normale). W tym samym roku rozpoczął pracę nauczyciela w wiejskiej szkole w Derviçan, w pobliżu Gjirokastry, a następnie w Voskopojë. Był jednym z twórców pisma "Normalisti", wydawanego do roku 1937, w którym prowadził rubrykę poświęconą zagadnieniom edukacji. Po zakończeniu II wojny światowej pracował jako inspektor w ministerstwie oświaty, wtedy też założył pismo "Shkolla e re" (Nowa szkoła). Z czasem w pełni poświęcił się pracy pisarza.
Pierwsze utwory pisał w czasie, kiedy uczył się w szkole pedagogicznej, jednak pierwszych wydań swojej prozy doczekał się w czasie pracy w wiejskich szkołach. Powstało wtedy najbardziej znane dzieło Spasse "Nga jeta në jetë - Pse!?". Podobnie jak inny znany pisarz tego okresu - Haki Stërmilli, Spasse pisał swój utwór w konwencji dziennika, opisującego tragiczny los intelektualisty (Gjona Zaveriego) w zacofanym społeczeństwie albańskiej wsi. Dzieło to poprzez swoją nihilistyczną konwencję zyskało określenie "roman i mohimit" (powieść zaprzeczenia). W okresie powojennym powieść Spasse uznano za jedno z największych osiągnięć albańskiej prozy XX w. Kolejne powieści, wydane już w okresie powojennym w pełni związały Autora z nurtem socrealizmu.
Oprócz literatury pięknej pozostawił po sobie także podręczniki szkolne (Gramatyka albańska, Literatura obca) oraz tłumaczenia dzieł z języka angielskiego i francuskiego: "Nędznicy" Victora Hugo i "Chaty wuja Toma" - Harriet Beecher Stowe. W 1951 opracował i wydał antologię poezji bułgarskiej w języku albańskim.
Syn Sterjo Spasse - Ilinden jest także pisarzem. Imię pisarza nosi jedna z ulic w północnej części Tirany. We wsi Pustec k. Korczy znajduje się popiersie pisarza.

</doc>
<doc id="1312875" url="https://pl.wikipedia.org/wiki?curid=1312875" title="E127">
E127



</doc>
<doc id="1312878" url="https://pl.wikipedia.org/wiki?curid=1312878" title="Kypros II">
Kypros II

Kypros II (ur. zapewne 29 p.n.e.) – królewna judejska, córka Heroda Wielkiego.
Była najmłodszym piątym dzieckiem Heroda Wielkiego i Mariamme I. Urodziła się krótko przed egzekucją matki.
Około 17/16 p.n.e. Herod Wielki zaoferował rękę Kypros II swojemu bratu Ferorasowi. Ten odmówił, ponieważ chciał ożenić się ze swoją kochanką, byłą niewolnicą. W takiej sytuacji Kypros II została wydana za mąż za swojego kuzyna Antypatra III, syna Salome I i siostrzeńca Heroda Wielkiego.
Kypros II i Antypater III mieli córkę Kypros IV, żonę Aleksasa III Helkiasza.

</doc>
<doc id="1312880" url="https://pl.wikipedia.org/wiki?curid=1312880" title="Kaulsdorf-Nord">
Kaulsdorf-Nord

Kaulsdorf-Nord – stacja metra w Berlinie, w dzielnicy Hellersdorf, w okręgu administracyjnym Marzahn-Hellersdorf na linii U5. Stacja została otwarta w 1989.

</doc>
<doc id="1312881" url="https://pl.wikipedia.org/wiki?curid=1312881" title="Horror w Wesołych Bagniskach">
Horror w Wesołych Bagniskach

Horror w Wesołych Bagniskach – polska komedia, dramat obyczajowy z 1995 roku, powstały na podstawie powieści Michała Choromańskiego pt. "Skandal w Wesołych Bagniskach".

</doc>
<doc id="1312882" url="https://pl.wikipedia.org/wiki?curid=1312882" title="Kienberg (Gärten der Welt)">
Kienberg (Gärten der Welt)

Kienberg (Gärten der Welt) – stacja metra w Berlinie, w dzielnicy Hellersdorf, w okręgu administracyjnym Marzahn-Hellersdorf na linii U5. Stacja została otwarta w 1989.

</doc>
<doc id="1312887" url="https://pl.wikipedia.org/wiki?curid=1312887" title="Aleksas III Helkiasz">
Aleksas III Helkiasz

Aleksas III Helkiasz (ur. ok. 15 p.n.e., zm. po 44) – żydowski arystokrata spowinowacony z dynastią herodiańską, naczelny dowódca wojsk króla Heroda Agryppy I.
Przypuszcza się, że mógł być synem Aleksasa II Kalleasa. Poślubił Kypros IV, córkę Antypatra III, po kądzieli wnuczkę Heroda Wielkiego.
W 40 roku Aleksas III wchodził w skład delegacji wysłanej do legata Syrii Publiusza Petroniusza, która protestowała przeciwko planom wzniesienia w Świątyni Jerozolimskiej pomniku rzymskiego cesarza Kaliguli.
Na dworze Heroda Agryppy I, króla Judei, Aleksas III osiągnął godność głównodowodzącego armii. W 44 roku w porozumieniu z Herodem z Chalkis doprowadził do zamordowania swojego poprzednika Silasa. 
Aleksas III miał synów Juliusza Archelausa i Helkiasza II oraz córkę Kypros V.

</doc>
<doc id="1312890" url="https://pl.wikipedia.org/wiki?curid=1312890" title="Aleksander Habela">
Aleksander Habela

Aleksander Habela (ur. 10 maja 1933 w Nowym Sączu, zm. 13 lutego 2015) – polski bobsleista; kluby: Spójnia Nowy Sącz (1950-55), Dunajec Nowy Sącz (1956); olimpijczyk (1956), uczestnik mistrzostw Europy i świata, mistrz Polski w czwórkach (1954), 4-krotny wicemistrz kraju: w dwójkach (1955 z E.Zachatyńskim) i czwórkach (1951-1953), w czwórkach partner m.in. J.Szymańskiego, S.Ciapały i J.Olesiaka.
Wyniki:
IO: dwójki (1956) - 16. miejsce, czwórki (1956) - 15. miejsce
MŚ: dwójki (1957) - 7. miejsce, czwórki (1957) - 14. miejsce
ME juniorów: dwójki(1955) - 4. miejsce, dwójki (1958) - 9. miejsce

</doc>
<doc id="1312891" url="https://pl.wikipedia.org/wiki?curid=1312891" title="Bratislava-Vajnory">
Bratislava-Vajnory

Bratislava-Vajnory - stacja kolejowa w Bratysławie, w dzielnicy Vajnory na Słowacji. Znajduje się tu 1 peron.

</doc>
<doc id="1312895" url="https://pl.wikipedia.org/wiki?curid=1312895" title="Przewlekła białaczka limfatyczna">
Przewlekła białaczka limfatyczna



</doc>
<doc id="1312896" url="https://pl.wikipedia.org/wiki?curid=1312896" title="Abrahimowicz">
Abrahimowicz

Abrahimowicz – polski herb szlachecki pochodzenia tatarskiego.
Opis herbu.
Opis zgodnie z klasycznymi regułami blazonowania:
W polu barwy niewiadomej jarzmo barwy niewiadomej z zaćwieczonym takimż pierścieniem. 
Klejnot: Trzy pióra strusie.
Herbarz szlachty tatarskiej Dziadulewicza pokazuje nieco inny rysunek godła (tamgi), a także przypisuje rodzinie tytuł kniaziów, stąd wersja z mitrą książęcą.
Najwcześniejsze wzmianki.
Z 1523 roku pochodzi wzmianka o protoplaście rodu Abrahimie Bachtjarowiczu.
Herbowni.
Abrahimowicz

</doc>
<doc id="1312898" url="https://pl.wikipedia.org/wiki?curid=1312898" title="Eurokorpus">
Eurokorpus

Eurokorpus (ang. "Eurocorps"), Korpus Europejski (ang. „ The European Corps”) – wielonarodowa struktura wojskowa szybkiego reagowania, utworzona w celu udziału w operacjach kryzysowych, humanitarnych, ratunkowych oraz wymuszania i utrzymania pokoju – zarówno na potrzeby Unii Europejskiej, jak i NATO. To liczące około 1000 żołnierzy dowództwo korpusu wraz z rozwiniętą jednostką wsparcia stacjonuje w Strasburgu, we Francji i ma zdolność dowodzenia formacjami bojowymi o liczebności do 60 000 żołnierzy w różnych operacjach oraz strefach klimatycznych.
Historia.
Dowództwo korpusu zostało utworzone w 1992 przez Niemcy i Francję na mocy Traktatu Elizejskiego z 1963 w celu zainspirowania tożsamości obronnej UE oraz unijnych zdolności wojskowych. Pełną zdolność bojową Eurokorpus osiągnął w 1995. Korpus dowodzony jest rotacyjnie przez generałów desygnowanych przez państwa ramowe, których status określa Traktat Strasburski z 1992.
Udział w misjach i operacjach.
Eurokorpus w swej 25-letniej historii brał udział w wielu misjach i operacjach. Począwszy od Bośni i Hercegowiny, kierował operacją NATO w Kosowie KFOR III w 2000 roku. Od sierpnia 2004 r. do lutego 2005 r. Eurokorpus dowodził operacją ISAF6 Force w Afganistanie. W okresie lipiec 2006 – styczeń 2007 pełnił dyżur bojowy jako dowództwo komponentu lądowego NRF 7. Podobne zadanie Eurokorpus realizował w drugiej połowie 2010 r. – jako NRF 15. W 2012 roku personel Eurokorpusu tworzył trzon dowództwa sił ISAF w Kabulu. W drugiej połowie 2015 r. skierowano około 60 żołnierzy Eurokorpusu do misji UE w Mali (EUTM Mali). Od lipca 2016 r. do stycznia 2018 r. Eurokorpus, na zapotrzebowanie państw ramowych, tworzył misję szkoleniową UE w Republice Centralnej Afryki (EUTM RCA), gdzie w czasie trzech kolejnych rotacji kierował ponad 60 żołnierzy wraz z dowodzącym generałem.
Partycypujące państwa.
Eurokorpus tworzony jest przez sześć państw ramowych: Niemcy, Francję, Belgię, Hiszpanię, Luksemburg i Polskę. Ponadto w jego skład wchodzą także państwa stowarzyszone ("ang. associated"): Grecja, Włochy, Rumunia oraz Turcja.
Status Polski.
Polska od 2002 roku była państwem stowarzyszonym w Eurokorpusie. W styczniu 2008 Polska wyraziła intencję zmiany statusu na państwo ramowe. Pełne członkostwo miało zostać osiągnięte najwcześniej w 2010. W listopadzie 2011 zaproszono Polskę do negocjacji o przystąpieniu do Eurokorpusu w charakterze „państwa ramowego”, którego datę wyznaczono na 1 stycznia 2016 roku, następnie odroczoną do stycznia 2017 roku. 28 marca 2017 roku w czasie rządów PiS Polska zrezygnowała z ubiegania się o status państwa ramowego, pozostając krajem stowarzyszonym. Uzasadniano to przewidywanym większym zaangażowaniem Eurokorpusu w działania na rzecz UE niż NATO. Ostatecznie jednak w 2019 Polska wstrzymała redukcję swojego udziału w Eurokorpusie, a w 2022 została jego szóstym państwem ramowym.
W mapie drogowej redukcji polskiego zaangażowania w Eurokorpusie określono, że utrzymane zostaną ograniczone narodowe zdolności zapewniające Eurokorpusowi realizację zadań związanych z dyżurem w ramach Sił Odpowiedzi NATO (NRF) do końca 2020 roku. Obejmuje to kilkudziesięciu oficerów sztabowych oraz personelu zabezpieczenia wraz z ciężkim sprzętem transportowym.
Organizacja.
Eurokorpus jest autonomiczną jednostką wojskową, nie podporządkowaną żadnej strukturze wojskowej, zarówno narodowej, jak i międzynarodowej. Zadania, mandat oraz decyzje dotyczące udziału w operacjach i misjach w ramach UE, NATO, ONZ są podejmowane przez tzw. Komitet Wspólny ("ang. Common Committee") reprezentowany przez szefów obrony oraz przedstawicieli ministerstw spraw zagranicznych poszczególnych państw ramowych. Eurokorpus może być także kierowany do udziału w misjach na zapotrzebowanie państwa ramowego.
Dowództwo Eurokorpusu zlokalizowane jest w Strasbourgu, położonej w pobliżu granicy francusko-niemieckiej siedzibie wielu europejskich instytucji. Dowództwo wraz ze sztabem, dowództwem wielonarodowej brygady wsparcia oraz kompanią łączności rozmieszczone są w bazie "Aubert de Vincelles". Eurokorpus utrzymuje siły i środki zapewniające rozwijanie i utrzymanie oraz przemieszczanie stanowiska dowodzenia, które tworzą wielonarodowy batalion wsparcia i zabezpieczenia. W pełni rozwinięty batalion (ok. 550 żołnierzy) wraz pięcioma narodowymi elementami wsparcia rozmieszczone są wspólnie w bazie "Quartier Lize" wpierając działania dowództwa Eurokorpusu.
Język angielski jest obowiązującym roboczym językiem w Eurokorpusie.
Członkowie.
Źródło: Oficjalna strona Eurokorpusu

</doc>
<doc id="1312901" url="https://pl.wikipedia.org/wiki?curid=1312901" title="Biblioteka Uniwersytecka w Zielonej Górze">
Biblioteka Uniwersytecka w Zielonej Górze

Biblioteka Uniwersytecka w Zielonej Górze działa od 1 września 2001 roku, od czasu powołania Uniwersytetu Zielonogórskiego. Powstała z połączenia Biblioteki Głównej Wyższej Szkoły Pedagogicznej oraz Biblioteki Głównej Politechniki Zielonogórskiej. Biblioteka Uniwersytecka posiada dwa oddziały: Oddział Nauk Humanistycznych i Społecznych, mieszczący się przy ul. Wojska Polskiego, gdzie urzęduje dyrekcja biblioteki oraz Oddział Nauk Technicznych, Ścisłych i Ekonomicznych mieszczący się przy ul. Podgórnej.
W grudniu 2012 roku została oddana do użytku nowa biblioteka uniwersytecka. Nowy budynek liczy pięć kondygnacji nadziemnych oraz piwnicę (powierzchnia całkowita to ponad 8tys. m2). W budynku dostępne są pomieszczenia do przeprowadzania szkoleń, seminariów a także do spotkań naukowych. Jest to jedna z najnowocześniejszych placówek tego typu w woj. lubuskim.
Nowy projekt opiera się o szklane fasady, przestronny dziedziniec z zielenią. Elewacja została dodatkowo ozdobiona motywami winorośli. Projekt architektoniczny nowej biblioteki powstał w Biurze Architektonicznym NOW z Łodzi. Koszt całej inwestycji wyniósł 26mln zł.
Księgozbiór Biblioteki Uniwersyteckiej jest największym księgozbiorem naukowym w województwie lubuskim. Należą do niego pozycje z zakresu sztuki, nauk humanistycznych, społecznych, pedagogicznych, technicznych, ścisłych i ekonomicznych.
Biblioteka posiada w swoich zasobach 914 973 jednostek, które obejmują:
511 145 woluminów wydawnictw zwartych.
325 178 jednostek zbiorów specjalnych, w tym 2133 jednostek rękopisów i starodruków.
78 650 woluminów czasopism i wydawnictw ciągłych.

</doc>
<doc id="1312902" url="https://pl.wikipedia.org/wiki?curid=1312902" title="Arkadiusz Bagłajewski">
Arkadiusz Bagłajewski

Arkadiusz Stanisław Bagłajewski (ur. 13 listopada 1962 w Międzyrzecu Podlaskim), prof. dr hab., krytyk i historyk literatury W latach 1995-2010 redaktor naczelny kwartalnika literackiego "Kresy". Zajmuje się romantyzmem i współczesnością (literatura emigracyjna, literatura nowa i najnowsza), pracownik naukowy UMCS w Lublinie.
Jest autorem monografii "Ostatni romantyk. Twórczość liryczna Kornela Ujejskiego", Lublin 1999 oraz "Poezja "trzeciej epoki". O twórczości Zygmunta Krasińskiego w latach 1836-1843" Lublin 2009 a także studiów poświęconych twórczości Juliusza Słowackiego, Zygmunta Krasińskiego i innych polskich romantyków. Opublikował ponad 200 prac w czasopismach i książkach zbiorowych.
Odznaczony Srebrnym (2002) i Złotym (2020) Krzyżem Zasługi.

</doc>
<doc id="1312903" url="https://pl.wikipedia.org/wiki?curid=1312903" title="Wien Haidestraße">
Wien Haidestraße

Wien Haidestraße – przystanek kolejowy w Wiedniu, w Austrii, przystanek S-Bahn. Znajdują się tu 2 perony.

</doc>
<doc id="1312908" url="https://pl.wikipedia.org/wiki?curid=1312908" title="Asin Thottumkal">
Asin Thottumkal

Asin Thottumkal (malajalam: അസിന്‍ തോട്ടുങ്കല്; ur. 26 października 1985 w Koczin, w stanie Kerala) to nagrodzona wieloma nagrodami aktorka indyjska, która występuje w tollywoodzkich i kollywoodzkich filmach w języku telugu, tamilskim i malajalam. Asin jest chrześcijanką. Z wykształcenia jest anglistką.

</doc>
<doc id="1312909" url="https://pl.wikipedia.org/wiki?curid=1312909" title="CLL">
CLL



</doc>
<doc id="1312917" url="https://pl.wikipedia.org/wiki?curid=1312917" title="Joe Bizera">
Joe Bizera

Joe Bizera (ur. 17 maja 1980 w Artigas) – urugwajski piłkarz występujący na pozycji obrońcy.
Kariera klubowa.
Joe Bizera zawodową karierę rozpoczął w 1999 w CA Peñarol z miasta Montevideo. Regularnie Urugwajczyk zaczął tam grywać od sezonu 2000, kiedy to wystąpił w 23 ligowych pojedynkach. Razem ze swoim zespołem Bizera 2 razy zdobył mistrzostwo kraju – w 1999 i 2003. Łącznie dla Peñarolu rozegrał 120 spotkań, w których strzelił 11 goli.
W 2004 Bizera trafił do Włoch, gdzie podpisał kontrakt z Cagliari Calcio. W Serie A urugwajski obrońca pełnił rolę rezerwowego. 25 stycznia 2008 do końca ligowych rozgrywek został wypożyczony do izraelskiego Maccabi Tel Awiw, dla którego zdobył 2 gole. Latem 2008 Bizera odszedł do greckiego PAOK-u Saloniki, jednak przez 1,5 roku rozegrał tam tylko 10 ligowych spotkań. Na początku 2010 Urugwajczyk został piłkarzem Albacete Balompié grającego w hiszpańskiej Segunda División.
Następnie Bizera przeniósł się do izraelskiego Maccabi Petach Tikwa.
Kariera reprezentacyjna.
W reprezentacji Urugwaju Bizera zadebiutował 13 lipca 2001 w wygranym 1:0 meczu przeciwko Boliwii w ramach rozgrywek Copa América. W 2002 został powołany przez Víctora Púę na mistrzostwa świata. Na mundialu tym "Charrúas" zajęli trzecie miejsce w swojej grupie i odpadli z turnieju. Sam Bizera na boiskach Korei Południowej i Japonii pełnił rolę rezerwowego i nie zagrał w żadnym ze spotkań. W 2004 wychowanek CA Peñarol po raz drugi w karierze wystąpił w Copa América. Urugwajczycy na imprezie tej zdobyli brązowy medal pokonując w pojedynku o trzecie miejsce Kolumbię. Łącznie dla drużyny narodowej Joe rozegrał 23 mecze, w których strzelił 1 bramkę.

</doc>
<doc id="1312918" url="https://pl.wikipedia.org/wiki?curid=1312918" title="Praha-Satalice">
Praha-Satalice

Praha-Satalice – stacja kolejowa w Pradze, w Czechach przy ulicy K Nádraží 25/1. Znajdują się tu 2 perony.

</doc>
<doc id="1312922" url="https://pl.wikipedia.org/wiki?curid=1312922" title="Limenitis populi">
Limenitis populi



</doc>
<doc id="1312925" url="https://pl.wikipedia.org/wiki?curid=1312925" title="Abramowicz (herb szlachecki)">
Abramowicz (herb szlachecki)

Abramowicz – polski herb szlachecki, odmiana herbu Lubicz.
Opis herbu.
Opis zgodnie z klasycznymi regułami blazonowania:
W polu błękitnym podkowa srebrna z takimż krzyżem kawalerskim w środku uszczerbionym z lewej i takimż krzyżem kawalerskim zaćwieczonym na barku. Klejnot: Trzy pióra strusie.
Najwcześniejsze wzmianki.
Odmiana z XVI wieku.
Herbowni.
Abramowicz

</doc>
<doc id="1312926" url="https://pl.wikipedia.org/wiki?curid=1312926" title="Aigle (stacja kolejowa)">
Aigle (stacja kolejowa)

Aigle – stacja kolejowa w Aigle, w kantonie Vaud, w Szwajcarii. Znajdują się tu 2 perony.

</doc>
<doc id="1312929" url="https://pl.wikipedia.org/wiki?curid=1312929" title="Pietrozawodsk (stacja kolejowa)">
Pietrozawodsk (stacja kolejowa)

Pietrozawodsk – stacja kolejowa w Pietrozawodsku, w Republice Karelii, w Rosji. Znajdują się tu trzy perony.

</doc>
<doc id="1312930" url="https://pl.wikipedia.org/wiki?curid=1312930" title="Savski Venac">
Savski Venac

Savski Venac (cyr. Савски Венац) – dzielnica Belgradu, stolicy Serbii. Administracyjnie należy do gminy miejskiej Savski Venac. W 2011 roku liczyła 39 122 mieszkańców.

</doc>
<doc id="1312931" url="https://pl.wikipedia.org/wiki?curid=1312931" title="Junkrzy">
Junkrzy

Junkrzy – właściciele dużych obszarów ziemi w Prusach, Meklemburgii i Holsztynie. W ich rękach znajdowały się ogromne majątki (w szczególności na wschodzie Prus), postrzegani jako przeciwnicy liberalizmu. Postępująca industrializacja wpłynęła na ograniczenia ich wpływów i pozycji w państwie.
Jako warstwa przestali istnieć po II wojnie światowej.

</doc>
<doc id="1312933" url="https://pl.wikipedia.org/wiki?curid=1312933" title="Parafia Trójcy Świętej w Gdyni">
Parafia Trójcy Świętej w Gdyni

Parafia Trójcy Świętej w Gdyni – rzymskokatolicka parafia usytuowana w najmłodszej dzielnicy gdyńskiego miasta – Dąbrowa.
Wchodzi w skład dekanatu Gdynia Orłowo, który należy do archidiecezji gdańskiej.
Historia.
5 sierpnia 1987 bp Marian Przykucki – ordynariusz chełmiński, postanowił erygować parafię i tym samym oddzielając nowo powstałe osiedle Dąbrowa od parafii św. Wawrzyńca w Wielkim Kacku.
20 lipca 1988 została wykupiona ziemia pod budowę kaplicy, a pierwsza Msza w niej została odprawiona 11 września tegoż roku.
25 marca 1992 – papież Jan Paweł II wydał bullę „"Totus Tuus Poloniae Populus"” reorganizującą administrację kościelną w Polsce i zgodnie z tymi zmianami, parafia stała się częścią Archidiecezji Gdańskiej.
W 1996 roku rozpoczęła się budowa kościoła parafialnego (w lewej nawie bocznej zbudowano kaplicę Bożego Miłosierdzia).
4 maja 1997 w posadzkę budowanej świątyni arcybiskup Tadeusz Gocłowski – metropolita gdański, wmurował poświęcony przez niego kamień węgielny pochodzący z Lourdes. Pierwsza msza w kościele została odprawiona w roku 2000, w Wigilię Bożego Narodzenia, a 9 września 2001 abp Gocłowski dokonał konsekracji kościoła.
Wspólnoty.
Na terenie parafii istnieje kilkanaście wspólnot chrześcijańskich:

</doc>
