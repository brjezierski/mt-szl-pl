<doc id="1312934" url="https://pl.wikipedia.org/wiki?curid=1312934" title="Frederick Treves">
Frederick Treves

Frederick Treves, pierwszy baronet, GCVO, CH, CB (ur. 15 lutego 1853, zm. 7 grudnia 1923) – brytyjski chirurg, żyjący w epoce wiktoriańskiej. Zasłynął dzięki przyjaźni z Josephem Merrickiem, znanym jako człowiek-słoń. W zapisach imię Merricka zostało pomyłkowo zmienione na John, błąd ten został powielony przez wielu biografów Josepha Merricka.
Biografia.
Treves był synem tapicera z Dorchester. Został chirurgiem, specjalizującym się w operacjach brzucha. Pracował w Królewskim Szpitalu w Londynie. W roku 1877 poślubił Ann Elizabeth Mason. Około roku 1886 Treves sprowadził do Szpitala Królewskiego Josepha Careya Merricka, powszechnie znanego jako człowiek-słoń. Od tego czasu Merrick zamieszkiwał w szpitalu aż do swojej śmierci w kwietniu 1890 roku.
W roku 1902 Trevesa powołano na osobistego chirurga Jego Królewskiej Mości Edwarda VII. Wykonał wówczas zabieg usunięcia wyrostka robaczkowego wraz z towarzyszącym mu wrzodem po tym, jak król niespodziewanie dostał przepukliny. Na początku XX w. śmiertelność wśród pacjentów poddawanych operacjom chirurgicznym była wysoka. Król zachorował niedługo przed swoją koronacją, która miała się odbyć w czerwcu. Z tego powodu Edward VII sprzeciwiał się operacji, jednak Trevesowi udało się go przekonać. Treves otwarcie wyznał królowi, że jeżeli ten nie podda się operacji, to zamiast ceremonii koronacji odbędzie się ceremonia pogrzebowa.
Sześć tygodni później, w czasie koronacji króla Edwarda VII i jego małżonki królowej Aleksandry, nazwisko Trevesa zostało wymienione na liście honorowej. W nagrodę za zasługi chirurg otrzymał rezydencję w Richmond Park, a następnie zezwolono mu na przejście na wcześniejszą emeryturę.
Treves napisał wiele książek, w tym „"Człowiek-słoń i inne wspomnienia"” (1923), „"Anatomia stosowana w chirurgii"” (1883), „"Drogi główne i poboczne w Dorset"” (obszar w Wielkiej Brytanii, gdzie Treves się urodził), „"Podręcznik Operacji Chirurgicznych dla Studentów"” (1892), „"Na wakacje do Ugandy, opuszczonego kraju"”, oraz „"The Craddle of the Deep"” (1908). W tym ostatnim tomie zdał relacje ze swoich podróży po Karaibach, przeplatane informacjami o ich historii; opisał m.in. śmierć pirata Czarnobrodego, wybuch wulkanu Mount Pelee (który zniszczył miasto St. Pierre na Martynice) oraz potężne trzęsienie ziemi w Kingston na Jamajce, gdzie przypłynął wkrótce po tym zdarzeniu. W latach 1902-1910 pełnił służbę osobistego chirurga królewskiego.
Był także założycielem Towarzystwa Czerwonego Krzyża i pierwszym prezesem Towarzystwa Mieszkańców Dorset. Około roku 1920 Treves przeprowadził się do Szwajcarii, gdzie w roku 1923 zastała go śmierć. Jak na ironię, zmarł na skutek zapalenia otrzewnej, które w czasach przed odkryciem antybiotyków było zazwyczaj spowodowane chorobą wyrostka robaczkowego. Treves został pochowany w swoim rodzinnym hrabstwie Dorset.
Nawiązania w popkulturze.
W nakręconym w 1980 filmie Davida Lyncha pt. „"Człowiek słoń"” w rolę Trevesa wcielił się Anthony Hopkins.

</doc>
<doc id="1312935" url="https://pl.wikipedia.org/wiki?curid=1312935" title="The Blind Watchmaker">
The Blind Watchmaker

The Blind Watchmaker – telewizyjny film edukacyjny zrealizowany dla BBC HORIZON na podstawie książki pod tym samym tytułem przez Jeremiego Taylora i Richarda Dawkinsa. Zdobył nagrodę Sci-Tech Award for Best Science Documentary of the year.
Najpierw przedstawia tezy kreacjonistów a później prezentuje dowody na to, że są błędne. Główną tezą filmu jest to, że złożoność jaką możemy zaobserwować w naturze może być wyjaśniona za pomocą wyłącznie długotrwałego procesu selektywnego doboru naturalnego.

</doc>
<doc id="1312936" url="https://pl.wikipedia.org/wiki?curid=1312936" title="You Could Be Blind">
You Could Be Blind

You Could Be Blind – singel amerykańskiego rapera DMX-a. Promuje on album "The Great Depression". Wydany w 2001 roku. Oficjalnie wyszedł razem z "We Right Here".
Podkład utworu został skomponowany przez Swizz Beatza. Gościnnie wystąpiła na nim Mashonda.

</doc>
<doc id="1312937" url="https://pl.wikipedia.org/wiki?curid=1312937" title="Rembowski (herb szlachecki)">
Rembowski (herb szlachecki)



</doc>
<doc id="1312940" url="https://pl.wikipedia.org/wiki?curid=1312940" title="Dresden-Niedersedlitz">
Dresden-Niedersedlitz

Dresden-Niedersedlitz – przystanek kolejowy w Dreźnie, w kraju związkowym Saksonia, w Niemczech. Znajduje się tu 1 peron.

</doc>
<doc id="1312941" url="https://pl.wikipedia.org/wiki?curid=1312941" title="Derbi">
Derbi

Derbi – hiszpańska marka motocykli, skuterów i rekreacyjnych quadów. Ma swoją siedzibę w Barcelonie. Wchodzi w skład Piaggio &amp; Co. SpA. Założona została w 1922 r. przez Simóna Rabasa i Singla.
Początkowo Derbi było firmą znajdującą się w garażu, zajmującą się głównie rowerami. Z czasem marka rozpoczęła produkcję motocykli i zaczęła odnosić sukcesy na rynku krajowym i zagranicznym. Ważną rolę w rozwoju firmy ma sport i mistrzostwa świata, w których po raz pierwszy Derbi wystartowało w 1962 r. Duży wkład w sukcesy sportowe marki miał hiszpański zawodnik Ángel Nieto – wygrał dla Derbi 5 tytułów mistrza świata; trzy tytuły w klasie 50 cm³ oraz dwa tytuły w klasie 125 cm³. Obecnie Derbi bierze aktywny udział w zmaganiach sportowych i regularnie startuje w mistrzostwach świata w klasie 125 cm³.

</doc>
<doc id="1312943" url="https://pl.wikipedia.org/wiki?curid=1312943" title="Wojna domowa w Libanie">
Wojna domowa w Libanie

Wojna domowa w Libanie – wojna domowa stoczona w latach 1975–1990 w Libanie, zakończona porozumieniem z Taif (1989).
Geneza.
Przyczyną wybuchu wojny były narastające antagonizmy wśród ludności zamieszkującej terytorium Libanu. Zmiany demograficzne, obecność uzbrojonych grup bojowników palestyńskich (którzy w latach 1948–1982 przybywali do Libanu jako uchodźcy), wmieszanie się Syrii, Izraela i Organizacji Wyzwolenia Palestyny w wewnętrzne sprawy Libanu doprowadziły do wybuchu walk wewnętrznych. Pierwsza strona konfliktu pozostawała na czele z radykalnie prawicowymi chrześcijańskimi Falangami Libańskimi wiernymi Baszirowi al-Dżumajilowi oraz milicjami Tygrysów prowadzonymi przez Danego Szamuna (syna byłego prezydenta Kamila Szamuna). Przeciwnikami Falangi i Tygrysów były zbrojne grupy palestyńskie częściowo zgrupowane w Organizacji Wyzwolenia Palestyny (al-Fatah, Front Wyzwolenia Palestyny, Demokratyczny Front Wyzwolenia Palestyny, Ludowy Front Wyzwolenia Palestyny), koalicja ugrupowań lewicowych muzułmanów oraz druzów z Libańskiego Ruchu Narodowego na czele z Kamalem Dżumblattem z druzyjskiej Socjalistycznej Partii Postępu) i Libańska Partia Komunistyczna skupiająca głównie chrześcijan.
Przebieg konfliktu.
Starcia zainicjowane zostały po tym, gdy w lutym 1975 roku został zastrzelony propalestyński parlamentarzysta libański Maarouf Saad (za zamachem prawdopodobnie stała libańska armia). Konflikt pogłębił się w następnym miesiącu, gdy siły Falangi dokonały masakry 27 Palestyńczyków i Libańczyków podróżujących autobusem linii Sabra-Szatila z obozu dla uchodźców do innego obozu Tall az-Zataru położonego w Bejrucie. Umiarkowane przywództwo al-Fatahu stojącego na czele OWP było przeciwne akcjom odwetowym. Sprzeciw ten nie spodobał się niektórym frakcjom OWP, a także niektórym radykalniejszym działaczom al-Fatahu. Wbrew stanowisku liderów OWP, Demokratyczny Front Wyzwolenia Palestyny przeprowadził kilka odwetowych ataków na armię libańską. Walki rozgorzały na pełną skalę. Początkowo siły Fatahu wsparł prezydent Syrii Hafiz al-Asad, jednak już wkrótce poparł on prawicowych chrześcijan. W 1976 walki stopniowo objęły terytorium całego Libanu, przyjmując postać najbardziej krwawych masakr i pogromów. W maju 1976 libański prezydent Sulajman Farandżijja zwrócił się do Izraela z prośbą o udzielenie pomocy wojskowej. Izrael zaczął wówczas dostarczać sprzęt wojskowy i amunicję do oddziałów chrześcijańskich maronitów. W czerwcu 1976 do Libanu wkroczyła syryjska armia, wymuszając na wszystkich stronach przyjęcie zawieszenia broni. Siły syryjskie wsparły prosyryjskie ugrupowanie palestyńskie As-Sa’ika i Ludowy Front Wyzwolenia Palestyny – Główne Dowództwo.
Mimo zawieszenia broni walki trwały dalej, a w 1976 roku sojusz milicji chrześcijańskiej z poparciem armii libańskiej i syryjskiej przystąpił do oblężenia Tall az-Zataru. Sześciomiesięczne oblężenie Tall az-Zatar zakończyło się zwycięstwem sił chrześcijańskich, które następnie przystąpiły do masakr. W wyniku tych działań zginęły tysiące Palestyńczyków.
Pod koniec lat 70. OWP przeprowadziło serię przygranicznych ataków na siły izraelskie. W odpowiedzi siły zbrojne Izraela w 1978 roku rozpoczęły operację Litani skierowaną przeciwko oddziałom OWP. W operacji wojska izraelskie wsparły siły libańskich chrześcijan. Celem misji było przejęcie kontroli nad południowym Libanem, aż do rzeki Litani. Izrael osiągnął ten cel, a OWP wraz z Arafatem wycofało się na północ do Bejrutu. Armia izraelska i Armia Południowego Libanu zajęły wąski pas ziemi, określony jako strefa bezpieczeństwa. W 1978 roku w czasie „wojny studniowej” Baszir al-Dżumajjil czasowo wyparł oddziały wojsk syryjskich z obszarów zamieszkanych przez chrześcijan.
W dalszym ciągu dochodziło do przygranicznych starć, w rezultacie czego w sierpniu 1981 roku OWP przyjęło trwającą do maja 1982 roku oficjalną politykę powstrzymywania się od odpowiedzi na izraelskie prowokacje. 6 czerwca 1982 roku wojsko izraelskie rozpoczęło inwazję na Liban w celu ponownego wydalenia sił OWP z południa kraju. Wkrótce wojska izraelskie rozpoczęły oblężenie i bombardowanie Bejrutu. Wraz z zakończeniem pierwszej fazy wojny domowej lider OWP Jasir Arafat, dowodzący siłami al-Fatahu w Tel al-Zaatarze, ledwo co uciekł z pogrążonego w ciężkich walkach miasta. Pod koniec oblężenia miasta USA i zaangażowane politycznie w konflikt państwa europejskie wynegocjowały umowę, na skutek której Arafatowi i OWP zagwarantowano bezpieczną ewakuację z terenów Libanu do Tunisu. Arafat powrócił jeszcze do Libanu rok po jego ewakuacji z Bejrutu, jednak został wygnany z miasta przez palestyńskich bojowników wiernych Hafizowi al-Asadowi. Arafat nie powrócił już do Libanu, choć zrobiło to wielu bojowników al-Fatahu, którzy kontynuowali walki w tym kraju. Atak wojsk izraelskich doprowadził do otwartej wojny z Syrią. Po wycofaniu się sił OWP przewodnictwo w walce z siłami prawicowych chrześcijan i Izraelem objęły grupy prosyryjskie, tj. Hezbollah i Ruch Amal, rekrutujące się spośród szyitów.
Podczas wojny ciągle zmieniały się sojusze. W czasie trwania konfliktu prawie każda strona łączyła się, a później zdradzała inną stronę. Lata 80. były okresem szczególnie gorącym, z ogromną ilością masakr (zarówno w stosunku do chrześcijan, jak i Palestyńczyków), po których Bejrut został zmieniony w ruinę. Wojna przyczyniła się do gospodarczej zapaści Libanu. Po podpisaniu porozumienia z Taif władzę w Libanie przejęli politycy prosyryjscy, a Syria wymusiła realizację rozejmu. W 1992 rozbrojono prawie wszystkie organizacje paramilitarne i odbyły się pierwsze od 1972 roku wybory do parlamentu, zbojkotowane przez większość partii chrześcijańskich.

</doc>
<doc id="1312944" url="https://pl.wikipedia.org/wiki?curid=1312944" title="Between the Buried and Me">
Between the Buried and Me

Between the Buried and Me – zespół wykonujący szeroko pojętą muzykę heavymetalową. Pochodzi z Raleigh w Karolinie Północnej.

</doc>
<doc id="1312945" url="https://pl.wikipedia.org/wiki?curid=1312945" title="Przewlekła białaczka limfocytowa B-komórkowa">
Przewlekła białaczka limfocytowa B-komórkowa

Przewlekła białaczka limfocytowa B-komórkowa – należąca do grupy zespołów limfoproliferacyjnych hematologiczna choroba nowotworowa dotycząca dojrzałych morfologicznie limfocytów. 
Zwykle ma łagodny przebieg. W obrazie morfologicznym charakteryzuje się leukocytozą z limfocytozą. Może w jej przebiegu występować powiększenie węzłów chłonnych, splenomegalia, rzadziej hepatomegalia lub powiększenie innych narządów limfatycznych, oraz zajęcie narządów pozalimfatycznych (zazwyczaj skóry). W leczeniu stosuje się głównie chlorambucyl w skojarzeniu z prednizonem, ewentualnie fludarabinę lub kladrybinę (w monoterapii lub z cyklofosfamidem).
Bibliografia.
 

</doc>
<doc id="1312946" url="https://pl.wikipedia.org/wiki?curid=1312946" title="BCLL">
BCLL



</doc>
<doc id="1312947" url="https://pl.wikipedia.org/wiki?curid=1312947" title="B-CLL">
B-CLL



</doc>
<doc id="1312948" url="https://pl.wikipedia.org/wiki?curid=1312948" title="Between the buried ane me">
Between the buried ane me



</doc>
<doc id="1312949" url="https://pl.wikipedia.org/wiki?curid=1312949" title="Libańska Wojna Domowa">
Libańska Wojna Domowa



</doc>
<doc id="1312951" url="https://pl.wikipedia.org/wiki?curid=1312951" title="Sopot (miasto w Serbii)">
Sopot (miasto w Serbii)

Sopot (cyr. Сопот) – miasto w Serbii, w mieście Belgrad, siedziba gminy miejskiej Sopot. W 2011 roku liczyło 1920 mieszkańców.

</doc>
<doc id="1312953" url="https://pl.wikipedia.org/wiki?curid=1312953" title="KHL">
KHL



</doc>
<doc id="1312954" url="https://pl.wikipedia.org/wiki?curid=1312954" title="Père Joseph">
Père Joseph



</doc>
<doc id="1312957" url="https://pl.wikipedia.org/wiki?curid=1312957" title="Ulica Fryderyka Chopina w Kaliszu">
Ulica Fryderyka Chopina w Kaliszu

Ulica Fryderyka Chopina – ulica w Kaliszu znajdująca się w trzech dzielnicach - Śródmieściu, Piskorzewiu i Ogrodach. Ma prawie 600 metrów długości. Jest jedną z ważniejszych i ruchliwszych ulic centrum miasta.
Przebieg.
Ulica Fryderyka Chopina zaczyna się na Nowym Rynku, przecina ulicę Złotą, przechodzi nad Prosną i kończy się na ulicy Tadeusza Kościuszki. Do mostu nad Prosną biegnie na granicy Śródmieścia i Piskorzewia, natomiast od tego miejsca na granicy Śródmieścia i Ogrodów. Od Nowego Rynku do ulicy Piskorzewie jest jednokierunkowa z ruchem zgodnym do kolejności numeracji budynków. Największy ruch panuje na odcinku od ulicy Wodnej do ulicy Kościuszki. W 2008 na odcinku jednokierunkowym przeprowadzono gruntowny remont ulicy.
Komunikacja.
Po ulicy Chopina poruszają się następujące linie autobusowe KLA: 1, 1A, 1B, 2, 3A, 3B, 3C, 3D, 4, 5, 6, 12, 12K, 16, 17 i 19E, a w okresie letnim także 12G. Jeździ tutaj również linia M przedsiębiorstwa MZK Ostrów Wielkopolski. Przy ulicy znajdują się jedynie dwa przystanki koło II LO.

</doc>
<doc id="1312959" url="https://pl.wikipedia.org/wiki?curid=1312959" title="WZ551">
WZ551

WZ551 – chiński kołowy pływający transporter opancerzony, w Chińskiej Armii Ludowo-Wyzwoleńczej oznaczony jako Type 92.
Opis.
WZ551 z zewnątrz przypomina francuski transporter VAB, ale jest od niego większy i cięższy. Pojazd po raz pierwszy zaprezentowano w 1986 roku. Pierwsza wersja nie spełniła jednak oczekiwań dowódców chińskich sił zbrojnych. Ostateczna wersja WZ551A weszła na wyposażenie armii w 1995 roku, jako bojowy wóz piechoty Type 92 oraz transporter opancerzony Type 92A.
Wersja Type 92 uzbrojona jest w armatę automatyczną kalibru 25 mm oraz karabin maszynowy kalibru 7,62 mm i może przewozić do 9 pasażerów. Type 92A uzbrojony jest jedynie w karabin maszynowy kalibru 12,7 mm i może przewozić do 11 pasażerów. Dodatkowo WZ551 wykorzystywane są jako niszczyciele czołgów, wozy dowodzenia, pojazdy przeciwlotnicze oraz platformy dla artylerii samobieżnej.

</doc>
<doc id="1312960" url="https://pl.wikipedia.org/wiki?curid=1312960" title="Bóg, którego nie było">
Bóg, którego nie było

The God Who Wasn't There – film dokumentalny podważający istnienie Jezusa i przedstawiający argumenty popierające tezę, że jest on postacią mityczną.

</doc>
<doc id="1312961" url="https://pl.wikipedia.org/wiki?curid=1312961" title="Cevat Güler">
Cevat Güler

Cevat Güler (ur. 1 stycznia 1959 roku w Perşembe), turecki piłkarz i trener piłkarski.

</doc>
<doc id="1312962" url="https://pl.wikipedia.org/wiki?curid=1312962" title="Żydzi w Szydłowcu">
Żydzi w Szydłowcu



</doc>
<doc id="1312972" url="https://pl.wikipedia.org/wiki?curid=1312972" title="Twierdzenie Mermina-Wagnera">
Twierdzenie Mermina-Wagnera

Twierdzenie Mermina-Wagnera (twierdzenie Mermina–Wagnera–Hohenberga, twierdzenie Colemana) – twierdzenie z dziedziny kwantowej teorii pola i fizyki statystycznej, mówiące, że niemożliwe jest spontaniczne złamanie ciągłej symetrii przy skończonej (dodatniej) temperaturze w układzie o wymiarze jeden lub dwa z wystarczająco krótkozasięgowymi oddziaływaniami.
Gdyby bowiem takie spontaniczne złamanie symetrii nastąpiło, wtedy odpowiednie bozony Goldstone’a (w fizyce statystycznej mówimy o modach Goldstone’a), jako bezmasowe, posiadałyby rozbieżności w funkcjach korelacji.

</doc>
<doc id="1312977" url="https://pl.wikipedia.org/wiki?curid=1312977" title="Masters Series Monte Carlo 2008">
Masters Series Monte Carlo 2008

Masters Series Monte Carlo 2008 – tenisowy turniej ATP rangi ATP Masters Series z cyklu Masters Series Monte Carlo rozgrywany w dniach 19–27 kwietnia 2008 roku w Monte Carlo na kortach ziemnych o puli nagród 2 270 000 euro.

</doc>
<doc id="1312983" url="https://pl.wikipedia.org/wiki?curid=1312983" title="Sakaryi">
Sakaryi



</doc>
<doc id="1312984" url="https://pl.wikipedia.org/wiki?curid=1312984" title="Galatasaray">
Galatasaray



</doc>
<doc id="1312985" url="https://pl.wikipedia.org/wiki?curid=1312985" title="With Devils Amongst Us All">
With Devils Amongst Us All

With Devils Amongst Us All to trzeci album metalcoreowego zespołu Walls of Jericho. Pierwszym teledyskiem było video do piosenki "A Trigger Full Of Promises".

</doc>
<doc id="1312986" url="https://pl.wikipedia.org/wiki?curid=1312986" title="Ruda Śląska (przystanek kolejowy)">
Ruda Śląska (przystanek kolejowy)

Ruda Śląska – przystanek kolejowy w Rudzie Śląskiej w woj. śląskim. Według klasyfikacji PKP ma kategorię dworca regionalnego.
W roku 2018 przystanek obsługiwał 700–1000 pasażerów na dobę.

</doc>
<doc id="1312988" url="https://pl.wikipedia.org/wiki?curid=1312988" title="Święta państwowe w Polsce">
Święta państwowe w Polsce

Pojęcie święta państwowego nie zostało w Polsce prawnie uregulowane w żadnym akcie normatywnym, podobnie jak nie określono sposobu ich obchodzenia, co Najwyższa Izba Kontroli w 2005 roku uznała za „legislacyjny błąd”. Jedynie "ustawa o godle, barwach i hymnie Rzeczypospolitej Polskiej oraz o pieczęciach państwowych" nakłada w art. 7 obowiązek podnoszenia w czasie świąt państwowych flagi państwowej na budynkach organów administracji rządowej i innych organów państwowych oraz państwowych jednostek organizacyjnych, a także organów jednostek samorządu terytorialnego i samorządowych jednostek organizacyjnych.
Niniejszy artykuł prezentuje historię i wykaz świąt formalnie ustanowionych przez władze polskie w drodze aktów normatywnych jako święto "państwowe" lub "narodowe" (w przeszłości pojęć tych używano zamiennie) oraz zawiera wyliczenie innych dni świątecznych, ustanowionych ustawami lub uchwałami sejmowymi niebędących jednak świętami państwowymi czy narodowymi (pomimo występującego wyrazu „narodowy” w nazwie niektórych świąt).
Historia.
W 1919 ustanowiono dzień otwarcia Sejmu Ustawodawczego, 10 lutego, świętem narodowym. Miało to jednak charakter okazjonalny, jednorazowy. W tym samym roku ustanowiono Święto Narodowe Trzeciego Maja, które miało charakter dnia wolnego od pracy. W 1937 ustanowiono Święto Niepodległości, obchodzone 11 listopada.
Po II wojnie światowej nowe władze stopniowo zmieniały katalog świąt państwowych. W 1945 ustanowiono Narodowe Święto Zwycięstwa i Wolności, obchodzone 9 maja na cześć zakończenia II wojny światowej, oraz Narodowe Święto Odrodzenia Polski, obchodzone w dniu 22 lipca na pamiątkę ogłoszenia Manifestu PKWN, jednocześnie uchylając ustawę z 1937 o "Święcie Niepodległości". Święto "3 Maja" nie zostało formalnie zniesione, lecz urzędowe uroczystości były ograniczone lub znikome. W 1950 roku ustanowiono ponadto święto państwowe w dniu 1 maja (nieformalnie nazywane Świętem Pracy).
W związku z przemianami ustrojowymi, w 1989 przywrócono święto „11 Listopada” oraz zniesiono "Narodowe Święto Odrodzenia Polski". W 1990 przywrócono "Święto Narodowe Trzeciego Maja". 
Największe zmiany na liście świąt państwowych nastąpiły w XXI wieku. W 2005 uchwalono ustawę ustanawiającą Dzień Solidarności i Wolności, a w 2009 – Narodowy Dzień Pamięci Powstania Warszawskiego. W 2011 ustanowiono Narodowy Dzień Pamięci „Żołnierzy Wyklętych”. W 2015 zniesiono Narodowe Święto Zwycięstwa i Wolności, przypadające na 9 maja i w jego miejsce wprowadzono 
Narodowy Dzień Zwycięstwa świętowany 8 maja. W 2017 wprowadzono Dzień Walki i Męczeństwa Wsi Polskiej. 
W 2018 przybyły dwa święta: Narodowy Dzień Pamięci Polaków ratujących Żydów pod okupacją niemiecką oraz Narodowy Dzień Pamięci Duchownych Niezłomnych. Od 2019 obchodzi się Święto Chrztu Polski, od 2020 Dzień Nauki Polskiej, zaś od 2021 Narodowy Dzień Zwycięskiego Powstania Wielkopolskiego. Listę chronologiczną świąt państwowych zamyka ustanowiony w 2022 Narodowy Dzień Powstań Śląskich.
Święta państwowe i narodowe wolne od pracy.
Od świąt państwowych (narodowych) należy odróżnić pojęcie dni wolnych od pracy. Święto państwowe (narodowe) nie musi być dniem wolnym od pracy i odwrotnie, nie każdy dzień określany jako wolny od pracy jest jednocześnie określany jako święto państwowe (narodowe).
Katalog dni wolnych od pracy określa odrębna ustawa o dniach wolnych od pracy. Obecnie zgodnie z nią, dniami wolnymi od pracy są tylko 3 święta państwowe (narodowe): 1 maja (święto bezimienne), 3 maja (Święto Narodowe Trzeciego Maja) oraz 11 listopada (Narodowe Święto Niepodległości).
Inne dni świąteczne.
Sejm ustanowił wiele innych świąt, nie określając ich jako święta państwowe. W większości są one świętami określonych grup zawodowych.

</doc>
<doc id="1312991" url="https://pl.wikipedia.org/wiki?curid=1312991" title="Orkun Uşak">
Orkun Uşak

Orkun Uşak (ur. 5 listopada 1980 w Stambule) – turecki bramkarz, zawodnik Konyasporu. Od 2010 roku jest piłkarzem Konyasporu.
Wcześniej występował w Beykozspor, Bakırköyspor, Anadolu Üsküdar 1908, Elazığspor, MKE Ankaragücü, Kayseri Erciyesspor, Galatasaray SK i Vestelu Manisaspor.

</doc>
<doc id="1312993" url="https://pl.wikipedia.org/wiki?curid=1312993" title="Walls of Jericho">
Walls of Jericho



</doc>
<doc id="1312997" url="https://pl.wikipedia.org/wiki?curid=1312997" title="Ankaragücü">
Ankaragücü



</doc>
<doc id="1313002" url="https://pl.wikipedia.org/wiki?curid=1313002" title="Zjawiska transportowe">
Zjawiska transportowe

Zjawiska transportowe, zjawiska transportu – ogół zjawisk w fizyce, chemii, biologii związany z przemieszczaniem (transportem) cząstek, cząsteczek, masy i innych ilościowych wielkości z jednego miejsca w inne.
Wyróżnienie jednego terminu określającego te zjawiska wynika z faktu, że wszystkie one podlegają analogicznym prawom, używa się do ich opisu tych samych modeli oraz równań. Do podstawowych przykładów należą dyfuzja, konwekcja i promieniowanie.

</doc>
<doc id="1313003" url="https://pl.wikipedia.org/wiki?curid=1313003" title="Linia U7 metra w Berlinie">
Linia U7 metra w Berlinie

Linia U7 metra w Berlinie, U7 – linia metra w Berlinie. Linia ma długość 31,8 km i 40 stacji. Jest najdłuższą linią metra w mieście.
Przebiega przez dwanaście dzielnic: Rudow, Gropiusstadt, Britz, Neukölln, Kreuzberg, Schöneberg, Wilmersdorf, Charlottenburg, Charlottenburg-Nord, Siemensstadt, Haselhorst i Spandau. 

</doc>
<doc id="1313007" url="https://pl.wikipedia.org/wiki?curid=1313007" title="Mucharscy">
Mucharscy

Mucharscy Mirza (Murza) Mucharscy herbu Gozdawa – rodzina tatarska zamieszkująca w Rzeczypospolitej od końca XIV wieku. Znani heraldykowi Tuhan-Baranowskiemu, który wywodził ich z Tatarów nogajskich.
Nazwisko prawdopodobnie od chorążego Mustafy. Stanisław Dziadulewicz stwierdza jednak, że nazwisko Mucharskich zostało uformowane na początkach XVII wieku od imienia Mucharz (Mucharem) i że przodkiem ich był jeden z licznie występujących w lustracji Kiedyreja w okresie 1615–1630 Mucharemów „muślimów krwi szlachetnej”. Nie da się dziś jednak ustalić, do której z chorągwi tatarskich był przypisany. Brak bliższych danych nie pozwala stwierdzić także, czy byli oni przybyszami zza Wołgi czy z Krymu.
Zgodnie ze spisem rodzin szlacheckich Mucharscy w 1615 posiadali nieruchomości w Swisłoczy w powiecie grodzieńskim oraz Ostryniu. Mucharscy byli także właścicielami części Kruszynian i majątku Dębowej (nabyte w 1711).
Z dostępnych źródeł wiadomo, że dwóch Mucharskich było wojskowymi w 1658 i że szlachetny Józef Mucharski w 1691 był towarzyszem w chorągwi Stefana Murzy Baranowskiego. Z kolei Aleksander Mucharski w 1773 był towarzyszem w pułku straż przedniej wojsk koronnych. Liczni Mucharscy są pochowani na mizarze w miejscowości Słonim. W 1821 ród Mucharskich wywiódł się ze szlachectwa przed komisją rządową w Wołkowysku. W XIX wieku Mucharscy jako zamożni ziemianie dbali o dobre wykształcenie synów i córek "zamożne rodziny ziemiańskie i urzędnicze Tatarów zaczęły kształcić nawet córki […] Rozpoczął się proces formowania inteligencji muzułmańskiej wywodzącej się z Tatarów polsko-litewskich głównie z dawnych litewskich Tatarów hospodarskich. Najliczniej reprezentowane były rodziny najstarszych skupisk tatarskich na terenie Wielkiego Księstwa Litewskiego, rodziny Achmatowiczów, Kryczyńskich, Mucharskich, Muchlów, Tylkowskich i Tuhan-Baranowskich"¹.
W 1907 Adam Mucharski syn Abrahama nabył w drodze licytacji gospodarstwo położone w Bohonikach pozostałe po śmierci Aleksandra Masłowskiego o powierzchni 24,5 dziesięciny w 1914. Zgodnie z rejestrem pomiarowym z 1930 gospodarstwo liczyło jedynie 6 hektarów i 97 metrów wobec czego zostało zaliczone do „drobnoszlacheckich”. W okresie II Rzeczypospolitej rodzina Mucharskich zamieszkiwała również w miejscowości Skidel pow. grodzieński. W 1941 Jan Mucharski wraz z rodziną przedostał się do Białegostoku z terenów zajętych przez Związek Sowiecki. Obecnie Mucharscy mieszkają w Białymstoku, Gdańsku, Warszawie oraz we Wrocławiu i Żywcu.
Najbardziej znanymi członkami rodziny są Stefan Mucharski – działacz społeczny. Był przewodniczącym Muzułmańskiego Związku Religijnego w Rzeczypospolitej Polskiej oraz Związku Tatarów Rzeczypospolitej Polskiej.
Aleksander Mucharski – Tatar, absolwent Uniwersytetu w Kijowie, w latach 1909–1916 współpracował z założonym przez Leona Kryczyńskiego Kołem Akademików Tatarów Polskich na Uniwersytecie w Petersburgu. Wiceprezes Związku Tatarów Polski, Litwy, Białorusi i Ukrainy. Współzałożyciel tego związku w St. Petersburgu w 1917 wraz Aleksandrem Achmatowiczem, Ibrahimem Miśkiewiczem, Aleksandrem Aleksandrowiczem, Bohdanem Adamowiczem i Józefem Bazarewiczem. Brał udział w tworzeniu rządu Krymskiej Republiki Ludowej przez premiera Macieja Sulkiewicza. Odpowiadał za rynek prasy i wydawanie „Krymu” oraz „Krymskiej Gazety Rządowej”. Członek Demokratycznej Partii Niepodległości. Po upadku Republiki Krymskiej brał udział w obronie przed Armią Czerwoną Republiki Azerbejdżańskiej. W 1920 pełnił w Azerbejdżanie funkcję dyrektora kancelarii w ministerstwie handlu.
Aleksander Mucharski – Tatar, pułkownik wojsk rosyjskich cara Mikołaja II, jeden z dowódców Port Artur podczas wojny rosyjsko-japońskiej z 1905, zginął w bitwie, pogrzeb odbył się 1905 w Polsce w Kruszynianach na koszt Mikołaja II.
Aleksander Mucharski – Tatar, właściciel majątku w Swisłoczy, powiat grodzieński, ożenił się z Rukszą Milkomanowiczówną właścicielka majątku w Ostryniu. Mieli troje dzieci: Ewę zamężna za Assanowicza z Czasowszczyzny, Bekira ożenionego z Termią Milkomanowiczówną, Tamerlana, który zmarł w młodości. Bekir miał pięcioro dzieci: Ewę in voto za Radeckim, Adama żonatego z Marią Milkomanowiczówną, był dyrektorem Departamentu Kontraktów Państwowych w Azerbejdżanie w 1920, mieszkał w Baku, córka Lola, Dawida który był sztabskapitanem oraz Sulejmana porucznika W.P. w Modlinie (obecnie pochowany na cmentarzu tatarskim w Warszawie w stopniu pułkownika.
Alaskier Mucharski – Tatar, prawnik, szt. kapitan, członek parlamentu Krymu, żonaty z Chalecką, primo voto Smalską, w latach 20. XX wieku mieszkał w Kazaniu.
Aleksander Mucharski – syn Eliasza, z Tatarów pow. grodzieńskiego, ur. ok. 1739, był towarzyszem w Pułku Litewsko-Tatarskim od 1797.
Mahmet Mucharski – syn Mustafy, z Tatarów pow. grodzieńskiego, ur. 1779, był towarzyszem w Pułku Litewsko-Tatarskim od 1798.

</doc>
<doc id="1313010" url="https://pl.wikipedia.org/wiki?curid=1313010" title="Porozumienie z Taif">
Porozumienie z Taif

Porozumienie z Taif (arab. اتفاقية الطائف) – porozumienie kończące libańską wojnę domową zawarte 22 października 1989 roku w Taif w Arabii Saudyjskiej. Weszło w życie 4 listopada 1989 roku. Porozumienie zwane jest również Kartą Zgody Narodowej.
Pod koniec września 1989 roku dzięki mediacji Ligi Państw Arabskich zwołano w Taif parlament libański. 22 października podpisano tam tzw. Kartę Zgody Narodowej, co jest uważane za punkt zwrotny w wojnie domowej w Libanie. Porozumienie przewidywało daleko idące reformy polityczne umacniając pozycję premiera kosztem prezydenta. Nadzór nad jej realizacją powierzono Syrii, z którą według Karty łączą Liban specjalne stosunki.
W 1990 roku zgodnie z Karta Zgody Narodowej wprowadzono poprawki do konstytucji dające większą władzę muzułmanom, a 24 grudnia 1990 powstał rząd jedności narodowej z prosyryjskim sunnitą Omarem Karami na czele. Był on mocno krytykowany przez niektóre ugrupowania, lecz zdołał się utrzymać.
Od 6 lutego 1991 roku, po raz pierwszy od izraelskiej operacji „Litani” z 1978 roku, oddziały armii libańskiej zaczęto rozmieszczać na południu kraju. 28 marca 1991 roku rząd ogłosił decyzje o rozwiązaniu wszystkich libańskich i nielibańskich milicji do 30 kwietnia. Walki jeszcze trwały, ale wraz z opuszczeniem Libanu przez stojącego w opozycji do porozumienia z Taif gen. Michela Aouna (29 sierpnia 1991) zaczęły stopniowo wygasać.

</doc>
<doc id="1313011" url="https://pl.wikipedia.org/wiki?curid=1313011" title="Stefan Mucharski">
Stefan Mucharski

Stefan Mucharski – Stefan Mustafa Mirza Mucharski, Tatar urodzony w Skidlu, działacz społeczny, absolwent Uniwersytetu Wrocławskiego.
Współzałożyciel oraz w latach 1992–1999 prezes Rady Centralnej ZTRP oraz były przewodniczący Muzułmańskiego Związku Religijnego w Rzeczypospolitej Polskiej.

</doc>
<doc id="1313014" url="https://pl.wikipedia.org/wiki?curid=1313014" title="Ruy Lopez">
Ruy Lopez



</doc>
<doc id="1313017" url="https://pl.wikipedia.org/wiki?curid=1313017" title="Całka przeskoku">
Całka przeskoku

Całka przeskoku – współczynnik w hamiltonianie wielocząstkowym wyrażonym w reprezentacji drugiej kwantyzacji określający prawdopodobieństwo przeskoku cząstki z węzła formula_1 do węzła formula_2 Całka przeskoku zwykle jest oznaczana literą formula_3 z odpowiednimi indeksami dolnymi określającymi węzły.
W hamiltonianie całka przeskoku jest odpowiedzialna za część kinetyczną (energię kinetyczną)
gdzie:

</doc>
<doc id="1313020" url="https://pl.wikipedia.org/wiki?curid=1313020" title="Chuck Acoustic EP">
Chuck Acoustic EP

Chuck Acoustic EP to minialbum grupy muzycznej Sum 41.

</doc>
<doc id="1313022" url="https://pl.wikipedia.org/wiki?curid=1313022" title="José María Aznar López">
José María Aznar López



</doc>
<doc id="1313026" url="https://pl.wikipedia.org/wiki?curid=1313026" title="DUB">
DUB



</doc>
<doc id="1313033" url="https://pl.wikipedia.org/wiki?curid=1313033" title="Fernando Riera">
Fernando Riera

Fernando Riera Bauzá (ur. 27 czerwca 1920 w Santiago, zm. 23 września 2010 tamże) – chilijski piłkarz, grający na pozycji lewoskrzydłowego, a później trener. Uczestnik mistrzostw świata w 1950 jako piłkarz, a także selekcjoner reprezentacji Chile na mundialu 1962, gdzie zajął ze swoją drużyną trzecie miejsce.

</doc>
<doc id="1313034" url="https://pl.wikipedia.org/wiki?curid=1313034" title="Kypros IV">
Kypros IV

Kypros IV (ur. po 14 p.n.e.) – księżniczka judejska z dynastii herodiańskiej.
Była córką Antypatra III i Kypros II, córki Heroda Wielkiego, króla Judei. Imię otrzymała po matce.
Data urodzenia Kypros IV nie jest znana. Przypuszcza się, że urodziła się kilka lat przed śmiercią swojego dziadka, który zmarł w 4 p.n.e.
Poślubiła Aleksasa III Helkiasza. Miała z nim synów Juliusza Archelausa i Helkiasza II oraz córkę Kypros V.

</doc>
<doc id="1313038" url="https://pl.wikipedia.org/wiki?curid=1313038" title="94 Pułk Zmechanizowany">
94 Pułk Zmechanizowany

94 Pułk Zmechanizowany – oddział zmechanizowany Sił Zbrojnych PRL.
Powstał w 1955 z przeformowania 94 Pułku Piechoty. Wchodził w skład 15 Dywizji Zmechanizowanej im. Gwardii Ludowej. 
Stacjonował w garnizonie Morąg.
Zgodnie z rozkazem nr 07/MON z 04 maja 1967 roku w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, Dz. Rozk. Tjn. MON Nr 5, poz. 21, 94 Pułk Zmechanizowany przemianowano na 37 Pułk Zmechanizowany.
Przekształcenia.
94 Pułk Piechoty → 94 Pułk Zmechanizowany → 37 Pułk Zmechanizowany → 43 Ośrodek Materiałowo-Techniczny → 16 Brygada Zmechanizowana → 16 batalion zmechanizowany 20 Bartoszyckiej Brygady Zmechanizowanej (JW 1248)

</doc>
<doc id="1313039" url="https://pl.wikipedia.org/wiki?curid=1313039" title="Ostateczny boeing 747 – gambit">
Ostateczny boeing 747 – gambit

Ostateczny boeing 747 - gambit – próba wykazania, że Bóg najprawdopodobniej nie istnieje, przedstawiona przez Richarda Dawkinsa w czwartym rozdziale "Dlaczego niemal na pewno nie ma Boga" wydanej w 2006 książki "Bóg urojony". Dawkins przedstawia go jako kontrargument do argumentu z projektu.
Kontekst i historia.
Już na samym początku książki "Bóg urojony" Dawkins wyraźnie stwierdza, że tematem rozważań będzie abrahamiczna koncepcja osobowego Boga. Uważa, że istnienie takiego Boga może być przedmiotem rozważań naukowych, ponieważ wszechświat z nim w widoczny sposób i znacznie różniłby się od wszechświata bez niego. Tak więc można wobec hipotezy Boga zastosować ten sam rodzaj racjonalnego rozumowania jak w przypadku każdego innego naukowego zagadnienia.
Po rozważeniu rozmaitych dowodów na istnienie Boga dochodzi do wniosku, że najbardziej przekonujący z nich jest argument z projektu. Istnienie i złożoność życia wymaga wyjaśnienia, ale hipotezę Boga uważa za gorszą od teorii ewolucji i odwraca argument złożoności przeciwko kreacjonistom pokazując, że taki Bóg sam najpierw musiałby zostać zaprojektowany przez inteligentnego twórcę.
Nazwa dowodu jest nawiązaniem do sofizmatu Freda Hoyle'a, który miał powiedzieć, że prawdopodobieństwo samoistnego powstania życia na Ziemi jest porównywalne z prawdopodobieństwem, że huragan przemieszczający się nad śmietniskiem samoistnie złoży działającego Boeinga 747. Konstrukcja dowodu przeciwko teizmowi przypomina zasadniczo tezę Davida Hume'a spopularyzowaną w postaci pytania "kto zaprojektował projektanta?". Ale według Daniela Denetta nowością, którą wprowadził Dawkins jest po pierwsze pokazanie, że teoria ewolucji jest w stanie wyjaśnić powstanie złożoności życia, a po drugie ukazuje zamieszanie panujące wokół zasady antropicznej.
Treść.
Dawkins przedstawia swój dowód w następujący sposób:
Zasadniczą tezą tego dowodu jest to, że ewolucja poprzez dobór naturalny jest prostszym i zręczniejszym wyjaśnieniem złożoności niż "hipoteza Boga". Przywołuje wyjaśnienie Richarda Swinburne'a mówiące, że teizm jest zręcznym wyjaśnieniem, ponieważ używa tylko jednego obiektu, Boga, jako przyczyny i nadzorcy każdego zjawiska. Obiekt ten jest uważany za wszechmocny, wszystkowiedzący i całkowicie wolny. Dawkins uważa, że postulowanie takiego obiektu nic nie wyjaśniając uzurpuje sobie rolę nauki. Twierdzi, że obiekt kontrolujący każdy atom i wysłuchujący wszystkich modlitw nie może być czymś prostym, a samo jego istnienie wymagałoby bardzo solidnego uzasadnienia.
Później Dawkins przedstawia na przykładzie poglądów Keitha Warda na prostotę boskości, trudność jaką mają wierzący z uchwyceniem źródła złożoności życia. Pisze, że Ward jest sceptyczny wobec hipotezy Arthura Peacocke'a o ewolucji sterowanej w kierunku większej złożoności i że ten sceptycyzm jest uzasadniony, ponieważ złożoność nie pojawia się w wyniku selekcjonowanych mutacji. Jak pisze:
Krytyka.
Profesor David Berlinski wskazuje na różne trudności analityczne w dowodzie. Jedna z trudności z argumentem Richarda Dawkinsa polega na tym, że aby sforsować dylemat, próbuje pogodzić ze sobą dwie niemożliwe do pogodzenia tendencje: tezę, że wszechświat jest nieprawdopodobny z tezą, że Bóg stworzył wszechświat.

</doc>
<doc id="1313041" url="https://pl.wikipedia.org/wiki?curid=1313041" title="Edward Shackleton">
Edward Shackleton

Edward Arthur Alexander Shackleton, baron Shackleton KG, OBE (ur. 15 lipca 1911 w Londynie, zm. 22 września 1994) – brytyjski polityk i geograf, członek Partii Pracy, minister w drugim rządzie Harolda Wilsona.
Był młodszym synem badacza Antarktydy sir Ernesta Shackletona i Emily Dorman. W 1938 r. poślubił Betty Homan i miał z nią dwoje dzieci - Charlesa Edwarda Ernesta oraz Alexandrę.
Wykształcenie odebrał w Magdalen College na Uniwersytecie Oksfordzkim. W 1932 r. brał udział w wyprawie na Sarawak. W 1934 r. organizował wyprawę na Wyspę Ellesmere’a. Po powrocie z wyprawy napisał "Arctic Journey", opublikowaną w 1937 r. Po wybuchu II wojny światowej rozpoczął pracę w ministerstwie informacji. W 1940 r. wstąpił do Royal Air Force. Zajmował się tam planowaniem działań przeciwko U-Bootom. W 1945 r. został oficerem Orderu Imperium Brytyjskiego.
W 1946 r. Shackleton został wybrany do Izby Gmin jako reprezentant okręgu Preston. Od 1950 r. reprezentował okręg wyborczy Preston South. W 1955 r. utracił miejsce w Izbie Gmin. W 1958 r. został kreowany parem dożywotnim jako baron Shackleton i zasiadł w Izbie Lordów. Po wybranych przez Partię Pracy wyborach 1964 r. rozpoczął pracę w ministerstwie obrony, gdzie odpowiadał za sprawy RAF-u. W 1967 r. został członkiem gabinetu jako minister bez teki. W 1968 r. był przez krótki czas Lordem Tajnej Pieczęci, następnie Paymaster-General, aż wreszcie do 1970 r. ponownie Lordem Tajnej Pieczęci i przewodniczącym Izby Lordów. Do 1974 r. stał na czele Partii Pracy w izbie wyższej.
Od 1971 r. Shackleton był przewodniczącym Królewskiego Towarzystwa Geograficznego. W 1994 r. został dożywotnim prezesem James Caird Society. Od 1962 r. był patronem British Schools Exploring Society. Pełnił również funkcję prokanclerza Uniwersytetu Southampton. W 1974 r. został kawalerem Orderu Podwiązki. Zmarł w 1994 r.

</doc>
<doc id="1313042" url="https://pl.wikipedia.org/wiki?curid=1313042" title="Szuwar wąskopałkowy">
Szuwar wąskopałkowy

Szuwar pałki wąskolistnej, szuwar wąskopałkowy, zespół pałki wąskolistnej ("Typhetum angustifoliae") – syntakson w randze zespołu budowany przez słodkowodny makrofit: pałkę wąskolistną. Należy do klasy zespołów szuwarowych "Phragmitetea".
Charakterystyka.
Szuwar zajmujący stosunkowo głębokie wody stojące lub wolno płynące – od starorzeczy po strefę litoralną jezior. Wymaga wód stosunkowo żyznych (jeziora eutroficzne). Zwykle na podłożu mineralnym drobnoziarnistym (piaski), czasem zamulonym, rzadziej na gytii. Zwykle jest jednym z najdalej w głąb toni wodnej wysuniętych pasów szuwarów, czasem na głębokości ponad 2 m. Niegdyś łączony z szuwarem szerokopałkowym jako "Typhetum angustifolio-latifoliae" Schmale 1939, jednak zajmuje inne siedliska - podobne raczej do siedlisk szuwaru oczeretowego. W sukcesji wypiera właśnie to zbiorowisko lub zbiorowiska elodeidów i nymfeidów. Wypierane jest przez trzcinowiska, w pewnych warunkach ulega zatorfieniu i przekształceniu w "Thelypteridi-Phragmitetum". Płaty często pokrywają duże powierzchnie.
Zespół cechuje się znaczną produkcją biomasy i odgrywa istotną rolę w wypłycaniu zbiorników wodnych.

</doc>
<doc id="1313044" url="https://pl.wikipedia.org/wiki?curid=1313044" title="Kaniankowate">
Kaniankowate

Kaniankowate ("Cuscutaceae" Dumort.) – rodzina roślin z rzędu psiankowców ("Solanales") wyróżniana w niektórych systemach klasyfikacyjnych okrytonasiennych (np. w systemie Reveala z lat 1993–1999). W nowszych systemach (np. system APG III z 2009 i APG IV z 2016) rodzina ta nie jest wyróżniana i odpowiada plemieniu "Cuscuteae" w obrębie rodziny powojowatych ("Convolvulaceae"). Takson monotypowy (tylko rodzaj kanianka "Cuscuta"). Przedstawiciele rodziny występują głównie w strefie tropikalnej i subtropikalnej, część w umiarkowanej. Są to rośliny pasożytnicze, bezzieleniowe i bezkorzeniowe, pobierające pokarm z roślin żywicielskich. 
Systematyka.
Rodzina ta nie jest wyróżniana, gatunki do niej należące umieszczone są w rodzinie powojowatych ("Convolvulaceae") w plemieniu "Cuscuteae". 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Solananae" R. Dahlgren ex Reveal, rząd psiankowce ("Solanales" Dumort.), rodzina kaniankowate ("Cuscutaceae" Dumort.).

</doc>
<doc id="1313046" url="https://pl.wikipedia.org/wiki?curid=1313046" title="Szuwar pałki wąskolistnej">
Szuwar pałki wąskolistnej



</doc>
<doc id="1313048" url="https://pl.wikipedia.org/wiki?curid=1313048" title="Zespół pałki wąskolistnej">
Zespół pałki wąskolistnej



</doc>
<doc id="1313049" url="https://pl.wikipedia.org/wiki?curid=1313049" title="Okręg wyborczy Preston South">
Okręg wyborczy Preston South

Okręg wyborczy Preston South powstał w 1950 r. i wysyłał do brytyjskiej Izby Gmin jednego deputowanego. Okręg obejmował południową część miasta Preston w hrabstwie Lancashire. Został zlikwidowany w 1983 r.

</doc>
<doc id="1313051" url="https://pl.wikipedia.org/wiki?curid=1313051" title="Adam Duszyk">
Adam Duszyk

Adam Benon Duszyk (ur. 6 listopada 1972 w Radzyniu Podlaskim) – polski historyk, doktor nauk humanistycznych, popularyzator historii Radomia.
Życiorys.
Ukończył I Liceum Ogólnokształcącego im. Tadeusza Kościuszki we Włodawie. W latach 1991-1996 studiował historię na Wydziale Nauk Humanistycznych UMCS w Lublinie. Dwa lata później ukończył Podyplomowe Studium Konstytucjonalizmu na Wydziale Prawa i Administracji UMCS, zaś w 2001 – Podyplomowe Studium Filozofii i Etyki na Uniwersytecie Warszawskim. Specjalizuje się w dziejach ruchów społeczno-politycznych i historii gospodarczej XIX i XX wieku. W 2005 na Wydziale Humanistycznym UMCS na podstawie pracy "Jan Wolski (1888-1975). Życie i działalność", której promotorem był prof. Leszek Piątkowski, uzyskał stopień doktora nauk humanistycznych. W latach 2007-2010 był prezesem Radomskiego Towarzystwa Naukowego.
Po ukończeniu historii na UMCS, podjął pracę jako nauczyciel historii w IX Liceum Ogólnokształcącym im. Juliusza Słowackiego w Radomiu. Od 2006 pracuje w „szkole olimpijczyków” – VI Liceum Ogólnokształcącym im. Jana Kochanowskiego w Radomiu.
W 2018 za popularyzację historii i dziedzictwa kulturowego Radomia otrzymał Nagrodę im. św. Kazimierza. W tym samym roku był także kandydatem Polskiego Stronnictwa Ludowego na prezydenta miasta Radomia (zajmując przedostatnie, 6. miejsce) oraz do rady miasta, nie uzyskując mandatu. Wstąpił następnie do PSL, w 2019 kandydował bez powodzenia do Sejmu. W 2022 został prezesem radomskiej struktury PSL.

</doc>
<doc id="1313052" url="https://pl.wikipedia.org/wiki?curid=1313052" title="Unalaska (wyspa)">
Unalaska (wyspa)

Unalaska – wyspa leżąca na archipelagu Aleuty w północnej części Oceanu Spokojnego.
Wyspa została odkryta w 1759 roku przez Rosjan. Przeszła w ręce Stanów Zjednoczonych po sprzedaży Alaski przez Rosję w roku 1867. Nazwa wyspy jest angielskojęzyczną transkrypcją słowa "Ounalashka", które oznacza „przy półwyspie”. Na wyspie leży też miasto o tej samej nazwie. 

</doc>
<doc id="1313060" url="https://pl.wikipedia.org/wiki?curid=1313060" title="Okręg południowy Kościoła Zielonoświątkowego w RP">
Okręg południowy Kościoła Zielonoświątkowego w RP

Okręg południowy – okręg Kościoła Zielonoświątkowego w RP, liczący 38 zborów zrzeszonych w ramach trzech dekanatów, obejmujących województwa małopolskie i śląskie. Okręg liczy 3385 wiernych, zaś przeciętna osób uczestniczących w nabożeństwach wynosi 5 tysięcy.
Władze.
W skład Rady Okręgu wchodzą:
Struktura.
Lista zborów okręgu południowego (w nawiasie nazwa zboru):

</doc>
<doc id="1313064" url="https://pl.wikipedia.org/wiki?curid=1313064" title="Kypros V">
Kypros V

Kypros V (I wiek) - przedstawicielka dynastii herodiańskiej, prawnuczka Heroda Wielkiego.
Była córką Aleksasa III Helkiasza i jego żony Kypros IV, córki Antypatra III. Na jej temat nie zachowało się więcej informacji.

</doc>
<doc id="1313066" url="https://pl.wikipedia.org/wiki?curid=1313066" title="Okręg wyborczy Preston">
Okręg wyborczy Preston

Okręg wyborczy Preston powstał w 1295 r. i wysyłał do angielskiej, a następnie brytyjskiej Izby Gmin dwóch deputowanych. Obejmował miasto Preston w hrabstwie Lancashire. Został zlikwidowany w 1950 r. Przywrócono go ponownie w 1983 r., jako okręg jednomandatowy.

</doc>
<doc id="1313067" url="https://pl.wikipedia.org/wiki?curid=1313067" title="Savski venac">
Savski venac



</doc>
<doc id="1313069" url="https://pl.wikipedia.org/wiki?curid=1313069" title="Juliusz Archelaus">
Juliusz Archelaus

Juliusz Archelaus (ur. zapewne między 20 a 25, zm. po 70) – przedstawiciel dynastii herodiańskiej.
Był synem Aleksasa III Helkiasza, dowódcy wojsk Heroda Agryppy I, króla Judei, i Kypros IV. 
Prawdopodobnie pod koniec 41 roku został zaręczony z Mariamme VI, córką Agryppy I. Poślubił ją w 53 roku. Z tego małżeństwa pochodziła córka Berenika III.
Około 65 roku Mariamme VI rozwiodła się z Juliuszem Archelaosem.
Historyk Józef Flawiusz sprzedał mu jeden z egzemplarzy "Wojny żydowskiej".

</doc>
<doc id="1313073" url="https://pl.wikipedia.org/wiki?curid=1313073" title="Osiedle Szkolne (Żywiec)">
Osiedle Szkolne (Żywiec)

Osiedle Szkolne – osiedle mieszkaniowe w Żywcu, w dzielnicy Moszczanica.
Osiedle położone jest za Zespołem Szkół Agrotechnicznych i Ogólnokształcących. Połączenia z centrum miasta zapewniają autobusy komunikacji miejskiej numer 7 i 14.

</doc>
<doc id="1313074" url="https://pl.wikipedia.org/wiki?curid=1313074" title="Artur Schneider">
Artur Schneider



</doc>
<doc id="1313077" url="https://pl.wikipedia.org/wiki?curid=1313077" title="Iżorski-White">
Iżorski-White

Iżorski-White - rosyjski samochód pancerny wyprodukowany w niewielkiej liczbie egzemplarzy przez Fabrykę Iżorską w latach 1915-1917. Samochody tego typu wykorzystywały podwozia amerykańskich samochodów White. Na importowanym podwoziu umieszczano pancerny kadłub, zbliżony do stosowanego w samochodach pancernych Austin. Iżorski-White był uzbrojony w dwa karabiny maszynowe kalibru 7,62 mm umieszczone w obrotowych wieżach.

</doc>
<doc id="1313084" url="https://pl.wikipedia.org/wiki?curid=1313084" title="Kanianka macierzankowa">
Kanianka macierzankowa

Kanianka macierzankowa ("Cuscuta epithymum" L.) – gatunek rośliny pasożytniczej z rodziny powojowatych ("Convolvulaceae"). 
Występowanie.
Zasięg geograficzny obejmuje Europę, północną Afrykę, zachodnią i środkową Azję. W Polsce gatunek w południowo-wschodniej części kraju na niżu jest pospolity, na pozostałym obszarze rzadki. 
Roślina introdukowana do flory Ameryki Północnej, gdzie uznana jest za szkodliwy chwast.
Biologia i ekologia.
Roślina pasożytnicza, bezzieleniowa. Pasożytuje na licznych gatunkach roślin. Jest pasożytem całkowitym, obligatoryjnym. Owija się dookoła rośliny żywicielskiej, z której czerpie wodę i substancje organiczne za pomocą ssawek wyrastających z łodygi. Ssawki wrastają do wiązek przewodzących rośliny żywicielskiej. Kwitnie od lipca do września. Kwiaty zapylane przez błonkówki lub samopylne.
Jest rośliną trującą.

</doc>
<doc id="1313088" url="https://pl.wikipedia.org/wiki?curid=1313088" title="Ślady w błękicie">
Ślady w błękicie

Ślady w błękicie (tyt. oryg. Gjurmë në kaltërsi) – albański film fabularny z roku 1981 w reżyserii Saimira Kumbaro.
Opis fabuły.
Astrit kształci się w szkole lotniczej i chce zostać pilotem wojskowym. Jednak w czasie ćwiczeń zbyt często ponoszą go emocje i przez to osiąga słabe wyniki. Z pomocą dowódcy i innych pilotów Astrit osiąga sukces.

</doc>
<doc id="1313090" url="https://pl.wikipedia.org/wiki?curid=1313090" title="Groźba (film)">
Groźba (film)

Groźba (tyt.oryg. Kërcënimi) – albański film fabularny z roku 1981 w reżyserii Marka Topallaja, na motywach powieści "Kërcënim te errësirë" Apostola Nasiego.
Opis fabuły.
Film przedstawia problem działalność agenturalnej obcych wywiadów na terenie Albanii. Celem agentów są przede wszystkim obiekty wojskowe. Zadanie pozyskania Arbena, inżyniera i konstruktora, pracującego w jednej z baz morskich otrzymuje piękna Ema, przyjaciółka jednego z agentów. Mimo starań Emy, Arben nie zgadza się na współpracę.

</doc>
<doc id="1313098" url="https://pl.wikipedia.org/wiki?curid=1313098" title="Kanianka wielka">
Kanianka wielka

Kanianka wielka ("Cuscuta lupuliformis" Krock.) – gatunek rośliny pasożytniczej z rodziny powojowatych ("Convolvulaceae"). Występuje od środkowej Azji (Mongolia, Chiny) po środkową Europę (najdalej na zachodzie sięgając po Niemcy i Holandię). W Polsce spotykana w dolinach większych rzek. 
Biologia.
Roślina pasożytnicza, prawie bezzieleniowa, jest pasożytem całkowitym, obligatoryjnym. Owija się dookoła rośliny żywicielskiej, z której czerpie wodę i substancje organiczne za pomocą ssawek wyrastających z łodygi. Ssawki wrastają do wiązek przewodzących rośliny żywicielskiej. 
Pasożytuje najczęściej na wierzbach i roślinach krzewiastych.
Jest rośliną trującą.

</doc>
<doc id="1313102" url="https://pl.wikipedia.org/wiki?curid=1313102" title="Papilio homerus">
Papilio homerus

Papilio homerus – gatunek motyla z rodziny paziowatych (Papilionidae). Występuje wyłącznie na Jamajce, szczególnie w Górach Błękitnych na wschodzie wyspy, oraz w lasach położonych w jej zachodniej części. Gatunek ten uważany jest za największego przedstawiciela rzędu Lepidoptera na półkuli zachodniej. Osiąga on bowiem średnią rozpiętość skrzydeł do 15 cm.
"Papilio homerus" jest gatunkiem zagrożonym wyginięciem. Jest on bowiem gatunkiem endemicznym, mającym obecnie tylko dwie swoje populacje. Jednym z głównych zagrożeń jest dla niego komercyjne rolnictwo.

</doc>
<doc id="1313104" url="https://pl.wikipedia.org/wiki?curid=1313104" title="Fritz Heinrich Lewy">
Fritz Heinrich Lewy

Frederic Henry Lewey, Fritz Jakob Heinrich Lewy (ur. 28 stycznia 1885 w Berlinie, zm. 5 października 1950 w Pennsburgu) – niemiecko-amerykański lekarz neurolog i neuropatolog żydowskiego pochodzenia. W latach 20. XX wieku opisał zmiany neuropatologiczne, znane do dziś jako ciała Lewy’ego, charakterystyczne dla choroby Parkinsona i otępienia z ciałami Lewy’ego.
Życiorys.
Urodził się w Berlinie jako syn lekarza, radcy sanitarnego Heinricha Lewy’ego (1847–1916) i Anny
Lewy, z domu Milchner (1864–1947). Ukończył Friedrichwerdersches Gymnasium w Berlinie. Studiował medycynę na Uniwersytecie Fryderyka Wilhelma w Berlinie i Uniwersytecie w Zurychu. W Zurychu pracował naukowo w Instytucie Mózgu u Constantina von Monakowa. W latach 1907 i 1908 prawdopodobnie działał w Instytucie Fizjologicznym w Berlinie wspólnie z Maxem Lewandowskym. W latach 1908 do 1910 w Instytucie Fizjologii Uniwersytetu Fryderyka Wilhelma we Wrocławiu u Karla Hürthlego. W 1910 roku w Berlinie otrzymał tytuł doktora medycyny. Od 1910 do 1912 zajmował się histopatologią w Laboratorium Neuropsychiatrycznym w Zurychu, a od 1912 do 1914 w Laboratorium Neuropsychiatrycznym we Wrocławiu pod kierunkiem Aloisa Alzheimera. Podczas I wojny światowej służył jako lekarz wojskowy w Turcji. Od 1919 roku jako neurolog w II Klinice szpitala Charité, gdzie współpracował z Oppenheimem i Cassirerem. W 1921 otrzymał tytuł Privatdozenta, w 1923 profesora. W 1932 roku został dyrektorem Instytutu Neurologicznego w Berlinie. Niedługo potem, 1 czerwca 1933, z powodu żydowskiego pochodzenia, został zwolniony ze stanowiska. Zdecydował się emigrować i latem 1933 roku wyjechał z żoną i matką do Wielkiej Brytanii. W 1934 emigrował ponownie, do Stanów Zjednoczonych. Początkowo pracował w University of Pennsylvania School of Medicine pod kierunkiem Charlesa Harrisona Fraziera. Od 1943 do 1946 w amerykańskiej armii w stopniu podpułkownika i jako konsultant neurologii przy naczelnym lekarzu wojskowym.
Zmarł nagle, 5 października 1950, w swoim domu letnim w Pennsburgu; przyczyną śmierci był zawał serca. Pochowany jest razem z żoną na kwakierskim cmentarzu Haverford Friends Memorial Ground. Wspomnienia pośmiertne napisali m.in. Spiegel, Winkelman i Kuhlenbeck.
Większość biograficznych artykułów na temat Lewy’ego powstało za sprawą neurologa Bernda Holdorffa z Berlina.
Dorobek naukowy.
Lewy jako pierwszy zajmował się neuropatologią choroby Parkinsona. W latach 1912 i 1913 opisał zmiany neuropatologiczne, przez Tretiakowa nazwane ciałkami Lewy’ego. Wspólnie ze studentem medycyny L. Tiefenbachem zaobserwował podobny obraz neuropatologiczny w przypadkach zatrucia tlenkiem manganu i przedstawił doświadczalny model parkinsonizmu u królika.

</doc>
<doc id="1313110" url="https://pl.wikipedia.org/wiki?curid=1313110" title="Zamek w Sandomierzu">
Zamek w Sandomierzu

Zamek królewski w Sandomierzu – zamek wzniesiony na skarpie wiślanej w Sandomierzu przez Kazimierza III Wielkiego, rozbudowany w XVI w.; od 1986 na zamku mieści się Muzeum Zamkowe w Sandomierzu.
Zamek królewski położony był w drugiej połowie XVI wieku w powiecie sandomierskim województwa sandomierskiego.
Zamek gotycki Kazimierza Wielkiego.
Nie wiadomo, czy gród został zdobyty podczas najazdu litewskiego w 1349 roku, jednak tuż potem król Kazimierz Wielki polecił zbudować na miejscu dawnego grodu nowy murowany zamek obronny. Z tej fazy do dzisiaj pozostał jedynie ślad w postaci fundamentów ośmiobocznej wieży od strony miasta wraz z fragmentem przylegającego do niej budynku; przyziemie tej wieży jest najstarszą widoczną dziś częścią zamku. Być może już wtedy mury zamku połączono z miejskimi murami obronnymi Sandomierza. Kazimierz Wielki był na zamku w Sandomierzu 18 razy i łącznie spędził na nim 25 miesięcy.
Prawdopodobnie to właśnie na zamku w 1389 król Władysław Jagiełło przyjął hołd lenny z ziem Nowogrodu Wielkiego od swojego brata Lingwena. Z 1394 roku pochodzi wzmianka informująca, że podskarbi Hinczko wypłacił 20 grzywien na budowę muru zamkowego. W dniu 10 września 1395 król Władysław Jagiełło zawarł tu polsko-pomorski traktat sojuszniczy z książętami pomorskimi Świętoborem III i Bogusławem VIII.
Zamek gotycki Kazimierza Jagiellończyka.
W 1478 roku żona króla Kazimierza Jagiellończyka, królowa Elżbieta Rakuszanka, urodziła na zamku córkę Barbarę. W 1480 roku starosta Rafał Jakub Jarosławski podjął decyzję o rozbudowie zamku. Gotycki budynek stojący od strony Wisły przedłużono w kierunku zachodnim, gdzie wzniesiono wieżę narożną tzw. „kurzą nogę”. Zbudowano wtedy także mur biegnący od „kurzej stopy” na północ (mur ten wtopiony został w nowy budynek zachodni w latach 20. XVI wieku). Budynek południowy przedłużono też w kierunku wschodnim, także na jego końcu budując niewielką wieżę narożną. Ówczesną gotycką zabudowę opisuje inwentarz z 1510 roku wymieniający na terenie zamku: bramę ze zbrojownią, dom naprzeciw Wisły (czyli budynek południowy), dom kamienny ("domus lapidea") z kaplicą i izbą podstarościego (być może palatium romańskie Henryka Sandomierskiego).
Zamek renesansowy.
Około 1513 roku król Zygmunt I Stary polecił staroście Stanisławowi Szafrańcowi przygotować się do podjęcia nowych prac budowlanych na zamku. Zburzono wtedy ośmioboczną wieżę Kazimierza Wielkiego (obecnie widoczne jest jej przyziemie). W latach 1520–1527 zamek rozbudowano pod kierunkiem Benedykta z Sandomierza. Oprócz niego zatrudnieni byli murator Krzysztof i cieśla Hanusz pracujący pod kierunkiem prepozyta koprzywnickiego Jana z Wiślicy. Istniejące już gotyckie skrzydło południowe przebudowano i dostawiono do niego skrzydło wschodnie o dwóch kondygnacjach z piwnicami i rozpoczęto prace przy skrzydle zachodnim. Z okresu tej rozbudowy przetrwała do dzisiaj dolna część budynku zachodniego. Nad wejściem do niego od strony dziedzińca zachowała się tablica erekcyjna Zygmunta Starego z datą 1520, napisem „SIGISMUNDUS DEI GRACIA / REX POLON[IE MAGNUS DUX] LITWANIE / RUSIE / PRUSIE ... DOMIN[US ET HAERES] ANNO DOMINI / MILLESIMO QVINGE[NTESIMO XX]” i kartuszem z orłem zygmuntowskim. Elewacja tego fragmentu wykonana była ze specjalnie wypalanej cegły zendrówki, układanej w romby. W tym czasie powstały też dwukondygnacyjne arkadowe krużganki wokół otoczonego trzema skrzydłami dziedzińca. 12 lutego 1548 roku starosta sandomierski Jan Tarnowski wyprawił na zamku wesele Elżbiecie Szydłowieckiej z Mikołajem Radziwiłłem Czarnym, w którym wziął udział król Zygmunt August i królowa Bona Sforza.
Kolejna rozbudowa została przeprowadzona pod kierunkiem mistrza Klimunta w latach 1564–1566 w czasach panowania króla Zygmunta Augusta. Dokończono wtedy budowę skrzydła zachodniego poprzez jego wydłużenie, zbudowano północno-zachodnią wieżę, postawiono mur od strony miasta i nową bramę. Zamek po tej rozbudowie składał się z trzech skrzydeł: wschodniego, południowego (od strony Wisły) i zachodniego (jedynego zachowanego do dzisiaj), a od miasta oddzielał go mur z renesansową bramą. Zamek w tym czasie był siedzibą królewskiego starosty, sądu ziemskiego i grodzkiego ziemi sandomierskiej oraz sądu wyższego prawa magdeburskiego dla miasta. W latach 1586–1597 nadbudowano mur kurtynowy od strony miasta oraz i wykończono narożną wieżę bramną z "salą z dziurami do strzelby" ponad przejazdem.
W latach 1597–1602 gdy starostą był Hieronim Gostomski przeprowadzono remont narożnej „kurzej nogi”.
W okresie gdy starostą był Stanisław Lubomirski w latach 1617–1636 nadbudowano południową część skrzydła zachodniego i wykuto prowadzący do „kurzej nogi” barokowy portal z herbem Lubomirskich.
Wysadzenie zamku w 1656 r..
W czasie Potopu szwedzkiego zamek i miasto zostały 13 października 1655 roku zajęte przez wojska szwedzkie pod dowództwem gen. Roberta Douglasa. 27 marca miasto zostało zdobyte przez oddziały koronne pod przywództwem Stanisława Witowskiego. Nie zdołano wówczas opanować zamku obsadzonego przez około 160 żołnierzy szwedzkich. Szwedzi kontrolowali również szaniec usypany nad brzegiem Wisły dowodzony przez Christera Lillienberga. W związku z atakami wojsk Stefana Czarnieckiego i hetmana Jerzego Lubomirskiego szwedzka załoga zamku z komendantem płk. Dawidem Sinclerem otrzymała od przebywającego w pobliżu króla Szwecji Karola X Gustawa rozkaz ewakuacji i wysadzenia zamku. Nocą z 2 na 3 kwietnia z zamku do obozu szwedzkiego położonego po drugiej stronie Wisły przewożono żołnierzy i ekwipunek na trzech szkutach. Ewakuacją dowodził Mårten Törnsköld. Zniszczenie zamku przygotował Gabriel Anastasiusa, który zgromadził trzysta cetnarów prochu. Ostatnią 30-osobową grupę Szwedów zabito i wzięto do niewoli Anastasiusa. Wiedza o fortelu dotarła do dowództwa polskiego, które jednak nie było w stanie powstrzymać żołnierzy i czeladzi obozowej przed grabieżą. W trakcie plądrowania nastąpiła eksplozja, która zrujnowała zamek. Zginęło wówczas, według ostrożnych wyliczeń, około 500 osób, co stawia to wydarzenie jako jedno z najbardziej śmiercionośnych forteli w okresie nowożytnym na świecie. Według legend ocalał wówczas szlachcic sandomierski Bobola, który wyrzucony został wraz z koniem na drugą stronę rzeki. Wydarzenie to zainspirowało Karola de Prevot (ok. 1670-1737), który wykonał na potrzeby kolegiaty sandomierskiej obraz przedstawiający cudowne ocalenie rycerza i wysadzenie zamku. Ocalało wówczas jedynie skrzydło zachodnie, które jest jedyną pozostałością dawnej warowni.
Odbudowa.
Skrzydło zachodnie zostało odnowione w latach 1680–1688 za czasów Jana III Sobieskiego i nadbudowane w północnej części gdzie utworzono "piano nobile", czyli reprezentacyjną salę z wysokim sufitem. W miejscu dawnego skrzydła południowego zbudowano stajnie.
W 1768 roku podczas konfederacji barskiej zamek został uszkodzony przez stacjonujące na nim wojska rosyjskie.
W celu zapobieżenia podmywaniu zamku przez Wisłę, po 1784 roku na wniosek komisji Boni Ordinis, zbudowano pod „kurzą stopą” zachowaną do dzisiaj murowaną skarpę.
Zamek od XIX wieku (więzienie).
Po III rozbiorze Polski zaborcze władze austriackie przeznaczyły budynek zamkowy na więzienie i siedzibę sądu kryminalnego. W czasach Królestwa Kongresowego około 1825 roku przebudowano wnętrza gmachu zamkowego, dzieląc barokowe piano nobile z czasów Sobieskiego na dwie kondygnacje. Przez wszystkie piętra części południowej przeprowadzono korytarz, dzieląc boczne pomieszczenia na mniejsze cele. Z kolei elewację od strony dziedzińca przebudowano około roku 1844 roku w stylu klasycystycznym i otoczono dziedziniec murem. Przypuszcza się, że projektantem nowej fasady z rustyką mógł być Józef Sadkowski, Bernard Sieg, Feliks Popławski lub Franciszek Reinstein. W latach 1894–1900 na dziedzińcu zbudowano jednopiętrowy tzw. "rogal" oraz budynek administracyjny mieszczący pomieszczenia dla służby więziennej (zburzono je w latach 70. XX wieku). W 1932 roku otynkowano gmach zachodni pełniący nadal funkcje więzienne. Więzienie na zamku zlikwidowano w 1959 roku.
Zamek jako Muzeum Zamkowe w Sandomierzu.
Od 1986 roku w odrestaurowanych pomieszczeniach zamku ma siedzibę Muzeum Zamkowe w Sandomierzu (w latach 1986-2021 Muzeum Okręgowe w Sandomierzu). W 2001 roku wyremontowano mur oporowy od strony południowo-wschodniej. W latach 2002–2005 wyremontowano dach i poddasze oraz odrestaurowano basztę południową i salę rycerską.

</doc>
<doc id="1313115" url="https://pl.wikipedia.org/wiki?curid=1313115" title="George Thomas (1. wicehrabia Tonypandy)">
George Thomas (1. wicehrabia Tonypandy)

Thomas George Thomas, 1. wicehrabia Tonypandy (ur. 29 stycznia 1909 w Port Talbot w Walii, zm. 22 września 1997 w Cardiff) – brytyjski polityk, członek Partii Pracy, minister w drugim rządzie Harolda Wilsona, następnie speaker Izby Gmin.
Był drugim synem Zachariaha Thomasa (górnika z Carmarthen) oraz Emmy Tilbury. George wychowywał się we wiosce Trealaw w południowej Walii. Wykształcenie odebrał w Trealaw Boys' School oraz w Tonypandy Higher Grade School. Następnie rozpoczął pracę nauczyciela w Fanshaw Crescent School w Dagenham w hrabstwie Essex. Później zaliczył 2-letni kurs nauczycielski w University College w Southampton. Potem był nauczycielem w Londynie i Cardiff.
W 1945 r. został wybrany do Izby Gmin jako reprezentant okręgu Cardiff Central. Od 1950 r. reprezentował okręg wyborczy Cardiff West. W 1964 r. został podsekretarzem stanu w ministerstwie spraw wewnętrznych. W latach 1966–1967 był ministrem stanu w ministerstwie ds. Walii. Następnie piastował analogiczne stanowisko w ministerstwie ds. Wspólnoty Narodów. W latach 1968–1970 był członkiem gabinetu jako minister ds. Walii. W 1969 r. nadzorował inwestyturę księcia Karola na księcia Walii.
Od 1976 r. Thomas był speakerem Izby Gmin. Za jego urzędowania przeprowadzono pierwsze transmisje z obrad parlamentu. Thomas zrezygnował ze stanowiska w 1983 r. Otrzymał wówczas tytuł 1. wicehrabiego Tonypandy (jeden z ostatnich dziedzicznych tytułów parowskich kreowanych w Wielkiej Brytanii) i zasiadł w Izbie Lordów. Zmarł w 1997 r. Wraz z jego śmiercią wygasł tytuł wicehrabiego.
Z powodu identycznego imienia i nazwiska Tonypandy otrzymał przydomek „Tommy Twice”. Słynne stały się jego słowa "Order! Order!" („Spokój! Spokój!”), wymawiane z walijskim akcentem podczas przewodniczenia obradom Izby Gmin.

</doc>
<doc id="1313116" url="https://pl.wikipedia.org/wiki?curid=1313116" title="Autodesk Combustion">
Autodesk Combustion

Autodesk Combustion – zestaw narzędzi do postprodukcji, pozwala na m.in. dodanie efektów wizualnych, tekstowych, korekcję kolorów, stabilizację obrazu i malowanie wektorowe.

</doc>
<doc id="1313117" url="https://pl.wikipedia.org/wiki?curid=1313117" title="Wicehrabia Tonypandy">
Wicehrabia Tonypandy



</doc>
<doc id="1313118" url="https://pl.wikipedia.org/wiki?curid=1313118" title="Psychogeriatria">
Psychogeriatria

Psychogeriatria (psychiatria wieku podeszłego) – dziedzina psychiatrii zajmująca się leczeniem zaburzeń psychicznych występujących w wieku podeszłym, tj. po 65. roku życia. W polskim systemie kształcenie lekarzy psychogeriatria nie została wyodrębniona jako osobna dziedzina specjalizacyjna.
Rozpowszechnienie zaburzeń w wieku podeszłym.
Występowanie zaburzeń psychicznych wzrasta wraz z wiekiem. Od 25 do 30% ludzi po 65. roku życia cierpi z powodu co najmniej jednego z zaburzeń psychicznych.
Rozpowszechnienie zaburzeń po 65. roku życia rozkłada się następująco: depresja oraz zaburzenia lękowe dotykają od 10 do 15% osób, u 5% pacjentów występuje otępienie (liczba ta wzrasta do 20% po 80. roku życia) a 1% to osoby cierpiące na schizofrenie oraz zaburzenie afektywne dwubiegunowe.

</doc>
<doc id="1313123" url="https://pl.wikipedia.org/wiki?curid=1313123" title="Małe Bedlenki">
Małe Bedlenki

Małe Bedlenki – osada w Polsce położona w województwie kujawsko-pomorskim, w powiecie świeckim, w gminie Świecie.
W latach 1975–1998 miejscowość administracyjnie należała do województwa bydgoskiego.

</doc>
<doc id="1313124" url="https://pl.wikipedia.org/wiki?curid=1313124" title="Okręg wyborczy Cardiff Central">
Okręg wyborczy Cardiff Central

Okręg wyborczy Cardiff Central powstał w 1918 r. i wysyłał do brytyjskiej Izby Gmin jednego deputowanego. Okręg obejmował centralną część miasta Cardiff. Został zlikwidowany w 1950 r., ale przywrócono go ponownie w 1983 r.

</doc>
<doc id="1313128" url="https://pl.wikipedia.org/wiki?curid=1313128" title="Zbigniew Drozdowicz">
Zbigniew Drozdowicz

Zbigniew Drozdowicz (ur. 30 kwietnia 1948 w Gryficach) – polski filozof i religioznawca, profesor nauk humanistycznych, nauczyciel akademicki na Uniwersytecie im. Adama Mickiewicza w Poznaniu. Specjalizuje się w nowożytnej filozofii francuskiej oraz filozofii religii.
Wykształcenie.
Studiował historię na Uniwersytecie im. Adama Mickiewicza. W tymże uniwersytecie uzyskał w 1976 stopień naukowy doktora na podstawie rozprawy pt. "Myśl paradoksalna Blaise Pascala. Studium antynomii rozumu i wiary", której promotorem był prof. Stefan Kaczmarek. Stopień naukowy doktora habilitowanego w zakresie filozofii uzyskał w 1987 na podstawie dorobku naukowego i rozprawy habilitacyjnej pt. "Intelektualizm i naturalizm w nowożytnej filozofii francuskiej". W 1994 uzyskał tytuł profesora nauk humanistycznych.
Pełnione funkcje.
W latach 1991–1993 pełnił funkcję wicedyrektora Instytutu Filozofii UAM, zaś w latach 1993-1996 funkcję prodziekana Wydziału Nauk Społecznych UAM.
Założyciel i przewodniczący zarządu Fundacji Humaniora, od 1993 roku redaktor naczelny Wydawnictwa Fundacji Humaniora. Przewodniczący zarządu Centrum Badań Interdyscyplinarnych w Poznaniu. Kieruje Katedrą Religioznawstwa i Badań Porównawczych UAM. Pełnił funkcję dziekana Wydziału Nauk Społecznych UAM w latach 2008 – 2016.
Jest wiceprezesem zarządu Polskiego Towarzystwa Religioznawczego.

</doc>
<doc id="1313129" url="https://pl.wikipedia.org/wiki?curid=1313129" title="Mariamme VI">
Mariamme VI

Mariamme VI (ur. 34 lub 35, zm. po 65) - królewna judejska, córka Heroda Agryppy I.
Była najmłodszym dzieckiem Heroda Agryppy I i jego żony Kypros III. Pod koniec 41 roku została zaręczona z Juliuszem Archelausem, synem głównodowodzącego wojska Aleksasa III Helkiasza. Do małżeństwa doszło w 53 roku. Mariamme VI i Juliusz Archelaus mieli córkę Berenikę III.
Około 65 roku Mariamme VI rozwiodła się z mężem i przeniosła się do Aleksandrii. Tam poślubiła Demetriusza, alabarchę. Z tego małżeństwa pochodził syn Agryppinus.

</doc>
<doc id="1313131" url="https://pl.wikipedia.org/wiki?curid=1313131" title="Okręg wyborczy Cardiff West">
Okręg wyborczy Cardiff West

Okręg wyborczy Cardiff West powstał w 1950 r. i wysyła do brytyjskiej Izby Gmin jednego deputowanego. Okręg obejmuje zachodnią część miasta Cardiff.

</doc>
<doc id="1313135" url="https://pl.wikipedia.org/wiki?curid=1313135" title="John Rankin Franklin">
John Rankin Franklin

John Rankin Franklin (ur. 6 maja 1820, zm. 11 stycznia 1878) – amerykański polityk związany z Partią Wigów. W latach 1853–1855 przez jedną kadencję Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1313136" url="https://pl.wikipedia.org/wiki?curid=1313136" title="Agryppinus">
Agryppinus

Agryppinus (ur. najwcześniej ok. 65) - przedstawiciel dynastii herodiańskiej.
Był synem Mariamme VI, córki króla Heroda Agryppy I, i jej drugiego męża Demetriusza, alabarchy. Wspomina o nim Józef Flawiusz w "Dawnych dziejach Izraela", zaznaczając, że w innym miejscu poda dalsze informacje na jego temat. W żadnym znanym dziele Flawiusza nie ma takich danych. Na tej podstawie część badaczy sądzi, że zamieścił je w nieznanej bliżej pracy.

</doc>
<doc id="1313137" url="https://pl.wikipedia.org/wiki?curid=1313137" title="Papilio ulysses">
Papilio ulysses

Papilio ulysses – gatunek motyla z rodziny paziowatych (Papilionidae). Występuje w północno-wschodniej Australii (wzdłuż wybrzeża Queenslandu), na Nowej Gwinei, Wyspach Salomona oraz Nowej Kaledonii. Zamieszkuje wilgotny las równikowy oraz podmiejskie ogrody. Osiąga rozpiętość skrzydeł 12–14 cm.
Osobniki żeńskie różnią się od męskich małymi niebieskimi półksiężycami na czarnych fragmentach swoich tylnych skrzydeł.
Motyle te stosują kamuflaż, gdy np. siedzą na roślinie – wówczas intensywny niebieski kolor ich skrzydeł zanika, aby mogły one „zlać się” z otoczeniem. Męskie osobniki często przyciągane są przez niebieskie przedmioty, które przypominają im samice.
"Papilio ulysses" jest wykorzystywany jako symbol turystyczny w stanie Queensland.

</doc>
<doc id="1313138" url="https://pl.wikipedia.org/wiki?curid=1313138" title="Richard Johns Bowie">
Richard Johns Bowie

Richard Johns Bowie (ur. 23 czerwca 1807, zm. 12 marca 1881) – amerykański prawnik i polityk związany z Partią Wigów. W latach 1849–1853 przez dwie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1313139" url="https://pl.wikipedia.org/wiki?curid=1313139" title="Rezső Bálint">
Rezső Bálint

Rezsö Bálint (ur. jako Rezsö Bleyer 22 października 1874 w Budapeszcie, zm. 23 maja 1929 tamże) – węgierski lekarz internista i neurolog, profesor chorób wewnętrznych Uniwersytetu w Budapeszcie. Opisał rzadki zespół neurologiczny, określany dziś jako zespół Bálinta.
Rezsö Bálint studiował medycynę na Uniwersytecie w Budapeszcie. Doktoryzował się w 1897 roku. Był uczniem Frigyesa Korányi’ego i później adiunktem w jego klinice. W 1910 habilitował się z interny, został profesorem nadzwyczajnym w 1914 i profesorem zwyczajnym w 1917. Zmarł w 1929 roku na raka tarczycy.
Pierwsze neurologiczne prace Bálinta dotyczyły odruchów. W 1907 roku opisał przypadek pacjenta z zespołem objawów, nazwany później od jego imienia zespołem Balinta.
Badał patologię wegetatywnego układu nerwowego i patogenezę wrzodów żołądka.

</doc>
<doc id="1313140" url="https://pl.wikipedia.org/wiki?curid=1313140" title="Neurogeriatria">
Neurogeriatria

Neurogeriatria – interdyscyplinarna dziedzina wiedzy, czerpiąca z neurologii i geriatrii, zajmująca się zaburzeniami neurologicznymi wieku podeszłego. Starzenie się społeczeństw implikuje, analogicznie jak w przypadku pediatrii, powstawanie specjalizacji szczegółowych związanych z chorobami wieku podeszłego.

</doc>
<doc id="1313142" url="https://pl.wikipedia.org/wiki?curid=1313142" title="Henryk Engel">
Henryk Engel

Henryk Engel (ur. w XIX wieku w Rostkowicach, zm. w I połowie XX w.) – niemiecki polityk, samorządowiec, burmistrz Białej w latach 1843–1867, Tarnowskich Gór od 15 lipca 1867 do 31 grudnia 1876 i Prudnika w latach 1876–1904.
Życiorys.
Pochodził z Rostkowic. W 1843 został wybrany na burmistrza Białej. Urząd ten pełnił do 1867. Od 15 lipca tego samego roku do 31 grudnia 1876 był burmistrzem Tarnowskich Gór.
31 grudnia 1876 został na burmistrza Prudnika. 1 stycznia 1900 został ponownie wybrany na kolejne dwadzieścia lat. Doprowadził, między innymi, do budowy studni głębinowych, pomp wodnych, zbiorników ciśnieniowych na Kaplicznej Górze oraz sieci wodnej i kanalizacyjnej połączonej z oczyszczalnią ścieków. Ze stanowiska burmistrza zrezygnował sam, najprawdopodobniej by przejść na emeryturę z powodu wieku. Podczas uroczystości pożegnalnej powiedział „nie bez żalu odchodzę z urzędu, który miałem zaszczyt sprawować przez 28 lat. Chciałbym z całą mocą podkreślić, że dobro miasta i jego mieszkańców zawsze były dla mnie najwyższym nakazem”.
21 marca 1903 przyznano mu tytuł Honorowego Obywatela Miasta. Zamieszkał w Białej. Miał córkę Marię i syna Henryka, który zaginął podczas I wojny światowej w 1914.

</doc>
<doc id="1313148" url="https://pl.wikipedia.org/wiki?curid=1313148" title="John Grant Chapman">
John Grant Chapman

John Grant Chapman (ur. 5 lipca 1798, zm. 10 grudnia 1856) – amerykański prawnik i polityk związany z Partią Wigów. W latach 1845–1849 przez dwie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.
Jego syn, Andrew Grant Chapman, także reprezentował stan Maryland w Izbie Reprezentantów Stanów Zjednoczonych.

</doc>
<doc id="1313149" url="https://pl.wikipedia.org/wiki?curid=1313149" title="Pawieł Tonkow">
Pawieł Tonkow

Pawieł Siergiejewicz Tonkow ros. Павел Сергеевич Тонков (ur. 9 lutego 1969 w Iżewsku) – rosyjski kolarz szosowy, zwycięzca Giro d’Italia (1996).
Linki zewnętrzne.
Lista zwycięstw i osiąganych wyników

</doc>
<doc id="1313150" url="https://pl.wikipedia.org/wiki?curid=1313150" title="Pawel Tonkov">
Pawel Tonkov



</doc>
<doc id="1313156" url="https://pl.wikipedia.org/wiki?curid=1313156" title="Larbi Ben Barek">
Larbi Ben Barek

Larbi Ben Barek lub Larbi Benbarek (ur. 16 czerwca 1914 w Casablance, zm. 16 września 1992) – francuski piłkarz pochodzący z Maroka. W trakcie swojej kariery grał w takich klubach jak: USM Casablanca, Olympique Marsylia, Stade Français Paryż, Atlético Madryt. Na Półwyspie Iberyjskim kibice nadali mu przydomek „Pie de Dios” (hiszp.: Boska Stopa), nazywano go też "Czarną Perłą". 17-krotny reprezentant Francji.
Kariera.
Jego grę wysłannik tygodnika sportowego „Raz, Dwa, Trzy” na mecz Polska-Francja (0:4), rozegrany 22 stycznia 1939 na paryskim Parc des Princes, opisywał następująco:
 "... Musimy podkreślić przede wszystkim niebywałą klasę Araba Ben Barka. Był on w ciągu całego meczu na wszystkich niemal pozycjach. Bez niego drużyna francuska i tak mecz by wygrała, lecz różnicą jednej bramki. Ben Barek nie tylko prowadził swój atak, lecz pilnował skuteczniej Wodarza, niż odkomenderowany specjalnie do tego pomocnik. Jego kombinacje z Astonem i Veitante należały do wielkiej klasy...".
Lata wojny sprawiły, że nie mógł on w pełni rozwinąć swojego talentu ani zyskać europejskiego rozgłosu, jednak później wrócił do futbolu. 7 kwietnia 1946 reprezentacja Francji wygrała z Czechosłowacją, a 19 maja zwyciężyła Anglię 2:1. Pokonani mieli w składzie takich zawodników, jak Matthews, Wright czy Lawton i reprezentowali światową czołówkę światową. Ben Barek był zawodnikiem bardzo szybkim, zwinnym, bardzo trudnym do zatrzymania. Znany był z opanowania piłki, potrafił stosować dokładne, kilkunastometrowe podania oraz przewidywać wypadki na boisku.
Występował w dobrych zespołach, jednak nigdy nie udało mu się wywalczyć mistrzostwa czy Pucharu Francji. W roku 1950 i 1951 wraz z Atlético Madryt zdobył mistrzostwo La Liga, a w 1951 także Superpuchar Hiszpanii. Pod koniec kariery po długiej przerwie wystąpił w meczu, w którym Francja pokonała 3:1 ówczesnego mistrza świata, zespół RFN.
Zmarł w swoim domu 16 września 1992 roku. 8 czerwca 1998 roku FIFA przyznała mu pośmiertnie w Paryżu Medal Orderu Zasługi.
Po jego śmierci w 1992 roku Pelé powiedział o Benbarku: "Jeżeli ja byłem królem futbolu, to on był jego bogiem".

</doc>
<doc id="1313157" url="https://pl.wikipedia.org/wiki?curid=1313157" title="John Frederick Kensett">
John Frederick Kensett

John Frederick Kensett (ur. 22 marca 1816 w Cheshire w Connecticut, zm. 14 grudnia 1872 w Nowym Jorku) – amerykański malarz i ilustrator, przedstawiciel Hudson River School.
Początkowo zajmował się rytownictwem, uczył się pod nadzorem ojca i wuja, później w Cheshire Academy. W latach 1840-1857 przebywał w Europie, studiował sztukę, interesował się klasycznym malarstwem holenderskim.
Po powrocie do Stanów Zjednoczonych Kensett osiadł w Nowym Jorku i założył studio artystyczne. Malował głównie pejzaże Nowego Jorku, Nowej Anglii, New Jersey i Long Island. Jego styl rozwijał się stopniowo od Hudson River School do przesyconego grą świateł luminizmu. Osiągnął znaczny sukces artystyczny i finansowy. Był pełnym członkiem National Academy of Design, członkiem i założycielem Artists Fund Society oraz innych organizacji i stowarzyszeń artystycznych. Zmarł w wyniku powikłań związanych z zapaleniem płuc w 57. roku życia.

</doc>
<doc id="1313161" url="https://pl.wikipedia.org/wiki?curid=1313161" title="Przełęcz Droszkowska">
Przełęcz Droszkowska

Przełęcz Droszkowska – przełęcz na wysokości 510 m n.p.m. Położona jest w zachodniej części Gór Złotych. Przechodzi przez nią droga lokalna Jaszkowa Dolna – Droszków – Trzebieszowice. Przełęcz stanowi obniżenie pomiędzy Ptasznikiem (719 m n.p.m.) a Sowińcem (610 m n.p.m.), mimo tego jest dobrze widoczna. W rejonie tego obniżenia położona jest wieś Droszków. Na przełęczy stoi kapliczka, która sąsiaduje z biegnącą drogą.

</doc>
<doc id="1313162" url="https://pl.wikipedia.org/wiki?curid=1313162" title="John M.S. Causin">
John M.S. Causin

John M.S. Causin (ur. 1811, zm. 30 stycznia 1861 w Cairo, Illinois) – amerykański prawnik i polityk związany z Partią Wigów. W latach 1843–1845 przez jedną kadencję Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1313164" url="https://pl.wikipedia.org/wiki?curid=1313164" title="How to Save a Life">
How to Save a Life

How to Save a Life – debiutancki album rockowej grupy The Fray. Został wydany 13 września 2005 roku przez wytwórnię Epic Records w Ameryce Północnej i Oceanii. Płyta uplasowała się w pierwszej piętnastce notowania "Billboard" 200, rozchodząc się w ponad 2 milionach egzemplarzy. Trzy piosenki z albumu zostały oficjalnie wydane jako single, z których dwa zdołały wspiąć się do Top 10 listy "Billboard" Hot 100. Utwór "Over My Head (Cable Car)" zajął pozycję 8., a w kilku innych krajach długo utrzymywał się w Top 25, podczas gdy piosenka "How to Save a Life" uplasowała się w czołowej trójce nie tylko w Stanach Zjednoczonych, ale na również wysokich pozycjach w pozostałych państwach. Trzecim singlem był utwór "Look After You", który osiągnął jednak mniejszy komercyjny sukces. Za singel można uznać także piosenkę "All at Once", mimo iż nie została oficjalnie wydana ani na CD, ani cyfrowo, nakręcony został do niej teledysk, a sam utwór uplasował się na miejscu 20. listy Hot Adult Top 40 Tracks. Również jako singel, jednak wyłącznie w Australii, ukazała się piosenka "She Is". Album nagrywany był przez ponad sześć tygodni w Echo Park Studios w Bloomington w Stanach Zjednoczonych, a jego producentami byli Aaron Johnson i Mike Flynn.
W styczniu 2007 "How to Save a Life" był najczęściej kupowanym cyfrowo albumem w historii. 
Tworzenie albumu.
Po niezależnym wydaniu dwóch EP, The Fray szukał wytwórni płytowej, która gotowa byłaby wydać studyjny album zespołu. Z "Reason EP" pochodził pierwszy singel zespołu, "Cable Car", który miał swoją premierę w stacji radiowej KTCL. Piosenka okazała się jedną z najczęściej granych przez to właśnie radio w 2004 roku, a na dodatek pod koniec 2003 roku The Fray został wybrany najlepszym debiutującym zespołem przez magazyn muzyczny "Westword". Wyróżnienie to spowodowało, że grupą zainteresowała się wytwórnia Epic Records. 17 grudnia 2004 roku zespół podpisał z nią umowę, a niecały rok później Epic wydała pierwszy album The Fray, "How To Save a Life", który odniósł niespodziewanie duży sukces. Pod koniec 2005 roku piosenka "Cable Car" pod tytułem zmienionym na "Over My Head (Cable Car)" stała się najczęściej granym utworem roku stacji KTCL.
Oceny krytyków.
Album spotkał się z raczej przychylnymi opiniami krytyków. W większości oceniali oni album jako "średni" lub "powyżej średniej", jednak zdarzały się również zdania negatywne. Piosenki z płyty były często porównywane do utworów brytyjskich grup grających rocka alternatywnego, m.in. Coldplay i Keane. "Rolling Stone", "Blender" oraz AllMusic przyznały albumowi po trzy gwiazdki na pięć możliwych. 

</doc>
<doc id="1313168" url="https://pl.wikipedia.org/wiki?curid=1313168" title="Ampularia">
Ampularia



</doc>
<doc id="1313169" url="https://pl.wikipedia.org/wiki?curid=1313169" title="John Dennis">
John Dennis



</doc>
<doc id="1313171" url="https://pl.wikipedia.org/wiki?curid=1313171" title="Isaac Dashiell Jones">
Isaac Dashiell Jones

Isaac Dashiell Jones (ur. 1 listopada 1806, zm. 5 lipca 1893 w Baltimore, Maryland) – amerykański prawnik i polityk związany z Partią Wigów. W latach 1841–1843 przez jedną kadencję Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1313173" url="https://pl.wikipedia.org/wiki?curid=1313173" title="Jewgienij Bierzin">
Jewgienij Bierzin

Jewgienij Walentinowicz Bierzin (ros. Евгений Валентинович Берзин, ur. 3 czerwca 1970 w Wyborgu) – rosyjski kolarz szosowy i torowy, czterokrotny medalista torowych mistrzostw świata oraz zwycięzca Giro d’Italia (1994).

</doc>
<doc id="1313183" url="https://pl.wikipedia.org/wiki?curid=1313183" title="53. ceremonia wręczenia nagród David di Donatello">
53. ceremonia wręczenia nagród David di Donatello

53. ceremonia wręczenia włoskich nagród filmowych David di Donatello odbyła się 18 kwietnia 2008 roku. 20 marca tego samego roku ogłoszone zostały nominacje do nagród.
Laureaci.
Laureaci nagród wyróżnieni są wytłuszczeniem

</doc>
<doc id="1313187" url="https://pl.wikipedia.org/wiki?curid=1313187" title="Polskie Towarzystwo Gerontologiczne">
Polskie Towarzystwo Gerontologiczne

Polskie Towarzystwo Gerontologiczne (PTG) (również: ang. "Polish Society of Gerontology") – ogólnopolska organizacja pozarządowa zrzeszająca gerontologów, geriatrów i inne osoby, które zawodowo lub naukowo związane są z problematyką procesów starzenia się i starości.
Organizacja założona w 1973 roku z inicjatywy Jerzego Piotrowskiego, jej pierwszego prezesa. Funkcje przewodniczących Zarządu Głównego pełnili w kolejnych latach również: Zofia Kuratowska, Wojciech Pędich, Andrzej Tymowski i Barbara Bień. Od 2017 roku prezesem PTG jest Katarzyna Wieczorowska-Tobis.
Członkowie PTG reprezentują różnorodne grupy zawodowe i społeczne m.in. z zakresu medycyny, socjologii, polityki społecznej, pielęgniarstwa, ekonomii, demografii, pracy socjalnej, psychologii.
Polskie Towarzystwo Gerontologiczne posiada oddziały w Gdańsku, Katowicach, Krakowie, Lublinie, Łodzi, Warszawie, Białymstoku, Poznaniu, Szczecinie, Wrocławiu i Kielcach. Istnieją dwie sekcje Towarzystwa: Sekcja Rehabilitacji oraz Sekcja Gerontologii Doświadczalnej.
PTG zajmuje się prowadzeniem badań naukowych, organizacją zjazdów i konferencji naukowych, sympozjów i kursów szkoleniowych, konkursów naukowych oraz reprezentuje polską gerontologię w towarzystwach międzynarodowych - wszyscy członkowie organizacji są jednocześnie członkami Międzynarodowego Towarzystwa Gerontologicznego i Geriatrycznego.
Od 1995 roku towarzystwo publikuje kwartalnik naukowy "Gerontologia Polska".
Władze.
Zarząd Główny:
Komisja rewizyjna:
Oddziały i sekcje.
Oddziały PTG:
Sekcje PTG:

</doc>
<doc id="1313190" url="https://pl.wikipedia.org/wiki?curid=1313190" title="Pistolet Taurus PT-52">
Pistolet Taurus PT-52

Taurus PT-52 – brazylijski pistolet samopowtarzalny przeznaczony na amerykański rynek cywilny. Po raz pierwszy zaprezentowany na targach SHOT Show 1995 w Las Vegas. Z oferty firmy Taurus został wycofany z niejasnych powodów w 1996 roku.
Taurus PT-52 był bronią samopowtarzalną działającą na zasadzie odrzutu zamka swobodnego. Mechanizm uderzeniowy kurkowy. Pistolet wyposażony był w bezpiecznik nastawny (skrzydełko po lewej stronie zamka) i zatrzask zamka. szkielet pistoletu wykonano z tworzywa sztucznego o nazwie Zytel.
Taurus PT-52 oferowany był w dwóch wersjach. PT-52S miał lufę o długości 114 mm i stałe przyrządy celownicze. Wersja ta była przeznaczona głównie do rekreacji. PT-52T miał lufę długości 152 mm i regulowaną mikrometrycznie szczerbinkę i miał pełnić rolę taniego pistoletu sportowego. Obie wersje były przeznaczone dla początkujących strzelców.

</doc>
<doc id="1313191" url="https://pl.wikipedia.org/wiki?curid=1313191" title="Berenika III (wnuczka Heroda Agryppy I)">
Berenika III (wnuczka Heroda Agryppy I)

Berenika III (ur. ok. 55, zm. 73) - przedstawicielka dynastii herodiańskiej, wnuczka Heroda Agryppy I.
Była córką Juliusza Archelausa i Mariamme VI, córki Heroda Agryppy I. Po rozwodzie rodziców około 65 roku prawdopodobnie znalazła się w Aleksandrii, gdzie jej matka wyszła za mąż za alabarchę Demetriusza.
Identyfikuje się ją z Bereniką, żoną Aleksandra z Cyreny, jednego z najbogatszych żydowskich mieszkańców tego miasta. Aleksander i Berenika zostali fałszywie oskarżeni o współpracę z sykariuszami i straceni na polecenie Katullusa, rzymskiego namiestnika Pentapolis.

</doc>
<doc id="1313192" url="https://pl.wikipedia.org/wiki?curid=1313192" title="Blanche Barton">
Blanche Barton

Blanche Barton właściwie Sharon Densley (ur. 2 października 1959 roku) – amerykańska pisarka, Magistra Templi Rex Kościoła Szatana. Barton do 30 kwietnia 2002 roku była jedną z Najwyższych Kapłanek. Publikowała m.in. na łamach czasopisma "The Black Flame" wydawanego przez Kościół Szatana.

</doc>
<doc id="1313193" url="https://pl.wikipedia.org/wiki?curid=1313193" title="Polskojęzyczne stacje telewizyjne">
Polskojęzyczne stacje telewizyjne

Historia telewizji w Polsce sięga 1937 roku, kiedy to w Warszawie uruchomiona została pierwsza doświadczalna stacja telewizyjna. W październiku 1952 roku emisję regularnego programu rozpoczął nadawca publiczny – Telewizja Polska. Od 1970 nadawany jest Program 2 telewizji publicznej, a od 1992 – TVP Polonia – kanał dla Polonii nadawany drogą satelitarną.
Rynek telewizji prywatnej rozwija się w Polsce od początku lat 90. Wtedy to funkcjonowanie rozpoczęły pierwsze prywatne stacje telewizyjne o zasięgu lokalnym (z czasem większość z nich utworzyła ogólnopolską sieć o nazwie Polonia 1), a następnie satelitarna telewizja Polsat, która w 1994 uzyskała ogólnopolską koncesję na nadawanie naziemne.
Kolejnymi prywatnymi nadawcami rozpowszechniającymi program tą drogą były stacje: TV Wisła (obecnie TVN), Nasza TV (obecnie TV4), TV Niepokalanów (aktualnie TV Puls) oraz płatna telewizja Canal+. Pojawiać się zaczęły również kolejne programy satelitarne (ATV, RTL 7). Wśród nich także – od połowy lat 90. – pierwsze kanały tematyczne zagranicznych nadawców emitowane w języku polskim (Planète+, Discovery, Eurosport, FilmNet).
Obecnie na polskim rynku telewizyjnym działa prawie 200 kanałów o zasięgu ogólnokrajowym nadawanych przede wszystkim drogą satelitarną, z których dominująca część posiada charakter kanałów tematycznych (głównie informacyjnych, dokumentalnych, filmowych, muzycznych, sportowych i przeznaczonych dla najmłodszych widzów). Są wśród nich zarówno programy nadawcy publicznego, jak również polskich i zagranicznych nadawców komercyjnych. Poszczególne kanały należą zwykle do większych spółek (grup) mediowych, takich jak: TVN Grupa Discovery, Telewizja Polsat, Canal+ Cyfrowy, Chello Zone, Discovery Networks, BBC Worldwide, A+E Networks UK – i innych.
Część kanałów dostępnych jest w przekazie satelitarnym free-to-air. Większość stacji odbierać można zaś odpłatnie za pośrednictwem funkcjonujących na polskim rynku platform cyfrowych, sieci telewizji kablowych, IPTV oraz telewizji naziemnej (obecnie cyfrowo, zaś dawniej analogowo – do 2013). Część programów dostępna jest także przez internet lub w telewizji mobilnej. 
Oprócz kanałów o zasięgu ogólnokrajowym wymienionych w poniższym wykazie funkcjonują także lokalne stacje telewizyjne, zwykle nadające swój program w ramach sieci telewizji kablowej.
Stacje ogólnopolskie.
Stacje nadawcy publicznego.
Z dniem 1 sierpnia 2020 nadaje w Polsce 195 kanałów.

</doc>
<doc id="1313196" url="https://pl.wikipedia.org/wiki?curid=1313196" title="Leśna (dopływ Bugu)">
Leśna (dopływ Bugu)

Leśna (biał. Лясная) – rzeka IV rzędu w rejonach kamienieckim i brzeskim na Białorusi, powstająca po połączeniu rzek Leśna Prawa i Leśna Lewa, prawy dopływ Bugu. 
Długość 85 km, tworzy zlewisko o powierzchni 2650 km2, średni przepływ wody 13 m3/s, średni spadek lustra wody 0,2‰. Przepływa przez Kamieniec. 
Najważniejsze dopływy.
Prawostronne: 
Krywula, Taczyja, bezimienna rzeka obok wioski Trościanica, Lutaja 
Lewostronne: 
Hradauka.

</doc>
<doc id="1313197" url="https://pl.wikipedia.org/wiki?curid=1313197" title="Setianizm">
Setianizm



</doc>
<doc id="1313198" url="https://pl.wikipedia.org/wiki?curid=1313198" title="Górne drogi oddechowe">
Górne drogi oddechowe

Górne drogi oddechowe – część układu oddechowego człowieka, służąca do transportowania powietrza bogatego w tlen do płuc i do wydalania powietrza z płuc zawierającego produkty przemiany matrii, głównie dwutlenek węgla. W ich skład wchodzi jama nosowa ("cavum nasi"), gardło ("pharynx") – z trąbką Eustachiusza (tuba auditiva) łączącą je z uchem środkowym ("auris media") i krtań ("larynx"). Czasami krtań zaliczana jest do dolnych dróg oddechowych, a czasem częściowo do górnych, częściowo do dolnych dróg oddechowych, gdzie granicą są fałdy głosowe (część krtani powyżej fałdów głosowych zaliczana jest do górnych dróg oddechowych a poniżej do dolnych dróg oddechowych). Ściany górnych dróg oddechowych wyścielone są bardzo dobrze unaczynioną błoną śluzową z nabłonkiem migawkowym, której gruczoły pokrywają cały odcinek śluzowatą wydzieliną.
Powietrze wdychane przez nos jest oczyszczane z kurzu, bakterii przez śluz i nawilżane. Dodatkowo podczas pasażu przez górny odcinek dróg oddechowych powietrze jest ogrzewane, lub schładzane. Następnie powietrze przepływa do gardła i krtani. Na tym odcinku drogi oddechowe i przewód pokarmowy krzyżują się. Krtań przez otwarcie nagłośni umożliwia dalszą węrówkę powietrza do dolnego odcinka dróg oddechowych a zamknięcie jej podczas połykania zabezpiecza drogi oddechowe przed dostaniem się pokarmu do ich światła (zachłyśnięcie).

</doc>
<doc id="1313199" url="https://pl.wikipedia.org/wiki?curid=1313199" title="The Oxford Book of Modern Science Writing">
The Oxford Book of Modern Science Writing

The Oxford Book of Modern Science Writing – antologia znanych i mających ugruntowaną renomę tekstów naukowych opracowana przez Richarda Dawkinsa, z jego przedmową. Opublikowana w marcu 2008. Składa się z tekstów wielu autorów o rozmaitej tematyce, wielkości od poniżej jednej strony do ośmiu stron. Są to wiersze, anegdoty i filozoficzne rozważania pochodzące z XX wieku.
Antologia zdobyła entuzjastyczne recenzje, np. w New Scientist "Jeżeli możesz przeczytać tylko jedną książkę popularnonaukową, to prawdopodobnie powinna być to właśnie ta".

</doc>
<doc id="1313200" url="https://pl.wikipedia.org/wiki?curid=1313200" title="John Dennis (1807–1859)">
John Dennis (1807–1859)

John Dennis (ur. 1807, zm. 1 listopada 1859) – amerykański prawnik i polityk związany z Partią Wigów. W latach 1837–1841 przez dwie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.
Jego ojciec, także John Dennis, oraz kuzyn, Littleton Purnell Dennis, również reprezentowali stan Maryland w Izbie Reprezentantów Stanów Zjednoczonych.

</doc>
<doc id="1313206" url="https://pl.wikipedia.org/wiki?curid=1313206" title="Peter H. Gilmore">
Peter H. Gilmore

Peter H. Gilmore, Petey Gilmore (ur. 1956 w Nowym Jorku) – amerykański pisarz, publicysta i Najwyższy Kapłan Kościoła Szatana, a także muzyk. Gilmore został zaprzysiężony przez Magistra Templi Rex Blanche Barton. W 2003 roku nagrał płytę "Threnody For Humanity", która ukazała się nakładem Adversary Recordings. Jego żoną jest kapłanka Kościoła Szatana – Peggy Nadramia.
W latach 1988–1989 był członkiem black-deathmetalowego zespołu Acheron w którym grał na instrumentach klawiszowych. W latach późniejszych współpracował z grupą gościnnie. Zagrał na sześciu wydawnictwach Acheron. W 2005 roku Gilmore napisał przedmowę do wznowienia Biblii Szatana. Ponadto jego felieton ukazał się w Encyklopedii Religii i Natury. Publikował także na łamach czasopisma "The Black Flame" wydawanego przez Kościół Szatana.

</doc>
<doc id="1313209" url="https://pl.wikipedia.org/wiki?curid=1313209" title="Rada Republiki Zgromadzenia Narodowego Republiki Białorusi">
Rada Republiki Zgromadzenia Narodowego Republiki Białorusi

Rada Republiki Zgromadzenia Narodowego Republiki Białorusi (biał. Совет Республики Национального Собрания Республики Беларусь) – izba wyższa bikameralnego parlamentu Republiki Białorusi, Zgromadzenia Narodowego Republiki Białorusi. W skład Rady wchodzi 64 członków, którzy są reprezentowani z różnych części administracyjnych Republiki Białorusi.
Moc ustawodawcza Rady Republiki.
Rada Republiki Zgromadzenia Narodowego Republiki Białorusi ma specjalną władzę, dzięki czemu posiada specjalne uprawnienia, które pozwalają jej:
Wybory do RR ZN Republiki Białorusi.
Procedury wyboru do rady są następujące: 8 członków wybiera prezydent, następnych 8 członków jest wybieranych z każdego okręgu wyborczego Białorusi. Osobno wybierani są członkowie z okręgu miasta Mińsk. Uprawnieni do kandydowania do Rady Republiki są wszyscy obywatele Białorusi, którzy ukończyli 30 lat i zamieszkiwali dany okręg administracyjny lub miasto Mińsk przez 5 lat.
Immunitet Członków Rady.
Członkowie Rady Republiki cieszą się immunitetem, który mogą stracić jedynie w trakcie głosowaniu w radzie. Milicja może aresztować członka Rady Republiki jedynie po wcześniejszej konsultacji z radą lub w razie zatrzymania członka rady na miejscu przestępstwa. W razie ewentualnego aresztowania członka Rady przez Milicję sprawa trafia do Sądu Najwyższego, który rozpatrzy możliwość ukarania karą pozbawienia wolności danego członka Rady Republiki.

</doc>
<doc id="1313211" url="https://pl.wikipedia.org/wiki?curid=1313211" title="Keytesville">
Keytesville

Miejscowości w USA:
Gminy w USA:

</doc>
<doc id="1313213" url="https://pl.wikipedia.org/wiki?curid=1313213" title="Keytesville (Missouri)">
Keytesville (Missouri)

Keytesville – miasto w stanie Missouri, w hrabstwie Chariton liczy około 500 mieszkańców i jest stolicą hrabstwa. Zajmuje powierzchnię niespełna 2 km².

</doc>
<doc id="1313216" url="https://pl.wikipedia.org/wiki?curid=1313216" title="Sex ’n’ Roll">
Sex ’n’ Roll

Sex 'n' Roll – trzeci album polskiej grupy punkowej The Bill, wydany w 1995 roku, nakładem wytwórni Polton. Ponownie wydany w roku 2006 przez Agencję Artystyczną MTJ.

</doc>
<doc id="1313217" url="https://pl.wikipedia.org/wiki?curid=1313217" title="Peggy Nadramia">
Peggy Nadramia

Peggy Nomeupau Nadramia, (ur. w Nowym Jorku jako Margaret Nadramia) znana również jako Magistra Nadramia – amerykańska dziennikarka, publicystka i kapłanka. Nadramia 30 kwietnia 2002 roku została Najwyższą Kapłanką Kościoła Szatana zaopiniowana przez ówczesną kapłankę Blanche Barton. Jej mężem jest Peter H. Gilmore - Najwyższy Kapłan Kościoła Szatana. Publikowała na łamach czasopisma "The Black Flame" wydawanego przez Kościół Szatana.

</doc>
<doc id="1313220" url="https://pl.wikipedia.org/wiki?curid=1313220" title="Set the Controls for the Heart of the Sun">
Set the Controls for the Heart of the Sun

Set the Controls for the Heart of the Sun – psychodeliczny utwór muzyczny brytyjskiego zespołu rockowego Pink Floyd, napisany przez ówczesnego lidera grupy, śpiewającego basistę Rogera Watersa. Na koncertach wykonywany był regularnie pomiędzy 1967 i 1973, a jego wersja oryginalna pochodzi z wydanego w 1968 roku albumu "A Saucerful of Secrets" – poza nim można go też usłyszeć na koncertowej części płyty Ummagumma, nagranym przez zespół filmie ' oraz składance '.
Utwór.
Piosenka powstała w sierpniu 1967, a nagrywano ją w październiku tego roku i styczniu następnego. W książce Bruna McDonalda "Pink Floyd – through the eyes of..." Roger Waters przyznaje, że część tekstu „pożyczył” sobie ze zbiorku chińskiej poezji z okresu dynastii Tang (później zidentyfikowano go jako "Poematy późnego Tang", tłumaczone na angielski przez A.C. Grahama).
Niektóre „pożyczone” wersy pochodziły z poematu "Don’t go out the door" autorstwa Li He (gdzie można przeczytać: „witness the man who raged at the wall as he wrote his question to heaven”), inne z wierszy Li Shangyina, który był autorem takich słów jak np. „watch little by little the night turn around”, „countless the twigs which tremble in dawn”, czy „one inch of love is an inch of ashes”.
Poza tym główny riff gitarowy Davida Gilmoura przypomina nieco frazę graną przez Jimmy’ego Garrisona w solo otwierającym „My Favorite Things” na albumie Johna Coltrane "Live At The Village Vanguard Again!", co jednak może być tylko przypadkową zbieżnością; riff E E F E D E wykonano w skali frygijskiej, a takie „hinduskie” klimaty były w tamtych czasach bardzo popularne w muzyce rozrywkowej.
Podobnie jak inne utwory Pink Floyd, tak i „Set the Controls...” zainspirowało pisarza Douglasa Adamsa podczas tworzenia fikcyjnego zespołu Disaster Area, występującego w książce "Restauracja na końcu Wszechświata". Disaster Area, znana przede wszystkim z bycia najgłośniejszą kapelą całego uniwersum, podobnie jak Pink Floyd używa w swych pokazach wielu efektów wizualnych, a kończy je zderzeniem statku kosmicznego z najbliższym słońcem.
Utwór jest unikatowy w dyskografii zespołu także ze względu na fakt, że jest to jedyna piosenka, w której można usłyszeć dwóch gitarzystów Pink Floyd, Syda Barretta i Davida Gilmoura. Zaczęto ją nagrywać jeszcze z Barrettem, a kończono już z Gilmourem, który ponakładał swoje partie na większość tych nagranych przez poprzednika.
Roger Waters grał ten utwór na swojej solowej trasie w latach 2006–2007, oraz na wcześniejszej "In the Flesh Tour", odpowiednio na tle wyświetlanych na dużym ekranie klatek z filmów do „Arnolda Layne” i „The Scarecrow”. Na dwóch nocnych koncertach w Londynie, 26 i 27 czerwca 2002 publiczność została zaskoczona radosnym wydarzeniem: podczas „Set the Controls...” na bębnach obok Watersa gościnnie zagrał jego były kolega z Pink Floyd, Nick Mason, co było ich pierwszym wspólnym występem od czasu rozłamu z połowy lat 80.

</doc>
<doc id="1313223" url="https://pl.wikipedia.org/wiki?curid=1313223" title="Nowy Nurzec">
Nowy Nurzec

Nowy Nurzec – przystanek kolejowy w Nurcu, w województwie podlaskim, w Polsce. Znajdują się tu 2 perony.
W roku 2017 przystanek obsługiwał 0–9 pasażerów na dobę.

</doc>
<doc id="1313224" url="https://pl.wikipedia.org/wiki?curid=1313224" title="Paranormal">
Paranormal

Paranormal – polska grupa muzyczna grająca alternatywnego rocka, powstała w Kraśniku.
Zespół zadebiutował w 2002 roku, a w 2004 wydał swój jedyny album, zatytułowany po prostu "Paranormal". Wyróżnieniem dla zespołu było zajęcie 2 miejsca w Festiwalu TOPtrendy w 2004 roku. Zespół zawiesił działalność.

</doc>
<doc id="1313226" url="https://pl.wikipedia.org/wiki?curid=1313226" title="Richard Dawkins. Ewolucja myślenia">
Richard Dawkins. Ewolucja myślenia

Richard Dawkins. Ewolucja myślenia - zbiór 25 esejów napisanych i zebranych w całość w celu uhonorowania dorobku Richarda Dawkinsa. Został wydany w 2006, w 30-tą rocznicę publikacji książki Samolubny gen.
Składa się z tekstów o zróżnicowanej tematyce: biologia ewolucyjna, filozofia i psychologia. Znalazło się w niej także miejsce dla autorów, którzy nie w pełni się zgadzają z Dawkinsem. Redaktorami książki są Alan Grafen i Mark Ridley. ()
W Polsce książka wydana w czerwcu 2008 przez Editio w Gliwicach ()

</doc>
<doc id="1313227" url="https://pl.wikipedia.org/wiki?curid=1313227" title="Niech tańczą aniołowie">
Niech tańczą aniołowie

Niech tańczą aniołowie – piąty album grupy The Bill, wydany w 2007 roku, nakładem wydawnictwa Mega Czad.
Album został nagrany w toruńskim Black Bottle Studio w dniach 17-23 lipca 2006. Realizator nagrań – Marek Sysoł. Aranżacje – The Bill. Muzyka i słowa – Dariusz "Kefir" Śmietanka.

</doc>
<doc id="1313232" url="https://pl.wikipedia.org/wiki?curid=1313232" title="John Dennis (1771–1806)">
John Dennis (1771–1806)

John Dennis (ur. 17 grudnia 1771, zm. 17 sierpnia 1806) – amerykański polityk i prawnik związany z Partią Federalistyczną. W latach 1797–1805 przez cztery kadencje Kongresu Stanów Zjednoczonych był przedstawicielem ósmego okręgu wyborczego w stanie Maryland w Izbie Reprezentantów Stanów Zjednoczonych.
Jego syn, także John Dennis, również reprezentował stan Maryland w Izbie Reprezentantów Stanów Zjednoczonych.

</doc>
<doc id="1313247" url="https://pl.wikipedia.org/wiki?curid=1313247" title="Chrześcijański rock">
Chrześcijański rock



</doc>
<doc id="1313255" url="https://pl.wikipedia.org/wiki?curid=1313255" title="Karla LaVey">
Karla LaVey

Karla Maritza LaVey (ur. 1952 w San Francisco) – była Najwyższa Kapłanka Kościoła Szatana. Karla LaVey jest córką założyciela Kościoła Szatana Antona Szandora LaVeya i Carole Lansing. 31 października 1999 roku LaVey założyła Pierwszy Kościół Szatana, co stanowiło sprzeciw w związku z objęciem kierownictwa nad Kościołem Szatana przez Blanche Barton.

</doc>
<doc id="1313259" url="https://pl.wikipedia.org/wiki?curid=1313259" title="Paranormal (album)">
Paranormal (album)

Paranormal – pierwszy i jedyny album kraśnickiego zespołu rockowego Paranormal. Został nagrany na przełomie 2002 i 2003 roku w Studiu Chróst, a wyprodukowany przez Jarosława Kidawę. Wydał go w 2004 roku koncern Pomaton EMI. 

</doc>
<doc id="1313260" url="https://pl.wikipedia.org/wiki?curid=1313260" title="Blitzkid">
Blitzkid

Blitzkid – amerykański zespół grający horror punk. Został założony w 1997 w Bluefield (Wirginia).

</doc>
<doc id="1313261" url="https://pl.wikipedia.org/wiki?curid=1313261" title="Węże w samolocie">
Węże w samolocie

Węże w samolocie (ang. "Snakes on a Plane") – amerykańsko-niemiecki film fabularny z 2006 roku w reżyserii Davida R. Ellisa, w którym w roli głównej wystąpił Samuel L. Jackson.
Opis fabuły.
Doświadczony agent FBI Neville Flynn (Samuel L. Jackson) transportuje z Hawajów do Los Angeles Seana Jonesa, świadka mającego zeznawać przeciwko gangsterom. Podczas lotu okazuje się, że na pokładzie samolotu, którym lecą, znajduje się kilkaset niebezpiecznych, jadowitych węży, które mają doprowadzić do turbulencji, następnie do wypadku, a w rezultacie mają uśmiercić świadka. Za całą sprawą stoi mafia. Flynn, razem z początkującym pilotem, przerażona załogą i pasażerami, próbuje przeżyć atak tropikalnych gadów.
O filmie.
Jeszcze przed oficjalną premierą, która miała miejsce w sierpniu 2006 r. w Ameryce Północnej, film spotkał się z ogromnym zainteresowaniem; początkowo głównie wśród internautów, którzy przyczynili się do wzrostu jego popularności poprzez zakładanie wirtualnych fanklubów zrzeszających wielbicieli filmu. "Węże w samolocie" już wówczas stały się internetowym fenomenem, co zmotywowało wytwórnię New Line Cinema do ich pospiesznej realizacji.
Mimo różnorodnych opinii krytyków filmowych, "Węże w samolocie" odniosły zadowalający sukces komercyjny, zyski z dystrybucji kinowej na całym świecie wyniosły bowiem ponad sześćdziesiąt dwa miliony dolarów.
W 2007 r. Academy of Science Fiction, Fantasy &amp; Horror Films nominowało film do nagrody Saturna w kategorii "najlepszy horror".

</doc>
<doc id="1313263" url="https://pl.wikipedia.org/wiki?curid=1313263" title="Live in Concert 72/73">
Live in Concert 72/73

Live In Concert 72/73 – DVD z koncertem zespołu Deep Purple wydane w roku 2005. Materiał zarejestrowano w K. B. Hallen w Kopenhadze w Danii w roku 1972. Wydano go dopiero w roku 1987 w Japonii pod tytułem "Machine Head Live 1972", a w Europie trzy lata później jako "Scandinavian Nights (Live in Denmark)".
Jest to jedyny sfilmowany (czarno-biały) koncert linii Mk II przedstawiający rzadką, koncertową wersję utworu "Fireball". Wydanie DVD zawiera również trzy utwory z roku 1973 zarejestrowane w kolorze podczas koncertu w Nowym Jorku na Hofstra University w Hempstead na Long Island. Zaprezentowano jedyne znane video utworu "Smoke on the Water" z linii Mark II.
Lista utworów.
Wszystkie utwory, z wyjątkiem opisanych skomponowali Ritchie Blackmore, Ian Gillan, Roger Glover, Jon Lord i Ian Paice.

</doc>
<doc id="1313265" url="https://pl.wikipedia.org/wiki?curid=1313265" title="Rajmonda Bulku">
Rajmonda Bulku

Rajmonda Bulku (ur. 16 sierpnia 1958 w Tiranie) – albańska aktorka.
Życiorys.
Dzieciństwo spędziła w Gjirokastrze, gdzie występowała na scenie Domu Pioniera. W 1985 ukończyła studia na wydziale aktorskim Instytutu Sztuk w Tiranie. Na scenie teatralnej zadebiutowała w wieku 16 lat. 1 września 1985 została aktorką Teatru Ludowego (alb. "Teatri Popullor"). Karierę filmową rozpoczęła jeszcze w czasie nauki w szkole rolą w filmie fabularnym "Dimri i fundit". Za tę kreację została wyróżniona na II Festiwalu Filmu Albańskiego. Zagrała ponad 20 ról filmowych.
W roku 2005 otrzymała nagrodę dla najlepszej aktorki na Festiwalu Teatralnym w Dibrze, za rolę w spektaklu Edmonda Morrisa – "Pjata prej druri" (Drewniany talerz). W 2010 została uhonorowana złotym Orderem Naima Frasheriego.
W 1990 związała się z opozycją demokratyczną. Wspierała strajk studentów Uniwersytetu Tirańskiego, domagających się usunięcia z nazwy uczelni imienia Envera Hodży. W wyborach parlamentarnych 2009 zdobyła mandat deputowanej z okręgu wyborczego Tirana. Reprezentowała Demokratyczną Partię Albanii. W parlamencie zasiadała w komisji edukacji i środków masowego przekazu.
W życiu prywatnym jest mężatką (mąż Fatos Pashko), ma dwoje dzieci.

</doc>
<doc id="1313267" url="https://pl.wikipedia.org/wiki?curid=1313267" title="Lena Jinnegren">
Lena Jinnegren

Lena Prestbakmo Jinnegren (ur. w 1973 r.) – szwedzka piosenkarka i muzyk, założyciela zespołu folkowego Fotefar.
Życiorys.
W wieku 9 lat napisała swoją pierwszą piosenkę, która trafiła do lokalnej stacji radiowej. W 1987 roku wraz z Cyndee Peters wystąpiła w szwedzkiej telewizji. W 1992 roku ukończyła szkołę i rozpoczęła karierę muzyczną w Sztokholmie.
W 1997 roku ukazała się jej debiutancka płyta "These are the words". W późniejszych latach współpracowała m.in. z zespołem Era (śpiewając gościnnie na albumach "Era 2" i "The Mass"), z Ulfem Lundellem oraz z Goran Bregoviciem.
Jeden z koncertów w Salonikach Gorana Bregovica z udziałem Leny Jinnegren nagrano, zaś zapis ukazał się na albumie "Silence of the Balkans" w 1997 roku.
W 2007 Lena Jinnegren wraz z Ulfem Lundellem zaśpiewała na albumie "Under vulkanem" piosenkę „Jag saknar dej”.
W latach 2004-2009 Lena Jinnegren tworzyła piosenki, które ukazały się w 2010 roku na albumie "Lifetrigger".

</doc>
<doc id="1313269" url="https://pl.wikipedia.org/wiki?curid=1313269" title="Skawiński (album)">
Skawiński (album)

Skawiński – solowy album Grzegorza Skawińskiego wydany w 1989 roku przez Polskie Nagrania.
Lista utworów.
Opracowano na podstawie materiału źródłowego.
Wszystkie utwory skomponowane przez Grzegorza Skawińskiego z wyjątkiem 7 i 8 skomponowane przez Grzegorza Skawińskiego i Rafała Paczkowskiego. Aranżacje wykonali także Rafał Paczkowski i Grzegorz Skawiński, autorami tekstów są: Waldemar Tkaczyk (2, 4), Wojciech Ziółkowski (3), Jacek Cygan (6, 7, 8).
Twórcy.
Opracowano na podstawie materiału źródłowego.

</doc>
<doc id="1313270" url="https://pl.wikipedia.org/wiki?curid=1313270" title="Gwardyjski Keksholmski Pułk">
Gwardyjski Keksholmski Pułk



</doc>
<doc id="1313275" url="https://pl.wikipedia.org/wiki?curid=1313275" title="Gwardyjski Przeobrażeński Pułk">
Gwardyjski Przeobrażeński Pułk



</doc>
<doc id="1313280" url="https://pl.wikipedia.org/wiki?curid=1313280" title="Gwardyjski Pułk Jegrów">
Gwardyjski Pułk Jegrów



</doc>
<doc id="1313281" url="https://pl.wikipedia.org/wiki?curid=1313281" title="Gwardyjski Pułk Grenadierów">
Gwardyjski Pułk Grenadierów



</doc>
<doc id="1313285" url="https://pl.wikipedia.org/wiki?curid=1313285" title="Gwardyjski Sankt-Petersburski Pułk">
Gwardyjski Sankt-Petersburski Pułk



</doc>
<doc id="1313287" url="https://pl.wikipedia.org/wiki?curid=1313287" title="Gwardyjski Pawłowski Pułk">
Gwardyjski Pawłowski Pułk



</doc>
<doc id="1313289" url="https://pl.wikipedia.org/wiki?curid=1313289" title="Gwardyjski Fiński Pułk">
Gwardyjski Fiński Pułk



</doc>
<doc id="1313292" url="https://pl.wikipedia.org/wiki?curid=1313292" title="Toni Servillo">
Toni Servillo

Toni Servillo, właśc. Marco Antonio Servillo (ur. 25 stycznia 1959 w Afragoli) − włoski aktor. W 2008 nagrodzony nagrodą David di Donatello dla najlepszego aktora za rolę w filmie "Dziewczyna z jeziora".

</doc>
<doc id="1313293" url="https://pl.wikipedia.org/wiki?curid=1313293" title="Odrodzenie karolińskie">
Odrodzenie karolińskie



</doc>
<doc id="1313296" url="https://pl.wikipedia.org/wiki?curid=1313296" title="Gwardyjski Moskiewski Pułk">
Gwardyjski Moskiewski Pułk



</doc>
<doc id="1313302" url="https://pl.wikipedia.org/wiki?curid=1313302" title="Millennium Tower (Wiedeń)">
Millennium Tower (Wiedeń)

Millenium Tower – wieżowiec w Wiedniu, w Austrii o wysokości 202 m (663 stopy). Budynek został otwarty w 1999, posiada 51 kondygnacji.
Bryła budynku jest zbliżona do kilku połączonych cylindrów. Projektantami obiektu byli: Gustav Peichl, Boris Podrecca i Rudolf F. Weber. Główni wykonawcy prac budowlanych to firmy: ARGE, Habau, Voestalpine, MCE AG.

</doc>
<doc id="1313305" url="https://pl.wikipedia.org/wiki?curid=1313305" title="Furuba">
Furuba



</doc>
<doc id="1313308" url="https://pl.wikipedia.org/wiki?curid=1313308" title="Anastomoza (medycyna)">
Anastomoza (medycyna)

Anastomoza (in. zespolenie) – w zakresie nauk medycznych termin oznacza połączenie między dwoma ciągłymi naczyniami, takimi jak tętnice, żyły czy pętle jelita. Anastomozy mogą występować naturalnie, służąc określonym celom fizjologicznym albo być wytworzone sztucznie – przez człowieka lub jako objaw patologiczny.
Anatomia.
Anastomozy naczyniowe.
Anastomozy naczyniowe: tętniczo-tętnicze i żylno-żylne są typowymi połączeniami między naczyniami krwionośnymi, kształtującymi się głównie w okresie płodowym, ale mogącymi też rozwijać się w ciągu życia osobnika (np. anastomozy wieńcowe). W tym drugim przypadku można wyodrębnić pewne szczegóły struktury mikroskopowej, odróżniające miejsce styku od otaczających go ścian.
W ciele ludzkim istnieje olbrzymia liczba omawianych połączeń; do klinicznie istotnych należą m.in.:
Anastomozy wieńcowe.
Anastomozy między gałęziami naczyń wieńcowych są rodzajem zespoleń, które potrafią zwiększać swoje znaczenie i zasięg w miarę upływu kolejnych lat życia. Tętnice wieńcowe są uznane za naczynia końcowe, których zator definitywnie upośledza funkcje pewnej określonej części mięśnia. Mimo takiego stanu rzeczy u osób dojrzałych, a w szczególności u pacjentów mających przewlekłe problemy z krążeniem, stwierdza się oznaki rozwoju krążenia obocznego, głównie drobnych naczynek położonych w warstwie podwsierdziowej. Najczęściej takie zespolenia notuje się przy koniuszku serca, na przedniej ścianie prawej komory, tylnej ścianie lewej komory czy w przebiegu bruzd międzykomorowych i międzyprzedsionkowych. Ich użyteczność pozostaje przedmiotem badań.
Naczynia wieńcowe mogą wytwarzać również anastomozy z innymi tętnicami w obszarze klatki piersiowej poprzez tętnice osierdzia i naczynia naczyń ("vasa vasorum") łączących serce z krążeniem systemowym oraz płucnym. Również w tym wypadku użyteczność takich rozwiązań w razie zatorów różni się zależnie od rozpatrywanego przypadku.
Podobna sytuacja, tyle że na większą skalę, istnieje pomiędzy naczyniami żylnymi. Nie tylko przylegające żyły wytwarzają zespolenia między sobą, ale także może istnieć komunikacja między dopływami zatoki wieńcowej i żyłami przednimi serca. Połączenia pozasercowe prowadzą przez naczynia naczyń żył, dochodzących do narządu.
Anastomozy tętniczo-żylne.
Bezpośrednie zespolenia między tętnicami i żyłami mogą przybierać formę krótkich, prostych naczyń lub kłębków naczyniowych (narządów Hoyera-Grossera) – w obu wypadkach z pominięciem sieci naczyń włosowatych. Anastomozy te służą precyzyjnej regulacji przepływu krwi przez narządy, których poziom metabolizmu zmienia się w czasie; wpływa na to stopień skurczu mięśniówki gładkiej (lub komórek nabłonkowo-mięśniowych), otaczających tętniczki (metaarteriole) prowadzące na dany obszar. Zespolenia proste spotykamy w płucach, sercu, nerkach, tkance łącznej, jajnikach, łożysku, macicy, gruczołach dokrewnych, ścianie żołądka i jelit oraz ciele jamistym prącia. Zespolenia kłębkowate istnieją w skórze głowy i szyi, małżowinie usznej czy palcach. Pełnią tam funkcje termoregulacyjną, pozwalając organizmowi zaoszczędzić energię traconą zwykle w postaci ciepła. Anastomozy podlegają regulacji hormonalnej i nerwowej (układ autonomiczny).
Embriologia.
Rozwój układu krążenia u zarodka człowieka zaczyna się w 3 tygodniu ciąży. Od precyzji i synchronizacji licznych zachodzących od tego momentu przemian zależy prawidłowa praca mięśnia sercowego i efektywny obieg krwi. Anastomozy między pierwotnymi naczyniami krwionośnymi są w tym procesie kluczowym elementem; umożliwiają m.in. poprawny rozwój:
Zespolenia między naczyniami łożyska w wypadku ciąży mnogiej mogą skutkować mozaikowatością erytrocytów ("erythrocyte mosaicism") – czyli wymieszaniem dwóch różnych grup krwi u bliźniąt oraz zespołem przetoczenia krwi między płodami ("twin transfusion syndrome") – wskutek zaburzeń hemodynamicznych i następczych dysproporcji w podziale krwi między nimi.
Chirurgia.
Anastomoza chirurgiczna polega na odtworzeniu ciągłości przewodu pokarmowego lub połączeniu ze sobą dwóch naczyń takich jak: tętnice, żyły, drogi żółciowe, moczowody, ew. nerwów. Jest to zazwyczaj złożona i czasochłonna procedura, nierzadko wykonywana odręcznie (zespolenia naczyniowe), ale w ostateczności mająca duży wpływ na powodzenie całej operacji.
Przykładowo, anastomozy są nieodzowne przy poniższych zabiegach:
Patologia.
Anastomozy patologiczne są szerzej znane jako przetoki. Z powodu wypadku lub infekcji może dojść do zespolenia między tętnicami, żyłami czy pętlami jelita. Przetoki dzielimy na:

</doc>
<doc id="1313312" url="https://pl.wikipedia.org/wiki?curid=1313312" title="Gran Hotel Bali">
Gran Hotel Bali

Gran Hotel Bali – hotel w hiszpańskim mieście Benidorm, o wysokości 186 m. Liczy 52 kondygnacje.
Jest najwyższym hotelem w Europie. Został oddany do użytku w 2002 roku.

</doc>
<doc id="1313315" url="https://pl.wikipedia.org/wiki?curid=1313315" title="Gwardia Imperium Rosyjskiego">
Gwardia Imperium Rosyjskiego

Gwardia Imperium Rosyjskiego – elitarna formacja wojskowa Imperium Rosyjskiego, pełniąca również funkcje reprezentacyjne i osobistej straży rosyjskiej rodziny cesarskiej.
Jej pierwszy oddział sformował Piotr I Wielki w 1690. 
Organizacja.
Struktura organizacyjna Gwardii Imperium Rosyjskiego na początku 1914:
Korpus Gwardii.
Petersburski Okręg Wojskowy - Petersburg, Miljonaja.
23 Korpus Armijny.
23 Korpus Armijny Imperium Rosyjskiego - Warszawski Okręg Wojskowy. Siedziba: Warszawa.

</doc>
<doc id="1313316" url="https://pl.wikipedia.org/wiki?curid=1313316" title="Gwardyjski Pułk Ułanów Jego Wysokości">
Gwardyjski Pułk Ułanów Jego Wysokości



</doc>
<doc id="1313318" url="https://pl.wikipedia.org/wiki?curid=1313318" title="Droga I/11 (Czechy)">
Droga I/11 (Czechy)

Droga I/11 (cz. "Silnice I/11") – najdłuższa droga krajowa I kategorii w Czechach. Trasa zaczyna się od obwodnicy miejskiej Hradec Králové i biegnie równolegle do granicy z Polską przez Šumperk, Opawę, Ostrawę i Czeski Cieszyn do Jabłonkowa na Zaolziu. Na odcinku Cieszyn – Jabłonków (dawne przejście graniczne ze Słowacją) jest częścią ważnego szlaku drogowego E75. Arteria jest jednojezdniowa z wyjątkiem fragmentów w rejonie Opawy i Ostrawy. Na odcinku Červená Voda – Bukovice trasa biegnie wspólnym szlakiem z drogą nr 43, w rejonie miasta Šumperk z drogą nr 44, a w Opawie z drogą nr 57.

</doc>
<doc id="1313319" url="https://pl.wikipedia.org/wiki?curid=1313319" title="Gwardyjski Pułk Kirasjerów Jej Wysokości">
Gwardyjski Pułk Kirasjerów Jej Wysokości



</doc>
<doc id="1313322" url="https://pl.wikipedia.org/wiki?curid=1313322" title="Farbiarnia w Fezie">
Farbiarnia w Fezie

Farbiarnie w Fezie – zakłady, w których barwione są rozprowadzane na cały świat tkaniny i wyroby skórzane. 
Już w XIX w. brytyjska arystokracja wysyłała do Maroka do oprawienia w skórę całe księgozbiory. 
W farbiarniach barwi się skórzane paski, buty, torby, kurtki z niezwykle miękkiej skóry itp., także wyroby haftowane i inne arcydzieła rękodzielnicze. Zakłady funkcjonują nierozłącznie ze znanymi również z Fezu garbarniami.
Farbiarnie położone są na placach pośród zabytkowych zabudowań, na których umieszczone są rozpostarte obok siebie - niczym plastry miodu - rzędy stągwi wypełnionych kolorowymi mieszankami. Zakłady wykorzystują naturalne barwniki m.in. na bazie henny, mięty, czy szafranu. Mieszanka danego barwnika i gołębich odchodów (stosowanych w celu zmiękczenia skór 
jagnięcych czy wielbłądzich) udeptywana jest przez charakterystycznych mężczyzn w krótkich spodenkach, a sam zawód farbiarza jest dziedziczny i dobrze płatny - lecz ciężki i wymagający dużego, codziennego wysiłku.
Obiekt przyciąga liczne rzesze turystów ze względu na nezwykły efekt wizualny, jaki tworzą kadzie wypełnione maziami rozmaitych kolorów. Często przedstawiane są na zdjęciach i plakatach, szczególnie w perspektywie z lotu ptaka (na papierze czy w pliku graficznym ukazują niezwykłą mozaikę kolorów i kształtów).

</doc>
<doc id="1313324" url="https://pl.wikipedia.org/wiki?curid=1313324" title="Myrmecobius fasciatus">
Myrmecobius fasciatus



</doc>
<doc id="1313326" url="https://pl.wikipedia.org/wiki?curid=1313326" title="Kazimierz Kyrcz">
Kazimierz Kyrcz



</doc>
<doc id="1313328" url="https://pl.wikipedia.org/wiki?curid=1313328" title="Gwardyjski Pułk Huzarów Jego Wysokości">
Gwardyjski Pułk Huzarów Jego Wysokości



</doc>
<doc id="1313329" url="https://pl.wikipedia.org/wiki?curid=1313329" title="Gwardyjski Atamański Pułk">
Gwardyjski Atamański Pułk



</doc>
<doc id="1313332" url="https://pl.wikipedia.org/wiki?curid=1313332" title="Gwardyjski Grodzieński Pułk Huzarów">
Gwardyjski Grodzieński Pułk Huzarów



</doc>
<doc id="1313337" url="https://pl.wikipedia.org/wiki?curid=1313337" title="Dia (wyspa)">
Dia (wyspa)

Dia (nowogr. "Díía", "Standía") jest małą grecką wyspą położoną na Morzu Kreteńskim na północ od wybrzeża środkowej Krety. Powierzchnia wyspy wynosi 12 km². Obecnie wyspa jest niezamieszkana. Jedynymi mieszkańcami wyspy są dzikie kozy (ich kreteńska odmiana nazywana przez Greków "agrimi", a przez Amerykanów "kri-kri"). Wyspa jest widziana ze stolicy Krety Heraklionu. Kształtem przypomina gigantyczną jaszczurkę, co nawiązuje do mitu o powstaniu wyspy. Legenda mówi, że wielka jaszczurka chciała pożreć Kretę. Zeus widząc to rzucił na nią grom, który ją zabił i powalił na morze. Z jaszczurki miała powstać wyspa Dia.
Leży w administracji zdecentralizowanej Kreta, w regionie Kreta, w jednostce regionalnej Heraklion, w gminie Chersonisos.

</doc>
<doc id="1313340" url="https://pl.wikipedia.org/wiki?curid=1313340" title="Darren Jackson">
Darren Jackson

Darren Jackson (ur. 25 lipca 1966 w Edynburgu) – piłkarz szkocki grający na pozycji napastnika.
Kariera klubowa.
Karierę piłkarską Jackson rozpoczął w małym klubie o nazwie Meadowbank Thistle. W 1985 roku zaczął występować w jego barwach w Scottish Second Division i w całym sezonie był najlepszym strzelcem zespołu z 17 golami. 31 października 1986 przeszedł do pierwszoligowego angielskiego zespołu Newcastle United, który zapłacił za ten transfer kwotę w wysokości 240 tysięcy funtów. W angielskiej lidze zadebiutował 18 października w przegranym 1:2 domowym spotkaniu z Arsenalem. W zespole „Srok” był rezerwowym dla Paula Goddarda i Petera Beardsleya, ale zdołał strzelić 3 gole w lidze. W sezonie 1987/1988 po odejściu tego drugiego był dublerem dla Brazylijczyka Mirandinhi, a w kolejnym w barwach Newcastle występował tylko przez pół roku (zespół na koniec sezonu spadł z ligi).
16 grudnia 1988 Jackson wrócił do Szkocji i został piłkarzem Dundee United. Kosztował 200 tysięcy funtów, ale wystąpił tylko w jednym spotkaniu ligowym. W kolejnych trzech sezonach był jednak podstawowym zawodnikiem tego klubu i stworzył atak z Finem Mixu Paatelainenem. W 1991 roku dotarł z Dundee do finału Pucharu Szkocji, jednak jego zespół przegrał 3:4 po dogrywce z Motherwell F.C. Dla Dundee strzelił łącznie 30 goli, a w 1992 roku przeszedł do Hibernian F.C. z Edynburga. Tam także występował w pierwszym składzie grając w linii napadu z Keithem Wrightem. W Hibernian grał przez pełne 5 sezonów, zdobył 50 bramek, ale nie osiągnął większych sukcesów ani w lidze, ani w krajowym pucharze.
14 lipca 1997 Darren podpisał kontrakt z jedną z czołowych drużyn w Szkocji, Celtikiem. Swój pierwszy mecz w koszulce „The Bhoys” rozegrał 3 sierpnia, a Celtic przegrał w nim 1:2 z Hibernianem. Jackson nie zdołał jednak wywalczyć miejsca w składzie i przegrywał rywalizację ze Szwedem Henrikiem Larssonem i Simonem Donnelly’m. Został jednak po raz pierwszy i jedyny w karierze mistrzem kraju oraz zdobył Puchar Ligi Szkockiej.
W trakcie sezonu 1998/1999 Jackson odszedł z Celtiku i trafił do Coventry City. Jednak po rozegraniu 3 spotkań w Premier League wrócił do Szkocji i został zawodnikiem Heart of Midlothian F.C. W drużynie „Serc” grał do końca 2000 roku i wówczas przeszedł do Livingston F.C., z którym wywalczył mistrzostwo Scottish First Division i awans do Premier League. W sezonie 2001/2002 grał najpierw St. Johnstone, a następnie w Clydebank F.C. i latem 2002 zakończył piłkarską karierę.
Kariera reprezentacyjna.
W reprezentacji Szkocji Jackson zadebiutował 29 marca 1995 roku w zremisowanym 0:0 spotkaniu z Rosją. W 1996 roku znalazł się w kadrze Szkotów na Euro 96, jednak nie zagrał w żadnym ze spotkań. 5 października tamtego roku zdobył pierwszego gola w kadrze narodowej, w zwycięskim 2:0 meczu z Łotwą. W 1998 roku został powołany przez Craiga Browna do kadry na mundial we Francji i tam dwukrotnie pojawiał się na boisku: w przegranym 1:2 meczu z Brazylią i zremisowanym 1:1 z Norwegią. Karierę reprezentacyjną zakończył w tym samym roku, a jego ostatnim występem był mecz z Estonią (3:2). W kadrze narodowej wystąpił 28 razy i strzelił 4 gole.

</doc>
<doc id="1313341" url="https://pl.wikipedia.org/wiki?curid=1313341" title="Kornelia z Afryki">
Kornelia z Afryki

Kornelia z Afryki – święta Kościoła katolickiego, wymieniana przez "Martyrologium Romanum" jako męczennica, wspominana w kalendarzu liturgicznym dnia 31 marca.
Bardzo mało wiadomo o życiu Kornelii. Nieznane są daty jej narodzin i śmierci. Wiadomo tylko, że Kornelia żyła w okresie Cesarstwa Rzymskiego w Afryce Północnej i tam zginęła.

</doc>
<doc id="1313343" url="https://pl.wikipedia.org/wiki?curid=1313343" title="She Belongs to Me">
She Belongs to Me

She Belongs to Me – piosenka skomponowana przez Boba Dylana, nagrana przez niego w styczniu i wydana na albumie "Bringing It All Back Home" w marcu oraz na singlu w kwietniu 1965 r.
Historia i charakter utworu.
Tytuł "She Belongs to Me" jest w pewnej części żartobliwy, ale w dużo większej części jest ironiczny. Wynika to z treści piosenki.
Jest to ballada, oparta na bluesie, która jest utworem całkowicie antymiłosnym. Piosenka ta skierowana jest do diabolicznej i tajemniczej kobiety-manipulantki. Obiekt jej manipulanctwa – narrator-Dylan – przez całą piosenkę usiłuje przekonać słuchacza, że jest on niezależnym mężczyzną, nawet jeśli wydaje się, że jest inaczej. Jest to więc utwór o kobiecie-wampie, prawdziwej "zjadaczce mężczyzn".
Paul Williams sugeruje, że dosłownie wnioskując z tekstu, jest to piosenka o pożeraczce serc męskich z pokoju nr 103 z "New Orlean Rag". Jest to utwór, który dla fanów Dylana stanowił zawsze łamigłówkę i wymyślono co najmniej tuzin teorii go objaśniających.
Od strony muzycznej jest dość zamaskowany walc bluesowy. Źródłem może być tradycyjny blues "I'm a Stranger Here" nagrany m.in. przez "Blind Boy" Fullera 12 lipca 1939, który nawet zawiera kilka podobnych wersów. Wersje nagrane 13 stycznia były akustyczne, nagrane tylko w duecie z Johnem Sebastianem na basie. Prawdopodobnie więc początkowym zamiarem Dylana było nagranie właściwie kolejnego solowego albumu. Jednak z 13 na 14 stycznia zmienił zdanie i zaprosił innych muzyków, wśród nich afroamerykańskiego gitarzystę Bruce'a Langhorna, który w wielkim stopniu przyczynił się do ukształtowania brzmienia folku amerykańskiego. Sesje były nerwowe, gdyż Dylan wtedy kompletnie nie potrafił współpracować z innymi muzykami; był typowym solowym artystą, który zawsze wykonywał swoje utwory zgodnie z tym, co mu akurat przyszło do głowy. Jedynie obecność Sebastiana i Langhorna, których znał od dłuższego czasu, spowodowała, iż "elektryczne" sesje w ogóle się udały. Jednak większość elektrycznych wersji przegrywa jakościowo z nagranymi wcześniej wersjami akustycznymi.
Pierwszy wers "She's got everything she needs/She's an artist, she don't look back" (Ona otrzymuje wszystko, co chce/jest artystką, nie spogląda wstecz) nawiązuje do bluesa Johna Lee Hookera "Don't Look Back". Jednak chyba ważniejszym źródłem jest słynna wypowiedź afroamerykańskiego baseballisty Satchela Paige'a: "Nie oglądaj się, bo może ktoś do ciebie celuje".
Piosenka została wydana na stronie B singla "Subterranean Homesick Blues" i dotarła do 39 miejsca na listach przebojów w USA i do 9 w Wielkiej Brytanii. Na singlu ukazała się druga wersja z trzech nagranych wersji "She Belongs to Me". Był to pierwszy singel Dylana, który wszedł na listę przebojów.

</doc>
<doc id="1313346" url="https://pl.wikipedia.org/wiki?curid=1313346" title="Dialekt mazurski">
Dialekt mazurski



</doc>
<doc id="1313349" url="https://pl.wikipedia.org/wiki?curid=1313349" title="Ben Shepherd">
Ben Shepherd

Ben Shepherd (właśc. Hunter Benedict Shepherd 20 września 1968 w Okinawie, Japonia) – amerykański muzyk, gitarzysta basowy grunge'owego zespołu Soundgarden od roku 1990 aż do rozwiązania grupy w roku 1997, i ponownie od jej zreaktywowania w 2010. Ponadto znany jest z występów w swoich pobocznych projektach, jak Hater i Wellwater Conspiracy.
Początki.
Shepherd urodził się w amerykańskiej bazie wojskowej na Okinawie w Japonii. Jego rodzina przeniosła się do Teksasu i osiedliła w Bainbridge Island w Waszyngtonie, gdzie Shepherd dorastał i grywał z przyjaciółmi w różnych punkrockowych zespołach. Po skończeniu szkoły średniej pracował m.in. jako stolarz. Wkrótce jednak został roadie zespołu grunge'owego Nirvana i grał w Tic Dolly Row wraz z Chadem Channingiem. Wziął udział w przesłuchaniu na miejsce gitarzysty w zespole Nirvana, jednak nie został wybrany.
Do roli basisty zespołu Soundgarden po raz pierwszy zgłosił się w roku 1989, tuż po odejściu Hiro Yamamoto, jednak jego kandydatura została odrzucona, ponieważ uważano, że nie potrafi grać wystarczająco dobrze. Nowym basistą zespołu został Jason Everman, jednak z nieznanych powodów został wyrzucony tuż po tym, jak zespół zakończył swoją promocyjną trasę koncertową. Wtedy zatrudniono Shepherda.
Soundgarden (1990-1997, 2010-obecnie).
Oprócz roli basisty, Shepherd coraz częściej przyjmował na siebie obowiązki wokalisty i twórcy tekstów. Jeśli chodzi o pierwszy studyjny album zespołu na którym wziął udział, Badmotorfinger, Shepherd współtworzył następujące utwory: "Slaves &amp; Bulldozers" (współtwórca muzyki), "Jesus Christ Pose" (współtwórca muzyki), "Face Pollution" (muzyka) oraz "Somewhere" (muzyka i słowa).
W roku 1994 zespół Soundgarden wydał album "Superunknown", na którym pojawiły się utwory Shepherda – "Half" oraz "Head Down". "Head Down" wykazywał wpływy Beatlesów, natomiast "Half" miał indyjski charakter oraz był pierwszym z utworów zespołu, w którym Shepherd zaśpiewał partię pierwszego głosu. W 1996 pojawił się album "Down on the Upside", na którym pojawiło się sześć kompozycji Shepherda – "Zero Chance" (muzyka), "Dusty" (muzyka), "Ty Cobb " (muzyka), "Never Named" (muzyka) "Switch Opens" (muzyka) oraz "An Unkind" (muzyka i słowa). Wraz z reaktywacją Soundgarden w 2010 roku, Ben Shepherd ponownie dołączył do zespołu.W 2010 roku, niepublikowany dotąd utwór "Black Rain" miał swoją ogólnoświatową premierę. Kompozytorem owego utworu jest właśnie Shepherd.
Po Soundgarden (1997-2010).
Będąc jeszcze członkiem Soundgarden, Shepherd założył wspólnie z Mattem Cameronem projekt Hater, w którym pełnił obowiązki wokalisty i gitarzysty. Z zespołem tym nagrał 2 płyty. Pod koniec 1997 Shepherd zagrał na gitarze basowej w projekcie The Desert Sessions (płyta "Volumes 1 &amp; 2)". W roku 1998 z nieznanych powodów opuścił projekt Wellwater Conspiracy. Miejsce wokalisty przejął w nim Matt Cameron.
Shepherd ma córkę imieniem Ione. Obecnie mieszka w Seattle w stanie Waszyngton oraz ma dom na Bainbridge Island.

</doc>
<doc id="1313350" url="https://pl.wikipedia.org/wiki?curid=1313350" title="All Hail the Dead">
All Hail the Dead

All Hail the Dead – drugi longplay metalcore'owego zespołu Walls of Jericho.

</doc>
<doc id="1313360" url="https://pl.wikipedia.org/wiki?curid=1313360" title="Libra (jednostka miary)">
Libra (jednostka miary)

Libra (z łaciny "waga") – podstawowa jednostka masy w starożytnym Rzymie, dzieliła się na 12 uncji.
Od libry pochodzi stosowany w średniowiecznej Europie funt.
W Polsce libra była stosowana od XII w., głównie w aptekarstwie. Libra norymberska stosowana w XVI w wynosiła 360 gramów.
W dawnej Polsce tradycyjna miara ilości arkuszy papieru, wynosząca 24 lub 25, co stanowiło 1/20 ryzy, a w późniejszych czasach 100 arkuszy.

</doc>
<doc id="1313362" url="https://pl.wikipedia.org/wiki?curid=1313362" title="Misty Mountain Hop">
Misty Mountain Hop

Misty Mountain Hop – utwór angielskiego zespołu rockowego Led Zeppelin z czwartego, niezatytułowanego albumu zespołu, wydanego w roku 1971. W USA i Australii pojawił się na stronie B singla Black Dog, jednak i tak był często grywany na falach radiowych. Został nagrany w pałacu Headley Grange (Hampshire) który posiadał własne studio nagraniowe.
Tekst.
Najczęściej pojawiająca się interpretacja tekstu utworu mówi o spotkaniu z policją po wypaleniu marihuany w parku, po czym następuje udanie się do Gór Mglistych („where the spirits fly”) - fragment ten stanowi prawdopodobnie odniesienie do powieści "Hobbit" J.R.R. Tolkiena. Odniesienia do dzieł tego angielskiego pisarza pojawiają się również w innych utworach Led Zeppelin, takich jak „Bron-Y-Aur Stomp”, „The Battle of Evermore” czy „Ramble On”.
Na scenie.
Utwór „Misty Mountain Hop” był grany regularnie na koncertach od końca 1972 do końca 1973; często przechodził wprost w kompozycję „Since I've Been Loving You” (co można zobaczyć np. na płycie "Led Zeppelin DVD"). W 1988 roku muzycy zagrali ten utwór na koncercie z okazji 40. rocznicy wytwórni Atlantic Records; przy perkusji zasiadł wtedy Jason Bonham – syn zmarłego perkusisty zespołu; w rok później zagrano go również na 21 urodzinach córki Roberta Planta. Ostatnio „Misty Mountain Hop” został wykonany na koncercie upamiętniającym postać Ahmeta Ertegüna, który 10 grudnia 2007 odbył się w londyńskiej sali O2 Arena.

</doc>
<doc id="1313364" url="https://pl.wikipedia.org/wiki?curid=1313364" title="Karl von Osten-Sacken">
Karl von Osten-Sacken

Karl von Osten-Sacken (ur. 1715, zm. 1794) – saski polityk.
We wrześniu 1767 roku, gdy Osten-Sacken był saskim posłem w Petersburgu, konfederaci radomscy uzyskali jego (i pruskiego posła Solmsa) przychylność dla ich postulatu ograniczenia władzy królewskiej w Polsce.
W od dnia 26 marca 1777 roku do 2 października 1777 roku był pierwszym ministrem saskim, jednak wpływ na politykę rządu wywierał już wówczas od ponad dziesięciolecia. Podczas jego rządów koła dworskie z wdowa po Auguście III, Maria Antonią i królewiczem Karolem na czele marzyły o odzyskaniu tronu polskiego i miały nadzieję, ze prowettyńska konfederacja barska odniesie w Polsce zwycięstwo nad Rosjanami. Większość jednak Sasów było niechętnych tym planom, a sam Osten-Sacken uprawiał politykę przyjazną Rosji. Być może była to gra na dwa fronty; w razie sukcesu konfederatów zamierzano przyjąć koronę polską, a w razie ich klęski kontynuować kurs Osten-Sackena.
Był odznaczony Orderem Orła Białego.

</doc>
<doc id="1313366" url="https://pl.wikipedia.org/wiki?curid=1313366" title="Liaotung">
Liaotung

Liaotung () – półwysep w północno-wschodnich Chinach, w prowincji Liaoning. Położony pomiędzy zatoką Liaotuńską na zachodzie i Zachodniokoreańską na wschodzie, na Morzu Żółtym. Powierzchnia półwyspu wynosi ok. 54 tys. km², długość ok. 225 – 250 km, szerokość 80 – 130 km, szerokość maksymalna u nasady ok. 150 km.
Półwysep Liaotung zbudowany jest z wapieni, piaskowców, łupków i archaicznych gnejsów z intruzjami granitów. Ukształtowanie powierzchni urozmaicone, na wybrzeżach nizinne, we wnętrzu półwyspu wyżynne, a miejscami górzyste, do 1132 m n.p.m., średnia wysokość wynosi ok. 500 m n.p.m. Linia brzegowa jest dobrze rozwinięta, o długości całkowitej wynoszącej ok. 900 km, zachodnie brzegi półwyspu płaskie, wschodnie strome. Klimat umiarkowany ciepły, monsunowy, z dużą ilością opadów.
Rozwinięte rolnictwo i rybołówstwo. Dzięki sprzyjającemu klimatowi, obfitym opadom i 6 miesięcznemu okresowi wegetacyjnemu jest to jeden z najważniejszych regionów uprawy owoców w Chinach. Uprawa orzeszków ziemnych, kukurydzy, gaoliangu i pszenicy oraz hodowla jedwabników. Od lat 60 XX w. jest to jeden z głównych regionów przemysłowych Chin. Górnictwo węgla kamiennego, rud metali oraz boksytów. Zlokalizowanych jest tu ponad 600 dużych i średnich przedsiębiorstw metalurgicznych, maszynowych i petrochemicznych.

</doc>
<doc id="1313367" url="https://pl.wikipedia.org/wiki?curid=1313367" title="Peroryctidae">
Peroryctidae



</doc>
<doc id="1313374" url="https://pl.wikipedia.org/wiki?curid=1313374" title="Live in California 74">
Live in California 74

Live in California 74 – DVD z koncertem zespołu Deep Purple wydane 21 listopada 2005. Materiał zarejestrowano podczas transmisji telewizyjnej ABC-TV 6 kwietnia 1974 na Ontario Motor Speedway w Ontario, niedaleko Los Angeles w Kalifornii. Koncert ten po raz pierwszy wydano na VHS i płycie LaserDisc w roku 1981 pod tytułem "California Jam".
To DVD jest pierwszym oficjalnym wydaniem kompletnego koncertu, utwór "Lay Down, Stay Down" nie został zamieszczony na wydaniu VHS.
Cztery pierwsze utwory pochodzą z najnowszego albumu "Burn", inne z "Machine Head". "Smoke on the Water", "Space Truckin'", "Lazy" i "The Mule" były grane jako intro i outro podczas "You Fool No One".

</doc>
<doc id="1313376" url="https://pl.wikipedia.org/wiki?curid=1313376" title="Frances the Mute">
Frances the Mute

Frances the Mute – drugi album studyjny amerykańskiego progresywnego zespołu The Mars Volta, wydany w USA 1 marca 2005. Słowa utworów często przeskakują tu z hiszpańskiego na angielski; widać wyraźne wpływy jazzu oraz muzyki latynoskiej, szczególnie w utworze "L'Via L'Viaquez". W pierwszym tygodniu płyta "Frances the Mute" sprzedała się w 123.000 egzemplarzy, a we wrześniu 2006 liczba ta wynosiła już 465.000 sztuk.
Oprawa graficzna powstała z ręki Storma Thorgersona, który stworzył również projekt okładki poprzedniej płyty - "De-Loused in the Comatorium". Źródłem inspiracji okładki "Frances the Mute" były prawdopodobnie obrazy malarza surrealistycznego Renégo Magritte, który stworzył serię dzieł, przedstawiających osoby o twarzach zakrytych tkaniną. Okładka stanowi bezpośrednie nawiązanie do zagadki "Publius Enigma" związanej z zespołem Pink Floyd; na jednym z obrazków kierowcy w czerwonych kapturach (z utworu "High Hopes") znajdują się na wzgórzu. Prawdopodobnie był to celowy zabieg ze strony zespołu.
Historia.
Inżynier dźwięku Jeremy Ward pracował wcześniej jako komornik i pewnego dnia na tylnym siedzeniu samochodu, który miał przejąć, znalazł pamiętnik. Zaczął go czytać i odnalazł w nim wiele podobieństw do swego własnego życia – np. jego autor również został adoptowany. Pamiętnik opowiadał o poszukiwaniu biologicznych rodziców przez jego autora – podczas którego natykał się na różnych ludzi, których imiona posłużyły za kanwę dla nazw wszystkich utworów z albumu "Frances the Mute". Ward zmarł jeszcze przed wydaniem płyty.
Dźwięk.
"Frances the Mute" jest podobny do albumu The Mars Volta z 2003 - "De-Loused in the Comatorium" – w obu pojawiły się tajemnicze, wieloznaczne teksty, w dużym stopniu improwizowane przerywniki muzyczne oraz wielopoziomowa warstwa instrumentalna, przy czym wpływ rocka progresywnego jest bardziej widoczny na "Frances the Mute" niż na "De-Loused in the Comatorium".
Inną cechą charakterystyczną "Frances the Mute" jest mnogość różnych poziomów w każdym z utworów. Przykładowo, "Cygnus...Vismund Cygnus" zaczyna się od cichych dźwięków gitary akustycznej, do których dołącza delikatny śpiew Cedrica Bixlera-Zavali. Następnie utwór przeradza się w chaotyczną hybrydę funku i metalu, przy czym Bixler-Zavala śpiewa czasami po hiszpańsku. Następnie utwór przechodzi w metrum 29/16 i pojawia się solo gitarowe, a później schodzi crescendo w stylu jazz fusion, po którym grany jest jam w 10/8. Na koniec utworu pojawia się potok ambientowych dźwięków okraszonych niezwykłymi efektami dźwiękowymi.

</doc>
<doc id="1313377" url="https://pl.wikipedia.org/wiki?curid=1313377" title="Stanisław Kubista">
Stanisław Kubista

Stanisław Kubista SVD (ur. 27 września 1898 w Kostuchnie obecnie dzielnicy Katowic, zm. 26 kwietnia 1940 w KL Sachsenhausen) – polski duchowny katolicki, werbista, błogosławiony Kościoła katolickiego.
Życiorys.
Młodość.
Był jednym z dziewięciorga dzieci robotnika leśnego Franciszka (1861–1938) i Franciszki (1866–1939) z domu Czempka, mieszkających w Kostuchnie obecnie dzielnicy Katowic. Urodził się w Kostuchnie 27 września 1898 roku. Został ochrzczony w kościele św. Wojciecha w Mikołowie. Kostuchna należała wówczas do parafii mikołowskiej. W 1912 roku Stanisław Kubista ukończył siedmioletnią szkołę powszechną i rozpoczął naukę w Niższym Seminarium Werbistów w Nysie. W 1917 powołana go do odbycia służby wojskowej w armii cesarskiej. Był radiotelegrafistą na froncie francuskim. Po rozwiązaniu garnizonu w 1919 roku został zwolniony i powrócił na Górny Śląsk. Kontynuował naukę u werbistów w Nysie, gdzie zdał maturę 30 czerwca 1920 roku.
Życie zakonne i działalność.
We wrześniu 1920 Stanisław Kubista wstąpił do nowicjatu werbistowskiego w St. Gabriel w Mödling w Austrii. Pierwsze śluby zakonne złożył w 1921 roku. W trakcie studiów filozoficzno-teologicznych w Międzynarodowym Seminarium Misyjnym złożył śluby wieczyste 29 września 1926 roku. Święcenia diakonatu przyjął 19 grudnia 1926 roku, zaś święcenia kapłańskie 26 maja 1927 roku w St. Gabriel. Msze prymicyjną odprawił 3 lipca 1927 roku w kościele św. Ludwika Króla w Panewnikach. Chociaż o. Kubista chciał wyjechać na misje, przełożeni skierowali go na roczne studia dziennikarskie.
Jesienią 1928 Stanisław Kubista zamieszkał w klasztorze w Górnej Grupie na Kociewiu, gdzie powierzono mu obowiązki ekonoma domu. W 1929 został ekonomem całej prowincji, dyrektorem wydawnictwa oraz redaktorem czasopism werbistowskich: „Naszego Misjonarza” oraz „Małego Misjonarza”. Był też asystentem mistrza nowicjatu. Doprowadził w 1931 roku do uruchomienia werbistowskiej drukarni w Górnej Grupie. Poświęcił ją 3 czerwca 1931 roku bp Stanisław Okoniewski. Ojciec Kubista publikował swoje teksty na łamach redagowanych i wydawanych przez siebie czasopism i kalendarzy katolickich: „Dzwonka Maryi”, „Posłańca św. Józefa”, „Skarbu Rodziny”, „Kalendarza Małego Misjonarza” oraz „Kalendarza Słowa Bożego”. Spod jego pióra wychodziły opowiadania i scenariusze grywanych przez uczniów przedstawień. Publikacje ozdabiane były jego własnymi rysunkami. Ojciec Kubista był współorganizatorem Muzeum Etnograficznego z eksponatami z Chin, Brazylii i Nowej Gwinei. W działalności duszpasterskiej był szczególnie cenionym spowiednikiem.
Lata II wojny światowej.
W październiku 1939 klasztor werbistów w Górnej Grupie został przejęty przez Wehrmacht. Utworzono obóz dla internowanych, do którego trafił o. Kubista. Zakonników przewieziono do obozu przejściowego Zivilgefangenenlager Neufahrwasser w Nowym Porcie (filii obozu w Stutthofie) 5 lutego 1940 roku. 9 kwietnia 1940 trafili do Sachsenhausen. Stanisław Kubista otrzymał numer obozowy 21154. Był skrajnie wyczerpany. Został zabity przez blokowego Hugo Krey’a, który zmiażdżył mu klatką piersiową i gardło, 26 lub 28 kwietnia 1940 roku. Ciało zostało spalone w obozowym krematorium.
Twórczość.
Pozostawił po sobie dramat misyjny „Krzyż i słońce” (wyd. Księgarnia Św. Wojciecha).
Beatyfikacja.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników. W 2000 w Kostuchnie został wystawiony pomnik na skwerze jego imienia. Wspomnienie przypada 12 czerwca.

</doc>
<doc id="1313378" url="https://pl.wikipedia.org/wiki?curid=1313378" title="Turystyka alternatywna">
Turystyka alternatywna

Turystyka alternatywna – rodzaj turystyki preferujący, w odróżnieniu od turystyki masowej, ścisły związek turystów ze społecznościami miejscowymi, wykorzystuje walory regionów recepcyjnych (nie budowlanych) oraz istniejącej zabudowy w taki sposób, aby w największym stopniu zachować środowisko przyrodnicze. Głównym celem jest poznanie kultury ożywionej lub nieożywionej, jak również historii, gospodarki i sposobu życia mieszkańców odwiedzanego kraju lub regionu.
W turystyce alternatywnej, w przeciwieństwie do wysokiego stopnia organizacji współczesnej turystyki masowej, preferuje się samodzielną organizację wyprawy i programowanie celów turystycznych przy niskim udziale niedużych biur podroży. Inną charakterystyczną cechą turystyki alternatywnej jest stosunkowo wysoki stopień trudności jej uprawiania. Powoduje to, że uczestnik tego typu turystyki powinien charakteryzować się odpowiednim przygotowaniem turystycznym oraz uczyć się podróżowania.
Charakterystyka.
O ile turystyka masowa, zaspokajająca głównie potrzeby relaksu i wypoczynku przy wykorzystaniu wysokostandardowego hotelarstwa i urządzeń towarzyszących, nie wymaga trudu i wysiłku od turystów, o tyle turystyka alternatywna zmusza ich do wysiłku fizycznego i umysłowego, co upodabnia ją do turystyki kwalifikowanej.
Ostatnio pojawia się coraz więcej głosów krytycznych pod kątem turystyki masowej i jej negatywnego oddziaływania na środowisko i społeczności lokalne miejsc turystycznych. Ze współczesną turystyką wiążą się również negatywne zjawiska, jak nadużywanie alkoholu, narkotyki, nielegalny handel, prostytucja itp. Turystyka ta nie prowadzi uczestników do bliższego poznania kraju pobytu. Często jest tylko powierzchownym zetknięciem z enklawami przygotowanymi dla obcokrajowców. Zbyt duża liczba turystów prowadzi do degradacji wyjątkowych przyrodniczo i historycznie miejsc. Dochodzi do wzrostu przestępczości i antagonizmów między turystami a rdzennymi mieszkańcami.
Turystyka alternatywna stara się znaleźć i upowszechnić inne możliwości odmiennych, nieszablonowych form turystyki. Oparta jest na motywach krajoznawczych. Uprawiana głównie w małych nieformalnych grupach. Jest próbą ucieczki od typowych masowych form spędzania wolnego czasu.
Główne postulaty turystyki alternatywnej to:

</doc>
<doc id="1313380" url="https://pl.wikipedia.org/wiki?curid=1313380" title="Christian Gotthelf Gutschmidt">
Christian Gotthelf Gutschmidt

Christian Gotthelf Gutschmidt lub Gutschchid (ur. 1721, zm. 1798) – saski prawnik i jurysta, pierwszy minister Saksonii (1790–1798). 
Syn lipskiego księgarza, w 1765 roku uszlachcony jako baron von Gutschmid. Od roku 1756 profesor prawa państwowego na Uniwersytecie Lipskim, od 1763 w radzie miasta, potem jeszcze w tym samym roku burmistrz. Już od 1762 sprawował nadzór nad domowym archiwum państwowym (niem. "Geheimstaatsarchiv").
Od 1770 minister gabinetu. Po zniszczeniach, jakie na kraj sprowadziła wojna siedmioletnia (1756–1763) ministrowie Thomas von Fritsch, Gutschmidt i Friedrich Ludwig Wurmb (1723–1800) odbudowali kraj i zreformowali jego struktury w duchu Oświecenia. Okres tej odbudowy zwie się w niemieckiej historiografii jako "Rétablissement", tak bowiem nazywano go w XVIII wieku.
W okresie od 1790 roku do 30 grudnia 1798 pierwszy minister Saksonii. Jego synem był baron Johann Wilhelm von Gutschmid (1761–1830), również saski minister.

</doc>
<doc id="1313381" url="https://pl.wikipedia.org/wiki?curid=1313381" title="Christian Gotthelf Gutschmid">
Christian Gotthelf Gutschmid



</doc>
<doc id="1313382" url="https://pl.wikipedia.org/wiki?curid=1313382" title="Johannes Jaroslaw Marcinowski">
Johannes Jaroslaw Marcinowski

Johannes Jaroslaw Marcinowski (ur. 13 listopada 1868 we Wrocławiu, zm. 13 lutego 1935 w Tübingen-Waldhausen) – niemiecki lekarz psychiatra i psychoanalityk. Członek Wiedeńskiego Towarzystwa Psychoanalitycznego od 1919 do 1925 roku.
Życiorys.
Urodził się w 1868 roku we Wrocławiu jako syn Johannesa Christlieba (1833–1884) i Anny Clary Wilhelmine (1850–1932). Jego ojciec był radcą stanu "(Regierungsrat") i syndykiem ("Landessyndikus"). Miał młodszą siostrę Kati (1877–1955).
Uczęszczał do szkoły kadetów i zdobył stopień oficera, jednak podczas ćwiczeń wojskowych doznał urazu, który doprowadził do obustronnego płaskostopia. Otrzymał dożywotnią rentę; nie kontynuował kariery wojskowej i rozpoczął studia medyczne na Uniwersytecie Wrocławskim. W 1894 roku otrzymał tytuł doktora nauk medycznych na podstawie sporządzonej pod kierunkiem Mikulicza-Radeckiego dysertacji poświęconej płaskostopiu ("Zur Therapie des erworbenen Plattfusses. Ein neuer Stützaparatt für Plattfüsse"). W 1899 przebywał w Paderborn. Od 1901 roku praktykował jako neurolog w różnych ośrodkach, a od 1907 roku w założonym przez siebie sanatorium „Haus Sielbeck” pod Eutin w prowincji Holsztyn. Po zakończeniu I wojny kupił gospodarstwo w Heilbrunn koło Bad-Tölz, które przekształcił w prowadzoną przez siebie klinikę. Był jej dyrektorem do 1928 roku.
Johannes Marcinowski był jednym z pierwszych zwolenników psychoterapii w Niemczech. Carl Gustav Jung zwrócił Freudowi uwagę na jeden z jego artykułów, a Freud odpisał Jungowi, że „otrzymał czarujący list od Marcinowskiego, w którym deklaruje się on jako nasz zażarty zwolennik i kompan w walce. Mówi mi że trzy [jego] następne artykuły będą w różnych miejscach publikowane. Próbuje nawiązać kontakt z naszą grupą i prosi o adresy”.
W swojej pracy "O historii ruchu psychoanalitycznego" ("Zur Geschichte der psychoanalytischen Bewegung", 1914) Freud wymienił sanatorium Marcinowskiego jako pierwszą niemiecką instytucję która otworzyła swoje drzwi dla psychoanalizy. Na 2. Kongresie Psychoanalitycznym w Norymberdze w 1910 roku Marcinowski wygłosił odczyt "Sejunktive Prozesse als Grundlage der Psychoneurosen". Brał udział w Międzynarodowym Kongresie Psychoanalitycznym w Weimarze, 21 września 1911. Pod koniec 1911 roku został stałym korespondentem „Zentralblatt für Psycho-analyse”, a od 1913 do 1919 „Internationale Zeitschrift für (ärtzliche) Psychoanalyse”. Od 1919 członek Wiedeńskiego Towarzystwa Psychoanalitycznego ("Wiener Psychoanalytischer Verein"). Prawdopodobnie członek Niemieckiego Towarzystwa Psychanalitycznego. Od tego samego roku członek monachijskiego "Gesellschaft für angewandte Seelenkunde" założonego przez Leonharda Seifa, ale razem z Hansem von Hattingbergiem i Viktorem von Gebsattelem zrezygnował rok później, ponieważ ich zdaniem Seif zbytnio oddalił się od pierwotnej koncepcji Freuda. W 1920 roku jego sanatorium odwiedziła Lou Andreas-Salomé.
Z czasem Marcinowski rozwinął własną formę psychoterapii. Publikował w „Zeitschrift für Menschenkunde” Hattinberga, w innych czasopismach medycznych i poświęconych psychoanalizie; rozdziały w zbiorze "Der nervöse Mensch" redagowanym przez Hattinberga i w publikacjach Wilhelma Stekla. Od 1928 roku mieszkał z rodziną w Tybindze-Waldhausen, gdzie prowadził razem z żoną Gustel, dyplomowaną pielęgniarką, swoją drugą klinikę. Należał do Metapsychologische Gesellschaft w Monachium.
Był dwukrotnie żonaty. Z pierwszego małżeństwa z Helene Sophie Charlotte Rede (1870–1954) urodzili się bliźniacy Hans i Jaroslaw (1895) i córka Johanne Irmingard (1896). Ze związku z pielęgniarką Auguste (Gustel) Gramatzki (1883–1960) urodził się syn Heinz, a po zawartym z nią ślubie jeszcze trzech synów: Hans Jürgen, Wulfdietrich i Willi Gernot.
Zmarł 13 lutego 1935 w Tübingen-Waldhausen. Wspomnienie o nim autorstwa Stekla ukazało się na łamach „Psychotherapeutische Praxis”.

</doc>
<doc id="1313383" url="https://pl.wikipedia.org/wiki?curid=1313383" title="Talk It!">
Talk It!

Talk It! czasem nazywany TalkAny - jeden z pierwszych popularnych syntezatorów mowy. Został stworzony dla systemu Windows 95. Był dostarczany razem z dodatkiem Microsoft Plus! w wersji "Microsoft Plus! for Kids".

</doc>
<doc id="1313389" url="https://pl.wikipedia.org/wiki?curid=1313389" title="Satan Takes a Holiday">
Satan Takes a Holiday

Satan Takes a Holiday - album zawierający zbiór pieśni i utworów wybranych zaaranżowanych i wykonanych przez Antona Szandora LaVeya, Czarnego Papieża i założyciela Kościoła Szatana. Wydawnictwo ukazało się w 1995 roku nakładem wytwórni muzycznej Amarillo Records. W 2002 roku ukazało się wznowienie nakładem Reptilian Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1313391" url="https://pl.wikipedia.org/wiki?curid=1313391" title="Polska Agencja Rozwoju Turystyki">
Polska Agencja Rozwoju Turystyki

Polska Agencja Rozwoju Turystyki SA w Likwidacji – agencja działająca w formie prawnej spółki akcyjnej, która działała na polskim rynku inwestycji turystycznych w latach 1993–2014. Była jedną z najstarszych w Polsce grup, które świadczyły usługi doradcze i finansowe w zakresie turystyki. Kapitał zakładowy spółki wynosił 31 739 000 zł i został wpłacony w całości.
Historia i cele działalności.
W dniu 7 stycznia 2014 roku Nadzwyczajne Walne Zgromadzenie Akcjonariuszy postanowiło rozwiązać Spółkę i postawić ją w stan likwidacji.
Głównym celem organizacji było:
Działalność agencji obejmowała m.in.:
Zarząd.
Prezesi Polskiej Agencji Rozwoju Turystyki.
Wojciech Fedyk, były prezes Polskiej Organizacji Turystycznej, figurujący później jako przewodniczący Rady Nadzorczej na oficjalnej stronie agencji, nie był formalnie prezesem agencji.
Aktualny skład reprezentacji Zarządu.
Od 31 maja 2017 roku członkom Rady Nadzorczej nie przysługuje wynagrodzenie.
Akcjonariusze.
Według informacji ze strony internetowej agencji w dniu 9 września 2016 roku struktura własności akcji agencji była następująca:

</doc>
<doc id="1313392" url="https://pl.wikipedia.org/wiki?curid=1313392" title="Rétablissement">
Rétablissement

Po zniszczeniach, jakie na Elektorat Saksonii sprowadziła wojna siedmioletnia (1756-1763) ministrowie Thomas von Fritsch, Christian Gotthelf Gutschmidt i Friedrich Ludwig Wurmb (1723-1800) odbudowali kraj i zreformowali jego struktury w duchu Oświecenia. Okres tej odbudowy zwie się w niemieckiej historiografii jako "Rétablissement", tak bowiem nazywano go w XVIII wieku.
Komisja odbudowy zwana "Restaurierungskommission" działała od 30 kwietnia 1762 do 5 sierpnia 1763, wydała w sumie 34 dekrety.

</doc>
<doc id="1313393" url="https://pl.wikipedia.org/wiki?curid=1313393" title="Aimé Césaire">
Aimé Césaire

Aimé Fernand David Césaire (ur. 26 czerwca 1913 w Basse-Pointe, zm. 17 kwietnia 2008 w Fort-de-France) – afrokaraibsko-francuski pisarz i polityk. Wraz z Léopoldem Sédar Senghorem i Léonem Damasem stworzył koncepcję „négritude”.
Życiorys.
Césaire był autorem licznych tomików wierszy i esejów (wśród nich słynny "Discours sur le colonialisme"), jak również kilku sztuk teatralnych. Jednocześnie był on najważniejszym politykiem Martyniki dwudziestego wieku. W 1945 został posłem Francuskiej Partii Komunistycznej. Jednym z jego pierwszych sukcesów politycznych było uzyskanie dla Martyniki w 1946 statusu departamentu. W 1956 Césaire opuścił komunistów, a dwa lata później utworzył swą własną partię polityczną pn. Parti progressiste martiniquais (PPM). W latach 1945–2001 był burmistrzem Fort-de-France, a do 1993 – posłem francuskiego Zgromadzenia Narodowego.
Po polsku ukazał się wybór jego poezji w tłumaczeniu Zbigniewa Stolarka pod nazwą "Poezje" (1978), nakładem Państwowego Instytutu Wydawniczego.

</doc>
<doc id="1313395" url="https://pl.wikipedia.org/wiki?curid=1313395" title="Restaurierungskommission">
Restaurierungskommission



</doc>
<doc id="1313396" url="https://pl.wikipedia.org/wiki?curid=1313396" title="Rises Over Japan">
Rises Over Japan

Rises Over Japan – film z koncertu linii "Mark IV" zespołu Deep Purple w reżyserii Tony’ego Klingera, wydany w roku 1985.
Ten japoński film zawiera część koncertu z Budokan Hall, zarejestrowanego 15 grudnia 1975 i wydanego w roku 1977 w Japonii jako "Last Concert in Japan". Film zarejestrowano kamerą na taśmie 16 mm, w związku z tym jakość video jest przeciętna.

</doc>
<doc id="1313397" url="https://pl.wikipedia.org/wiki?curid=1313397" title="Neurolingwistyka">
Neurolingwistyka

Neurolingwistyka − nauka na pograniczu lingwistyki, psychologii i neurologii, badająca mechanizmy nerwowe w obrębie ludzkiego mózgu, które kontrolują aktywność językową, oraz zmiany kształtujące się w mowie przy lokalnych zaburzeniach w pracy mózgu. Neurolingwistyka próbuje na podstawie różnych zaburzeń (afazji, jąkania, dyzartrii) skonstruować model relacji między mową a aspektami funkcjonowania mózgu.
Ze względu na swój multidyscyplinarny charakter neurolingwistyka czerpie metodologię i teorię z wielu innych dziedzin nauki takich jak: neurobiologia (neuronauka), językoznawstwo, kognitywistyka, neuropsychologia czy informatyka. Duża część analiz neurolingwistycznych bazuje na psycholingwistyce i językoznawstwie ogólnym, skupiając się na badaniu mechanizmów umożliwiających mózgowi przeprowadzanie procesów, które zdaniem psycholingwistów i językoznawców ogólnych są niezbędne do tworzenia i rozumienia wypowiedzi. Neurolingwiści badają fizjologiczne mechanizmy, za pomocą których mózg przetwarza informacje związane z językiem, a także teorie językoznawcze i psycholingwistyczne, wykorzystując afazjologię, neuroobrazowanie, elektrofizjologię, a także symulacje komputerowe.

</doc>
<doc id="1313398" url="https://pl.wikipedia.org/wiki?curid=1313398" title="Amenemope">
Amenemope

Amenemope – faraon, władca starożytnego Egiptu z XXI dynastii z czasów Trzeciego Okresu Przejściowego. Panował prawdopodobnie w latach 994-985 p.n.e. lub 993-984 p.n.e. 
Syn Psusennesa I i Mutnedżmet.
Nie zachowały się informacje o dokonaniach króla w czasie jego panowania. Według Manethona panował przez dziewięć lat. Prawdopodobnie sprawował wspólną władzę wraz ze swym ojcem, Psusennesem I pod koniec jego panowania. Rezydował w Tanis, a początek jego panowania przypadał na końcowe lata pontyfikatu Mencheperre i początkowe Smendesa II w Tebach. 
Amenemope został pochowany w Tanis, w grobowcu swego ojca. Mumię króla złożono w granitowym sarkofagu, przygotowanym dla jego matki, królowej Mutnodżmet. Złożono ją tam prawdopodobnie po przeniesieniu z miejsca pierwotnego pochówku. W kwietniu 1940 odnalazł ją Pierre Montet. W sarkofagu znajdowała się mumiokształtna drewniana trumna pokryta cienkimi płatkami złota. Sama mumia króla strojna była jedynie w kilka bransolet i naszyjników oraz złotą pogrzebową maskę, wykonaną z cienkiej, złotej blachy. Prace w grobowcu Psusennesa I i Amenemope Pierre Montet wznowił w 1946, po zakończeniu II wojny światowej. Wyniki tych prac opublikował w 1958.

</doc>
<doc id="1313401" url="https://pl.wikipedia.org/wiki?curid=1313401" title="Samuel Alexander">
Samuel Alexander

Samuel Alexander (ur. 6 stycznia 1859 w Sydney, zm. 13 września 1938 w Manchesterze) – brytyjski filozof żydowskiego pochodzenia urodzony w Australii. Filozofię studiował w Oksfordzie, a psychologię we Fryburgu Bryzgowijskim. W latach 1893-1924 wykładał filozofię w Manchesterze. Był zwolennikiem ewolucyjnego obrazu rzeczywistości. Przedstawiciel .

</doc>
<doc id="1313414" url="https://pl.wikipedia.org/wiki?curid=1313414" title="Agnieszka Babicz">
Agnieszka Babicz

Agnieszka Babicz-Stasierowska (ur. 9 sierpnia 1975 w Koszalinie) – polska śpiewaczka i piosenkarka oraz aktorka teatralna, filmowa, estradowa i telewizyjna.
Śpiewać zaczęła jeszcze w szkole podstawowej. Ukończyła Liceum Samochodowe (kierunek: mechanik samochodowy), a potem Państwowe Policealne Studium Wokalno-Aktorskie im. Danuty Baduszkowej przy Teatrze Muzycznym w Gdyni (1998). W teatrze tym w latach 1994–1998 pracowała jako adeptka, od 1998 do 2002 r. była z nim związana jako aktorka i śpiewaczka. Obecnie nadal z nim współpracuje, choć nie jest już aktorką etatową. W latach 2000–2016 współpracowała z kabaretem Koń Polski, w którym śpiewała jako wokalistka chórku Koniczynki. Koncertuje ponadto jako solowa wokalistka z własnym repertuarem, w którym znajdują się utwory z musicali, standardy jazzowe i piosenki z filmów. Jest obecną wokalistką legendarnego, pochodzącego z Trójmiasta, bandu Rama 111.
Dyskografia.
Składanki

</doc>
<doc id="1313420" url="https://pl.wikipedia.org/wiki?curid=1313420" title="John Anderson (filozof)">
John Anderson (filozof)

John Anderson (ur. 1 listopada 1893, zm. 6 lipca 1962) – szkocki filozof.
W latach 1927–1958 profesor uniwersytetu w Sydney. Zaangażowany w debatę publiczną zwolennik naukowego realizmu, materializmu, ateizmu i empiryzmu.

</doc>
<doc id="1313422" url="https://pl.wikipedia.org/wiki?curid=1313422" title="Monadyczna algebra Boole’a">
Monadyczna algebra Boole’a

Monadyczna algebra Boole’a – algebra Boole’a z dodatkowym działaniem jednoargumentowym formula_1 które spełnia pewne warunki naśladujące własności kwantyfikatora egzystencjalnego.
Definicja.
Monadyczna algebra Boole’a to struktura algebraiczna formula_2 taka, że:
Pojęcie monadycznych algebr Boole’a pierwszy wprowadził Paul Halmos. Według niego motywacją do badań tych algebr było pragnienie lepszego rozumienia pewnych aspektów logiki matematycznej.
Elementy domknięte.
Operacja formula_9 jest idempotentna: dla każdego formula_10 zachodzi formula_11 ponieważ formula_12
Elementy formula_13 spełniające formula_14 (innymi słowy wartości funkcji formula_9) nazywa się elementami domkniętymi. Zbiór elementów domkniętych jest podalgebrą Boole’a algebry formula_16
Zbiór elementów domkniętych zawiera pełną informację o funkcji formula_1 dlatego możliwe jest jej odtworzenie na podstawie tego zbioru: niech formula_18 wtedy formula_19
Przykłady.
∃"p = 1".
Niech formula_20 będzie algebrą Boole’a. Funkcja formula_4 zdefiniowana wzorem
umożliwia określenie monadycznej algebry Boole’a formula_24
∃"p = p".
Niech formula_20 będzie algebrą Boole’a. Funkcja formula_4 zdana wzorem
tworzy wraz z formula_20 monadyczną algebrę Boole’a formula_24
Funkcyjne monadyczne algebry Boole’a.
Niech formula_31 będzie zupełną algebrą Boole’a i niech formula_32 będzie dowolnym zbiorem niepustym. Rodzina formula_33 wszystkich funkcji formula_34 z działaniami określonymi punktowo jest również zupełną algebrą Boole’a.
Dla każdego formula_35 istnieje formula_36 Niech formula_37 oznacza funkcję stałą o wartości formula_38 Wtedy formula_33 z powyższym działaniem formula_9 jest zupełną monadyczną algebrą Boole’a.
Twierdzenie Halmosa o reprezentacji monadycznych algebr Boole’a.
Paul Halmos udowodnił, że każda monadyczna algebra Boole’a jest izomorficzna z funkcyjną monadyczną algebrą Boole’a.

</doc>
<doc id="1313424" url="https://pl.wikipedia.org/wiki?curid=1313424" title="Fundacja Elbląg">
Fundacja Elbląg

Fundacja Elbląg powstała 2 lutego 2000 roku. Fundacja jest niezależną, apolityczną, niedochodową, publiczną organizacją charytatywną, kierującą się interesem społeczności lokalnej Elbląga i Regionu Elbląskiego. Celem działania Fundacji jest łagodzenie problemów lokalnych oraz rozwój społeczny miasta i regionu.
Fundatorzy.
Fundację Elbląg utworzyli elblążanie reprezentujący trzy instytucje:
1. Radę Miejską w Elblągu,
2. Elbląskie Stowarzyszenie Wspierania Inicjatyw Pozarządowych,
3. Elbląską Izbę Przemysłowo-Handlową.
Te trzy instytucje w sposób symboliczny reprezentują wszystkie sektory życia społecznego: samorząd lokalny, organizacje społeczne oraz biznes. Założyciele zgromadzili kapitał założycielski w wysokości 154 000 zł, z czego samorząd lokalny przekazał lwią część tej kwoty - 150 000 zł.
Cele statutowe Fundacji Elbląg.
Celami Fundacji zgodnie z potrzebami miasta Elbląga oraz Regionu Elbląskiego, a także postanowieniami założycieli są:
1.wspieranie programów społecznych i gospodarczych, zakładających rozwój miasta Elbląga i Regionu Elbląskiego, zwłaszcza w zakresie:
a) ochrony zdrowia, rehabilitacji zawodowej i społecznej osób niepełnosprawnych,
b) przeciwdziałanie patologiom - a szczególnie alkoholizmowi i narkomanii,
c) ograniczaniu bezrobocia,
d) pomocy społecznej i działalności charytatywno-opiekuńczej,
e) oświaty i wychowania,
f) rozwoju kultury i pielęgnacji kultury materialnej regionu,
g) ochrony środowiska,
h) poprawy bezpieczeństwa publicznego i ograniczania przestępczości,
i) utrzymania i rejestracji obiektów zabytkowych, w tym również obiektów związanych z kultem religijnym,
2. wspieranie i dofinansowywanie programów naukowych, naukowo-technicznych oraz prac naukowo-badawczych prowadzonych w zakresie możliwości rozwojowych miasta Elbląga i Regionu Elbląskiego;
3. promocję miasta Elbląga i Regionu Elbląskiego.
Fundacja rozwija swoje cele statutowe poprzez szereg programów stypendialnych: Słonik, Szansa, Agrafka czy Agrafka Muzyczna. Dzięki temu młodzi elblążanie, zarówno pełnosprawni, jak i niepełnosprawni, mają szansę rozwijać własne umiejętności oraz talenty.
Fundusze Fundacji Elbląg i sposób ich rozdzielania.
1. Fundusz Stypendialny.
Dochód z tego funduszu przeznaczany jest na finansowanie stypendiów dla zdolnych uczniów i studentów z Elbląga.
Kapitał żelazny na koniec 2007 r. wyniósł 336 369,95 zł
2. Fundusz Dzieci Niepełnosprawnych "Słonik".
Fundusz Dzieci Niepełnosprawnych SŁONIK utworzony został w ramach Fundacji Elbląg w 2003 roku. Powstał w związku z Europejskim Rokiem Osób Niepełnosprawnych oraz w odpowiedzi na potrzeby środowiska osób niepełnosprawnych miasta Elbląga.
Dochód z Funduszu przeznaczany jest na finansowanie stypendiów dla dzieci i młodzieży niepełnosprawnej, celem poszerzenia ich możliwości edukacyjnych oraz usamodzielnienia w dorosłym życiu.
Kapitał żelazny na koniec 2007 r. wyniósł 37 684,55 zł.
3. Fundusz Młodzieżowy.
Fundusz został powołany w dniu 18 sierpnia 2004 r. przez Fundację Elbląg w ramach projektu: "Różne problemy - jedna metoda, fundusze lokalne na rzecz społeczności" finansowanego ze środków Unii Europejskiej.
Celem Funduszu jest przeciwdziałanie bezrobociu elbląskiej młodzieży oraz zwiększanie jej aktywności poprzez finansowanie projektów elbląskich organizacji pozarządowych, samorządów szkolnych i grup nieformalnych.
Dochód z Funduszu może być rozdysponowany poprzez otwarty konkurs grantowy do którego mogą przystąpić: stowarzyszenia, oddziały stowarzyszeń, stowarzyszenia kultury fizycznej, fundacje, grupy nieformalne, organizacje parafialne, kluby uczniowskie, samorządy uczniowskie i studenckie, Rady Rodziców. Kapitał żelazny na koniec 2007 r. wyniósł 10 565,44 zł.
4. Fundusz im. Zofii Puchalskiej.
Fundusz został powołany w dniu 30 listopada 2004 przez Jana Puchalskiego - właściciela firmy Pujan oraz Monikę Puchalską i Karola Puchalskiego. Laureat Konkursu o tytuł Filantropa Roku 2004 pragnął, aby pamięć o jego żonie i działalności charytatywnej, którą prowadziła była ciągle żywa, przynajmniej w Elblągu."
Zgodnie z wolą Darczyńcy, dochód z inwestowania kapitału żelaznego przeznaczany będzie na stypendia dla zdolnych, ale ubogich dzieci.
Zyski z kapitału Fundacji co roku dzielone są pomiędzy organizacje społeczne i godne wsparcia inicjatywy obywatelskie na rozwiązanie aktualnych, najważniejszych problemów Elbląga i regionu elbląskiego. Ponadto fundowane są stypendia w ramach Konkursu Stypendialnego dla zdolnej elbląskiej młodzieży. Kapitał żelazny na koniec 2007 r. wyniósł 13 598,42 zł.
5. Fundusz im. braci Leszczyc-Grabianków.
Fundusz zainicjowany został w listopadzie 2004 roku przez rodzinę Leszczyc-Grabianków - Bartłomieja Głuszaka.
Kapitał żelazny na koniec 2007 r. wyniósł 12 256,29 zł.
6. Fundusz im. Ryszarda Tomczyka (w trakcie tworzenia).
Fundusz założył artysta, malarz, poeta - Ryszard Tomczyk.
Kapitał żelazny na koniec 2007 r. wyniósł 1 021,00 zł.
7. Fundusz im. Ryszarda Rynkowskiego.
Fundusz zainicjowany został w 2004 roku przez wybitnego elbląskiego piosenkarza Ryszarda Rynkowskiego.
Kapitał żelazny na koniec 2007 r. wyniósł 27 015,05 zł.
8. Fundusz polsko-niemiecki (w trakcie tworzenia).
Dzięki wieloletniej współpracy Fundacji ze Stowarzyszeniem Ludności Pochodzenia Niemieckiego powstał fundusz, którego celem jest finansowanie wspólnych działań na rzecz Elbląga.
Kapitał żelazny na koniec 2007 r. wyniósł 5 836,54 zł.
9. Fundusz nieograniczony.
Fundusz został powołany w dniu 21 marca 2000 roku przez Fundację Elbląg.
Celem Funduszu Nieograniczonego jest finansowanie organizacji pozarządowych i innych osób prawnych działających na rzecz rozwiązywania problemów mieszkańców Elbląga oraz działających na rzecz wszechstronnego rozwoju miasta zgodnie z wolą Fundatorów określoną w Statucie Fundacji Elbląg. Dochody z Funduszu przeznaczane są na rozwiązywanie aktualnych problemów społecznych Elbląga oraz na rozwój miasta zgodnie ze statutem Fundacji Elbląg poprzez finansowanie działań elbląskich organizacji pozarządowych i innych podmiotów prawnych. Dochód z Funduszu może być rozdysponowany poprzez otwarty konkurs grantowy do którego mogą przystąpić: stowarzyszenia, oddziały stowarzyszeń, stowarzyszenia kultury fizycznej, fundacje, grupy nieformalne, organizacje parafialne, kluby uczniowskie, samorządy uczniowskie i studenckie, Rady Rodziców.
Kapitał żelazny na koniec 2007 r. wyniósł 388 914,34 zł.

</doc>
<doc id="1313426" url="https://pl.wikipedia.org/wiki?curid=1313426" title="Henryk Machalski">
Henryk Machalski

Henryk Machalski (ur. 25 grudnia 1835 w Jodłówce, zm. 19 lipca 1919 we Lwowie) – polski inżynier kolejowy i wynalazca.
Życiorys.
W latach 1856-1870 pracował na linii kolejowej Kraków-Wiedeń, następnie, aż do emerytury w roku 1893, na linii Lwów-Czerniowce-Jassy
Opracował węglowy mikrofon proszkowy, na który w 1879 otrzymał jeden z pierwszych na świecie patentów. Z wykorzystaniem tego mikrofonu skonstruował aparat telefoniczny własnego pomysłu, którego działanie zaprezentował 30 kwietnia 1881, transmitując do Lwowa dźwięk z odbywającego się w Żółkwi koncertu. Aparat Machalskiego został zainstalowany na linii kolejowej Lwów-Czerniowce. Szczegóły techniczne urządzenia autor opublikował w warszawskim „Przeglądzie Technicznym” i lwowskim „Czasopiśmie Technicznym”.
Za wynalazcę telefonu Machalskiego niekiedy był uznawany jego brat Maurycy, który opatentował urządzenie w Petersburgu.

</doc>
<doc id="1313427" url="https://pl.wikipedia.org/wiki?curid=1313427" title="Borysewicz &amp; Kukiz">
Borysewicz &amp; Kukiz

Borysewicz &amp; Kukiz – pierwszy i jedyny album duetu stworzonego przez Jana Borysewicza i Pawła Kukiza. Utwory „Niby jestem niby nie” oraz „Jeśli tylko chcesz” powstały do filmu fabularnego "E=mc²" (reż. Olaf Lubaszenko) i zostały nagrane w kwietniu 2002.
25 czerwca 2003 album uzyskał status złotej płyty .
Nagrania dotarły do 1. miejsca zestawienia OLiS. 

</doc>
<doc id="1313428" url="https://pl.wikipedia.org/wiki?curid=1313428" title="Antywartość">
Antywartość

Antywartość - przeciwieństwo wartości: suma win lub krzywd wynikających z czyjejś decyzji, postępowania lub cechy charakteru.

</doc>
<doc id="1313430" url="https://pl.wikipedia.org/wiki?curid=1313430" title="Cerro Cora Asuncion">
Cerro Cora Asuncion



</doc>
<doc id="1313432" url="https://pl.wikipedia.org/wiki?curid=1313432" title="Jadar">
Jadar

Zobacz też:

</doc>
<doc id="1313434" url="https://pl.wikipedia.org/wiki?curid=1313434" title="Ośrodek Oporu Jastarnia">
Ośrodek Oporu Jastarnia

Ośrodek oporu Jastarnia – zespół fortyfikacji, mający na celu ochronę Rejonu Umocnionego Hel od strony lądu.
Historia.
W związku z utworzeniem w 1936 Rejonu Umocnionego Hel, zaplanowano zabezpieczenie półwyspu od strony lądu. Wybór padł na okolice Jastarni. Na północ od Jastarni, w miejscu gdzie szerokość półwyspu osiąga ok. 450 metrów, postanowiono ulokować punkt oporu. Punkt miał się głównie opierać na schronach betonowych. Ze względu na pierwszeństwo prac związanych z umiejscowieniem baterii dział, prace rozpoczęto dopiero w 1939. 15 V 1939 rozpoczęto prace fortyfikacyjne. Zakończenie planowano na 15 XI 1939. Wybuch wojny zastał fortyfikacje gotowe do obrony, jednak nie były one w pełni wyposażone (przykładowo: brakowało części uzbrojenia, systemów wentylacyjnych). Prace wykończeniowe trwały przez cały czas Obrony Wybrzeża. W czasie jej trwania pozycja nie była atakowana.
Po zakończeniu kampanii wrześniowej obszar Ośrodka oporu Jastarnia był dalej utrzymywany przez Niemców w sprawności bojowej. Obiekty służyły jako schrony przeciwlotnicze, oraz jako posterunki obserwacyjne. Przygotowywane były również do obrony w 1945 roku. Przygotowania te polegały na uzupełnieniu ziemnych elementów obrony oraz rowów przeciwpancernych.
Po zakończeniu wojny schrony w dalszym ciągu były przewidywane w planach obronnych. Dopiero w końcu lat siedemdziesiątych zrezygnowano z tych planów. 15 VI 1999 roku decyzją Wojewódzkiego Konserwatora Zabytków Ośrodek Oporu Jastarnia został uznany za zabytek. W 2000 roku fortyfikacje zostały przekazane w zarządzanie cywilne, co umożliwiło powstrzymanie ich dewastacji i przeprowadzenie prac konserwatorskich.
Schrony.
W skład Ośrodka Oporu Jastarnia wchodzą cztery główne schrony oraz schrony lekkie.
Saragossa.
Ciężki schron bojowy, przeznaczony dla broni maszynowej. Grubość ścian zewnętrznych: 100-180 cm. Grubość pancerzy w ścianach 25-120 mm. Grubość kopuły pancernej 180 mm. Obiekt zapewniał ochronę przed uderzeniem pocisku o kalibrze 220 mm, przy jednokrotnym trafieniu w dane miejsce.
Uzbrojenie schronu składało się z dwóch ckm-ów. Jeden był umieszczony w kopule pancernej, z możliwością prowadzenia ognia w sektorze czołowym 190°. Do prowadzenia ognia służyły trzy strzelnice. Zasięg umożliwiał wspieranie sąsiadujących schronów "Sabała" i "Sęp". Drugi ckm był przeznaczony do prowadzenia ognia skośnego, wzdłuż drogi gruntowej. Dodatkowo obrona mogła być prowadzona przez cztery strzelnice służące do prowadzenia ognia rkm. Wejście do obiektu było bronione przez dwie strzelnice wewnętrzne.
Wyposażenie obiektu zapewniało załodze minimum socjalne. W obiekcie, oprócz pomieszczeń bojowych, znajdowały się: kwatera załogi, magazyn, WC, maszynownia (generatory prądu, filtry powietrza), akumulatorownia. W celu ochrony przed bronią chemiczną w schronie utrzymywane było nadciśnienie.
Sęp.
Ciężki schron bojowy, przeznaczony dla broni maszynowej. Obiekt został ulokowany na plaży. Wobec takiego położenia schron był bardzo trudny do zamaskowania. Aby zwiększyć odporność obiektu, zastosowano grubsze ściany niż w przypadku pozostałych obiektów. Grubość ścian zewnętrznych: 125-330 cm. Grubość pancerzy w ścianach 25 mm. Grubość kopuły pancernej 180-200 mm. Nie zmieniło to jednak klasy odporności i obiekt zapewniał ochronę przed uderzeniem pocisku o kalibrze 220 mm, przy jednokrotnym trafieniu w dane miejsce.
Uzbrojenie schronu składało się z dwóch ckmów. Jeden był umieszczony w kopule pancernej, z możliwością prowadzenia ognia w sektorze czołowym 190°. Do prowadzenia ognia służyły trzy strzelnice. Zasięg umożliwiał wspieranie sąsiadującego schronu "Saragossa". Drugi ckm był przeznaczony do prowadzenia ognia skośnego, w kierunku morza. Planowano też obiekt wyposażyć w kopułę pancerną z armatą ppanc 37 mm. Do momentu wybuchu wojny kopuła nie została dostarczona na Hel. Obrona okrężna obiektu została zredukowana do minimum i składała się z dwóch strzelnic dla rkm (jeden w kopule pancernej) i zrzutni granatów ręcznych. Dodatkowo w obiekcie znajdowało się miejsce dla moździerza 81 mm. Jednak jego użycie było możliwe po ustawieniu go na zewnątrz obiektu. Wejście do obiektu było bronione przez dwie strzelnice wewnętrzne.
Wyposażenie techniczne jak w przypadku pozostałych obiektów.
Sabała.
Ciężki schron bojowy, przeznaczony dla broni maszynowej. Obiekt ten pełnił jednocześnie funkcję punktu dowodzenia pozycją. Schron został wyposażony analogicznie do "Saragossy". Powiększono jednak uzbrojenie do 3 ckmów.
Sokół.
Ciężki schron bojowy, przeznaczony dla broni maszynowej. Obiekt podobny do schronu "Sęp". Schron "Sokół" umieszczony został nad zatoką Pucką i zabezpieczał pozycję od strony plaży.
Schrony lekkie.
Lekkie schrony były przeznaczone dla pozycji drugiej linii Ośrodka Oporu Jastarnia. Grubość ścian zewnętrznych 40-120 cm. Konstrukcja była odporna na pojedyncze trafienie pociskiem kalibru 155 mm i wielokrotne trafienie pociskami o kalibrze do 105 mm. Uzbrojenie schronu składało się z jednego ckmu, strzelającego ogniem bocznym. W celu obrony wejścia do schronu, wykonano dwie strzelnice przeznaczone dla broni ręcznej. Schron składał się tylko z izby bojowej. Budowę schronów rozpoczęto w połowie sierpnia 1939 roku i planowano postawienie czterech obiektów. Do momentu rozpoczęcia wojny, został wybudowany tylko jeden. W przypadku pozostałych prace ograniczyły się do przygotowania fundamentów.
Stan obecny.
Od roku 2005 funkcjonuje tu Skansen Fortyfikacji II Rzeczypospolitej im. Kontradmirała Włodzimierza Steyera. Na podstawie projektu "Zagospodarowania dla celów turystycznych polskich fortyfikacji Ośrodka Oporu Jastarnia z 1939 r." schrony zostały odrestaurowane i powstała ścieżka dydaktyczna. Odtworzono także przeszkody przeciwpancerne i przeciwpiechotne oraz fortyfikacje polowe (okopy). Schrony zostały zamknięte i tylko "Sęp", położony na plaży morza pozostał otwarty, lecz wnętrze jest zasypane piaskiem. Przy każdym obiekcie skansenu znajduje się tablica informacyjna. Natomiast w schronie-muzeum "Sabała" została otwarta, czynna w okresie letnim, ekspozycja prezentująca wyposażenie i funkcjonowanie fortyfikacji II Rzeczypospolitej. Ekspozycja ta funkcjonuje w myśl zasady "historii żywej" - można dotykać eksponaty.

</doc>
<doc id="1313436" url="https://pl.wikipedia.org/wiki?curid=1313436" title="Bieńkuński">
Bieńkuński

Bieńkuński – polski herb szlachecki, odmiana herbu Bajbuza.
Opis herbu.
Opis zgodnie z klasycznymi regułami blazonowania:
W polu czerwonym strzała srebrna na opak, przeszywająca głowę takiegoż węża na niej okręconego.
Najwcześniejsze wzmianki.
Herb rodziny pochodzącej z Bieńkuń w województwie trockim. Na 1755 rok datowana jest wzmianka o Michale Bieńkuńskim, mostowniczym oszmiańskim.
Herbowni.
Bieńkuński.

</doc>
<doc id="1313438" url="https://pl.wikipedia.org/wiki?curid=1313438" title="Microsoft Plus!">
Microsoft Plus!

Microsoft Plus! - zestaw dodatków do systemów operacyjnych Windows, po raz pierwszy ogłoszony 31 stycznia 1994.
Microsoft zakończył produkcję dodatków "Plus!" po wydaniu systemu Windows Vista, na rzecz dodatków do wersji Ultimate.
Wersje.
Microsoft Plus! for Windows 95.
Wymagał przynajmniej procesora 80386 i 4 MB RAM. Dodatek ten zawierał grę Pinball, przeglądarkę internetową Internet Explorer 1.0, program do kompresji DriveSpace 3 i motywy pulpitu. "" został nazwany w późniejszych wersjach Windows "Agentem systemu" ().
Microsoft Plus! for Kids!
Wydany w 1997 roku dla dzieci poniżej 12 roku życia. Zawierał 3 nowe aplikacje: "Talk It!" (syntezator mowy), "Play It!" (elektroniczna klawiatura z efektami muzycznymi) i "Paint It!" (program graficzny). Zawierał także nowe cliparty, czcionki, motywy pulpitu i program do kontroli rodzicielskiej dla Internet Explorer.
Microsoft Plus! for Windows 98.
Druga wersja Microsoft Plus! zawierała nowe motywy oraz wygaszacze ekranu. Oczyszczone zostało menu start. Microsoft zaktualizował narzędzie do oczyszczania dysku dodając nowe typy plików do usunięcia, np. stare pliki programu SCANDISK. Eksplorator Windows obsługiwał archiwa o rozszerzeniu ZIP identyfikując je jako "Foldery skompresowane". Pojawiły się nowe gry, takie jak "Microsoft Golf 98", "Lose Your Marbles!" i "Pająk" (która ze względu na popularność została dodana w późniejszych wersjach Windows: Windows Me, Windows XP i Windows Vista).
Microsoft Plus! Game Pack: Cards &amp; Puzzles.
Wydany dla systemu Windows Me. Zawierał - kolekcję 10 różnych gier i "Microsoft Bicycle Card Collection" - kolekcję 12 gier karcianych oraz wersję próbną gry Microsoft Pandora's Box.
Microsoft Plus! for Windows XP.
Dodatek wydany 25 października 2001 zawierał:
Microsoft Plus! Digital Media Edition.
Dodatek wydany 7 stycznia 2003 zawierał:
Microsoft Plus! SuperPack for Windows XP.
Wydany 19 października 2004 był połączeniem dodatków Microsoft Plus! for Windows XP i Microsoft Plus! Digital Media Edition.

</doc>
<doc id="1313439" url="https://pl.wikipedia.org/wiki?curid=1313439" title="Kozielice (przystanek kolejowy)">
Kozielice (przystanek kolejowy)

Kozielice – nieczynny przystanek kolejowy w Kozielicach w województwie zachodniopomorskim, w Polsce.

</doc>
<doc id="1313443" url="https://pl.wikipedia.org/wiki?curid=1313443" title="Frank Cousins">
Frank Cousins

Frank Cousins (ur. 8 września 1904 w Bulwell, zm. 11 czerwca 1986) – brytyjski działacz związkowy i polityk, członek Partii Pracy, minister w rządach Harolda Wilsona.
Wykształcenie odebrał w King Edward School w Doncasterze. Szkołę opuścił w wieku 14 lat i podjął pracę w kopalni węgla w Yorkshire, gdzie pracowali jego ojciec i brat. Od 1923 pracował jako kierowca ciężarówki. W październiku wstąpił do Transport and General Workers' Union (TGWU). W lipcu 1938 został urzędnikiem sekcji transportu drogowego TGWU. W październiku 1948 został narodowym sekretarzem Road Transport (Commercial) Group. W 1948 podjął pierwszą, nieudaną, próbę uzyskania stanowiska asystenta sekretarza generalnego TGWU. Dopiero druga próba, podjęta w 1955, zakończyła się sukcesem. W tym samym roku Cousins został wybrany do Narodowego Komitetu Wykonawczego Partii Pracy. Zrezygnował jednak z tego stanowiska w marcu 1956.
Od lutego 1956 był p.o. sekretarza generalnego TGWU. W maju tego roku, po śmierci sekretarza generalnego Jocka Tiffina, Cousins został nowym sekretarzem generalnym. Sprawował to stanowisko do 1969. Był członkiem Rady Generalnej Kongresu Związków Zawodowych oraz przewodniczącym International Transport Workers' Federation w latach 1958-1960 i 1962-1964.
Cousins był ministrem technologii w rządzie Wilsona w latach 1964-1966. Od 1964 był członkiem Tajnej Rady. Do Izby Gmin dostał się jednak dopiero w styczniu 1965, wygrywając wybory uzupełniające w okręgu Nuneaton. W lipcu 1966 zrezygnował ze stanowiska ministra, a w listopadzie z mandatu parlamentarnego.
W grudniu 1930 poślubił Annie Judd. Miał z nią czworo dzieci - Johna, Brendę, Michaela i Frances.

</doc>
<doc id="1313446" url="https://pl.wikipedia.org/wiki?curid=1313446" title="Synagoga w Pradze-Karlínie">
Synagoga w Pradze-Karlínie

Synagoga w Pradze-Karlínie () – synagoga znajdująca się w Karlínie, dzielnicy Pragi przy ulicy Vítkovej.
Synagoga została zbudowana w stylu neoromańskim w 1860 roku. Nabożeństwa odbywały się do wybuchu II wojny światowej. Po zakończeniu wojny została zwrócona gminie żydowskiej, która w latach 50. XX wieku sprzedała ją Czechosłowackiemu Kościołowi Husyckiemu. Nowy właściciel adaptował budowlę na swoje potrzeby.

</doc>
<doc id="1313447" url="https://pl.wikipedia.org/wiki?curid=1313447" title="Rajmund VI z Tuluzy">
Rajmund VI z Tuluzy

Rajmund VI z Tuluzy, Rajmund VI z Saint-Gilles (ur. 27 października 1156, zm. 2 sierpnia 1222) – syn Rajmunda V – hrabiego Tuluzy, po śmierci ojca w 1194 został hrabią Tuluzy i podobnie jak ojciec nie podejmował działań zmierzających do rozprawienia się z herezją albigensów.
Oskarżony (prawdopodobnie niesłusznie) o przyczynienie się do śmierci Pierre'a de Castelnau stał się celem świętej wojny, jaka rozpętała się w roku 1208. W 1211 został zaatakowany przez krzyżowców z Szymonem z Montfort na czele, któremu papież powierzył dowództwo wojskowe w krucjacie przeciwko albigensom (1209), którzy mieli dominować na ziemiach hrabstwa Tuluzy (Carcassonne, Albi i Béziers). Krucjata przerodziła się w podbój Langwedocji przez feudałów z północy. Walki charakteryzowały się wyjątkowym okrucieństwem i bezwzględnością po obu stronach. W samym Béziers zabito kilka tysięcy mieszkańców.
Po szybkim zdobyciu Béziers i Carcassonne Szymon z Montfort został wyznaczony namiestnikiem hrabstwa Tuluzy i w ciągu kilku lat dokonał podboju całej Langwedocji. Decydujące znaczenie miała bitwa pod Muret w 1213 r., gdzie Montfort pokonał znacznie większą armię Rajmunda i wspomagającego go szwagra, króla Aragonii, Piotra II, który w bitwie tej poległ. W 1215 Rajmund został ekskomunikowany i pozbawiony swych włości przez papieża Innocentego III. Szymon z Montfort przyjął tytuły hrabiego Tuluzy, wicehrabiego Béziers i Carcassonne oraz diuka Narbonny, ale cieszył się nimi tylko do swej śmierci w roku 1218.
Rajmund VI był pięciokrotnie żonaty. Odzyskane pod koniec życia hrabstwo Tuluzy odziedziczył po nim najstarszy syn, Rajmund VII.

</doc>
<doc id="1313450" url="https://pl.wikipedia.org/wiki?curid=1313450" title="Chasdaj Kreskas">
Chasdaj Kreskas

Chasdaj ben Abraham Kreskas (hebrajski: חסדאי קרשקש) (ur. ok. 1340 w Barcelonie, zm. 1410/1411) - żydowski filozof i teolog, pierwszy europejski myśliciel, który przeciwstawił się arystotelesowskiej tezie o nieskończonej rozciągłości kosmosu. Przeciwstawiał się również skrajnemu racjonalizmowi Majmonidesa. Jego główne dzieło to "Or Adonai".

</doc>
<doc id="1313451" url="https://pl.wikipedia.org/wiki?curid=1313451" title="Okręg wyborczy Nuneaton">
Okręg wyborczy Nuneaton

Okręg wyborczy Neneaton powstał w 1885 r. i wysyła do brytyjskiej Izby Gmin jednego deputowanego. Okręg obejmuje miasto Nuneaton w hrabstwie Warwickshire i okolice.

</doc>
<doc id="1313454" url="https://pl.wikipedia.org/wiki?curid=1313454" title="Nathaniel Culverwel">
Nathaniel Culverwel

Nathaniel Culverwel (ur. 1619 w Middlesex, zm. 1651, alternatywna pisownia "Nathanael Culverwell") – angielski pisarz i teolog. Kształcił się w Emmanuel College. Główne dzieło: "An Elegant and Learned Discourse of the Light of Nature" (1646), wydane pośmiertnie.

</doc>
<doc id="1313464" url="https://pl.wikipedia.org/wiki?curid=1313464" title="Timothy Williamson">
Timothy Williamson

Timothy Williamson (ur. 6 sierpnia 1955 w Uppsali w Szwecji) – brytyjski filozof zajmujący się logiką filozoficzną, filozofią języka, epistemologią oraz metafizyką.

</doc>
<doc id="1313466" url="https://pl.wikipedia.org/wiki?curid=1313466" title="Trzebórz (przystanek kolejowy)">
Trzebórz (przystanek kolejowy)

Trzebórz – nieczynny przystanek kolejowy w Trzeborzu w województwie zachodniopomorskim, w Polsce.

</doc>
<doc id="1313470" url="https://pl.wikipedia.org/wiki?curid=1313470" title="AZS-AWF Gorzów Wielkopolski">
AZS-AWF Gorzów Wielkopolski

KS AZS-AWF Gorzów Wielkopolski – polski wielosekcyjny klub sportowy działający przy ZWKF w Gorzowie Wielkopolskim.
Sekcje sportowe.
Judo.
Osiągnięcia: Wicemistrzyni świata w 1986 roku, wicemistrzyni Europy w 1989 roku oraz 3-krotnie brązowa medalistka mistrzostw Europy w 1985, 1986 i w 1987 roku. Uczestniczka XXV letnich Igrzysk Olimpijskich w Barcelonie w 1992 roku.
Kajakarstwo.
Osiągnięcia: Mistrz świata w 2002 roku oraz brązowy medalista mistrzostw świata w 2003 roku. Wicemistrz Europy w 2005 roku oraz 3-krotnie brązowy medalista mistrzostw Europy w 2001 roku i 2005 roku. Uczestnik XXIX letnich Igrzysk Olimpijskich w Pekinie w 2008 roku. 
Osiągnięcia: Brązowa medalistka Igrzysk Olimpijskich z Londynu w 2012 roku w parze z Beatą Mikołajczyk. Wicemistrzyni świata w 2011 roku oraz 2-krotna brązowa medalistka mistrzostw świata w 2010 i 2011 roku.
Lekkoatletyka.
Osiągnięcia: Wicemistrz Polski w dziesięcioboju w 2011 roku. Uczestnik Pucharu Europy w wielobojach w Hengelo w 2010 roku.
Wioślarstwo.
Osiągnięcia: 2-krotny mistrz olimpijski z Sydney w 2000 roku i Aten w 2004 roku w parze z Robertem Syczem. 2-krotny mistrz świata z roku 1997 i 1998 oraz 3-krotny wicemistrz świata w latach 2001, 2002 i 2003 roku w parze z Robertem Syczem.
Osiągnięcia: mistrz olimpijski z Pekinu w 2008 roku wraz z Markiem Kolbowiczem, Adamem Korolem i Konradem Wasilewskim. 4-krotny mistrz świata w latach 2005, 2006, 2007 i 2009 roku wraz z Markiem Kolbowiczem, Adamem Korolem i Konradem Wasilewskim. Mistrz Europy z roku 2010 wraz z Markiem Kolbowiczem, Adamem Korolem i Konradem Wasilewskim. Uczestnik XXX letnich Igrzysk Olimpijskich w Londynie w 2012 roku.
Uczestnik XXX letnich Igrzysk Olimpijskich w Londynie w 2012 roku.
Osiągnięcia: Wicemistrz świata w 1991 i 2004 roku oraz brązowy medalista mistrzostw świata w 1995 roku. Uczestnik Igrzysk Olimpijskich w Barcelonie w 1992 roku, Atlancie w 1996 roku i w Sydney w 2000 roku.

</doc>
<doc id="1313473" url="https://pl.wikipedia.org/wiki?curid=1313473" title="Margaret Herbison">
Margaret Herbison

Margaret McCrorie Herbison (ur. 12 marca 1907, zm. 29 grudnia 1996) – brytyjska polityk, członkini Partii Pracy, minister w rządach Harolda Wilsona.
Wykształcenie odebrała w Bellshill Academy oraz na Uniwersytet Glasgow. Później rozpoczęła pracę jako nauczycielka (uczyła angielskiego i historii). Zasiadała również w Miners’ Walfare Commission (sama była córką górnika). W 1945 r. została wybrana do Izby Gmin z okręgu North Lanarkshire. Okręg ten reprezentowała do końca swojej kariery w izbie niższej w 1970 r.
W latach 1950-1951 był podsekretarzem stanu w ministerstwie ds. Szkocji. W latach 1951-1956 i 1959-1962 była mówczynią opozycji ds. szkockich. W latach 1956-1959 odpowiadała za sprawy edukacji, a w latach 1958-1959 i 1962-1964 za emerytury. W 1964 r. została członkiem gabinetu jako minister emerytur i zabezpieczenia socjalnego. W 1966 r. jej ministerstwo zostało zlikwidowane. Herbison otrzymała tekę ministra zabezpieczenia socjalnego, ale nie zasiadała już w gabinecie.
Od 1957 r. była członkiem Narodowego Komitetu Wykonawczego Partii Pracy. W latach 1969-1970 była przewodniczącą parlamentarnej komisji pomocy zamorskiej. Była brytyjską delegatką do Rady Europy. W 1970 r. została Lordem Wysokim Komisarzem przy Generalnym Zgromadzeniu Kościoła Szkocji.

</doc>
<doc id="1313474" url="https://pl.wikipedia.org/wiki?curid=1313474" title="Wybory parlamentarne w Libanie w 2005 roku">
Wybory parlamentarne w Libanie w 2005 roku

Wybory parlamentarne w Libanie odbyły się w czterech turach pomiędzy 29 maja a 19 czerwca 2005 roku. Kandydaci ubiegali się o 128 miejsc w Zgromadzeniu Narodowym (po połowie dla chrześcijan i muzułmanów). Były to pierwsze w pełni wolne wybory od trzydziestu lat bez obecności wojsk syryjskich. W wyborach zwyciężyła antysyryjska koalicja partii Sojusz 14 Marca, której liderem jest Saad Hariri. Wybory były faktycznym zakończeniem cedrowej rewolucji.
Pierwsza tura.
29 maja w Bejrucie miała miejsce pierwsza tura wyborów, w której wszystkie 19 miejsc w parlamencie zdobyła koalicja partii antysyryjskich: Strumień Przyszłości, Socjalistyczna Partia Postępu i inne. Jedno miejsce w Bejrucie zostało przeznaczone dla szyickiego kandydata z Hezbollahu. Frekwencja wyniosła 28%.
Druga tura.
Druga tura wyborów odbyła się 5 czerwca w gubernatorstwach Al-Dżanub i An-Nabatija. Wszystkie 23 miejsca zdobył szyicki Blok Rozwoju i Oporu tworzony przez dwie szyickie partie Ruch Amal i Hezbollah i ich sojuszników: Bahiję Hariri – siostrę premiera Rafika Haririego i Osamę Saada. Według oficjalnych wyników Blok Rozwoju i Oporu zdobył ponad 80% głosów w tym regionie. Frekwencja wyniosła 45%.
Trzecia tura.
12 czerwca odbyła się trzecia tura wyborów w gubernatorstwach Al-Bika i Dżabal Lubnan. W Górach Libanu 17 mandatów przypadło Liście Haririego. Tyle samo miejsc w parlamencie zdobył Blok Zmian i Reform, w skład którego wchodzi Wolny Ruch Patriotyczny i dwie inne mniejsze partie. Hezbollah zdobył jeden mandat. W Gubernatorstwie Bekaa zwyciężył Blok Rozwoju i Oporu uzyskując 11 mandatów, 8 zdobyło Sojusz 14 Marca, a Blok Zmian i Reform 4. Frekwencja wyniosła 58%.
Czwarta tura.
Ostatnia tura odbyła się 19 czerwca w Gubernatorstwie Asz-Szamal. Wszystkie 28 mandatów uzyskał Sojusz 14 Marca zdobywając łącznie 72 ze 128 miejsc w parlamencie. Frekwencja wyniosła 80%.

</doc>
<doc id="1313475" url="https://pl.wikipedia.org/wiki?curid=1313475" title="Kąty (Sobienie Kiełczewskie Pierwsze)">
Kąty (Sobienie Kiełczewskie Pierwsze)

Kąty – część wsi Sobienie Kiełczewskie Pierwsze w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Kąty administracyjnie należały do województwa siedleckiego.

</doc>
<doc id="1313476" url="https://pl.wikipedia.org/wiki?curid=1313476" title="Let There Be More Light (singel Pink Floyd)">
Let There Be More Light (singel Pink Floyd)

Let There Be More Light – pierwszy utwór z drugiego albumu brytyjskiej grupy rockowej Pink Floyd, "A Saucerful of Secrets". W limitowanym nakładzie został także wydany na czwartym amerykańskim singlu zespołu. Rzadkie, dostępne tylko w Stanach Zjednoczonych wydanie singlowe, w odróżnieniu od płytowego, nagrane jest w wersji mono, a na stronie B znajduje się piosenka „Remember a Day”. Singel nie dostał się na listy przebojów. „Let There Be More Light” wykonywane było przez Pink Floyd na żywo w latach 1968–1969, najczęściej jako bis.
Utwór.
Utwór w całości napisany został przez ówczesnego lidera grupy, śpiewającego basistę Rogera Watersa. Rozpoczyna się ciekawą psychodeliczną linią basu, następnie wchodzą wokale. Pierwsze, łagodniejsze linie wokalne śpiewane są przez Ricka Wrighta z szepczącym w tle Rogerem Watersem, natomiast następujący po nich ostrzejszy refren wykonuje David Gilmour. Ostatnie dwie minuty utworu to pierwsze w dyskografii Pink Floyd gilmourowskie solo gitarowe, z jego charakterystycznym „podniosłym” podejściem do prostych dźwięków, potraktowanych dodatkowo efektami zaburzenia czy echa.
Tekst utworu zainspirowany został różnorodnymi ikonami science fiction, takimi jak na przykład "Diuna" Franka Herberta oraz dzieła Roberta Heinleina, Raya Bradbury’ego czy Arthura C. Clarke’a. Można także znaleźć odniesienia do marsjańskiej trylogii Edgara Rice’a Burroughsa i A.E. Van Vogta. Pojawia się także aluzja do piosenki Beatlesów, „Lucy in the Sky with Diamonds”: „The outer lock rolled slowly back / The servicemen were heard to sigh / For there revealed in flowing robes / Was Lucy in the sky”.

</doc>
<doc id="1313477" url="https://pl.wikipedia.org/wiki?curid=1313477" title="Wszyscy zaczynamy od zera">
Wszyscy zaczynamy od zera

Wszyscy zaczynamy od zera – piąty studyjny album zespołu Hetman. 

</doc>
<doc id="1313478" url="https://pl.wikipedia.org/wiki?curid=1313478" title="Pułk kawalerii Saxe-Weymar">
Pułk kawalerii Saxe-Weymar

Pułk kawalerii Saxe-Weymar (fr. "Régiment de Saxe-Weymar") – niemiecki pułk kawalerii Księstwa Sachsen-Weimar, w 1635 przeszedł na żołd Francji Ludwika XIII Burbona.
W 1651 jego właścicielami została rodzina Turenne (Tureniuszy).
Jednym z dowódców pułku był Henri de Turenne (1611-1675), od 7 lipca 1740 – Godefroi Charles Henri de La Tour d’Auvergne, książę de Turenne (1728-1792), a od 16 kwietnia 1759 – Armand Louis de Béthune, markiz de Bethune (1711-1788).

</doc>
<doc id="1313481" url="https://pl.wikipedia.org/wiki?curid=1313481" title="Szef służby cywilnej">
Szef służby cywilnej

Szef Służby Cywilnej – centralny organ administracji rządowej sprawujący nadzór nad służbą cywilną. Szef służby cywilnej m.in.: czuwa nad przestrzeganiem zasad służby cywilnej, kieruje procesem zarządzania zasobami ludzkimi w służbie cywilnej, gromadzi informacje o korpusie służby cywilnej, przygotowuje projekty aktów normatywnych dotyczących służby cywilnej, monitoruje i nadzoruje wykorzystanie środków finansowych przeznaczonych na wynagrodzenia i szkolenia członków korpusu służby cywilnej.
W latach 2006–2009 stanowisko nie istniało w związku z obowiązywaniem ustawy o państwowym zasobie kadrowym.

</doc>
<doc id="1313482" url="https://pl.wikipedia.org/wiki?curid=1313482" title="Jonathan Brandis">
Jonathan Brandis

Jonathan Gregory Brandis (ur. 13 kwietnia 1976 w Danbury, zm. 12 listopada 2003 w Los Angeles) – amerykański aktor i reżyser telewizyjny i filmowy, scenarzysta.
Życiorys.
Występował w roli młodego informatyka Lucasa Wolenczaka w futurystycznym serialu NBC "SeaQuest" i jako Barry Gabrewski w filmie sensacyjnym Aarona Norrisa "Kumple" ("Sidekicks", 1992) u boku Chucka Norrisa.
Swoją pierwszą odznaczającą się rolę otrzymał w "Niekończącej się opowieści II". Zagrał również ‘Jąkającego Billa’ Denbrough w miniserialu "To" z 1990, nakręconego na podstawie powieści Stephena Kinga, oraz w komedii "Drużyna biedronek" – grał chłopca, który przebrał się za dziewczynkę aby zagrać w dziewczęcej drużynie.
W 1994 roku został wyróżniony nagrodą Young Artist Award dla najlepszego młodego aktora za rolę Lucasa Wolenczeka w serialu telewizyjnym SeaQuest.
12 listopada 2003 roku Brandis zmarł na skutek obrażeń, spowodowanych podjętą dzień wcześniej próbą samobójczą. Miał 27 lat. Według relacji jego matki, Brandis wybrał się z przyjaciółmi na kolację, po której wszyscy wrócili do jego mieszkania. Przyjaciele zeznali, że wyglądał na sfrustrowanego, rozglądał się dookoła. Gdy opuścił pokój, jeden z przyjaciół po ok. 15 minutach wyszedł go poszukać. Znalazł go na korytarzu drugiego piętra – wiszącego na nylonowej linie.

</doc>
<doc id="1313483" url="https://pl.wikipedia.org/wiki?curid=1313483" title="Podział administracyjny Nepalu">
Podział administracyjny Nepalu

Nepal zgodnie z wprowadzoną 20 września 2015 roku konstytucją jest państwem federalnym, administracyjnie podzielonym na 7 prowincji. Nazwy prowincji mają zostać ustalone w późniejszym czasie, tymczasowo stosowana jest dla nich numeracja od 1 do 7. 
Prowincje podzielone zostały na dystrykty. Z 75 istniejących w kraju dystryktów 3 zostały podzielone pomiędzy dwie prowincje – po ostatecznym ustaleniu ich granic i ukonstytuowaniu się ich władz, części podzielonych dystryktów staną się osobnymi dystryktami, a ich ogólna liczba w Nepalu wyniesie 78. 
Najniższą jednostką administracyjną w dystrykcie jest gaun wikas samiti (pol. „komitet rozwoju wsi”) dla obszarów wiejskich lub municipality dla obszarów miejskich. W Nepalu jest 58 jednostek typu municipality i 3915 gaun wikas samiti. Obie te jednostki dzielą się dalej na dziewięć wards („oddziałów”) każda, jednak w municipality może być ich więcej jeśli liczba ludności jest wyższa. Poszczególne wsie, osady i inne skupiska ludności, które wchodzą w skład VDC mogą, ale nie muszą, pokrywać się swoimi granicami z przebiegiem wards.
Do 2015 roku Nepal dzielił się na 5 regionów (nep. विकास क्षेत्र), które dzieliły się z kolei na 14 stref administracyjnych (nep. अञ्चल), a te na 75 dystryktów (nep. जिल्ला).

</doc>
<doc id="1313485" url="https://pl.wikipedia.org/wiki?curid=1313485" title="Mistrzostwa świata w narciarstwie alpejskim 1956">
Mistrzostwa świata w narciarstwie alpejskim 1956



</doc>
<doc id="1313486" url="https://pl.wikipedia.org/wiki?curid=1313486" title="Konstanty Rynarzewski">
Konstanty Rynarzewski

Konstanty Rynarzewski (ur. 1823 w województwie płockim, zm. 7 listopada 1863 w Żelaznej Rządowej) – polski wojskowy, oficer armii rosyjskiej, major w powstaniu styczniowym. 
Życiorys.
Był synem majora wojsk polskich. Służył jako sztabskapitan 22 Niżegorodzkiego Pułku Piechoty, wraz z którym w latach 60. XIX wieku stacjonował pod Włocławkiem, potem w Ostrołęce. W maju 1863, po potyczce oddziału rosyjskiego z powstańcami pod dowództwem Ignacego Mystkowskiego (bitwa pod Stokiem), przeszedł na stronę polską. Wedłuch innych relacji zmienił stronę w lipcu 1863. Od sierpnia 1863 w stopniu majora z nominacji Rządu Narodowego był naczelnikiem wojskowym powiatu pułtuskiego. Sformował oddział złożony w większości z Kurpiów liczący 250 strzelców, 160 kosynierów i 30 kawalerzystów.
29 października wraz z oddziałem strzelców stoczył zwycięską potyczkę pod wsią Czarnia. W pościg za powstańcami ze Szczuczyna wysłano dwie kolumny wojsk rosyjskich pod dowództwem kapitana Arnshofenaa i podpułkownika Dewela. Konstanty Rynarzewski wraz z oddziałem wyruszył ze wsi Wolkowe, gdzie stacjonował w obozie szkoleniowym, by przez Wydmusy, Zalesie, Piasecznię i Czarnotrzew dotrzeć do Żelaznej. Dziś istnieją dwie wsie o tej nazwie: Żelazna Rządowa i Żelazna Prywatna, ale wówczas nierzadko ich nie rozróżniano. W pobliżu stacjonował kapitan Lenartowicz, który nad ranem 6 listopada 1863 dotarł do sąsiadującej z Żelazną wsi Rzodkiewnica. Doszło do starcia powstańców z wojskami carskimi.
Oddział Rynarzewskiego wycofał się za Omulew, ale śmiertelnie ranny dowódca zmarł dzień po bitwie. Jest pochowany na cmentarzu parafialnym w Myszyńcu.
Upamiętnienie.
W 2013 przy remizie OSP w Żelaznej Rządowej odsłonięto pomnik i tablicę informacyjną o bitwie przygotowaną przez Stowarzyszenie „Przyjaciele Ziemi Jednorożeckiej”. W tekście wspomniano o Rynarzewskim. Pojawia się w wierszu Mateusza Lorenca "Bitwa pod Żelazną".
W Myszyńcu na skwerze w pobliżu kolegiaty znajduje się kamień upamiętniający Konstantego Rynarzewskiego wystawiony w 2014 jako element parku bohaterów kurpiowskich. Skwer ulokowano u zbiegu ulicy ks. Adama Bargielskiego i Placu Konstantego Rynarzewskiego.
W 2016 Związek Kurpiów apelował o nazwanie ulic we wsiach i miastach na terenie regionu nazwiskami ważnych dla Kurpiów postaci historycznych, wśród nich Rynarzewskiego. W Myszyńcu jest plac jego imienia (do 2011 ulica).

</doc>
<doc id="1313488" url="https://pl.wikipedia.org/wiki?curid=1313488" title="Federico Elduayén">
Federico Elduayén

Federico Martín Elduayén Saldaña (ur. 25 lipca 1977 roku) – urugwajski piłkarz występujący na pozycji bramkarza. Obecnie gra w Universidad Concepción.
Kariera klubowa.
Federico Elduayén zawodową karierę rozpoczynał w 1999 roku w CA Peñarol. W zespole tym Urugwajczyk spędził ponad sześć lat, w trakcie których wystąpił w 95 ligowych pojedynkach. O miejsce w bramce „Manyas” rywalizował między innymi z takimi zawodnikami jak Claudio Flores, Adrián Berbia czy José Luis Chilavert. W 1999 i 2003 roku Elduayén sięgnął z Peñarolem po mistrzostwo kraju. W 2005 roku urugwajski bramkarz podpisał kontrakt z chilijską drużyną Universidad Concepción. W debiutanckim sezonie w nowym klubie Elduayén rozegrał dziewiętnaście meczów w pierwszej lidze, a podczas rozgrywek w 2006 roku brał udział w 29 ligowych pojedynkach.
Kariera reprezentacyjna.
W 2002 roku Víctor Púa powołał Elduayéna na mistrzostwa świata. Na mundialu tym reprezentacja Urugwaju zajęła trzecie miejsce w swojej grupie i odpadła z turnieju. Sam Federico na boiskach Korei Południowej i Japonii pełnił rolę trzeciego bramkarza i nie zagrał w żadnym ze spotkań. W reprezentacji zagrał w 1 spotkaniu.

</doc>
<doc id="1313490" url="https://pl.wikipedia.org/wiki?curid=1313490" title="Federico Elduayen">
Federico Elduayen



</doc>
<doc id="1313492" url="https://pl.wikipedia.org/wiki?curid=1313492" title="Artur Schroeder">
Artur Schroeder

Artur Schroeder (ur. 13 kwietnia 1881 w Przemyślu, zm. 16 kwietnia 1934 w Krakowie) – prozaik, poeta, publicysta, krytyk literacki, teatralny i artystyczny, tłumacz.
Życiorys.
Po ukończeniu gimnazjum w Rzeszowie studiował na Uniwersytecie Jagiellońskim polonistykę, germanistykę i filozofię, a następnie w Wiedniu, Berlinie (filozofię i estetykę) oraz Dreźnie, Lipsku i Monachium (historię sztuki). Od 1907 pracował krótko jako nauczyciel we Lwowie, potem poświęcił się działalności literackiej i krytycznej. Po zajęciu Lwowa przez Rosjan został internowany, a następnie wstąpił do POW, w listopadzie 1918 był ochotnikiem podczas obrony Lwowa. W czasie wojny z bolszewikami walczył w szeregach Detachement rtm. Abrahama. W sierpniu 1920 został ciężko ranny pod Zadwórzem (w płuca i w nogę, po czym przewiezony do szpitala we Lwowie). Służbę wojskową zakończył w stopniu podporucznika 14 pułku Ułanów Jazłowieckich.
Debiutował w 1903 wierszami w „Biesiadzie Literackiej” oraz „Słowie Polskim”. Za jego najważniejsze dzieła uważa się powieść "W latarni" (1933) oraz zbiór opowiadań "Orlęta" (1919), przełożony na język francuski (1930) i szwedzki (1934), wznowiony w drugim obiegu (1988).
W sezonach 1921/1922–1924/1925 był sekretarzem i kierownikiem literackim Teatrów Miejskich we Lwowie (w 1922 wyreżyserował "Klątwę" na scenie Teatru Wielkiego).
W 1927 przeniósł się do Krakowa, gdzie objął stanowisko sekretarza Towarzystwa Przyjaciół Sztuk Pięknych. Publikował m.in. w dzienniku „Czas” oraz „Ilustrowanym Kurierze Codziennym”. Współpracował ponadto z miejscową rozgłośnią Polskiego Radia. W 1934 padł ofiarą bezwzględnej walki prowadzonej w TPSP - został niesłusznie oskarżony przez Adolfa Szyszko-Bohusza (ówczesnego prezesa Związku Artystów Plastyków) o finansowe nadużycia i odebrał sobie życie. Sądownie przeprowadzone badanie ksiąg TPSP nie wykazało żadnych malwersacji. Jako radny Krakowa został pochowany na koszt miasta na cmentarzu parafialnym w podkrakowskiej Luborzycy.

</doc>
<doc id="1313494" url="https://pl.wikipedia.org/wiki?curid=1313494" title="Sobienie Murowane">
Sobienie Murowane

Sobienie Murowane – część wsi Sobienie Szlacheckie w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Sobienie Murowane administracyjnie należały do województwa siedleckiego.

</doc>
<doc id="1313495" url="https://pl.wikipedia.org/wiki?curid=1313495" title="Petitum">
Petitum

Petitum – zwykle pierwsza część wniosku pisanego w sprawie. W petitum wnioskodawca zwięźle podaje treść swego żądania, opisuje czego domaga się w piśmie. W następnej części pisma może wystąpić uzasadnienie wnoszonego żądania. Petitum jest pierwszą częścią pozwów sądowych, apelacji lub innych podobnych pism, zwłaszcza prawniczych.

</doc>
<doc id="1313496" url="https://pl.wikipedia.org/wiki?curid=1313496" title="Profesor Hubert Farnsworth">
Profesor Hubert Farnsworth

Hubert J. Farnsworth – jeden z głównych bohaterów amerykańskiego animowanego serialu Futurama.
Na początku serialu profesor Farnsworth ma 158 lat. Do 160 urodzin udaje, że jest o 10 lat młodszy. Pod koniec piątego sezonu Futuramy ma 161 lat i jest najstarszym człowiekiem na Ziemi (wszyscy ludzie w dniu swoich 160 urodzin są zabierani do kosmicznego domu starców, który ma de facto charakter kostnicy).
Profesor Farnsworth to naukowiec. Jest on autorem m.in. "Finglonger" oraz "What-if-machine". Największym dziełem profesora jest jego Smell-O-Scope (Węchoskop), który umożliwia wyczuć zapachy z drugiego końca wszechświata. Profesor wraz z biurokratą jamajskiego pochodzenia Hermesem Conradem założył firmę "Planet Express", wokół której obraca się cała akcja serialu.

</doc>
<doc id="1313497" url="https://pl.wikipedia.org/wiki?curid=1313497" title="Frederick Lee">
Frederick Lee

Frederick Lee, "baron Lee of Newton" (ur. 3 sierpnia 1906, zm. 4 lutego 1984), brytyjski polityk, członek Partii Pracy, minister w rządach Harolda Wilsona.
Był synem Josepha Williama Lee i jego żony Margaret. Wykształcenie odebrał w Langworthy Road School of Engineering. Był przewodniczącym komitetu pracowników Metro-Vickers Ltd oraz Narodowego Komitetu Amalgamated Engineering Union. Zasiadał również w radzie miasta Salford.
W 1945 r. został wybrany do Izby Gmin jako reprezentant okręgu Manchester Hulme. Od 1950 r. reprezentował okręg wyborczy Newton. W 1948 r. został prywatnym sekretarzem Kanclerza Skarbu. W latach 1950-1951 był parlamentarnym sekretarzem w Ministerstwie Pracy i Służby Narodowej. W 1964 r. został członkiem gabinetu jako minister mocy. W 1966 r. był ostatnim ministrem kolonii. Następnie objął stanowisko podsekretarza stanu w Ministerstwie ds. Wspólnoty Narodów. W 1967 r. został Kanclerzem Księstwa Lancaster i był nim do 1969 r.
Od 1964 r. był członkiem Tajnej Rady. W Izbie Gmin zasiadał do 1974 r. Następnie został kreowany parem dożywotnim jako baron Lee of Newton i zasiadł w Izbie Lordów. Zmarł w 1984 r.

</doc>
<doc id="1313501" url="https://pl.wikipedia.org/wiki?curid=1313501" title="Piotr z Castelnau">
Piotr z Castelnau

Piotr z Castelnau, Pierre de Castelnau, Pèire de Castèlnòu (zm. 15 stycznia 1208) – francuski duchowny urodzony w diecezji Montpellier, męczennik, błogosławiony Kościoła katolickiego.
W 1199, będąc archidiakonem w Maguelonne, został mianowany przez papieża Innocentego III jednym z legatów mających uśmierzyć herezję katarów szerzącą się w Langwedocji.
W 1202, kiedy przebywał w klasztorze cystersów Fontfroide w Narbonne, papież powierzył mu ponownie obowiązki legata, tym razem w Tuluzie, a następnie w Vivès i Montpellier.
Pod koniec roku 1207 udał się do doliny Rodanu i Prowansji, gdzie wmieszał się w zatarg pomiędzy hrabią Baux a Rajmundem, hrabią Tuluzy, by w bliżej niewyjaśnionych okolicznościach zostać zamordowany 15 stycznia 1208 przez ludzi jednego z hrabiów. Jego kult został zaaprobowany przez papieża Piusa IX.
Wspomnienie liturgiczne obchodzone jest 15 stycznia.

</doc>
<doc id="1313502" url="https://pl.wikipedia.org/wiki?curid=1313502" title="Kolonia Sobienie Biskupie">
Kolonia Sobienie Biskupie



</doc>
<doc id="1313506" url="https://pl.wikipedia.org/wiki?curid=1313506" title="Efekt Izmaela">
Efekt Izmaela

Efekt Izmaela (ang. "Ishmael effect") – zdolność niektórych teorii filozoficznych do unikania losu, na który skazują inne teorie. Nazwa nawiązuje do epilogu powieści Hermana Melville’a „Moby Dick” ("„I tylkom ja sam uszedł, abym ci oznajmił”"), a wprowadził ją australijski filozof David Stove.

</doc>
<doc id="1313507" url="https://pl.wikipedia.org/wiki?curid=1313507" title="Lotnictwo wojskowe">
Lotnictwo wojskowe

Lotnictwo wojskowe – jeden z zasadniczych rodzajów wojsk w składzie sił zbrojnych, który dzięki swoim właściwościom stanowi o formie i charakterze współczesnych i perspektywicznych koncepcji prowadzenia działań zbrojnych. 
Jest ono definiowane jako ogół statków powietrznych (samolotów, śmigłowców, środków bezzałogowych), przeznaczonych do wykonywania różnych funkcji wojskowych, takich jak: niszczenie celów powietrznych, naziemnych i morskich, rozpoznanie powietrzne, transport powietrzny, zadania specjalne i pomocnicze.
Lotnictwo wojskowe współcześnie tworzą wojska lotnicze występujące w strukturach podstawowych rodzajów sił zbrojnych: sił powietrznych, wojsk lądowych i marynarki wojennej.

</doc>
<doc id="1313508" url="https://pl.wikipedia.org/wiki?curid=1313508" title="Ángel Melogno">
Ángel Melogno

Ángel Melogno (ur. 22 marca 1905, zm. 27 marca 1945) – piłkarz urugwajski, pomocnik.
Jako piłkarz klubu CA Bella Vista wraz z reprezentacją Urugwaju wziął udział w igrzyskach olimpijskich w 1928 roku, gdzie zdobył złoty medal. Dwa lata później był w kadrze Urugwaju podczas mistrzostw świata w 1930 roku. Urugwaj zdobył wówczas mistrzostwo świata, jednak Melogno nie zagrał w żadnym meczu.
Nigdy nie wystąpił w Copa América.

</doc>
<doc id="1313511" url="https://pl.wikipedia.org/wiki?curid=1313511" title="Tablice rejestracyjne w Belgii">
Tablice rejestracyjne w Belgii

Belgijskie tablice rejestracyjne – oznaczenia na belgijskich tablicach rejestracyjnych od 2010 roku składają się z cyfry, trzech liter i trzech cyfr koloru rubinowego, gdzie pierwsze są litery. Litery nie są na nich wyróżnikami, dlatego na podstawie rejestracji nie można określić miejsca skąd pochodzi pojazd, bez dostępu do szczegółowych danych. Niekiedy jednak pierwsza litera ma swoje znaczenie, np:
Tablice rejestracyjne w tym kraju przypisuje się właścicielowi, dzięki czemu nie ma konieczności ich zmiany przy nabyciu innego pojazdu.
Przed 2010 rokiem, w chwili rejestracji pojazdu otrzymywało się urzędowo jedną tablicę, którą należało umieścić z tyłu pojazdu. Tablicę przednią należało zamówić na własny koszt w punkcie usługowym (najczęściej w supermarkecie, w punkcie, w którym dorabia się klucze lub wymienia baterie). Z tego powodu przednie tablice miały często odmienny krój pisma oraz większy rozmiar, zawierając już literę B oznaczenia kraju.
Tablice wydawane od 2010 roku.
W międzynarodowym kodzie samochodowym Belgia ma symbol – B.

</doc>
<doc id="1313513" url="https://pl.wikipedia.org/wiki?curid=1313513" title="Sokołówka (Sobienie Biskupie)">
Sokołówka (Sobienie Biskupie)

Sokołówka – część wsi Sobienie Biskupie w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Sokołówka administracyjnie należała do województwa siedleckiego.

</doc>
<doc id="1313514" url="https://pl.wikipedia.org/wiki?curid=1313514" title="Okręg wyborczy Manchester Hulme">
Okręg wyborczy Manchester Hulme

Okręg wyborczy Manchester Hulme powstał w 1918 r. i wysyłał do brytyjskiej Izby Gmin jednego deputowanego. Okręg obejmował dystrykt Hulme w Manchesterze. Został zlikwidowany w 1950 r.

</doc>
<doc id="1313516" url="https://pl.wikipedia.org/wiki?curid=1313516" title="Balotaż">
Balotaż

Balotaż (z jęz. franc. "bollotage")
dawniej było to tajne głosowanie za pomocą białych i czarnych kul (ewentualnie kart) za lub przeciw np. przyjęciu do organizacji (białe kule za, czarne – przeciw).
Obecnie oznacza sposób wyboru kandydata mający zastosowanie w sytuacji, kiedy żaden z kandydatów nie uzyskał w trakcie głosowania wymaganej większości. Dochodzi wtedy do balotażu, czyli ponownego głosowania nad tymi kandydaturami, które zdobyły największe poparcie w pierwszym głosowaniu. Balotaż wygrywa osoba, która uzyska względną większość głosów.
Pochodzenie i występowanie.
Ten sposób głosowania wywodzi się z francuskiego prawa konstytucyjnego. Stosuje się go obecnie między innymi w Polsce, Francji, USA, Australii czy Portugalii.
Przykład zastosowania balotażu.
W 2005 w Polsce podczas wyborów prezydenckich w pierwszej turze Donald Tusk uzyskał najwyższe poparcie wśród kandydatów (33,66%), jednak nie była to wymagana większość bezwzględna, toteż po zastosowaniu balotażu przeciwnikiem Tuska został Lech Kaczyński, który pokonał go uzyskując 54,04% głosów i tym samym wygrał wybory.

</doc>
<doc id="1313523" url="https://pl.wikipedia.org/wiki?curid=1313523" title="Grand Prix Japonii 1976">
Grand Prix Japonii 1976

Grand Prix Japonii 1976 (oryg. Japanese Grand Prix) – ostatnia runda Mistrzostw Świata Formuły 1 w sezonie 1976, która odbyła się 24 października 1976, po raz pierwszy na torze Fuji International Speedway.
11. Grand Prix Japonii, pierwsze zaliczane do Mistrzostw Świata Formuły 1.

</doc>
<doc id="1313526" url="https://pl.wikipedia.org/wiki?curid=1313526" title="Grand Prix Japonii 1977">
Grand Prix Japonii 1977

Grand Prix Japonii 1977 (oryg. Japanese Grand Prix) – ostatnia runda Mistrzostw Świata Formuły 1 w sezonie 1977, która odbyła się 23 października 1977, po raz drugi na torze Fuji International Speedway.
12. Grand Prix Japonii, drugie zaliczane do Mistrzostw Świata Formuły 1.

</doc>
<doc id="1313531" url="https://pl.wikipedia.org/wiki?curid=1313531" title="Grand Prix Japonii 1987">
Grand Prix Japonii 1987

Grand Prix Japonii 1987 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1987, która odbyła się 1 listopada 1987, po raz pierwszy na torze Suzuka.
13. Grand Prix Japonii, trzecie zaliczane do Mistrzostw Świata Formuły 1.

</doc>
<doc id="1313532" url="https://pl.wikipedia.org/wiki?curid=1313532" title="Sądy grodzkie">
Sądy grodzkie



</doc>
<doc id="1313533" url="https://pl.wikipedia.org/wiki?curid=1313533" title="Grand Prix Japonii 1988">
Grand Prix Japonii 1988

Grand Prix Japonii 1988 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1988, która odbyła się 30 października 1988, po raz drugi na torze Suzuka.
14. Grand Prix Japonii, czwarte zaliczane do Mistrzostw Świata Formuły 1.

</doc>
<doc id="1313534" url="https://pl.wikipedia.org/wiki?curid=1313534" title="Jelcz T081MB">
Jelcz T081MB

Jelcz T081MB Vero – autobus turystyczny klasy mini produkowany w latach 2000–2008 przez firmę Jelcz w Jelczu-Laskowicach, zbudowany na podwoziu Mercedes-Benz Vario 815D. Pojazd ten stanowi turystyczną odmianę modeli Jelcz M081MB oraz Jelcz L081MB.
Historia modelu.
W stosunku do modelu miejskiego i lokalnego posiada nieznacznie zmienione nadwozie w układzie drzwi 0-1-0. Dodatkowo po lewej stronie zamontowano otwierane ręcznie drzwi dla kierowcy, które ułatwiają mu wejście na stanowisko pracy. W tylnej części umiejscowiono podobnie jak w odmianie lokalnej przestrzeń bagażową. Model ten wyposażony jest w mocniejszy o 16 KM silnik niż w L081MB i M081MB.

</doc>
<doc id="1313538" url="https://pl.wikipedia.org/wiki?curid=1313538" title="Grand Prix Japonii 1989">
Grand Prix Japonii 1989

Grand Prix Japonii 1989 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1989, która odbyła się 22 października 1989, po raz trzeci na torze Suzuka.
15. Grand Prix Japonii, piąte zaliczane do Mistrzostw Świata Formuły 1.

</doc>
<doc id="1313539" url="https://pl.wikipedia.org/wiki?curid=1313539" title="Varalaru">
Varalaru

Varalaru – History of Godfather (inny tytuł „Varalaru „, „Varalaaru” tamilski: வரலாறு) – kollywoodzki film w języku tamilskim wyreżyserowany w 2006 roku przez K.S. Ravikumara. Muzykę do filmu skomponował A.R. Rahman. W rolach głównych Ajith Kumar, Kanika Subramaniam i Asin Thottumkal. Tematem filmu jest krzywda i zemsta, a także relacje między ojcem i synami: jedna – pełna zgody i zrozumienia i druga – dramatyczna, pełna bólu, odrzucenia i żalu rodzącego pragnienie zemsty. Ajith gra w filmie 3 role: zarówno ojca, jak i dwóch synów.
Fabuła.
Vishnu (Ajith Kumar), syn poruszającego się na wózku inwalidzkim milionera Shivshankara (Ajith Kumar) jest człowiekiem zabawy. Czas spędza w dyskotekach pijąc, tańcząc i podrywając dziewczyny. Nie widzi sensu w pracy lekką ręką wydając dochody ojca. Zmartwiony tym ojciec wymusza na nim wyjazd do dalekiej wioski, w której z ramienia ojca ma się zatroszczyć o sprawy organizacyjne związane z budowaniem dróg, zbiorników wodnych i zakładaniem telekomunikacji. Tam Visnu zakochuje się w studentce Divyi (Asin Thottumkal) pracującej społecznie nad wprowadzaniem zasad higieny wśród mieszkańców wioski. Żyjący jego życiem ojciec aranżuje natychmiast małżeństwo. Po zaręczynach Vishnu spędza w dyskotece wieczór kawalerski z kumplami. Odurzony alkoholem przyjeżdża nocą do domu Divyi. Agresywnie domagając się rozmowy z nią wywołuje awanturę z jej ojcem. Między nim a braćmi Divyi dochodzi do bójki. Nazajutrz trzeźwy próbuje ratować sytuacje gorąco przepraszając narzeczoną. Nie rozumie swego zachowania. Niepokoi go to, że nic nie pamięta ze swojego napastliwego zachowania. Podobnie wypiera się wobec ojca wypłacania z ich konta większych sum pieniędzy znalezionych przez służących w jego pokoju. Ojca coraz bardziej martwi jego zachowanie. Nie rozumie syna. Vishnu zaczyna go przerażać. Gdy pewnego dnia próbując nożem zaatakować ojca, rani broniącego go służącego, Shivshankar decyduje się poddać Vishnu leczeniu psychiatrycznemu.
W slumsach Ćennaj mężczyzna z twarzą Vishnu, Jeeva (Ajith Kumar) czule troszczy się o swoją oszalałą matkę. Jednocześnie z nienawiścią przysięga zemstę ojcu, który ją kiedyś skrzywdził. Planuje zabicie go i zrzucenie winy na jego drugiego syna Vishnu...
Muzyka i piosenki.
Autorem muzyki jest A.R. Rahman.

</doc>
<doc id="1313540" url="https://pl.wikipedia.org/wiki?curid=1313540" title="David Stove">
David Stove

David Charles Stove (ur. 15 września 1927, zm. 2 czerwca 1994) – australijski filozof zajmujący się filozofią nauki.
Prace Stove'a opierały się na filozoficznej polemice z postmodernizmem, racjonalizmem krytycznym Karla Poppera, darwinizmem, feminizmem, marksizmem i metafizyką. W swojej pracy, "The Rationality of Induction" (1986) zaproponował pozytywistyczne rozwiązanie problemu indukcji. Stove krytykował również socjobiologię, którą opisywał w swoich pracach jako nową religię, w której geny pełnią rolę bogów.
Wprowadził termin efekt Izmaela.

</doc>
<doc id="1313541" url="https://pl.wikipedia.org/wiki?curid=1313541" title="Grand Prix Japonii 1990">
Grand Prix Japonii 1990

Grand Prix Japonii 1990 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1990, która odbyła się 21 października 1990, po raz czwarty na torze Suzuka.
16. Grand Prix Japonii, szóste zaliczane do Mistrzostw Świata Formuły 1.

</doc>
<doc id="1313546" url="https://pl.wikipedia.org/wiki?curid=1313546" title="Albert Mathiez">
Albert Mathiez

Albert Mathiez (ur. 10 stycznia 1874 w La Bruyère, zm. 26 lutego 1932 w Paryżu) – francuski historyk, badacz rewolucji francuskiej. 
Życiorys.
Pochodził z rodziny chłopskiej, zamieszkałej w La Bruyère, w departamencie Haute Saône. Od czasów szkoły średniej, a w zdecydowanym stopniu na studiach, deklarował otwarcie poglądy socjalistyczne. W 1897 otrzymał dyplom z historii i z geografii. Od początku specjalizował się w historii rewolucji francuskiej, swoją pierwszą pracę opublikował na temat wydarzeń z 5 i 6 października 1789. Pracował pod kierunkiem innego znawcy rewolucji, Alfonsa Aularda, który zainteresował go historią stosunków państwo - Kościół w czasach rewolucji. W 1904 obronił pod jego kierunkiem doktorat z filozofii.
Po opublikowaniu kilku prac na ten temat, Mathiez, pod wpływem Jeana Jaurèsa, zdecydował się na zmianę problematyki badań i podjął temat do tej pory rzadki (lub traktowany pobieżnie) - historię drugiego Komitetu Ocalenia Publicznego oraz jego przywódcy - Maksymiliana Robespierre'a. Założył w 1907 roku wraz z Ch. Velleyem "Societé des Études Robespierristes" ("Stowarzyszenie studiów robespierristowskich") i rozpoczął, w rok później, publikowanie periodyka "Les Annales Révolutionnaires", wchodząc tym samym w rywalizację z dawnym mistrzem Aulardem, redaktorem "La Révolution Française". 
Od 1911 roku był profesorem uniwersytetów w Nancy, Lille i Besançon, w 1919 rozpoczął pracę na analogicznym stanowisku w Dijon. Po śmierci Aularda objął jego stanowisku na Sorbonie.
Albert Mathiez zasłynął jako obrońca Robespierre'a, który w dotychczasowej historiografii dość jednoznacznie klasyfikowany był jako krwiożerczy tyran. Mathiez podkreślał egalitaryzm Komitetu Ocalenia Publicznego, walkę z pogłębianiem się różnic społecznych, a także sukcesy na froncie odniesione właśnie za rządów drugiego KOP. W dużej mierze usprawiedliwiał też zdecydowane środki powzięte przez Robespierre'a w celu obrony wewnętrznej stabilności kraju, w tym okres terroru. 
Był prekursorem badań nad ekonomiczną i społeczną rewolucji, którą również jako jeden z pierwszych ujmował przede wszystkim jako ogromny ruch masowy, w którym to uzbrojony lud Paryża odgrywał wiodącą rolę i skutecznie wywierał nacisk na rządzących krajem, których rolę osobistą uważał za przecenianą. Zbliżał się w ten sposób do marksistowskiego ujmowania dziejów, chociaż nie posługiwał się charakterystyczną dla socjalizmu naukowego terminologią.
Mathiez wyróżniał się gwałtownością charakteru, w obronie swoich poglądów bywał nawet fizycznie agresywny. W 1896 r. stracił lewe oko po bójce, która jak wspominał miała podłoże polityczne. 
Zmarł 25 lutego 1932 roku, na wylew krwi do mózgu. Redakcję "Roczników..." objął po nim Georges Lefebvre.

</doc>
<doc id="1313551" url="https://pl.wikipedia.org/wiki?curid=1313551" title="Grand Prix Japonii 1991">
Grand Prix Japonii 1991

Grand Prix Japonii 1991 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1991, która odbyła się 20 października 1991, po raz piąty na torze Suzuka.
17. Grand Prix Japonii, siódme zaliczane do Mistrzostw Świata Formuły 1.

</doc>
<doc id="1313554" url="https://pl.wikipedia.org/wiki?curid=1313554" title="Grand Prix Japonii 1992">
Grand Prix Japonii 1992

Grand Prix Japonii 1992 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1992, która odbyła się 25 października 1992, po raz szósty na torze Suzuka.
18. Grand Prix Japonii, ósme zaliczane do Mistrzostw Świata Formuły 1.

</doc>
<doc id="1313555" url="https://pl.wikipedia.org/wiki?curid=1313555" title="Ośrodek Kultury i Sztuki we Wrocławiu">
Ośrodek Kultury i Sztuki we Wrocławiu

Ośrodek Kultury i Sztuki we Wrocławiu (OKiS) jest Instytucją Kultury Samorządu Województwa Dolnośląskiego powstałą w 1973 r. Głównymi zadaniami Ośrodka są współtworzenie tożsamości kulturalnej Dolnego Śląska, integracja środowisk twórczych regionu pogranicza oraz promocja sztuki we wszystkich jej aspektach i formach. Poprzez szeroką działalność promocyjną i organizacyjną, OKiS wspiera i wzbogaca krajobraz kulturalny regionu dolnośląskiego, kultywując jego bogatą historię, dziedzictwo i tradycję.
Działalność OKiS skierowana jest do szerokiego, bardzo zróżnicowanego grona odbiorców z całego województwa. Instytucja realizuje szereg działań z zakresu upowszechniania kultury i edukacji artystycznej, promocji twórczości i twórców oraz kultury regionu.
OKiS organizuje rocznie ok. 1000 przedsięwzięć artystyczno-kulturalnych, prowadzi aktywną działalność wystawienniczą, wydawniczą, naukowo-badawczą, dokumentacyjną i reportażową. Jako współproducent wspiera organizatorów innych wydarzeń kulturalnych i artystycznych z regionu oraz współorganizuje wydarzenia kulturalno-społeczne na Dolnym Śląsku i poza regionem.
Ośrodek Kultury i Sztuki we Wrocławiu jest realizatorem cyklicznych, międzynarodowych festiwali sztuki, plenerów artystycznych, warsztatów twórczych, wykładów, a także projektów prezentujących tradycje i działalność Dolnoślązaków. Ośrodek jest również wydawcą publikacji literackich, monografii artystycznych, albumów i katalogów twórców oraz producentem filmów dokumentalnych prezentujących historię, tradycję i kulturę regionu. OKiS współwydaje kultowy miesięcznik społeczno-kulturalny „ODRA” (powstały w 1961 r.)
Siedziba Ośrodka znajduje się w zespole historycznych kamienic (Rynek-Ratusz 24), a prowadzona przez OKiS Galeria FOTO-GEN mieści się w zabytkowym Domu Panien Trzebnickich (plac bp. Nankiera 8).

</doc>
<doc id="1313557" url="https://pl.wikipedia.org/wiki?curid=1313557" title="Grand Prix Japonii 1993">
Grand Prix Japonii 1993

Grand Prix Japonii 1993 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1993, która odbyła się 24 października 1993, po raz siódmy na torze Suzuka.
19. Grand Prix Japonii, dziewiąte zaliczane do Mistrzostw Świata Formuły 1.

</doc>
<doc id="1313558" url="https://pl.wikipedia.org/wiki?curid=1313558" title="Grand Prix Japonii 1994">
Grand Prix Japonii 1994

Grand Prix Japonii 1994 (oryg. Fuji Television Japanese Grand Prix) – 15. runda Mistrzostw Świata Formuły 1 w sezonie 1994, która odbyła się 6 listopada 1994, po raz ósmy na torze Suzuka.
20. Grand Prix Japonii, 10. zaliczane do Mistrzostw Świata Formuły 1.

</doc>
<doc id="1313560" url="https://pl.wikipedia.org/wiki?curid=1313560" title="Conte di Cavour">
Conte di Cavour

Conte di Cavour – włoski pancernik typu "Conte di Cavour" z okresu I i II wojny światowej.
Budowa okrętu i służba przed modernizacją.
Pancernik „Conte di Cavour” powstał jako drugi z kolei włoski drednot (pierwszym był „Dante Alighieri”). Jego projektantem był kontradmirał inżynier Edoardo Masdea, który stworzył typ okrętu mającego w założeniu przeciwstawić się jednostkom najpoważniejszego konkurenta włoskiej floty w basenie Morza Śródziemnego, francuskiej Marine nationale. Ustawą z dnia 2 grudnia 1909 roku dla nowego okrętu przewidziana została nazwa, upamiętniająca włoskiego polityka z XIX wieku, Camillo Benso hrabiego di Cavour. Powszechne było jednak jej skracanie do brzmienia „Cavour”.
Stępkę pod budowę „Conte de Cavour” położono 10 sierpnia 1910 roku w Arsenale w La Spezia, wodowanie okrętu miało miejsce równo rok później. Jednak prace wykończeniowe przeciągnęły się z powodu nadmiernego obciążenia stoczni innymi pracami oraz trudności technicznych przy produkcji dział artylerii głównej i opancerzenia. Ostatecznie pancernik wszedł do służby w Regia Marina 1 kwietnia 1915 roku.
W czasie I wojny światowej okręty liniowe włoskiej marynarki wojennej nie brały udziału w dużych akcjach bojowych. Ogółem „Conte di Cavour” był użyty operacyjnie w trzech rejsach, przebywając w morzu przez 40 godzin. Poza tym przez 120 godzin pozostawał w gotowości bojowej w portach oraz spędził 966 godzin na próbach i ćwiczeniach. Przez cały okres I wojny światowej „Conte di Cavour” pełnił rolę okrętu flagowego głównodowodzącego włoskimi siłami na Adriatyku, księcia Ludwika Amadeusza Sabaudzkiego.
We wczesnych latach dwudziestolecia międzywojennego pancernik, podobnie jak bliźniaczy „Giulio Cesare”, odbywał rejsy zagraniczne w ramach tzw. "noszenia bandery". Wizytował m.in. Stany Zjednoczone i Kanadę w 1919 roku, zawijając w drodze do Gibraltaru, Ponta Delgada i Fayal na Azorach. W 1922 roku pełniąc funkcję jachtu królewskiego odwiedził z Wiktorem Emanuelem miasta wybrzeża Adriatyku, zaś w 1925 roku Benito Mussolini płynął nim do Trypolisu. W sierpniu 1923 roku okręt wchodził w skład sił włoskich, które zbombardowały i przez miesiąc okupowały grecką wyspę Korfu (tzw. kryzys Korfu). 12 maja 1928 roku „Conte di Cavour” został odstawiony do rezerwy.
Modernizacja okrętu.
Przebudowa „Conte di Cavour” rozpoczęła się 12 października 1933 roku w stoczni Cantieri Riuniti dell'Adriatico (C.R.D.A.) w Trieście i trwała do 1 czerwca 1937 roku (równocześnie w stoczni Cantieri del Tirreno w Genui przeprowadzane były identyczne prace na „Giulio Cesare”). Jej celem było przystosowanie pancernika do zmienionych wymogów wojny morskiej. W trakcie modernizacji, prowadzonej według projektu generała Francesco Rotundi, zdjęto ze śródokręcia wieżę artylerii głównej, całkowicie wymieniono siłownię, w miejsce czterech wałów napędowych zainstalowano dwa z trójłopatowymi śrubami, zmieniono kształt dziobnicy wydłużając kadłub o 10,3 m oraz zastosowano nowy system ochrony części podwodnej opracowany przez gen. Umberto Pugliese. Pozostałe dziesięć armat artylerii głównej otrzymało lufy o kalibrze 320 mm o większym kącie podniesienia, dzięki czemu uzyskano poprawę donośności i zwiększenie ciężaru pocisku. Zlikwidowano dotychczasową artylerię średniego kalibru umieszczoną w kazamatach, zastępując ją 12 armatami kal. 120 mm w sześciu dwudziałowych wieżach na śródokręciu. Zainstalowano również nowoczesną artylerię przeciwlotniczą.
W efekcie modernizacji Regia Marina otrzymała szybszy okręt z uzbrojeniem o lepszych parametrach. Nie dorównywał co prawda najnowszym konstrukcjom tego okresu, ale, pomimo słabszego opancerzenia, z powodzeniem mógł rywalizować ze starszymi pancernikami francuskimi i brytyjskimi.
Służba operacyjna od 1937 roku.
Po ponownym wejściu do służby oba pancerniki typu "Conte di Cavour" stały się najsilniejszymi okrętami włoskiej marynarki wojennej: dwie jednostki typu "Caio Duilio" były wówczas dopiero modyfikowane w podobny sposób, zaś nowoczesne typu "Littorio" wciąż pozostawały w budowie. W maju 1938 roku odbyła się na wodach Zatoki Neapolitańskiej parada floty z okazji wizyty Adolfa Hitlera. W jej trakcie król Wiktor Emanuel, Benito Mussolini i Hitler przebywali na pokładzie „Conte di Cavour”.
Po przystąpieniu Włoch do działań II wojny światowej 10 czerwca 1940 roku „Conte di Cavour” uczestniczył w pierwszej większej akcji Regia Marina przeciwko okrętom Royal Navy, jaką była bitwa koło przylądka Stilo 9 lipca 1940 roku. Kolejny raz pancernik wyszedł w morze 31 sierpnia 1940 roku jako część silnego zespołu włoskiego celem przechwycenia dwóch ugrupowań floty brytyjskiej (operacja "Hats"). Bezskuteczne działania włoskie trwały do 5 września. „Conte di Cavour” jeszcze dwa razy brał udział w akcjach Regia Marina, we wrześniu i październiku 1940 roku, ale obie próby wciągnięcia do walki okrętów Royal Navy były nieudane.
Atak na Tarent i dalsze losy okrętu.
W nocy z 11 na 12 listopada 1940 roku samoloty Fairey Swordfish brytyjskiego Fleet Air Arm startujące z lotniskowca HMS „Illustrious” zaatakowały w ramach operacji o kryptonimie "Judgement" okręty włoskie bazujące w porcie w Tarencie. Jedna z dwunastu maszyn pierwszej fali ataku, pilotowana przez kpt. Kennetha Williamsona, dowódcę 815 dywizjonu FAA (drugim członkiem załogi był por. Norman Scarlett), obrała za cel „Conte di Cavour”. Pomimo zestrzelenia samolotu przez artylerię przeciwlotniczą niszczyciela „Fulmine” zdołał on zrzucić torpedę, która wybuchła pod dnem pancernika pomiędzy drugą dziobową wieżą artyleryjską a pomostem dowodzenia. Wyrwała ona w kadłubie otwór o wymiarach 12 na 8 metrów, powodując zatonięcie okrętu na równej stępce, z wieżami i nadbudówkami wystającymi ponad wodę basenu portowego, oraz śmierć 17 członków załogi. Obaj lotnicy brytyjscy zostali wyłowieni z wody przez robotników portowych i dostali się do włoskiej niewoli.
"Conte di Cavour” został wydobyty na powierzchnię w lipcu 1941 roku i poddany prowizorycznym naprawom na miejscu, w porcie w Tarencie, po czym w grudniu przeholowano go do stoczni C.R.D.A. w Trieście dla przeprowadzenia generalnego remontu i częściowego przezbrojenia (wzmocnione miało być przede wszystkim uzbrojenie przeciwlotnicze). Od 20 listopada 1942 roku do 25 marca 1943 roku dowódcą remontowanego okrętu był kmdr Jerzy Sas Kulczycki, z pochodzenia Polak. Prace na okręcie zostały wstrzymane na początku 1943 roku ze względu na trudną sytuację materiałową i paliwową Włoch. Po ogłoszeniu 8 września 1943 roku zawieszenia broni pomiędzy Włochami a Sprzymierzonymi przebywający w stoczni pancernik został 10 września zajęty przez Niemców.
Podczas bombardowania Triestu 15 lutego 1945 roku „Conte di Cavour” odniósł poważne uszkodzenia, które spowodowały jego przewrócenie się do góry dnem i zatonięcie. Częściowo wystający z wody okręt został podniesiony z dna na przełomie 1946 i 1947 roku. Oficjalne skreślenie z listy floty nastąpiło 27 lutego 1947 roku, po czym pancernik został przeznaczony na złom i sukcesywnie demontowany do początku lat 50. XX wieku.
Tradycję nazwy okrętu podtrzymuje we współczesnej Marina Militare lotniskowiec „Cavour”, od 2009 roku okręt flagowy włoskiej marynarki wojennej.

</doc>
<doc id="1313561" url="https://pl.wikipedia.org/wiki?curid=1313561" title="Jelizawieta Tiszczenko">
Jelizawieta Tiszczenko

Jelizawieta Iwanowna Bracht-Tiszczenko, ros. Елизавета Ивановна Тищенко (ur. 7 lutego 1975 w Kijowie) – siatkarka rosyjska, reprezentantka Rosji. Gra na pozycji środkowej bloku. W 2002 roku została wybrana najlepszą atakująca na świecie. Była zawodniczka Urałoczki Jekaterynburg.

</doc>
<doc id="1313562" url="https://pl.wikipedia.org/wiki?curid=1313562" title="Grand Prix Japonii 1995">
Grand Prix Japonii 1995

Grand Prix Japonii 1995 (oryg. Fuji Television Japanese Grand Prix) – 16. runda Mistrzostw Świata Formuły 1 w sezonie 1995, która odbyła się 27 - 29 października 1995, po raz dziewiąty na torze Suzuka.
21. Grand Prix Japonii, 11. zaliczane do Mistrzostw Świata Formuły 1.

</doc>
<doc id="1313564" url="https://pl.wikipedia.org/wiki?curid=1313564" title="Grand Prix Japonii 1996">
Grand Prix Japonii 1996

Wyniki Grand Prix Japonii na Suzuka International Racing Course 13 października 1996.

</doc>
<doc id="1313565" url="https://pl.wikipedia.org/wiki?curid=1313565" title="Angel Melogno">
Angel Melogno



</doc>
<doc id="1313566" url="https://pl.wikipedia.org/wiki?curid=1313566" title="Grand Prix Japonii 1997">
Grand Prix Japonii 1997

Grand Prix Japonii 1997 (oryg. Fuji Television Japanese Grand Prix) – 23. Grand Prix Japonii, 13 edycja zaliczana do Mistrzostw Świata Formuły 1, rozgrywana jako 16 w sezonie 1997 po raz 11. na torze Suzuka. W odbywającym się 12 października 1997 roku wyścigu zwycięstwo odniósł Michael Schumacher.

</doc>
<doc id="1313567" url="https://pl.wikipedia.org/wiki?curid=1313567" title="Okręg wyborczy Newton">
Okręg wyborczy Newton

Okręg wyborczy Newton powstał w 1559 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował parafię Newton-le-Willows w dystrykcie Makefield w południowym Lancashire. Okręg został zlikwidowany po reformie wyborczej 1832 r.
Nowy okręg Newton został utworzony (tym razem jako okręg ziemski) w 1885 r. i wysyłał do brytyjskiej Izby Gmin jednego deputowanego. Okręg obejmował miasto Newton wraz z okolicami. Został zlikwidowany w 1983 r.

</doc>
<doc id="1313569" url="https://pl.wikipedia.org/wiki?curid=1313569" title="Grand Prix Japonii 1999">
Grand Prix Japonii 1999

Grand Prix Japonii 1999 (oryg. Fuji Television Japanese Grand Prix) – 25. Grand Prix Japonii, 15 edycja zaliczana do Mistrzostw Świata Formuły 1, rozgrywana jako ostatnia w sezonie 1999, po raz 13. na torze Suzuka. W odbywającym się 31 października 1999 roku wyścigu zwycięstwo odniósł Mika Häkkinen.

</doc>
<doc id="1313572" url="https://pl.wikipedia.org/wiki?curid=1313572" title="Grand Prix Japonii 2000">
Grand Prix Japonii 2000

Wyniki Grand Prix Japonii na Suzuka International Racing Course 8 października 2000.

</doc>
<doc id="1313575" url="https://pl.wikipedia.org/wiki?curid=1313575" title="Grand Prix Japonii 2001">
Grand Prix Japonii 2001

Wyniki Grand Prix Japonii na Suzuka International Racing Course 14 października 2001.

</doc>
<doc id="1313577" url="https://pl.wikipedia.org/wiki?curid=1313577" title="Grand Prix Japonii 2002">
Grand Prix Japonii 2002

Wyniki Grand Prix Japonii na Suzuka International Racing Course 13 października 2002.

</doc>
<doc id="1313580" url="https://pl.wikipedia.org/wiki?curid=1313580" title="Grand Prix Japonii 2003">
Grand Prix Japonii 2003

Wyniki Grand Prix Japonii na Suzuka International Racing Course 12 października 2003.

</doc>
<doc id="1313582" url="https://pl.wikipedia.org/wiki?curid=1313582" title="Grand Prix Japonii 2004">
Grand Prix Japonii 2004

Wyniki Grand Prix Japonii na Suzuka International Racing Course 10 października 2004.

</doc>
<doc id="1313583" url="https://pl.wikipedia.org/wiki?curid=1313583" title="Cresovia Leopoliensis">
Cresovia Leopoliensis

Cresovia Leopoliensis – polska korporacja akademicka założona została we Lwowie we wrześniu 1926 (data starszeństwa nadana przez ZPK!A – 20 czerwca 1927). Kandydowała do ZPK!A przy PK!A Znicz. Wznowiła swoją działalność 29 listopada 2007 roku we Wrocławiu z inspiracji jej przedwojennych członków.
Insygnia i odznaki.
z "Ody do młodości" A. Mickiewicza.
Linki zewnętrzne.
Strona Polskiej Korporacji Akademickiej Cresovia Leopoliensis
Związek Polskich Korporacji Akademickich

</doc>
<doc id="1313584" url="https://pl.wikipedia.org/wiki?curid=1313584" title="Peire de Castelnau">
Peire de Castelnau



</doc>
<doc id="1313591" url="https://pl.wikipedia.org/wiki?curid=1313591" title="Emil Polit">
Emil Polit

Emil Polit (ur. 11 października 1940 w Zmysłówce koło Leżajska) – polski malarz.
W latach 1954–1959 był uczniem Państwowego Liceum Sztuk Plastycznych w Jarosławiu. Lata 1959–1965 spędził w Krakowie studiując na Akademii Sztuk Pięknych na wydziale malarstwa i grafiki. W 1965 roku uzyskał dyplom magistra sztuki w pracowni malarstwa prof. Wacława Taranczewskiego.
Po ukończeniu studiów zamieszkał w Rzeszowie. W roku 1966 został przyjęty w poczet członków Związku Polskich Artystów Plastyków. W latach 1972–1979 współpracował z Pracownią Sztuk Plastycznych w charakterze projektanta i realizatora prac w zakresie sztuki użytkowej. Od czasu uzyskania dyplomu ASP uprawia twórczość artystyczną w dziedzinie rysunku i malarstwa. W roku 1988 podjął pracę pedagogiczną w Państwowym Liceum Sztuk Plastycznych w Rzeszowie na stanowisku nauczyciela rysunku i malarstwa. W latach 1989–1991 pełnił funkcje prezesa rzeszowskiego okręgu Związku Polskich Artystów Plastyków. Cały czas aktywnie uczestniczył w wystawach malarstwa na szczeblu regionalnym, ogólnopolskim, i międzynarodowym. Brał także udział w wystawach połączonych z aukcjami dzieł sztuki na cele charytatywne takimi jak: Aukcje Polskiego Malarstwa Współczesnego w Nowym Yorku, Aukcje Towarzystwa Pomocy im. Św. Brata Alberta Bliźniemu Swemu, gdzie w 2002 r. został wyróżniony honorową statuetką towarzystwa, a także w aukcjach dzieł sztuki organizowanych przez Caritas diecezji rzeszowskiej.
W roku 1996 otrzymał nagrodę Miasta Rzeszowa w dziedzinie kultury, za wybitne osiągnięcia artystyczne w dziedzinie malarstwa. Jest członkiem Towarzystwa Przyjaciół Sztuk Pięknych w Przemyślu. W 2003 został wyróżniony przez Dyrektora Centrum Edukacji Artystycznej nagrodą indywidualną II stopnia za szczególny wkład w rozwój edukacji artystycznej w Polsce.
Jego prace znajdują się w zbiorach Muzeum Narodowego w Przemyślu, Biura Wystaw Artystycznych w Rzeszowie, oraz kolekcjach instytucji i osób prywatnych w Polsce, USA, Watykanie, Włoszech, Belgii, Danii, Niemczech, Francji, Szwajcarii, Austrii i Kanadzie.
Malarstwo sakralne.
Ważnym segmentem w twórczości Emila Polita jest malarstwo o tematyce sakralnej. W jego dorobku artystycznym znajduje się pięć realizacji Drogi Krzyżowej, polichromia w Katedrze Rzeszowskiej, oraz wiele obrazów o tematyce religijnej w kościołach: Rzeszowie, Matysówce, Trzebownisku, Nowej Dębie, Soninie, Rogóżnie, Łące, Łukawcu.

</doc>
<doc id="1313617" url="https://pl.wikipedia.org/wiki?curid=1313617" title="Kumple">
Kumple



</doc>
<doc id="1313646" url="https://pl.wikipedia.org/wiki?curid=1313646" title="Tetyń (przystanek kolejowy)">
Tetyń (przystanek kolejowy)

Tetyń – nieczynny przystanek kolejowy w Tetyniu w województwie zachodniopomorskim, w Polsce.

</doc>
<doc id="1313670" url="https://pl.wikipedia.org/wiki?curid=1313670" title="8701">
8701

8701 – trzeci album studyjny amerykańskiego wokalisty Ushera, wydany 7 sierpnia 2001 roku w Ameryce Północnej. 
Album, którego tytuł miał pierwotnie brzmieć "All About U", otrzymał zróżnicowane, jednak generalnie pozytywne recenzje krytyków. "8701" uplasował się na 4. miejscu "Billboard" 200, a także pierwszym UK Albums Chart i od chwili wydania uzyskał status czterokrotnej platyny w Stanach Zjednoczonych za sprzedaż powyżej 4 mln kopii.

</doc>
<doc id="1313675" url="https://pl.wikipedia.org/wiki?curid=1313675" title="Monadyczne algebry Boole'a">
Monadyczne algebry Boole'a



</doc>
<doc id="1313691" url="https://pl.wikipedia.org/wiki?curid=1313691" title="My Way (album)">
My Way (album)

My Way – drugi album studyjny amerykańskiego wokalisty Ushera, wydany 16 września 1997 roku. Gościnnie pojawili się na nim: Monica, Jermaine Dupri oraz Lil’ Kim.
Album zadebiutował na 4. miejscu "Billboard" 200 i rozszedł się w Stanach Zjednoczonych w ponad sześciu milionach kopii, uzyskując status sześciokrotnej platyny. "My Way" był przełomową płytą w karierze artysty, przynosząc mu nominację na nagrody Grammy oraz międzynarodowy sukces.

</doc>
<doc id="1313699" url="https://pl.wikipedia.org/wiki?curid=1313699" title="Chaim Chefer">
Chaim Chefer

Chaim Chefer (ur. 29 października 1925 w Sosnowcu, zm. 18 września 2012 w Tel Awiwie) – izraelski poeta, felietonista, autor tekstów izraelskich piosenek.
Urodził się jako Chaim Fajner, nazwisko zmienił podczas izraelskiej Wojny o Niepodległość w latach 1948-1949. Walczył w szeregach Palmachu wciąż tworząc wiersze. Inspiracją dla niego był Natan Alterman – poeta żydowski. Muzykę do wierszy Chefera najczęściej tworzy urodzony również w Polsce Mosze Wileński.
Został wyróżniony Nagrodą Państwa Izrael (Pras Israel), nagrodą Sokołowa oraz wieloma innymi.
W 2008 ukazała się w Polsce książka „Chaim Chefer – Pamiętne Dni”

</doc>
<doc id="1313703" url="https://pl.wikipedia.org/wiki?curid=1313703" title="Anthony Caro">
Anthony Caro

Anthony Alfred Caro (ur. 8 marca 1924 w New Malden, zm. 23 października 2013 w Londynie) – brytyjski rzeźbiarz.
Studiował w Royal Academy School i Regent Street Polytechnic w Londynie, uzyskał również tytuł inżyniera w Cambridge. W latach 1951–1953 asystował Henry’emu Moore’owi w jego pracowni. Po studiach rozpoczął pracę w St. Martin’s School of Art (1953–1981).
Początkowo uprawiał rzeźbę figuralną w tradycyjnych materiałach. W latach 1959–1960 odbył podróż do Stanów Zjednoczonych, gdzie nawiązał kontakty z Kennethem Nolandem i krytykiem Clementem Greenbergiem, oraz zapoznał się z pracami Davida Smitha. Po powrocie tworzył konstrukcje ze spawanych elementów przemysłowych. Swoimi pracami udowodnił, że rzeźba może być umiejscawiana bezpośrednio na podłożu, bez jakiegokolwiek postumentu. Poprzez malowanie części swoich prac uwolnił je także od ekspresji materiału. 
W opozycji do tradycji ustanowionej przez Henry’ego Moore’a twierdził, że rzeźba powinna być eksponowana w zamkniętym pomieszczeniu, w plenerze bowiem staje się elementem otoczenia, wchodzi z nim w silne związki, w zamkniętej przestrzeni natomiast staje się ona samoistną strukturą. 
Około roku 1962 rzeźby Caro zaczęły nabierać lekkości, przybierały przeważnie horyzontalne kierunki, ich kompozycja stawała się coraz bardziej otwarta ingerując w przestrzeń widza. Przykładem może być praca "Early One Morning", w której artysta zaprzeczył właściwościom materiału opierając ciężką stalową konstrukcję na kilku niewielkich punktach. 
W 1966 roku Caro zaczął także tworzyć serię rzeźb tytułowaną "Table Pieces". Były to, jak wynika z nazwy, dzieła o mniejszym rozmiarze, dzięki czemu wyeksponowane zostały w nich jakości plastyczne zanikające w rzeźbach o dużej skali.

</doc>
<doc id="1313704" url="https://pl.wikipedia.org/wiki?curid=1313704" title="Instancja (Warcraft)">
Instancja (Warcraft)



</doc>
<doc id="1313705" url="https://pl.wikipedia.org/wiki?curid=1313705" title="Jan Chochorowski">
Jan Chochorowski

Jan Chochorowski (ur. 1949) – polski archeolog, w latach 1996 - 2008 dyrektor Instytutu Archeologii UJ. 
Jego głównymi tematami zainteresowań badawczych jest pochodzenie Scytów i ich rozprzestrzenianie się na obszarach wschodniej Europy oraz rola wczesnohistorycznych ludów koczowniczych (Kimerów, Scytów) w rozwoju kulturowym społeczności środkowoeuropejskich. 
Między innymi prowadził badania wykopaliskowe kompleksu stanowisk z wczesnej epoki żelaza w miejscowości Mielniki na Ukrainie oraz kompleksu stanowisk Łubowice-Brzeźnica. Najgłośniejszym jego osiągnięciem było odkrycie w 1996 grobowca scytyjskiego władcy w tzw. Wielkim Kurhanie Ryżanowskim w Ryżanówce na Ukrainie, za co został uhonorowany Złotą Łopatą - prestiżową nagrodą za największe odkrycie dokonane przez polskich archeologów na świecie i jego promocję - w 2000.

</doc>
<doc id="1313706" url="https://pl.wikipedia.org/wiki?curid=1313706" title="Nowojelnia">
Nowojelnia

Nowojelnia (biał. "Наваельня") – osiedle typu miejskiego na Białorusi w obwodzie grodzieńskim w rejonie zdzięcielskim, 3,0 tys. mieszkańców (2010).
Znajdują tu się parafialna cerkiew prawosławna pw. Narodzenia Matki Bożej oraz stacja kolejowa Nowojelnia, leżąca na linii Równe – Baranowicze – Lida – Wilno.
Historia.
W I Rzeczyspolitej leżała w granicach województwa nowogródzkiego. W 1795 została przyłączona do Rosji na skutek III rozbioru Polski.
15 kwietnia 1919 roku zgrupowanie Wojska Polskiego pod dowództwem mjr. Leona Zawistowskiego odbiło Nowojelnię z rąk bolszewików.

</doc>
<doc id="1313763" url="https://pl.wikipedia.org/wiki?curid=1313763" title="Metropolia preszowska">
Metropolia preszowska

Metropolia preszowska – jedyna metropolia obrządku bizantyjsko-słowackiego. Jest to także jedna z trzech katolickich metropolii na Słowacji, mająca swą siedzibę w Preszowie. W jej skład wchodzą:
Historia.
Utworzenie metropolii greckokatolickiej planowano już w 1937 roku, ale uniemożliwiły to zmiany granic, wybuch II wojny światowej i prześladowania religijne, rozpoczęte wraz z dojściem do władzy reżimu komunistycznego.
Papież Benedykt XVI utworzył 30 stycznia 2008 na Słowacji greckokatolicką metropolię. Jej stolicą ustanowił Preszów, będący dotychczas siedzibą eparchii tego obrządku. Równocześnie utworzył dwie diecezje, które stały się sufraganiami metropolii preszowskiej. Do rangi eparchii podniósł dotychczasowy egzarchat apostolski w Koszycach i erygował nową eparchię w Bratysławie.
Biskupi.
Benedykt XVI mianował pierwszym metropolitą preszowskim tamtejszego biskupa Jána Babiaka, liczącego wówczas 54 lata.

</doc>
<doc id="1313830" url="https://pl.wikipedia.org/wiki?curid=1313830" title="Józef Korczak">
Józef Korczak

Józef Korczak ps. "Piotr" (ur. 9 stycznia 1891 w Dąbrówce, zm. 18 października 1920 w Wilnie) – poeta, legionista, porucznik Wojska Polskiego, uczestnik I wojny światowej i wojny polsko-bolszewickiej, kawaler Krzyża Srebrnego Orderu Wojennego Virtuti Militari.
Życiorys.
Urodzony we wsi Dąbrówka w powiecie janowskim ziemi lubelskiej, w niezamożnej rodzinie chłopskiej, syn Jana i Rozalii (odznaczonej Krzyżem Niepodległości z Mieczami za działalność w POW). Uczęszczał do szkoły w Siedlcach i Prywatnej Szkoły Filologicznej im. Staszica w Lublinie. 
W 1910 wstąpił do wpływowej w tym czasie Organizacji Młodzieży Narodowej, a w 1913 do Związku Strzeleckiego. W momencie wybuchu wojny był uczniem klasy maturalnej gimnazjum im. Staszica w Lublinie. W nieznanych okolicznościach przejściowo został aresztowany 2 grudnia 1912 i więziony w Lublinie do początku 1913. 
Lotny Oddział Wojsk Polskich.
Tuż przed przystąpieniem do egzaminu maturalnego, w listopadzie 1914 zaproponowano mu wstąpienie do tworzonego detaszowego oddziału I Brygady Legionów Polskich, który rozpoczynał akcje dywersyjne i terrorystyczne na tyłach armii rosyjskiej, występując pod nazwą Lotnego Oddziału Wojsk Polskich. Komendantem oddziału został Jan Bielawski „Mikita”, jego zastępcą Józef Kobiałko „Walek”. Pierwszymi członkami oddziału oprócz najmłodszego Korczak byli: Kazimierz Bagiński „Florek”, Stanisław Jarecki „Jarosław”, Tadeusz Szturm de Sztrem „Mały”, Tadeusz Herfurt „Armak”, a nieco później Adam Landy „Niedzielski” – wszyscy członkowie PPS.
Już po pierwszych akcjach (8 grudnia 1914 w Bełżycach – konfiskata na poczcie i urzędzie gminy ponad 2 tysięcy rubli i zniszczenie list poborowych, koniec grudnia pod Tłuszczem – wysadzenie torów kolejowych, luty 1915 w Łęcznej) Korczak stał się niebawem jednym z najczynniejszych jego żołnierzy, ujawniając odwagę osobistą i determinację. Zyskał tak duży autorytet, że na akcję przeprowadzoną w maju 1915 roku w fortach Brześcia pod jego dowództwem poszli m.in. Tadeusz Żuliński „Roman” (komendant naczelny POW) i Józef Kobiałko (komendant Centralnego Oddziału Lotnego POW). W wielu akcjach brał także udział młodszy brat Józefa Stanisław Korczak.
Po rozwiązaniu oddziału Korczak objął w kwietniu 1915 Okręg Siedlecki Polskiej Organizacji Wojskowej (POW), w którym po wycofaniu się armii rosyjskiej zmobilizował dwa plutony podkomendnych i wraz z nimi zameldował się w dowództwie walczącej na froncie I Brygady. Po jesiennej kampanii wołyńskiej, którą odbył w szeregach VI Baonu, 1 pułku piechoty Legionów, na skutek choroby (zapalenia płuc), przebywał w szpitalu. Po powrocie w 1916 do baonu został skierowany do służby w okręgu płockim POW, gdzie pełnił obowiązki komendanta okręgu, a potem został zastępcą komendanta okręgu.
Pogotowie Bojowe PPS.
W czasie służby w Oddziale Lotnym i w I Brygadzie zetknął się ze środowiskiem członków byłej Organizacji Bojowej Polskiej Partii Socjalistycznej (PPS) z lat rewolucji 1905–1907 i pod ich wpływem wstąpił do PPS. W kwietniu 1917 kierownictwo organizującego się Pogotowia Bojowego PPS wyreklamowało Korczaka z POW i powołało go do składu Wydziału Pogotowia. W okresie powstawania Pogotowia, na tle współpracy z POW dochodziło do sporów z Centralnym Komitetem Robotniczym PPS, co m.in. spowodowało postawienie Korczaka i Fabierkiewicza pod sąd partyjny za prowadzenie rozmów z POW bez wiedzy i zgody kierownictwa PPS.
W Pogotowiu Korczak, od stycznia 1918 pełnił funkcje szefa sztabu, a faktycznie dowódcy Pogotowia. Działał jako organizator i kierownik ważniejszych akcji bojowych w latach 1917–1918 m.in. dowodził akcją ekspropriacyjną pod Radzyminem w 1917, gdzie zdobyto 100 tys.marek, w lutym 1918 w celu ułatwienia zorganizowania strajku powszechnego w Warszawie, dokonał wysadzenia transformatora na Woli w Warszawie unieruchamiając komunikacje tramwajową w mieście, zaś latem i jesienią 1918 kierował przygotowaniami do zamachu na dr Ericha Schultze, naczelnika niemieckiej policji politycznej w Warszawie (osobiście uczestniczył w jednym nieudanym zamachu we wrześniu 1918). Jak wspominał w 1938 Tadeusz Szturm de Sztrem:
13 listopada 1918 w trakcie demonstracji PPS na rzecz wsparcia rządu Ignacego Daszyńskiego, obok: Mieczysława Mańkowskiego, Antoniego Purtala, Karola Andersa, Haliny Chełmickiej, Zygmunta Zaremby i Tadeusza Szturm de Sztrema znalazł się w delegacji, która za zgodą Józefa Piłsudskiego zawiesiła czerwony sztandar Pogotowia Bojowego PPS na wieży Zamku Królewskiego w Warszawie
W listopadzie 1918 został członkiem Milicji Ludowej PPS i mianowany komendantem głównym. Po upaństwowieniu Milicji PPS w grudniu 1918 wstąpił do Wojska Polskiego. Skierowano go na stanowisko głównego inspektora Komendy Głównej Milicji Ludowej w stopniu podporucznika. Po likwidacji Milicji w lipcu 1919 przeszedł do Biura Prasowego Ministerstwa Spraw Wojskowych. W tym czasie zdał maturę, podjął studia w Wolnej Wszechnicy Polskiej, oraz podjął działalność literacką. Był w tym czasie pełnił również funkcję członka Wydziału Wojskowego PPS.
Wojna polsko-bolszewicka.
W połowie 1920 zgłosił się do frontowej służby w 201 pułku piechoty, w którym objął dowództwo plutonu. Wraz z pułkiem brał udział w zajęciu przez oddział generała Lucjana Żeligowskiego Wilna, a potem jako dowódca kompanii, w walkach na froncie litewsko-polskim. Dnia 18 października 1920 r. poległ pod Michniszkami (lit. "Mikniškės") w pobliżu Nowych Trok w ziemi wileńskiej. Był odznaczony pośmiertnie Orderem Virtuti Militari V kl. i 19 grudnia 1930 r. Krzyżem Niepodległości z Mieczami. Ciało Józefa Korczaka zostało przetransportowane do Warszawy i złożone najpierw na Cmentarzu Wojskowym na Powązkach, a 29 października 1920 roku przeniesione na cmentarz Powązkowski (kwatera 233–5/6–3/4).
Żona Wanda Korczak, z domu Damrosz, także była działaczką niepodległościową, w 1931 roku została odznaczona Krzyżem Niepodległości z Mieczami. Józef Korczak był towarzyszem i przyjacielem m.in. Tadeusza Hołówki, Andrzeja Struga, Adama Koca, Tadeusza Szturm de Sztrema.

</doc>
<doc id="1313841" url="https://pl.wikipedia.org/wiki?curid=1313841" title="Łużyce (Dziecinów)">
Łużyce (Dziecinów)

Łużyce – część wsi Dziecinów w Polsce, położona w województwie mazowieckim, w powiecie otwockim, w gminie Sobienie-Jeziory, na terenie mikroregionu etnograficznego Urzecze.
Miejscowość leży na tarasie zalewowym Wisły. Liczy około 6 mieszkańców. Jest to jedyna zarejestrowana w TERYT część miejscowości o nazwie Łużyce w Polsce (chociaż z etymologicznego punktu widzenia poprawną pisownią jest Łurzyce, która nie występuje w rejestrze TERYT w ogóle).
W latach 1975–1998 obszar ten administracyjnie należał do województwa siedleckiego.

</doc>
<doc id="1313871" url="https://pl.wikipedia.org/wiki?curid=1313871" title="Brzozowica (Sobienie Biskupie)">
Brzozowica (Sobienie Biskupie)

Brzozowica – część wsi Sobienie Biskupie w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Brzozowica administracyjnie należała do województwa siedleckiego.

</doc>
<doc id="1313882" url="https://pl.wikipedia.org/wiki?curid=1313882" title="Pleszczenice">
Pleszczenice

Pleszczenice (biał. "Плешчаніцы", także "Pleszczanice") – osiedle typu miejskiego na Białorusi w obwodzie mińskim w rejonie łohojskim, 6,0 tys. mieszkańców (2010).
Historia.
Pierwsze wzmianki o Pleszczenicach pojawiły się w XVI wieku jako wieś powiatu mińskiego. Miejscowość należała do rodziny Tyszkiewiczów. W czasie wojny polsko-rosyjskiej w latach 1654-1667 pod Pleszczenicami działał oddział partyzancki Denisa Muraszki. Muraszkowcy napadali na dwory szlachty, która sprzymierzyła się z moskiewskim zaborcą, stawiali blokady na drogach, przeszkadzali w zbiorach i wywozie zboża, a także nie pozwalali miejscowej ludności na wyjazd do okupowanego Mińska. Miasto magnackie położone było w końcu XVIII wieku w powiecie mińskim województwa mińskiego. W wyniku II rozbioru Polski Pleszczenice znalazły się w granicach Imperium Rosyjskiego, gdzie stały się siedzibą wołości. W tym czasie miejscowość miała status miasteczka. W trakcie wojny 1812 roku, podczas odwrotu wojsk francuskich, rozegrała się tu bitwa, w wyniku której dywizja armii rosyjskiej generała Eufemiusza Czaplica pokonała awangardę IX Korpusu Wielkiej Armii dowodzonego przez Marszałka Victora. Wojskami francuskimi dowodził wicekról Włoch Eugeniusz de Beauharnais. 10 listopada 1812 r. Napoleon nocował tu wraz ze sztabem.
W 1817 r. Tyszkiewiczowie wybudowali w mieście cerkiew, a w 1825 r. ufundowali teatr (funkcjonował do 1835 r.). W XIX wieku funkcjonował kościół, synagoga, szkoła, browar, pięć kramów, dwie pijalnie, odbywały się jarmarki. W 1882 r. w mieście powstała szewska fabryka obuwia, a później szewska fabryka gwoździ. W 1910 r. nosiła nazwę „Niemiecko-Amerykańska Fabryka Drewnianych Szewskich Gwoździ i Szpilek”. Posiadała 2 maszyny parowe i kocioł parowy. W 1895 r. pracowało w niej 106 osób. W 1900 roku wyprodukowano 10 tysięcy pudów drewnianych gwoździ. W drugiej połowie XIX w. w miejscowości było 50 domów i 425 mieszkańców. Według wyników spisu ludności (1897 r.) znajdowała się tu szkoła powszechna oraz urząd pocztowo-telegraficzny. 
W latach 1919-1920 miejscowość była siedzibą gminy na obszarze tzw. administracyjnego okręgu mińskiego. W dniach 26-29 maja 1920 r. pod Pleszczenicami miała miejsce zwycięska bitwa wojsk polskich z wojskami sowieckimi. 
17 lipca 1924 r. Pleszczenice stały się centrum rejonu BSRR. Od 1929 r. działała tu elektrownia, młyn, tartak i zakład włókienniczy. 27 września 1938 r. miejscowość otrzymała status osiedla typu miejskiego. W czasie II wojny światowej od 28 czerwca 1941 do 30 czerwca 1944 Pleszczenice znajdowały się pod okupacją niemiecką, okupanci zamordowali ponad 2000 osób. Od 25 grudnia 1962 Pleszczenice są częścią rejonu łohojskiego.
W 1956 roku w miejscowości urodził się Siarhiej Antonczyk – deputowany Rady Najwyższej Republiki Białorusi XII kadencji z ramienia antykomunistycznej, niepodległościowej partii Białoruski Front Ludowy.
Parafia rzymskokatolicka.
Od 1789 r. do pocz. XX w. w Pleszczenicach istniała kaplica św. Józefa.
Parafia wchodzi w skład dekanatu wilejskiego archidiecezji mińsko-mohylewskiej. Dzięki wsparciu władz na cele sakralne przekazano parafii opuszczony budynek dawnej stajni Tyszkiewiczów. 27 lipca 2019 roku kościół został konsekrowany przez arcybiskupa Tadeusza Kondrusiewicza.

</doc>
<doc id="1313911" url="https://pl.wikipedia.org/wiki?curid=1313911" title="Celbuda">
Celbuda

Celbuda – część wsi Szymanowice Duże w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Celbuda administracyjnie należała do województwa siedleckiego.
Nazwa miejscowości pochodzi od „celnej budy”, która stała nad Wisłą, na granicy zaborów austriackiego i pruskiego (w latach 1795-1807) oraz austriackiego i Księstwa Warszawskiego (w latach 1807-1809) – granicę stanowiła Pilica, wpadająca do Wisły vis a vis Celbudy. Zabór austriacki sięgał Pilicy na lewym brzegu Wisły, a Bugu na prawym brzegu Wisły. W 1809 r. po pokoju w Schönbrunn ziemie te włączono do Księstwa Warszawskiego.
Od nazwy miejscowości wzięła swoją nazwę drużyna piłkarska – Celbudzianka, występująca w Otwockiej Lidze Szóstek Piłkarskich.

</doc>
<doc id="1313920" url="https://pl.wikipedia.org/wiki?curid=1313920" title="Wał odbioru mocy">
Wał odbioru mocy

Wał odbioru mocy (WOM) – wał przekazujący napęd z pojazdu do poruszanej maszyny. Wszystkie obecnie produkowane ciągniki rolnicze są wyposażone w wyjście wałka odbioru mocy. 
Przekaz mocy z ciągnika do maszyny odbywa się poprzez elementy:
Standardem jest WOM niezależny od prędkości jazdy zapewniający 540 obrotów na minutę, niezależnie od biegu, na którym porusza się ciągnik. Stosuje się też prędkość 1000 lub 750 obrotów na minutę. Obroty 750 zwane są także obrotami ekonomicznymi i oznaczane są jako 540E. Niektóre ciągniki rolnicze umożliwiają przełączenie wałka w pracę "zależną", wówczas obroty wałka są proporcjonalne do prędkości jazdy ciągnika (standard w zaniku).
Niezależny WOM włączany jest poprzez dwustopniowe sprzęgło lub dodatkową dźwignię. Sprzęgło dwustopniowe służy do rozłączania układu jezdnego ciągnika oraz WOM, przy czym sterowane jest jednym pedałem, a rozłączenie zapewniają oddzielne układy. Działa ono tak, że wciśniecie sprzęgła do połowy rozłącza układ jezdny, bez rozłączenia WOM. Dopiero pełne wciśnięcie sprzęgła rozłącza WOM, system taki umożliwia zatrzymanie ciągnika bez zatrzymania maszyny lub zatrzymanie ciągnika i maszyny. W nowoczesnych ciągnikach rolniczych załączanie i wyłączanie WOM odbywa się elektrohydraulicznie za pomocą wielopłytkowych sprzęgieł umieszczonych w kąpieli olejowej.
Współczesne ciągniki rolnicze ze względów bezpieczeństwa muszą zapewnić hamowanie WOM po jego rozłączeniu, dlatego układem wykonawczym włączania, rozłączania i hamowania WOM jest układ sterowany hydraulicznie lub mechanicznie ze wspomaganiem pneumatycznym (stosowane w Zetorach).

</doc>
<doc id="1313929" url="https://pl.wikipedia.org/wiki?curid=1313929" title="Baranówka (Śniadków Górny A)">
Baranówka (Śniadków Górny A)

Baranówka – część ws Śniadków Górny A, położona w Polsce, w województwie mazowieckim, w powiecie otwockim, w gminie Sobienie-Jeziory.
W latach 1975–1998 Baranówka administracyjnie należała do województwa siedleckiego.

</doc>
<doc id="1313959" url="https://pl.wikipedia.org/wiki?curid=1313959" title="IS-95A">
IS-95A

IS-95A ("Interim Standard - 95A") - standard sieci radiowej używanej w telefonii komórkowej 
opublikowany w roku 1995 przez Telecommunications Industry Association (TIA). Opisuje on wykorzystanie technologii CDMA jako 
metody dostępu do sieci, strukturę kanałów radiowych o szerokości 1.25 MHz, kwestie związane z kontrolą mocy z jaką przeprowadzana jest transmisja, procedury związane z rejestracją terminala, zestawiania połączenia, handoveru itp. Na bazie standardu IS-95A operatorzy oferują połączenia głosowe i przesyłanie danych za pomocą komutacji łączy z przepływnością 14.4 kb/s. Sieci oparte na tym standardzie nazywane są sieciami cdmaOne. 

</doc>
<doc id="1313963" url="https://pl.wikipedia.org/wiki?curid=1313963" title="WOM (mechanika)">
WOM (mechanika)



</doc>
<doc id="1313965" url="https://pl.wikipedia.org/wiki?curid=1313965" title="Kierzków (przystanek kolejowy)">
Kierzków (przystanek kolejowy)

Kierzków – nieczynny przystanek kolejowy w Kierzkowie w województwie zachodniopomorskim, w Polsce.

</doc>
<doc id="1313979" url="https://pl.wikipedia.org/wiki?curid=1313979" title="Krioglobulina">
Krioglobulina



</doc>
<doc id="1313983" url="https://pl.wikipedia.org/wiki?curid=1313983" title="Parycze">
Parycze

Parycze (biał. "Парычы") – osiedle typu miejskiego na Białorusi w obwodzie homelski w rejonie świetłahorskim, 2,1 tys. mieszkańców (2010), położone nad rzeką Berezyną.
Miasto królewskie położone było w końcu XVIII wieku w starostwie niegrodowym bobrujskim w powiecie rzeczyckim województwa mińskiego.

</doc>
<doc id="1313989" url="https://pl.wikipedia.org/wiki?curid=1313989" title="Petr Zelenka (morderca)">
Petr Zelenka (morderca)

Petr Zelenka (ur. 27 lutego 1976) – czeski seryjny morderca, pielęgniarz. Od maja do września 2006 roku umyślnie zabił w szpitalu w mieście Havlíčkův Brod siedmiu pacjentów, a dziesięciu kolejnych usiłował zabić. Został zatrzymany przez policję w grudniu 2006 r.
Zelenka w czasie dyżurów podawał pacjentom zastrzyk z heparyną (lekiem przeciwzakrzepowym). Na dziesięciu pacjentów lek nie zadziałał śmiertelnie, gdyż Zelenka podał im za małą dawkę. 
Zelenkę aresztowano, gdy odynator Pavel Longin i śledczy zorientowali się, że tajemnicze zgony pacjentów miały miejsce w czasie jego dyżurów. Wtedy też znikały fiolki z lekiem (kilka fiolek znaleziono w czasie przeszukiwania jego mieszkania). W lutym 2008 roku Zelenka został skazany na karę dożywocia. 10 października 2017 r. sąd wyższej instancji w Pradze podtrzymał decyzję sądu wojewódzkiego w Hradci Králové i jednocześnie odrzucił roszczenia wobec szpitala w wysokości 8,8 mln koron rodziny jednej z ofiar wobec szpitala, podobnie jak uczynił to wcześniej z roszczeniami rodzin siedmiu pozostałych ofiar mordercy.

</doc>
<doc id="1313990" url="https://pl.wikipedia.org/wiki?curid=1313990" title="Sulejman Naibi">
Sulejman Naibi

Sulejman Naibi, znany też jako Sulejman Ramazani (ur. ? w Beracie, zm. 1771) – albański poeta.
Życiorys.
Poeta, wychowany w tradycji muzułmańskiej, działający w Albanii, w czasach, kiedy tworzył Nezim Ibrahim Frakulla. Większość swojego życia spędził w rodzinnym Beracie. Z wycinkowych informacji o jego życiu wiadomo, że ożenił się w Elbasanie i przez pewien czas przebywał w Turcji oraz na Środkowym Wschodzie. Zmarł w Beracie i został pochowany w Meczecie Hysena Paszy.
Twórczość.
Jeden z poetów określanych pojęciem "Bejtexhinj" – pisarzy związanych z tradycją islamską, piszących w dialektach albańskich, ale przy użyciu arabskiego alfabetu. Naibi był jednym z pierwszych autorów dywanu w języku albańskim. Manuskrypt utworu przechowywano w Fierze do 1944, kiedy został bezpowrotnie stracony. Obecnie znamy zaledwie jego fragmenty z kilku innych przekazów, które przetrwały w formie manuskryptów albo w tradycji ustnej. Najbardziej znanym z tych utworów jest "Mahmudeja e stolisurë" (Mahmud, godny czci). Naibi był pierwszym w historii literatury albańskiej poetą muzułmańskim, który poświęcił jeden z utworów pięknie kobiety. Język utworów Naibiego zawiera więcej orientalizmów niż współczesna mu poezja Nezima Frakulli.

</doc>
<doc id="1313995" url="https://pl.wikipedia.org/wiki?curid=1313995" title="Simon Blackburn">
Simon Blackburn

Simon Blackburn (ur. 1944) – brytyjski filozof, profesor Uniwersytetu w Cambridge, Uniwersytetu Oksfordzkiego i Uniwersytetu Karoliny Północnej w Chapel Hill.
Życiorys.
W latach 1962–1965 studiował w Trinity College Uniwersytetu w Cambridge. Następnie, w latach 1967–1969, był na tymże uniwersytecie wykładowcą w Churchill College, zaś w latach 1969–1990 wykładowcą Uniwersytetu Oksfordzkiego (Pembroke College). Później zajmował stanowisko Edna J. Koury Distinguished Professor of Philosophy na Uniwersytecie Karoliny Północnej w Chapel Hill.

</doc>
<doc id="1313999" url="https://pl.wikipedia.org/wiki?curid=1313999" title="Szereszów">
Szereszów

Szereszów (biał. "Шарашова") – osiedle typu miejskiego na Białorusi w obwodzie brzeskim, w rejonie prużańskim, ok. 1,9 tys. mieszkańców (2010).
Siedziba parafii prawosławnej (pw. św. Mikołaja Cudotwórcy) i rzymskokatolickiej (pw. Trójcy Przenajświętszej).
Miasto królewskie położone było w końcu XVIII wieku w starostwie niegrodowym szereszowskim w powiecie brzeskolitewskim województwa brzeskolitewskiego.
Za II RP miejscowość była siedzibą wiejskiej gminy Szereszów.

</doc>
<doc id="1314000" url="https://pl.wikipedia.org/wiki?curid=1314000" title="Ivan Rebroff">
Ivan Rebroff

Ivan Rebroff, właśc. Hans-Rolf Rippert (ur. 31 lipca 1931 w Berlinie, zm. 27 lutego 2008 we Frankfurcie) – niemiecki śpiewak operujący głosem o skali czterech i pół oktawy.
Życiorys.
Urodził się w Berlinie jako Hans-Rolf Rippert. Jego rodzice byli Niemcami, choć śpiewak deklarował pochodzenie rosyjsko–żydowskie. Jego bratem był Horst Rippert, który stwierdził, że być może w czasie II wojny światowej zestrzelił samolot pilotowany przez Antoine’a de Saint-Exupéry’ego.
Zyskał sławę wykonywaniem rosyjskich pieśni ludowych, zarówno po rosyjsku, jak i w tłumaczeniach na niemiecki, francuski i angielski. Śpiewał jednak także w operze, wykonywał utwory z musicali oraz muzykę popularną z różnych krajów. W swojej karierze koncertował ponad sześć tysięcy razy.
Rebroff pod koniec życia przyjął obywatelstwo greckie i mieszkał na wyspie Skopelos. 
Był homoseksualistą.
Dyskografia.
Brak daty wydania
1968
 1969
1970
 1971
1972
1973
1974
1975
1977
1978
1979
1980
2002
2003
Kompilacje

</doc>
<doc id="1314002" url="https://pl.wikipedia.org/wiki?curid=1314002" title="Red Bull Air Race World Series 2008">
Red Bull Air Race World Series 2008

Red Bull Air Race World Series 2008 jest to szósty sezon z cyklu Red Bull Air Race. Sezon rozpoczął się 10 kwietnia 2008 wyścigiem w Zjednoczonych Emiratach Arabskich, a zakończy 2 listopada w Australii.
W sezonie tym udział weźmie dwunastu pilotów. W tym sezonie w wyścigach Air Race zadebiutuje Glen Dell z RPA.

</doc>
<doc id="1314007" url="https://pl.wikipedia.org/wiki?curid=1314007" title="Wiktor Krowopuskow">
Wiktor Krowopuskow

Wiktor Krowopuskow (ur. 29 września 1948 w Moskwie), radziecki szermierz, szablista (Rosjanin). Wielokrotny medalista olimpijski.
Treningi rozpoczął jako trzynastolatek. W kadrze Związku Radzieckiego znajdował się w latach 1973-1986. Na dwóch igrzyskach, w Montrealu i Moskwie, zdominował szablę, zdobywając komplet złotych medali, po dwa w konkursie indywidualnym i drużynowym. Był także indywidualnym mistrzem świata (1978 i 1982) oraz pięciokrotnie triumfował w drużynie.

</doc>
<doc id="1314010" url="https://pl.wikipedia.org/wiki?curid=1314010" title="Rzeź Béziers">
Rzeź Béziers

Rzeź Béziers – krwawy epizod wojen albigeńskich w początkach XIII wieku w Langwedocji. Skutkiem zdobycia miasta przez krzyżowców wymordowana została znaczna liczba ludności, a miasto uległo zniszczeniu.
Przyczyny.
Papież Innocenty III ogłosił w 1209 roku krucjatę przeciwko katarom. Hrabia Tuluzy, Rajmund VI, który do tej pory tolerował ich na podległym sobie terenie, postanowił pojednać się z Kościołem i zgodził się wziąć udział w krucjacie. Z ramienia kościoła krucjacie przewodził legat papieski Arnaud Amaury, opat z Cîteaux.
Przebieg wydarzeń.
21 lipca 1209 10-tysięczna armia krzyżowców podeszła pod niewielkie miasteczko Béziers nad rzeką Orb, zamieszkane zarówno przez katolików, jak i katarów oraz Żydów. Dzień wcześniej Rajmund Roger Trencavel, wicehrabia Carcassonne i Béziers, przekonał mieszczan, że powinni się bronić i wytrzymać kilka dni, zanim nadejdzie odsiecz. Tymczasem ani fortyfikacje miejskie, ani mieszkańcy nie byli przygotowani do oblężenia. Mury były stare, od dawna nienaprawiane, bramy miejskie ledwie trzymające się na zawiasach, a mieszkańcy od dawna nieszkoleni w rzemiośle wojennym.
Krzyżowcy oblegli miasto. Zażądali wydania katarów przebywających w mieście. Odmówiono im. Dowódcy zebrali się na naradę, by opracować szczegóły oblężenia, gdy tymczasem na moście nad rzeką pojawił się tłum mieszczan wywijających białymi flagami, strzelających z łuków i rzucających kamienie, wszystko do wtóru głośnych okrzyków mających sprowokować krzyżowców. Kilku rycerzy rzeczywiście ruszyło na most, ale szybko zostali odparci, zostawiając jednego zabitego, którego tłum poćwiartował i wrzucił do rzeki. To sprowokowało licznych, a spragnionych łupów ciurów obozowych. Zaczęli gromadzić się coraz liczniej przed wejściem na most, a pod wieczór zaatakowali i chociaż uzbrojeni byli w większości jedynie w noże i drewniane pałki, furia ich ataku była nadzwyczajna. Mieszczan na moście zatłuczono pałkami w kilka chwil, po czym nastąpił nieskoordynowany, przez nikogo niedowodzony szturm. Atakujący pięli się na mury i gołymi rękoma wyrywali kamienie z zaprawy. Pod uderzeniami drągów, siekier i zaimprowizowanych taranów ustąpiły bramy i rankiem 22 lipca żądny krwi tłum wdarł się do miasta.
W kościele wyrżnięto w pień 7000 ludzi, w tym mężczyzn, kobiety i dzieci, a nawet odprawiających mszę kapłanów. Podobnie było w kościele Saint-Nazaire i w miejskiej synagodze. Na ulicach miasta zabito dalsze kilka tysięcy. Ludzi mordowano w domach, które po obrabowaniu podpalano. Dopiero w tym momencie wojsko zdecydowało się wkroczyć do akcji. Rycerstwo zajęło się głównie odbieraniem ciurom zrabowanych dóbr i przeszukiwaniem tych miejsc, które uszły uwagi pierwszej fali rabusiów. Tymczasem miasto płonęło coraz większym ogniem. Wkrótce hełmy i kolczugi zaczęły parzyć. Oślepieni dymem zdobywcy rzucili się do ucieczki w panice, tratując się nawzajem, zostawiając na pastwę płomieni tych mieszkańców Béziers, którzy przeżyli masakrę.
W czasie ucieczki z miasta runął do rzeki most miejski, grzebiąc kilkudziesięciu niedawnych rabusiów.
Na wieść o rzezi obrońców Béziers, część katarskich zamków poddała się bez walki.
Namiestnik apostolski, opat Arnaud zdał papieżowi listownie następującą relację: „Dzisiaj Wasza Świątobliwość, dwadzieścia tysięcy mieszkańców wydano mieczowi, niezależnie od posady, wieku czy płci”.
Wg Cezarego z Heisterbach opat Arnaud zapytany przez krzyżowców, jak mają rozpoznać heretyków, którzy, wykorzystując to, że są przemieszani z katolikami, mogą się pod nich podszywać, a później powrócić do wiarołomstwa, miał odpowiedzieć: „Zabijcie wszystkich! Bóg rozpozna swoich” (). Régine Pernoud zwróciła uwagę, że Cezary z Heisterbach swe dzieło napisał około sześćdziesiąt lat po opisanych wypadkach i żadne źródło z epoki nie potwierdza tego, by takie słowa padły. Sam Cezary miał według niej „żywą wyobraźnię”. Od 1866 żaden historyk nie traktował tego zdania poważnie.
Mimo że katedra Saint-Nazaire i kościół Św. Marii Magdaleny przetrwały do dziś (odbudowano je po zniszczeniach i pożarach w czasie rzezi), nie ma w nich i w okolicy żadnej informacji o rzezi.

</doc>
<doc id="1314012" url="https://pl.wikipedia.org/wiki?curid=1314012" title="Reichsmilitärgericht">
Reichsmilitärgericht

Reichsmilitärgericht (RMG) – był do 1919 najwyższym niemieckim sądem wojskowym. Po przejęciu władzy w Niemczech przez nazistów funkcję tę pełnił Reichskriegsgericht (RKG).
Siedziba Reichsmilitärgericht mieściła się przy Witzlebenstraße 4-5 w Berlinie (w dzielnicy Charlottenburg).

</doc>
<doc id="1314013" url="https://pl.wikipedia.org/wiki?curid=1314013" title="Papilio toboroi">
Papilio toboroi

Papilio toboroi – motyl z rodziny paziowatych występujący w Papui-Nowej Gwinei oraz na Wyspach Salomona.

</doc>
<doc id="1314015" url="https://pl.wikipedia.org/wiki?curid=1314015" title="Nedo Nadi">
Nedo Nadi

Nedo Nadi (ur. 9 czerwca 1894 w Livorno, zm. 29 stycznia 1940 w Rzymie) – włoski szermierz. Wielokrotny medalista olimpijski. Brat Aldo.
Jego trenerem był ojciec, nauczyciel szermierki. Pierwszy złoty medal olimpijski wywalczył w Sztokholmie w 1912. Miał wówczas niewiele ponad osiemnaście lat i zwyciężył w konkursie floretowym. W czasie I wojny światowej służył w wojsku, był odznaczany. W 1920 ponownie wziął udział w igrzyskach olimpijskich i wystartował we wszystkich trzech broniach. Zwyciężył w dwóch turniejach indywidualnych (ponownie floret oraz szabla), a w drużynie Włosi nie mieli sobie równych w każdej broni. W zwycięskich składach znajdowali się obaj bracia Nadi. Żaden szermierz nie zdobył tylu krążków na jednej olimpiadzie co Nedo Nadi, a pięć złotych medali pozostawało rekordem do wyczynu Marka Spitza na igrzyskach olimpijskich w Monachium w 1972.

</doc>
<doc id="1314017" url="https://pl.wikipedia.org/wiki?curid=1314017" title="Trzcielińskie Bagno">
Trzcielińskie Bagno



</doc>
<doc id="1314018" url="https://pl.wikipedia.org/wiki?curid=1314018" title="Wyspa Konwaliowa">
Wyspa Konwaliowa



</doc>
<doc id="1314019" url="https://pl.wikipedia.org/wiki?curid=1314019" title="Rezerwat przyrody Wyspa Konwaliowa">
Rezerwat przyrody Wyspa Konwaliowa

Rezerwat przyrody Wyspa Konwaliowa – krajobrazowy rezerwat przyrody położony na terenie Przemęckiego Parku Krajobrazowego w gminie Przemęt, powiecie wolsztyńskim (województwo wielkopolskie).
Wyspa, a zarazem rezerwat, ma powierzchnię 24,90 hektara (akt powołujący podawał powierzchnię 20,15 ha). Otoczona jest przez wody Jeziora Radomierskiego, przez które przebiega wodny kajakowy Szlak Konwaliowy.
Drzewostan Wyspy Konwaliowej liczy ponad 100 lat, w jego skład wchodzą dęby, klony, jesiony, olchy i lipy. Rośnie tu także wiele cennych chronionych gatunków roślinnych na przykład lilia złotogłów, kosaciec syberyjski, buławnik czerwony. Nazwa wyspy pochodzi od masowo rosnącej konwalii majowej z pręcikami o różowym zabarwieniu.
Na wyspie występują rzadkie gatunki ptaków: kania czarna i kania ruda, czapla siwa, kilka gatunków dzięciołów, szpaki oraz gołąb siniak.
Wyspa Konwaliowa jest rezerwatem ścisłym i nie ma na nią wstępu.

</doc>
<doc id="1314020" url="https://pl.wikipedia.org/wiki?curid=1314020" title="Rów (przystanek kolejowy)">
Rów (przystanek kolejowy)

Rów – nieczynny przystanek kolejowy w Rowie w województwie zachodniopomorskim, w Polsce.

</doc>
<doc id="1314021" url="https://pl.wikipedia.org/wiki?curid=1314021" title="Reichskriegsgericht">
Reichskriegsgericht

Reichskriegsgericht (RKG) – najwyższy sąd wojskowy w okresie III Rzeszy.
Nawiązywał on do tradycji Reichsmilitärgericht (RMG) - najwyższego sądu wojskowego okresu Cesarstwa Niemieckiego.

</doc>
<doc id="1314022" url="https://pl.wikipedia.org/wiki?curid=1314022" title="Filigree &amp; Shadow">
Filigree &amp; Shadow

Filigree &amp; Shadow – druga płyta formacji This Mortal Coil, wydana w 1986 r. przez wytwórnię 4AD.
Spis utworów i wykonawców.
1. Velvet Belly (Martin McCarrick) – 1:20
2. The Jeweller (Thomas Rapp) – 3:16
3. Ivy and Neet (Simon Raymonde) – 4:49
4. Meniscus (David Curtis) – 2:28
5. Tears (Simon Raymonde) – 0:22
6. Tarantula (Martyn Young) – 4:59
7. My Father (Judy Collins) – 5:58
8. Come Here My Love (Van Morrison) – 3:42
9. At First, And Then (Peter Ulrich) – 1:59
10. Strength of Strings (Gene Clark) – 4:41
11. Morning Glory (Tim Buckley) – 2:57
12. Inch Blue (This Mortal Coil) – 1:08
13. I Want To Live (Gary Ogan) - 4:05
14. Mama k I (This Mortal Coil) - 0:53
15. Filigree &amp; Shadow (This Mortal Coil) - 1:20
16. Firebrothers (Gary Duncan) - 3:54
17. Thaïs (This Mortal Coil) - 1:09
18. I Have Must Been Blind (Tim Buckley) - 3:30
19. A Heart of Glass (This Mortal Coil) - 3:46
20. Alone (Colin Newman, Graham Lewis) - 4:14
21. Mama k II (This Mortal Coil) - 0:3422. The Horizon Bleeds And Sucks Its Thumb (Mark Cox, This Mortal Coil) - 2:53
23. Drugs (David Byrne) - 3:10
24. Red Rain (Simon Raymonde, This Mortal Coil) - 3:53
25. Thaïs II (This Mortal Coil) - 3:13

</doc>
<doc id="1314023" url="https://pl.wikipedia.org/wiki?curid=1314023" title="RMG">
RMG



</doc>
<doc id="1314024" url="https://pl.wikipedia.org/wiki?curid=1314024" title="Chuck Burgi">
Chuck Burgi

Chuck Burgi (ur. 15 sierpnia 1952 w Montclair, New Jersey) – amerykański perkusista.
Grał i koncertował z takimi wykonawcami i zespołami jak: Al Di Meola, Hall &amp; Oates, Blue Öyster Cult, Meat Loaf, Rainbow, Brand X i Enrique Iglesias. Poadto nagrywał z m.in. Bon Jovi i Dianą Ross.
Był członkiem zespołu Balance razem z: Peppy Castro, Bobem Kulickiem, Dennisem Feldmanem, Dougiem Katsarosem.
Przez 3,5 roku wystawiania na Broadwayu musicalu "Movin' Out" (motywem przewodnim są historie opisane w piosenkach Billey'ego Joela) autorstwa Twyle Tharp, był członkiem grupy scenicznej tam występującej.
Od listopada 2005 roku współpracuje z Billym Joelem, czego owocem jest np. udział w 12 koncertach Joela w hali Madison Square Garden w Nowym Jorku w 2006 roku. Spośród najnowszych nagrań, w których uczestniczył trzeba wymienić m.in. koncertowy album Joela "12 Gardens" oraz wydany w 2007 roku singiel Joela "Christmas in Fallujah".
Bratem Chucka Burgiego jest aktor Richard Burgi (znany m.in. z seriali "Gliniarz z dżungli" i "Bez pardonu", czy też z filmów "Żołnierze kosmosu 2" oraz "Hostel 2").

</doc>
<doc id="1314026" url="https://pl.wikipedia.org/wiki?curid=1314026" title="Papilio multicaudata">
Papilio multicaudata

Papilio multicaudata – motyl z rodziny paziowatych występujący w Ameryce Północnej. Osiąga rozpiętość skrzydeł od 10 do 12 cm.

</doc>
<doc id="1314028" url="https://pl.wikipedia.org/wiki?curid=1314028" title="RKG">
RKG



</doc>
<doc id="1314030" url="https://pl.wikipedia.org/wiki?curid=1314030" title="Trybunał Federalny">
Trybunał Federalny



</doc>
<doc id="1314032" url="https://pl.wikipedia.org/wiki?curid=1314032" title="Aldo Nadi">
Aldo Nadi

Aldo Nadi (ur. 29 kwietnia 1899 w Livorno, zm. 10 listopada 1965 w Los Angeles) – włoski szermierz, wielokrotny medalista olimpijski z Antwerpii. Brat Nedo.
Jego trenerem był ojciec, nauczyciel szermierki. Podczas igrzysk w Antwerpii (1920) Włosi nie mieli sobie równych w każdej broni i w drużynie zdobyli komplet złotych medali. W zwycięskich składach znajdowali się obaj bracia Nadi. Aldo dołożył także srebro w szabli (zwyciężył jego starszy brat). Po igrzyskach przeszedł na zawodowstwo (kilkukrotny zawodowy mistrz Włoch), po którym nie uczestniczył już w igrzyskach.
Aldo Nadi znany był także ze swoich pozasportowych pojedynków. Po igrzyskach w Antwerpii obraził innego włoskiego mistrza olimpijskiego – sztangistę Filippo Bottino. Zmierzyli się w bezpośrednim pojedynku, Nadi dysponował szpicrutą, zaś Bottino drewnianą belką. Pojedynek bardzo szybko się zakończył, zwyciężył Nadi, który wytrącił belkę z ręki oponenta. W innym pojedynku poważnie zranił dziennikarza, który go wyśmiewał. Wyzwał także na pojedynek innego znamienitego szermierza, którym był Edoardo Mangiarotti. Uważał bowiem, że Mangiarotti jest faworyzowany przez Włoski Narodowy Komitet Olimpijski. Z powodu kontuzji Nadi zaproponował konkurentowi pojedynek na pistolety, jednak bardziej utytułowany Mangiarotti odmówił.
W 1935 wyemigrował do Stanów Zjednoczonych. Do 1943 mieszkał w Nowym Jorku, w którym prowadził szkołę szermierczą. Resztę życia spędził w Los Angeles, w którym kontynuował naukę szermierki, ponadto był angażowany przy wielu filmach jako nauczyciel tejże (przygotowywał m.in. Tyrone'a Powera). Zagrał także kilka epizodycznych ról filmowych, m.in. w filmie "Mieć i nie mieć".
Napisał autobiografię "The Living Sword: A Fencer's Autobiography", opublikowaną trzydzieści lat po jego śmierci.

</doc>
<doc id="1314033" url="https://pl.wikipedia.org/wiki?curid=1314033" title="Żyła pępowinowa">
Żyła pępowinowa

Żyła pępowinowa, żyła pępkowa – nieparzysta żyła występująca w okresie życia płodowego. Biegnie w pępowinie i prowadzi utlenowaną krew z łożyska do żyły wrotnej, przy czym część krwi (ok. ⅓ objętości) omija krążenie wrotne i poprzez przewód żylny (przewód Arancjusza) wpada bezpośrednio do żyły głównej dolnej.
Zamknięcie żyły pępowinowej.
Zamknięcie żyły pępowinowej następuje po zamknięciu tętnic pępowinowych, co umożliwia autotransfuzję pozostałej w łożysku krwi. Naczynie w ciągu tygodnia od porodu ulega całkowitemu zarośnięciu, tworząc więzadło obłe wątroby ("ligamentum teres hepatis"). Więzadło rozciąga się od pępka i łączy się z więzadłem sierpowatym wątroby.

</doc>
<doc id="1314035" url="https://pl.wikipedia.org/wiki?curid=1314035" title="Federalny Sąd Administracyjny">
Federalny Sąd Administracyjny



</doc>
<doc id="1314036" url="https://pl.wikipedia.org/wiki?curid=1314036" title="Stopy">
Stopy



</doc>
<doc id="1314037" url="https://pl.wikipedia.org/wiki?curid=1314037" title="Federalny Trybunał Finansowy">
Federalny Trybunał Finansowy



</doc>
<doc id="1314038" url="https://pl.wikipedia.org/wiki?curid=1314038" title="Deutsche Tourenwagen Masters 2007">
Deutsche Tourenwagen Masters 2007

Deutsche Tourenwagen Masters 2007 – ósmy sezon serii DTM po jej wznowieniu w 2000 roku.
Przebieg sezonu.
Sezon rozpoczął się od poważnego wypadku na pierwszym okrążeniu wyścigu na torze Hockenheim. W wyniku odniesionych w nim obrażeń, Tom Kristensen oraz Alexandre Prémat nie mogli wziąć udziału w kolejnych wyścigach (Kristensen w trzech kolejnych, Prémat w jednym).
Sezon 2007 obfitował również w wiele kontrowersyjnych sytuacji. Podczas wyścigu na Lausitzring, samochód bezpieczeństwa wyjechał na tor w nieodpowiednim momencie, co spowodowało, że większość kierowców znalazła się na niewłaściwych pozycjach. Po wyścigu organizatorzy przyznali, iż jedynie pozycje dwóch czołowych kierowców (Mika Häkkinen i Paul di Resta) są zgodne z faktycznym przebiegiem wyścigu i z tego powodu zawodnikom przyznano tylko połowę punktów.
Podczas 7. rundy sezonu na torze Zandvoort, Alexandre Prémat na ostatniej prostej przed metą oddał prowadzenie w wyścigu na rzecz kolegi z zespołu Audi, Martina Tomczyka. Po wyścigu szef zespołu stwierdził, iż nie było to odgórne polecenie, lecz indywidualna decyzja Prémata.
Na Circuit de Catalunya, wszyscy kierowcy Audi wycofali się na 9 okrążeń przed końcem wyścigu na znak protestu przeciwko niesportowemu zachowaniu kierowców Mercedesa.
Klasyfikacje generalne.
Zespoły.
"(punkty zdobywane podczas poszczególnych wyścigów)"

</doc>
<doc id="1314039" url="https://pl.wikipedia.org/wiki?curid=1314039" title="Federalny Sąd Pracy">
Federalny Sąd Pracy



</doc>
<doc id="1314040" url="https://pl.wikipedia.org/wiki?curid=1314040" title="Štěpán Trochta">
Štěpán Trochta

Štěpán Trochta (26 marca 1905 w Francovej Lhocie, zm. 6 kwietnia 1974 w Litomierzycach) – salezjanin, biskup litomierzycki w latach 1947–1974, kardynał.
Życiorys.
Gimnazjum ukończył we Włoszech i tam wstąpił do zakonu salezjanów. Śluby zakonne złożył 15 sierpnia 1924. Studiował w Turynie, gdzie w 1932 uzyskał doktorat z teologii. 3 lipca 1932 w Turynie przyjął święcenia kapłańskie. Po powrocie do Czechosłowacji pracował w placówkach salezjańskich. Podczas II wojny światowej był więziony w obozach w Terezinie, Mauthausen i Dachau.
27 września 1947 został mianowany biskupem litomierzyckim. Święcenia biskupie przyjął 16 listopada 1947. Od listopada 1951 był internowany w swojej rezydencji. 23 kwietnia 1952 zrezygnował z kierowania diecezją. 16 stycznia 1953 został aresztowany, a 23 lipca 1954 skazany na 25 lat więzienia. 9 maja 1960 został amnestionowany, a następnie pracował jako robotnik. W 1962 przeszedł na emeryturę zamieszkując w domu pomocy społecznej pod nadzorem policji. 1 września 1968 objął ponownie urząd biskupa litomierzyckiego. 24 kwietnia 1969 został mianowany kardynałem in pectore. Nominacja została ujawniona 5 marca 1973 i nadając mu tytuł prezbitera San Giovanni Bosco in via Tuscolana. W jego pogrzebie uczestniczył m.in. kardynał Karol Wojtyła.
Odznaczenia.
W 1992 roku został pośmiertnie odznaczony Orderem Tomáša Garrigue Masaryka III klasy.

</doc>
<doc id="1314042" url="https://pl.wikipedia.org/wiki?curid=1314042" title="Góralice (przystanek kolejowy)">
Góralice (przystanek kolejowy)

Góralice – nieczynny przystanek kolejowy w Góralicach w województwie zachodniopomorskim, w Polsce.

</doc>
<doc id="1314045" url="https://pl.wikipedia.org/wiki?curid=1314045" title="Rozrzutnik obornika">
Rozrzutnik obornika



</doc>
<doc id="1314048" url="https://pl.wikipedia.org/wiki?curid=1314048" title="Paul Baumer">
Paul Baumer



</doc>
<doc id="1314050" url="https://pl.wikipedia.org/wiki?curid=1314050" title="Jurij Władimirowicz Dołgoruki">
Jurij Władimirowicz Dołgoruki



</doc>
<doc id="1314052" url="https://pl.wikipedia.org/wiki?curid=1314052" title="Trzcińsko Zdrój (stacja kolejowa)">
Trzcińsko Zdrój (stacja kolejowa)

Trzcińsko Zdrój – nieczynna stacja kolejowa w Trzcińsku-Zdroju w województwie zachodniopomorskim, w Polsce.

</doc>
<doc id="1314056" url="https://pl.wikipedia.org/wiki?curid=1314056" title="RAF R.E.8">
RAF R.E.8



</doc>
<doc id="1314057" url="https://pl.wikipedia.org/wiki?curid=1314057" title="Bristol F.2B Fighter">
Bristol F.2B Fighter



</doc>
<doc id="1314060" url="https://pl.wikipedia.org/wiki?curid=1314060" title="CYTBIN">
CYTBIN

CYTBIN (Cytowania w Bibliotekoznawstwie i Informacji Naukowej) – indeks cytowań w postaci bibliograficznej bazy danych. Źródłem opisów do bazy są artykuły z czasopism naukowych i fachowych z zakresu bibliotekoznawstwa oraz informacji naukowej, takich jak: Bibliotekarz, Przegląd Biblioteczny, Praktyka i Teoria Informacji Naukowej i Technicznej, Roczniki Biblioteczne oraz Zagadnienia Informacji Naukowej. 
Baza jest tworzona przez studentów, doktorantów i pracowników Instytutu Bibliotekoznawstwa i Informacji Naukowej Uniwersytetu Śląskiego. Studentom – w ramach zajęć z Organizacji i metod działalności informacyjnej – przydziela się do opracowania rekordy w postaci artykułów i recenzji z wybranych periodyków, które są przez nich samodzielnie rozpisywane w specjalnie przygotowanych formularzach, a potem korygowane przez pracowników instytutu. Do zadań studentów należy sporządzenie opisu bibliograficznego dokumentów cytujących oraz opisów dokumentów cytowanych w bibliografii załącznikowej lub przypisach według ujednoliconego schematu. W czasie ćwiczeń wyjaśniane są różnego rodzaju wątpliwości i wprowadzane uzupełnienia. Jako system zarządzania bazą wykorzystywany jest program Microsoft Access. Pomysł budowy bazy zrodził się w 2002 roku w Zakładzie Bibliografii i Informacji Naukowej Uniwersytetu Śląskiego. 
Baza składa się z pełnych opisów prac cytujących zaopatrzonych w abstrakty w języku polskim i angielskim, słowa kluczowe, symbole klasyfikacji tematycznej Library and Information Science Abstracts oraz opisów prac cytowanych. Bazę można wykorzystać podczas tworzenia zestawień bibliograficznych, bibliografii zalecających czy załącznikowych.
CYTBIN może być przeszukiwany poprzez następujące indeksy: 
CYTBIN w liczbach
(stan na 2004 rok):

</doc>
<doc id="1314062" url="https://pl.wikipedia.org/wiki?curid=1314062" title="Kiedy kręcono film">
Kiedy kręcono film

Kiedy kręcono film (tyt. oryg. "Kur po xhirohej një film") – albański film fabularny z roku 1981 w reżyserii Xhanfise Keko.
Opis fabuły.
Film porusza problematykę kryzysu rodziny, z perspektywy dziecka. W małym mieście ekipa filmowa kręci film. W filmie występują Liljana i Kujtim - aktorzy, którzy na co dzień są małżeństwem. Ich syn Genti zauważa, że Kujtim w dążeniu do kariery zaczyna zaniedbywać swoją rodzinę.
W roli statystów wystąpili w filmie robotnicy z zakładów w Pogradcu. Piosenkę rozpoczynającą film wykonują Liliana Kondakçi i Luan Zhegu.
Nagrody i wyróżnienia.
W 1983 film otrzymał specjalną nagrodę jury na festiwalu filmów dla dzieci i młodzieży w Salerno.

</doc>
<doc id="1314063" url="https://pl.wikipedia.org/wiki?curid=1314063" title="Josef Sprinzak">
Josef Sprinzak

Josef Sprinzak (hebr.: יוסף שפרינצק, ur. 8 grudnia 1885, zm. 28 stycznia 1959) – żydowski aktywista syjonistyczny i izraelski polityk, Poseł do Knesetu i jego pierwszy przewodniczący ("speaker") w latach 1949–1959.
Życiorys.
Urodził się w Moskwie, ale po wygnaniu stamtąd Żydów w 1891 roku, przeniósł się wraz z rodziną do Kiszyniowa, gdzie był jednym z założycieli organizacji syjonistycznej "Młodzież Syjonu". W 1908 roku rozpoczął studia medyczne na Uniwersytecie Amerykańskim w Bejrucie, a w 1910 osiadł w Palestynie. Trafił tam wraz z tzw. drugą aliją (1904–1914).
Wraz z Eli’ezerem Kaplanem przewodził ruchowi Hapoel Ha-Cair ("Młody Robotnik") – była to organizacja socjalistyczna założona w 1905 roku, która w 1930 roku weszła w skład Mapai. Jej członkowie prezentowali orientację probrytyjską i popierali Chaima Weizmana. Był także założycielem Histadrutu w 1920 roku, zajmując stanowisko sekretarza generalnego organizacji w latach 1945–1949.
Sprinzak został wybrany na stanowisko przewodniczącego lokalnego parlamentu 15 lipca 1948. Rola ta pozwoliła mu na zebranie pierwszych doświadczeń, wykorzystywanych później dla rozwoju izraelskiego parlamentaryzmu. Do pierwszego Knesetu został wybrany w 1949 roku, jako członek Mapai. Został przewodniczącym izby. W późniejszym czasie ponownie został deputowanym do parlamentu i znów wybrano go na przewodniczącego. Pozostał na tym stanowisko przez kadencje drugiego i trzeciego Knesetu.
Na podstawie jednej z ustaw zasadniczych Izraela, Sprinzak zastępował prezydenta Izraela, Chaima Weizmana, pełniąc jego obowiązki, gdy głowa państwa zapadła 12 grudnia 1951 na ciężką chorobę. Po śmierci Weizmana 9 listopada 1952, Sprinzak sprawował funkcję tymczasowego prezydenta, do czasu wyboru 10 grudnia 1952 na to stanowisko Jicchaka Ben Cewiego.
Po jego śmierci 28 stycznia 1959 mandat w parlamencie objął Chajjim Josef Cadok
Jego syn Ja’ir również był posłem do Knesetu.

</doc>
<doc id="1314068" url="https://pl.wikipedia.org/wiki?curid=1314068" title="1 Brygada Kawalerii">
1 Brygada Kawalerii

Brygady jazdy (kawalerii) noszące numer „1”:
Polskie:
Austro-węgierskie:
Francuska:
Niemieckia:

</doc>
<doc id="1314070" url="https://pl.wikipedia.org/wiki?curid=1314070" title="Sanford Robinson Gifford">
Sanford Robinson Gifford

Sanford Robinson Gifford (ur. 10 lipca 1823 w Greenfield, zm. 29 sierpnia 1880 w Nowym Jorku) – amerykański malarz pejzażysta, czołowy przedstawiciel Hudson River School.
Urodził się w rodzinie właściciela huty żelaza, uczył się w latach 1842-1844 w prestiżowym Uniwersytecie Browna w Providence, następnie studiował sztukę w Nowym Jorku. Pierwszy obraz wystawił w 1847 w National Academy of Design i już w 1850 r. został jej członkiem (pełne członkostwo od 1853).
Sanford malował głównie pejzaże. Wiele podróżował po Stanach Zjednoczonych - od Nowej Anglii i Kalifornii po Alaskę. W latach 1855-1857, 1859 i 1868-1870 przebywał w Europie. Wystawiał w Brooklyn Art Association i American Art Union. W Nowym Jorku od 1858 do śmierci utrzymywał studio przy 10. Ulicy, w którym malował i wykańczał prace rozpoczęte w czasie podróży. Zmarł z powodu gorączki malarycznej. Pozostawił ponad 700 prac.

</doc>
<doc id="1314074" url="https://pl.wikipedia.org/wiki?curid=1314074" title="Gospodarka nieruchomościami">
Gospodarka nieruchomościami

Gospodarka nieruchomościami – termin wynikający z zagadnień publicznoprawnych.
Zasady gospodarki nieruchomościami określone są przepisami ustawy z 21 sierpnia 1997 r. o gospodarce nieruchomościami (), która zastąpiła ustawę z 1985 r. o gospodarce gruntami i wywłaszczeniami nieruchomości.
Przepisy ustawy o gospodarce nieruchomościami dotyczą:

</doc>
<doc id="1314077" url="https://pl.wikipedia.org/wiki?curid=1314077" title="Rada Federalna Niemiec">
Rada Federalna Niemiec



</doc>
<doc id="1314081" url="https://pl.wikipedia.org/wiki?curid=1314081" title="Gmina Strzelce">
Gmina Strzelce

dawne gminy:

</doc>
<doc id="1314082" url="https://pl.wikipedia.org/wiki?curid=1314082" title="Przewóz (osiedle w Krakowie)">
Przewóz (osiedle w Krakowie)



</doc>
<doc id="1314084" url="https://pl.wikipedia.org/wiki?curid=1314084" title="Jachtklub Cztery Wiatry">
Jachtklub Cztery Wiatry



</doc>
<doc id="1314086" url="https://pl.wikipedia.org/wiki?curid=1314086" title="Juozas Olekas">
Juozas Olekas

Juozas Olekas (ur. 30 października 1955 w m. Bolszoj Ungut w Kraju Krasnojarskim) – litewski polityk, lekarz, działacz społeczny, minister zdrowia w latach 1990–1992 i 2003–2004, od 2006 do 2008 oraz od 2012 do 2016 minister obrony, deputowany do Parlamentu Europejskiego IX kadencji.
Życiorys.
Urodził się w rodzinie litewskiej zesłanej do Kraju Krasnojarskiego. W 1980 ukończył studia medyczne na Uniwersytecie Wileńskim. W 1987 uzyskał stopień doktora nauk medycznych. W latach 1980–1990 pracował w wileńskim szpitalu klinicznym, a w latach 1982–1989 był starszym pracownikiem naukowym w laboratorium mikrochirurgii Uniwersytetu Wileńskiego.
Działacz organizacji społecznych, m.in. od 1988 prezydent międzynarodowego stowarzyszenia mikrochirurgii, w latach 1993–1996 prezydent bałtyckiego instytutu zdrowia społecznego, w latach 1996–2000 wiceprzewodniczący litewskiego komitetu UNICEF. Członek wileńskiego klubu rotariańskiego od 1990. Zasiadał w redakcjach czasopism medycznych.
Od 1988 był zaangażowany w działalność Sąjūdisu. W 1989 został wybrany na Zjazd Deputowanych Ludowych ZSRR. W latach 1989–1990 był delegatem Litewskiej SRR do Rady Najwyższej ZSRR. Od 1990 do 1992 pełnił funkcję ministra zdrowia w czterech kolejnych gabinetach niepodległej Litwy.
W 1992 powrócił do zawodu lekarza. Przez rok był starszym pracownikiem naukowym Kliniki Chirurgii Plastycznej Uniwersytetu Wileńskiego, a następnie kierownikiem oddziału chirurgii plastycznej i traumatologii szpitala klinicznego w Wilnie. Od 1994 do 1997 pełnił funkcję naczelnego lekarza w szpitalu uniwersyteckim "Žalgiris". W latach 1994–1999 pracował na stanowisku asystenta, a od 1999 na stanowisku docenta w klinice stomatologii wydziału medycznego Uniwersytetu Wileńskiego. Do 2004 był wykładowcą tego uniwersytetu.
Od 1989 członek Litewskiej Partii Socjaldemokratycznej (LSDP). W latach 1999–2003 był jej wiceprzewodniczącym. W 1996 zasiadł w Sejmie, uzyskiwał reelekcję w 2000 i 2004. W latach 1996–2000 był zastępcą lidera frakcji parlamentarnej LSDP, a od 2001 do 2003 liderem frakcji Koalicji Socjaldemokratycznej (LSDP-LDDP-LRS). W latach 2004–2006 pełnił funkcję przewodniczącego frakcji LSDP.
Od 2003 do 2004 sprawował urząd ministra zdrowia w rządzie Algirdasa Brazauskasa. 18 lipca 2006 objął stanowisko ministra obrony w rządzie Gediminasa Kirkilasa. W wyborach parlamentarnych w 2008 ponownie uzyskał mandat deputowanego z listy partyjnej socjaldemokratów. 9 grudnia tego samego roku zakończył urzędowanie na stanowisku ministra. W 2012 po raz kolejny został wybrany do Sejmu.
13 grudnia 2012 powrócił na urząd ministra obrony w rządzie Algirdasa Butkevičiusa. W 2016 utrzymał mandat deputowanego na następną kadencję. 13 grudnia 2016 zakończył pełnienie funkcji rządowej.
W 2019 został natomiast wybrany na eurodeputowanego IX kadencji.

</doc>
<doc id="1314092" url="https://pl.wikipedia.org/wiki?curid=1314092" title="Beata Molak">
Beata Molak

Beata Molak-Bychawska (ur. 14 stycznia 1962 w Warszawie) – polska piosenkarka solowa i sesyjna, autorka tekstów, laureatka festiwali międzynarodowych i krajowych w latach 1982–1991, jurorka konkursów i przeglądów muzycznych. Od 15 września 1999 roku nieprzerwanie pełni funkcję przewodniczącej Komisji Rewizyjnej Stowarzyszenia Artystów Wykonawców Utworów Muzycznych i Słowno-Muzycznych SAWP.
Jest właścicielką studia nagraniowego Vibes. Prywatnie uczy emisji głosu i interpretacji piosenki.
Życiorys.
Debiutowała w 1979 roku w zespole wokalnym „Afonia” pod kierownictwem dr. Krzysztofa Heeringa. W 1983 roku po raz pierwszy wystąpiła na Krajowym Festiwalu Piosenki Polskiej w Opolu, co zaowocowało współpracą z big-bandem Wiesława Pieregorólki, z którym rok później w Opolu wykonała utwór „To nie koniec” (muz. Wiesław Pieregorólka, sł. Jacek Cygan). W 1985 roku ukończyła z wyróżnieniem Szkołę Muzyczną II stopnia im. Fryderyka Chopina w Warszawie na wydziale wokalnym w sekcji piosenki. W 1986 roku na opolskim festiwalu zaprezentowała utwór „Bestia – słodki dreszcz” (muz. Ryszard Sygitowicz, sł. Bogdan Chorążuk) oraz wzięła udział w koncercie piosenek Adama Kreczmara, gdzie wraz z Anną Ścigalską i Iwoną Iwat wykonała piosenkę „Marmolada” do muzyki Seweryna Krajewskiego.
Wkrótce potem nawiązała współpracę z Markiem Bychawskim, wówczas liderem grupy jazzowej Ezz-thetics. Zespół koncertował z Beatą Molak do 1988 roku. Ballada jazzowa „Love Laced with Blues” (muz. Marek Bychawski, sł. Jerzy Siemasz), zaprezentowana na Sea Jazz Festival w Helsinkach, na dłuższy czas zagościła na antenie fińskiego radia.
W 1988 Beata Molak ponownie wystąpiła na KFPP w Opolu z piosenką „To wina Ewy” (muz. Marek Bychawski, sł. Ewa Żylińska), która została bardzo dobrze przyjęta przez publiczność, ale nie została nagrodzona. Rok później Beata Molak wykonała w Opolu utwór „Wolni” (muz. Marek Bychawski, sł. Justyna Holm), za który otrzymała II nagrodę w koncercie „Premiery”. Jury przyznało jej również nagrodę im. Karola Musioła, a przedstawiciele festiwalu „Człowiek i Morze” w Rostocku wręczyli „Bursztynową Paterę”. Piosenka „Lekcja, czyli naga prawda” zwyciężyła w konkursie na najlepszą piosenkę miesiąca w plebiscycie telewidzów programu "Premie i premiery". Została też nominowana do nagrody EMKA'89 w kategorii polska wokalistka (plebiscyt nie został rozstrzygnięty). Zwieńczeniem sukcesów na festiwalu było zaproszenie do finałowego koncertu grupy Trio Tri. Zespół – w składzie: Anna B, Beata Molak, Mieczysław Szcześniak – wystąpił z piosenką „Czyja szyja” (muz. Marek Bychawski, sł. Jacek Skubikowski), której towarzyszył widowiskowy, rozbudowany układ taneczny. Pomysłodawcą projektu był producent muzyczny, Mirosław Wróblewski. Chociaż utwór cieszył się dużą popularnością, nie doczekał się singla.
W listopadzie 1989 Beata Molak nagrała swoją pierwszą solową płytę – album "Wolni" wydany został w 1990 roku na płycie winylowej i kasecie magnetofonowej nakładem Polskich Nagrań „Muza”.
W 1990 roku w ramach festiwalu w Opolu Beata Molak dała wspólny recital z Ryszardem Rynkowskim, w którym zaśpiewała piosenki pochodzące z płyty "Wolni". Artystom towarzyszyła grupa wokalna Studio 123 oraz jazzowy zespół Walk Away, z którym następnie Beata Molak koncertowała do 1992 roku w towarzystwie Lory Szafran i Mietka Szcześniaka – występowali m.in. w teatrze Buffo oraz w studiu Programu III Polskiego Radia.
W 1998 wygrała casting na „polski głos Pocahontas” do filmu animowanego „” – nagrała piosenki „Każdy dzień w Londynie” oraz „Dokąd odejść stąd” z repryzą. 
Od 2015 pełni funkcję jurorki na Myśliborskich Spotkaniach Młodych Autorów i Kompozytorów „SMAK” im. Jonasza Kofty. Od 2019 zasiada w jury Ogólnopolskiego Przeglądu Twórczości Przemysława Gintrowskiego „Pamiątki”. Od 2021 roku jest w składzie komisji Studenckiego Festiwalu Piosenki w Krakowie. 
Działalność medialna.
W latach 1992–1993 pracowała jako dziennikarka dla nowo powstałego miesięcznika „Luiza” – przeprowadzała wywiady z artystami młodego pokolenia, m.in. z Edytą Górniak i zespołem De Mono. Czasopismo skierowane było do nastolatek. 
Po 1992 rozpoczęła współpracę z agencjami reklamowymi – nagrała ponad trzysta piosenek reklamowych, stając się głosem wielu telewizyjnych sloganów, takich jak „Dłuższe życie każdej pralki to Calgon”, „Może to Maybelline”, „Ten znak to Lipton Tea”, „Zawsze Coca-Cola”, czy „Velvet miękki jak aksamit”. Nagrała serię piosenek do reklam lalek Barbie, a także wykonywała dżingle dla stacji radiowych.
Działalność społeczna i charytatywna.
W 1989 wraz z innymi wykonawcami (m.in. Anną B, Danutą Błażejczyk, Krystyną Giżowską, Wandą Kwietniewską, Ryszardem Rynkowskim, Lorą Szafran, Mietkiem Szcześniakiem i Andrzejem Zauchą) wzięła udział w nagraniu piosenki „Arka” (muz. Jerzy Dobrzyński, sł. Justyna Holm) promującą akcję zbierania funduszy dla poszkodowanych w czasie trzęsienia ziemi w Armenii. Uczestniczyła jako wokalistka w charytatywnym Balu Polonii w Wiedniu w 1992 roku, a także na wyborach Miss Fundacji Balet '94 oraz w zbiorowym wykonaniu piosenki „Pokonać strach”, która swoją telewizyjną premierę miała w 1997 roku w ramach ogólnopolskiej akcji „Razem przeciwko przemocy”.
Życie prywatne.
W lipcu 1995 wzięła ślub z Markiem Bychawskim (zm. 2010) – trębaczem jazzowym, twórcą muzyki filmowej i teatralnej, kompozytorem i aranżerem przeważającej większości jej piosenek.

</doc>
<doc id="1314094" url="https://pl.wikipedia.org/wiki?curid=1314094" title="Filozofia techniki">
Filozofia techniki

Filozofia techniki - dziedzina filozoficzna poświęcona badaniu natury techniki, jak również jej efektów społecznych.

</doc>
<doc id="1314095" url="https://pl.wikipedia.org/wiki?curid=1314095" title="Filozofia technologii">
Filozofia technologii



</doc>
<doc id="1314096" url="https://pl.wikipedia.org/wiki?curid=1314096" title="Fred Savage">
Fred Savage

Frederick Aaron Savage (ur. 9 lipca 1976 w Chicago) – amerykański aktor, producent i reżyser filmowy i telewizyjny. Rozpoznawalność zapewniła mu rola Kevina Arnolda w serialu telewizyjnym "Cudowne lata" (1988–1993).
Wczesne lata.
Urodził się w Chicago w Illinois jako syn Joanne i Lewisa Savage. Jego ojciec był brokerem i konsultantem, młodszy brat Bennett Joseph (ur. 13 września 1980) został też aktorem, a siostra Kala Lynne (ur. 16 października 1978) śpiewaczką i aktorką. Jego dziadkowie byli żydowskimi emigrantami z Polski, Ukrainy, Niemiec i Łotwy. Uczył się w Brentwood School, prywatnej szkole koedukacyjnej w Brentwood, w dzielnicy Los Angeles Westside w Kalifornii. W 1999 ukończył studia na Uniwersytecie Stanforda, uzyskując tytuł licencjata z języka angielskiego i jako członek Sigma Alpha Epsilon.
Kariera.
Mając 6 lat występował w reklamach radiowych i telewizyjnych, w tym w reklamie witamin Pac-Man. W wieku dziewięciu lat zadebiutował na ekranie jako Alan Bishop w serialu CBS "Morningstar/Eveningstar" (1986) z Kate Reid i w roli Louisa Michaelsona w melodramacie fantasy Nicka Castle’a "O chłopcu, który umiał latać" ("The Boy Who Could Fly", 1986), za którą został uhonorowany Young Artist Award. Po gościnnych występach w serialach "Strefa mroku" ("The Twilight Zone", 1986) i "Crime Story" (1986) jako syn szefa mafii Raya Luki (Anthony John Denison), wystąpił w roli Matthew Nickersona, syna tytułowej bohaterki w telewizyjnym dramacie NBC "Skazana: Opowieść matki" ("Convicted: A Mother's Story", 1987). W przygodowym filmie familijnym "Narzeczona dla księcia" ("The Princess Bride", 1987) zagrał postać wnuka. Za rolę ojca Marshalla Seymoura i jego syna Charliego, którzy zamieniają się ciałami w komedii fantasy "Vice Versa" (1988) z Judgem Reinholdem zdobył Nagrodę Saturna w kategorii najlepszy młody aktor.
Popularność zyskał dzięki roli Kevina Arnolda w serialu ABC "Cudowne lata" (1988–1993), za którą w 1989 otrzymał Young Artist Award i był nominowany do Emmy (1989, 1990), Złotego Globu (1990, 1991) i People’s Choice Award (1990, 1991).
Życie prywatne.
7 sierpnia 2004 poślubił przyjaciółkę z dzieciństwa Jennifer Lynn Stone. Mają trójkę dzieci, dwóch synów – Olivera Philipa (ur. 5 sierpnia 2006) i Auggie oraz córkę Lily (ur. 3 maja 2008).

</doc>
<doc id="1314097" url="https://pl.wikipedia.org/wiki?curid=1314097" title="Czesław Kłosek">
Czesław Kłosek

Czesław Kłosek (ur. 1957 w Jarosławiu) – polski górnik i związkowiec, działacz opozycji demokratycznej w PRL.
Życiorys.
Zdał egzamin maturalny w Liceum Ogólnokształcącym im. Mikołaja Kopernika w Jarosławiu, po nieudanym starcie na studia anglistyczne wyjechał na Śląsk. Pracę w górnictwie rozpoczął w 1978 w Katowicach, po rocznej pracy na dole został przeniesiony do zakładowej biblioteki. W 1980 przeniósł się do Jastrzębia-Zdroju. W 1980 był uczestnikiem strajków sierpniowych, następnie został działaczem „Solidarności”. Po wprowadzeniu stanu wojennego brał udział w strajku górniczym. W czasie pacyfikacji kopalni KWK „Manifest Lipcowy” 15 grudnia 1981 otrzymał ranę postrzałową szyi z wlotem w podbródek, z powodu bliskości kuli do rdzenia kręgowego nie zdecydowano się na operację i kula nigdy nie została wyjęta. Przez blisko dwa lata przebywał na rencie, po czym w 1983 został zatrudniony w bibliotece w Domu Górnika. Występował od lat 90. jako oskarżyciel posiłkowy w procesie generała Czesława Kiszczaka oraz w procesach karnych dotyczących pacyfikacji „Manifestu Lipcowego” i „Wujka”, na potrzebę tej funkcji ukończył również studia prawnicze. W późniejszych latach został członkiem Platformy Obywatelskiej i jej władz lokalnych w Jastrzębiu-Zdroju.
W 27. rocznicę podpisania porozumień jastrzębskich otrzymał Krzyż Komandorski Orderu Odrodzenia Polski. W kwietniu 2008 zwrócił order, motywując to krytyką zachodzących przemian, a bezpośrednio nadaniem przez prezydenta Lecha Kaczyńskiego polskiego obywatelstwa brazylijskiemu piłkarzowi Rogerowi Guerreiro.

</doc>
<doc id="1314098" url="https://pl.wikipedia.org/wiki?curid=1314098" title="Blue Moves">
Blue Moves

Blue Moves – 11. studyjny album muzyczny brytyjskiego piosenkarza i kompozytora Eltona Johna.
Nagrany został w marcu 1976 w studio Eastern Sound w Toronto, a wydany 22 października 1976 w Wielkiej Brytanii i 28 października w USA. Był to drugi podwójny album w karierze pianisty, oraz pierwszy nagrany we własnym studiu Rocket Records Ltd. Podczas promującego krążek koncertu na stadionie Wembley, Elton John spontanicznie oznajmił: "That's it, this is the last one." ("To tyle. To już ostatni."). Nie powiedział na jak długo, niemniej jednak, na pewien czas opuścił scenę. Elton John zaznaczył, że "Blue Moves" to jeden z jego ulubionych albumów jakie kiedykolwiek nagrał. W Wielkiej Brytanii fragment "Out of the Blue" był do końca połowy lat dziewięćdziesiątych używany jako motyw końcowy programu telewizyjnego "Top Gear".

</doc>
<doc id="1314099" url="https://pl.wikipedia.org/wiki?curid=1314099" title="Simon Donnelly">
Simon Donnelly

Simon Thomas Donnelly (ur. 1 grudnia 1974 w Glasgow) – szkocki piłkarz grający na pozycji napastnika.
Kariera klubowa.
Donnelly pochodzi z miasta Glasgow. Tam też rozpoczął piłkarską karierę w klubie Queen’s Park F.C., ale niedługo potem trafił do jednej z czołowych drużyn szkockich, Celticu. Po występach w młodzieżowych drużynach w 1993 roku został włączony do kadry pierwszej drużyny przez ówczesnego menedżera Lou Macariego. 19 marca 1994 roku zadebiutował w Scottish Premier League w zremisowanym 0:0 wyjazdowym spotkaniu z Hibernianem. W końca sezonu pięciokrotnie wpisywał się na listę strzelców, a Celtic zajął 4. pozycję w lidze. Przez pierwsze dwa sezony Simon pełnił rolę rezerwowego dla takich zawodników jak Charlie Nicholas czy Pierre van Hooijdonk, ale w 1995 roku osiągnął swój pierwszy sukces – zdobył Puchar Szkocji. W sezonie 1995/1996 częściej występował w pierwszym składzie i tworzył atak z van Hooijdonkiem, ale rywazlizował też Nicholasem i Niemcem Andreasem Thomem. Został wicemistrzem kraju, a w 1997 roku powtórzył to osiągnięcie. W sezonie 1997/1998 jako partner Szweda Henrika Larssona zdobył 10 goli w lidze (najlepszy dorobek bramkowy w karierze) i po raz pierwszy w karierze został mistrzem Szkocji. Zdobył także Puchar Ligi Szkockiej. W kolejnym sezonie znów został wicemistrzem kraju, ale był to jego ostatni rok spędzony na Celtic Park. W zespole „The Bhoys” rozegrał 125 ligowych meczów i zdobył 30 goli.
9 lipca 1999 roku Donnelly na zasadzie wolnego transferu przeszedł do angielskiego Sheffield Wednesday. 7 sierpnia zadebiutował w Premier League w przegranym 1:2 wyjazdowym meczu z Liverpoolem. W Sheffield spisywał się jednak słabiej jak w Celticu i przegrał rywalizację o miejsce w składzie m.in. z Belgiem Gilles'em De Bilde. W całym sezonie zdobył tylko jedną bramkę – w spotkaniu z Derby County (3:3), a Wednesday zajmując przedostatnią pozycję spadło do Division One. Tam Simon grał przez kolejne trzy lata, ale rzadko pojawiał się w wyjściowej jedenastce zespołu z Sheffield. Do 2003 roku rozegrał dla tego klubu tylko 62 mecze i zdobył w nich 8 goli.
Latem 2003 Donnelly wrócił do Szkocji. Przez rok występował w St. Johnstone FC na boiskach Scottish First Division. W 2004 roku wrócił do Premier League i przez dwa sezony był piłkarzem Dunfermline Athletic. W 2006 roku odszedł z zespołu i podpisał kontrakt z Partick Thistle F.C., w barwach którego rywalizuje na boiskach First Division.
Kariera reprezentacyjna.
W reprezentacji Szkocji Donnelly zadebiutował 27 maja 1997 roku w przegranym 0:1 towarzyskim spotkaniu z Walią. W 1998 roku został powołany przez Craiga Browna do kadry na mundial we Francji, jednak nie wystąpił tam w żadnym ze spotkań Szkotów. Karierę reprezentacyjną zakończył w tym samym roku, a jego ostatnim występem był mecz z Wyspami Owczymi (2:1). W kadrze narodowej wystąpił 10 razy.

</doc>
<doc id="1314103" url="https://pl.wikipedia.org/wiki?curid=1314103" title="Ajith Kumar">
Ajith Kumar

Ajith Kumar (tamilski: அஜித் குமார்; ur. 1 maja 1971 w Secunderabad) – indyjski aktor, grający w filmach w języku tamilskim oraz w telugu i hindi. Zadebiutował w "Prema Pustagam" w 1992 (telugu), pierwszą rolę główną zagrał w filmie "Amaravathi" (język tamilski). Jest również kierowcą rajdowym.
Jego matka pochodzi z Tańdźawur w Tamil Nadu, a ojciec jest tamilskim braminem z Palakkad, w stanie Kerala. Wychował się w stolicy Tamil Nadu mieście Ćennaj (Madras). W 1999 związał się z aktorką Shalini, z którą grał w "Amarkalam". Pobrali się w 2000 roku w Ćennaj. Na ślub zaproszeni byli m.in. znani aktorzy Kollywoodu: Kamal Hassan, R. Madhavan, Surya Sivakumar. Ajith jest wyznania hinduistycznego, a Shalini jest chrześcijanką, więc ślub odbył się w dwóch obrządkach. Shalini zrezygnowała z występowania w filmach. W 2008 roku urodziła im się córka Anoushka.

</doc>
<doc id="1314104" url="https://pl.wikipedia.org/wiki?curid=1314104" title="Joinville EC">
Joinville EC

Joinville Esporte Clube – brazylijski klub piłkarski z siedzibą w mieście Joinville, leżącym w stanie Santa Catarina.
Historia.
Klub "Joinville" powstał 29 stycznia 1976. Najlepszym okresem w historii klubu były lata 80., kiedy to "Joinville" osiem razy z rzędu zdobył mistrzostwo stanowe.
Najwyższe w swojej historii zwycięstwo "Joinville" odniósł 31 października 1976 na Estádio Municipal de Tangará, pokonując 11:1 klub Ipiranga Tangará.

</doc>
<doc id="1314105" url="https://pl.wikipedia.org/wiki?curid=1314105" title="Bill">
Bill

Imię Bill jest angielskim zdrobnieniem imienia Wilhelm (William).
Filmy:
Osoby o nazwisku Bill:
Zobacz też:

</doc>
<doc id="1314106" url="https://pl.wikipedia.org/wiki?curid=1314106" title="Bianouan">
Bianouan

Bianouan - miejscowość we wschodniej części Wybrzeża Kości Słoniowej w regionie Sud-Comoé, w departamencie Aboisso.

</doc>
<doc id="1314107" url="https://pl.wikipedia.org/wiki?curid=1314107" title="Joinville Esporte Clube">
Joinville Esporte Clube



</doc>
<doc id="1314108" url="https://pl.wikipedia.org/wiki?curid=1314108" title="Elton John One Night Only">
Elton John One Night Only

Elton John One Night Only – The Greatest Hits – koncertowy album Eltona Johna wydany w roku 2000. Został zarejestrowany 20 i 21 października 2000 roku w Madison Square Garden. Poszerzona wersja została wydana na DVD.

</doc>
<doc id="1314109" url="https://pl.wikipedia.org/wiki?curid=1314109" title="Napój izotoniczny">
Napój izotoniczny



</doc>
<doc id="1314112" url="https://pl.wikipedia.org/wiki?curid=1314112" title="Izotonik">
Izotonik



</doc>
<doc id="1314113" url="https://pl.wikipedia.org/wiki?curid=1314113" title="Estádio Arena Joinville">
Estádio Arena Joinville



</doc>
<doc id="1314114" url="https://pl.wikipedia.org/wiki?curid=1314114" title="Anna Maria">
Anna Maria

Anna Maria – polska piosenka, subtelna ballada, powstała w 1968, wykonywana przez zespół Czerwone Gitary, w oryginalnej wersji zaśpiewana przez jednego z jej liderów Seweryna Krajewskiego, popularna pod koniec lat 60 XX w. i w latach 70 XX w., do dziś często przypominana w radiu i telewizji.
Tekst do piosenki zamówił jej kompozytor Seweryn Krajewski u Krzysztofa Dzikowskiego, piszącego utwory m.in. dla Czerwonych Gitar. Krajewski zażyczył sobie, by piosenka zawierała słowa „Anna Maria” (szlagwort). Nie wiadomo, czy kobieta nosząca to imię faktycznie istniała w życiu kompozytora, czy był to jedynie pomysł na intrygujący tekst. Sam Krajewski wielokrotnie zaprzeczał, jakoby łączyło go coś z jakąś Anną Marią. Jednak jego koledzy wspominają, że spotykał się kiedyś ze spikerką Telewizji Katowice o tym imieniu, ale ona wyjechała za granicę, zostawiając zakochanego w niej młodzieńca. Publiczność snuła też swoje domysły, m.in. że Anna Maria to tragicznie zmarła na białaczkę siostra Krajewskiego, co nie jest prawdą.

</doc>
<doc id="1314120" url="https://pl.wikipedia.org/wiki?curid=1314120" title="The Muse">
The Muse

The Muse – album wydany przez Eltona Johna w sierpniu 1999 jako ścieżka dźwiękowa filmu fabularnego "Muza" ("The Muse").
Był to czwarty soundtrack w dorobku artysty od czasów "Friends" z 1971, "Król Lew" z 1994 i "Elton John and Tim Rice's Aida" wydanym wcześniej tego samego roku.
Kolejny soundtrack, tym razem do animowanego filmu "Droga do El Dorado" został zrealizowany rok później.

</doc>
<doc id="1314121" url="https://pl.wikipedia.org/wiki?curid=1314121" title="Jaskinia w Rogóżce">
Jaskinia w Rogóżce

Jaskinia w Rogóżce – zasypana jaskinia krasowa w Masywie Śnieżnika, w Sudetach Wschodnich.
Położenie.
Jaskinia znajdowała się w Sudetach Wschodnich, w północno-zachodniej części Masywu Śnieżnika, w południowo-wschodniej części Krowiarek, w południowo-zachodnim stoku góry Wapnisko, około 4,9 km na zachód od miejscowości Stronie Śląskie, w pobliżu nieistniejącej dziś wsi Rogóżka.
Opis.
Jaskinia znajdowała się wewnątrz góry Wapnisko, od strony południowo-zachodniego stoku. Otwór wejściowy do jaskini zlokalizowany był po lewej stronie ściany czołowej kamieniołomu, kilka metrów powyżej krawędzi spągu wyrobiska. Dość duży otwór w ścianie kamieniołomu prowadził do obszernej okrągłej sali, z której promieniście rozchodziło się pięć korytarzy. Po lewej stronie otworu odchodził z niej skośnie średniej wielkości korytarz, który po kilku metrach, obszernym łukiem, skręcał pod kątem prostym w prawo, i od którego po lewej stronie odchodził, również pod kątem prostym, kilkumetrowy korytarz zakończony namuliskiem. Po kilku metrach korytarz łączył się pod kątem prostym z korytarzem, który powstał z połączenia dwóch innych, wąskich, odchodzących z głównej sali. Otwory tych korytarzy usytuowane były naprzeciw otworu wejściowego. Po kilku metrach łączyły się one, tworząc niewielką komorę, z której w lewo, pod kątem prostym w stosunku do korytarzy wejściowych, odchodził korytarz boczny, do którego dochodził wcześniej wspomniany korytarz. Dalej kilka metrów za skrzyżowaniem korytarz dochodził do niewielkiej komory, z której pod kątem prostym, w lewą stronę, odchodził kilkumetrowy korytarz zakończony namuliskiem. Po prawej stronie otworu odchodził z okrągłej sali szeroki korytarz główny jaskini, którego wlot częściowo ograniczony był gruzowiskiem; po kilku metrach pod kątem prostym odchodziły od niego równolegle w prawo dwa korytarze, które po kilku metrach łączyły się, tworząc średniej wielkości komorę. Spąg całej komory był na ogół poziomy, bez większych różnic wysokości. Z komory odchodziły dwa wąskie korytarze: korytarz skośny po prawej stronie prowadził do sali okrągłej znajdującej się przy wejściu do jaskini, drugi – stanowiący przedłużenie korytarzy wejściowych – małym otworem wychodził na powierzchnię. Za tymi korytarzami korytarz główny rozszerzał się, tworząc największą salę w jaskini. Z obszernej sali z prawego narożnika odchodziły kolejne trzy korytarze o bardzo małym przekroju, z których dwa łączyły się w dalszej części z chodnikiem podstawowym, a trzeci był ślepy. Korytarz główny, wchodząc z obszernej sali, stopniowo zwężał się, tworząc po kilkudziesięciu metrach ciasne przejście. Przed ciasnym przejściem po lewej stronie korytarza znajdowała się niewielka komora, w której według źródeł niemieckich znajdowało się niewielkie jeziorko. Ciasny przełaz prowadził do okrągłej, wysokiej salki. Z salki korytarz przez próg prowadził wzniosem do obszernego korytarza. W początkowej części przebiegu korytarz posiadał wielkie, masywne stalagmity. Korytarz po kilkudziesięciu metrach łukiem skręcał w prawą stronę w kierunku małego otworu wychodzącego na powierzchnię, do którego nie dochodził. Korytarz za łukiem łączył się z wąskim korytarzem odchodzącym z największej sali, a po kilkudziesięciu metrach dochodził do obszernej, kwadratowej komory, do której dochodził następny korytarz. Kilka metrów za kwadratową komorą korytarz zakończony był calizną.
Historia.
Jaskinia powstała w soczewie marmuru pochodzącego z niższego proterozoiku w południowo-zachodnim stoku góry Wapnisko. Znajdowała się na terenie eksploatowanego wówczas złoża marmuru w Rogóżce. Odkryto ją 4 listopada 1885 roku, podczas eksploatacji marmuru w kamieniołomie. Nazwano ją "Wolmsdorferhöhle". Długość korytarzy jaskini łącznie z komorami wynosiła około 350 m. W tamtych latach stanowiła jedną z największych jaskiń Sudetów. Przed wojną była jedyną sudecką jaskinią udostępnioną turystycznie w czynnym kamieniołomie. Eksploatacja kamieniołomu oraz ruch turystyczny powodowały powolne niszczenie jaskini. Po roku 1933 proces niszczenia znacznie zwiększył swoją intensywność. Ze względu na nasilony ruch turystyczny wykonano sztuczne wejście, a część przeznaczoną do zniszczenia odgrodzono murem. Od 1937 roku, przez dziesięć lat, jaskinia pozostawała w niezmienionym stanie. W 1947 roku Polacy, nowi gospodarze tych terenów, wznowili ponownie eksploatację złoża, co doprowadziło w ciągu kilkunastu lat do całkowitego zlikwidowania jaskini. Mimo położenia w czynnym kamieniołomie, jaskinia była nadal zwiedzana. W 1962 roku jaskinię zniszczono całkowicie odstrzeliwując część korytarzy. Przed samym zniszczeniem jaskinia była jeszcze dostępna. Informację o dostępności, wraz z ostatnim zdjęciem otworu wejściowego zrobionym wcześniej, podaje M. Pulina w swej monografii dotyczącej krasu sudeckiego. W latach 70. XX wieku otwór do jaskini zasypany był wielkimi blokami.
Geologia.
Jaskinia powstała w wyniku działalności wody rzecznej i infiltracyjnej w zmetamorfizowanych skałach wapiennych, marmurach pochodzących z proterozoiku. Złoże wchodziło w skład Metamorfiku Lądka i Śnieżnika. Eksploatowane było od XVIII wieku do końca lat 60. XX wieku. W jaskini zalegały osady, które składały się głównie z piaskowca wapnistego, klasycznych osadów sedymentacji żwirów i luźnych, kilkucentymetrowych otoczaków oraz luźnych osadów grawitacyjnych w postaci glin jaskiniowych. Dolną granicę wieku sedymentacji osadów stanowił pliocen, górną zaś – holocen. Prawdopodobnie Jaskinia w Rogóżce tworzyła jeden wspólny system z Jaskinią na Ścianie, która została odkryta w 1985 roku.
Flora i fauna.
W jaskini występował reliktowy studniczek "Niphargellus arndti Schel", opisany przez Schellenberga w 1933 roku. 
Odkrycie i badania.
Jaskinię odkryto 4 listopada 1885 roku przy eksploatacji marmuru. Jaskinię dokładnie przebadano pod kątem geologicznym, paleontologicznym i biologicznym oraz udostępniono do zwiedzania. W 1886 roku W. Tenzer dokonał pierwszego opisu jaskini. W 1920 roku jaskinia została zbadana przez zoologa W. Arndta, a kompleksowe badania zoologiczne z zespołem współpracowników wykonał F. Pax. Podczas badań w jaskini znaleziono liczne szczątki zwierząt plejstoceńskich. W następnych latach H.J. Stammer zbadał faunę jeziorka w jaskini. W 1935 roku K. Maschke sporządził plan jaskini. W 1937 roku F. Pax opisał zmiany w faunie spowodowane niszczeniem jaskini, a L. Zotz wykonał próbny wykop w namulisku, które okazało się jałowe. W 1953 roku K. Kowalski stwierdził, że długość korytarzy jaskini zmniejszyła się o około 200 m. Nie opublikował jednak aktualnego jej planu. Ostatnim śladem po jaskini jest zdjęcie otworu z 1962 roku, opublikowane przez Mariana Pulinę. Otwór wejściowy był wówczas stosunkowo duży i prowadził do korytarza opadającego poniżej dna kamieniołomu. Ówcześni pracownicy kamieniołomu twierdzą, że korytarzem tym płynęła woda, a znaczna część jaskini nie uległa zniszczeniu i znajduje się za usypiskiem przesłaniającym otwór.

</doc>
<doc id="1314122" url="https://pl.wikipedia.org/wiki?curid=1314122" title="Antanandava">
Antanandava

Antanandava – miejscowość na Madagaskarze, w gminie Alaotra-Mangoro, w prowincji Toamasina.

</doc>
<doc id="1314124" url="https://pl.wikipedia.org/wiki?curid=1314124" title="Oblężenie Zbaraża">
Oblężenie Zbaraża



</doc>
<doc id="1314130" url="https://pl.wikipedia.org/wiki?curid=1314130" title="Trybunał Konstytucyjny (Hiszpania)">
Trybunał Konstytucyjny (Hiszpania)

Trybunał Konstytucyjny Hiszpanii (, "TCE") – sąd konstytucyjny w Hiszpanii.
Konstytucja Trybunału Konstytucyjnego.
Trybunał Konstytucyjny został powołany do kontroli konstytucyjności prawa uchwalanego przez parlamenty ogólnopaństwowy i regionalne. Trybunał kontroluje również wszystkie traktaty międzynarodowe podpisywane przez rząd hiszpański. Od 1985 roku trybunał kontroluje poprawność przebiegu wyborów (parlamentarnych i samorządowych). Trybunał ma wystarczającą moc i autorytet, aby być stroną rozjemczą w razie zaistnienia sporów prawnych pomiędzy sądem centralnym (w Madrycie) a sądami autonomicznymi (które posiadają wszystkie wspólnoty autonomiczne) lub pomiędzy sporami, których uczestnikami są dwa lub więcej sądów regionalnych. W związku z licznymi regionami autonomicznymi oraz ich konstytucyjnymi prawami Trybunał odgrywa ważną rolę na hiszpańskiej scenie politycznej.
Skład sędziowski.
W Trybunale zasiada 12 sędziów, którzy są zaprzysiężeni na dziewięcioletnią kadencję. 4 członków Trybunału wybiera Kongres Deputowanych, 4 członków jest wybieranych przez senat, 2 członków wybieranych jest przez rząd a 2 ostatnich członków jest wybieranych przez Radę Sądowniczą. Wszyscy wybrani sędziowie są oficjalnie zaprzysiężeni przez króla Hiszpanii. Aby zostać sędzią trybunału, trzeba mieć 15 lat doświadczenia w zawodzie (prawnik, sędzia, pracownik sądu, wykładowca uniwersytecki). Członkowie Trybunału wybierają przewodniczącego i wiceprzewodniczącego na trzyletnią kadencję.

</doc>
<doc id="1314136" url="https://pl.wikipedia.org/wiki?curid=1314136" title="Georges Delerue">
Georges Delerue

Georges Delerue (ur. 12 marca 1925 w Roubaix, zm. 20 marca 1992 w Los Angeles) − francuski kompozytor muzyki filmowej.
Laureat Oscara za najlepszą muzykę do filmu "Mały romans" (1979), oraz trzech Cezarów w tej samej kategorii za filmy "Przygotujcie chusteczki" (1978), "Uciekająca miłość" (1979) i "Ostatnie metro" (1980).
Zasiadał w jury konkursu głównego na 42. MFF w Cannes (1989).

</doc>
<doc id="1314138" url="https://pl.wikipedia.org/wiki?curid=1314138" title="Dyskografia Ciara">
Dyskografia Ciara



</doc>
<doc id="1314142" url="https://pl.wikipedia.org/wiki?curid=1314142" title="Zbigniew Parandowski">
Zbigniew Parandowski

Zbigniew Konrad Parandowski (ur. 1929 we Lwowie, zm. 3 maja 2017) – polski architekt, fotograf, rysownik, profesor Akademii Sztuk Pięknych w Gdańsku. Syn pisarza Jana Parandowskiego.
Życiorys.
Studiował na Wydziale Architektury Politechniki Warszawskiej w latach 1949–1955, dyplom uzyskał w 1955 roku. W Państwowej Wyższej Szkole Sztuk Plastycznych w Gdańsku (od 1996 roku Akademia Sztuk Pięknych w Gdańsku) pracował od roku 1976 do 2003. Profesor, w latach 1988–2002 kierował Katedrą Projektowania Architektury Wnętrz na Wydziale Architektury. Zrealizował między innymi Wyższą Szkołę Inżynierską w Zielonej Górze, magazyn i wzorcownię „Unitry” w Warszawie i budynek Dyrekcji Regionalnej Ceł w Amiens. Zajmował się także wystawiennictwem.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Pochowany na cmentarzu Powązkowskim w Warszawie w grobie swoich rodziców w alei zasłużonych (grób 40).

</doc>
<doc id="1314145" url="https://pl.wikipedia.org/wiki?curid=1314145" title="Zatoka Arabacka">
Zatoka Arabacka

Zatoka Arabacka (ukr. Арабатська затока, ros. Арабатский залив, krm. Arabat körfezi) – zatoka w południowej części Morza Azowskiego przylegająca do Półwyspu Kerczeńskiego oraz Mierzei Arabackiej. Długość zatoki wynosi 22 km, szerokość 40 km, a średnia głębokość 8-9 m.

</doc>
<doc id="1314147" url="https://pl.wikipedia.org/wiki?curid=1314147" title="John Nevett Steele">
John Nevett Steele

John Nevett Steele (ur. 22 lutego 1796, zm. 13 sierpnia 1853) – amerykański prawnik i polityk. W latach 1834–1837 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1314149" url="https://pl.wikipedia.org/wiki?curid=1314149" title="Littleton Purnell Dennis">
Littleton Purnell Dennis

Littleton Purnell Dennis (ur. 21 lipca 1786, zm. 14 kwietnia 1834 w Waszyngtonie) – amerykański prawnik i polityk. Od 1833 roku aż do śmierci w 1834 roku był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.
Jego wujek, John Dennis, oraz kuzyn, także John Dennis, również reprezentowali stan Maryland w Izbie Reprezentantów Stanów Zjednoczonych.

</doc>
<doc id="1314152" url="https://pl.wikipedia.org/wiki?curid=1314152" title="Piątek, trzynastego 2">
Piątek, trzynastego 2



</doc>
<doc id="1314153" url="https://pl.wikipedia.org/wiki?curid=1314153" title="Piątek, trzynastego 3">
Piątek, trzynastego 3



</doc>
<doc id="1314162" url="https://pl.wikipedia.org/wiki?curid=1314162" title="Karol Ludwik Napoleon Bonaparte">
Karol Ludwik Napoleon Bonaparte



</doc>
<doc id="1314167" url="https://pl.wikipedia.org/wiki?curid=1314167" title="Urząd Morski w Szczecinie">
Urząd Morski w Szczecinie

Urząd Morski w Szczecinie – jeden z dwóch urzędów morskich w Polsce, będący terenowym organem administracji morskiej obejmujący obszarem działania porty wodne, przystanie morskie i pas nadbrzeżny zachodniego wybrzeża Rzeczypospolitej Polskiej.
Informacje ogólne.
Obecnie terytorialny zasięg kompetencji Urzędu Morskiego w Szczecinie obejmuje odcinek wybrzeża morskiego w granicach miasta: Świnoujście, powiatów: kamieńskiego, gryfickiego, kołobrzeski, koszaliński, sławieński, słupski (do Ustki) oraz akweny morza terytorialnego i polskiej wyłącznej strefy ekonomicznej Morza Bałtyckiego w granicach południków wyznaczających powyższy odcinek wybrzeża oraz część Zalewu Szczecińskiego w granicach miasta: Szczecin oraz powiatu: polickiego.
Siedzibą urzędu jest budynek przy placu Stefana Batorego 4 w Szczecinie.
Administracja.
Porty.
Urząd zarządza piętnastoma portami morskimi w województwie zachodniopomorskim: Szczecin, Świnoujście, Darłowo, Dziwnów, Dźwirzyno, Kamień Pomorski, Kołobrzeg, Lubin, Mrzeżyno, Nowe Warpno, Police, Stepnica, Trzebież, Wapnica, Wolin. 
Przystanie.
Urząd zarządza ośmioma przystaniami morskimi w miejscowościach: Międzyzdroje, Rewal, Niechorze, Chłopy, Dąbki, Jarosławiec, Unieście, Ustronie Morskie. 
Latarnie morskie.
Urząd administruje siedmioma latarniami morskimi: Świnoujście, Kikut, Niechorze, Kołobrzeg, Gąski, Darłowo, Jarosławiec. 
Placówki terenowe – Obwody Ochrony Wybrzeża.
W skład Inspektoratu Ochrony Wybrzeża UMS wchodzi pięć Obwodów Ochrony Wybrzeża:
Historia.
Urząd Morski w Szczecinie utworzony został 1 stycznia 1948 roku, po czym z mocą wsteczną w kwietniu przemianowany został na Szczeciński Urząd Morski. Terytorialny zakres działania obejmował morskie porty handlowe, morze przybrzeżne i pas nadbrzeżny w granicach województwa szczecińskiego. Zarządzeniem z 21 marca 1955 roku pozostawiono Szczeciński Urząd Morski, lecz jego zakres terytorialny zmniejszył się z uwagi na powstanie Koszalińskiego Urzędu Morskiego. 

</doc>
<doc id="1314168" url="https://pl.wikipedia.org/wiki?curid=1314168" title="53T6">
53T6

53T6 (kod NATO: ABM-3 Gazelle; również: PRS-1) radziecki rakietowy pocisk antybalistyczny krótkiego zasięgu przeznaczony do zwalczania głowic balistycznych w ostatniej, terminalnej fazie lotu balistycznego (do wys. 30 km). Pierwotnie opracowywany dla systemu krótkiego zasięgu S-225. Uzbrojone w jądrowe głowice o mocy 10 kT. Od 64 do 68 pocisków rozmieszczonych jest wokół Moskwy w ramach moskiewskiego systemu antybalistycznego A-135. Pocisk osiąga prędkość około Mach 17 (20826 km/h; 5,8 km/s).
Bazują na technologiach sprawdzonych w zestawach S-500 Promietej (kod NATO: SS-X-26) z pociskami 77N6N.
Od 2017 opracowywana jest najpewniej kinetyczna wersja tego pocisku (bez głowicy), oznaczana jako 45T6 (PRS-1M), zbliżająca się parametrami do amerykańskich SM-3IA, czyli również o zdolnościach ASAT.

</doc>
<doc id="1314171" url="https://pl.wikipedia.org/wiki?curid=1314171" title="Chrisi">
Chrisi

Chrisi – niezamieszkana grecka wyspa. Jej długość wynosi 5 km, natomiast szerokość 1 km, a łączna powierzchnia 5 km². Wyspa leży około 15 km od wybrzeża Krety na południe od miasta Jerapetra.
Na wyspę można się dostać dzięki łodziom motorowym odpływającym z miasta kilka razy dziennie oraz statkiem pasażerskim z portu, podróż trwa około jednej godziny. Obecnie wyspa jest niezamieszkana i nie można na niej spędzić nocy pod dachem z powodu braku hotelu. Jedyne budynki to dwie tawerny, które są otwarte w ciągu dnia. Na wyspie znajduje się jedyny w Europie las cedrowy. Plaża zwana jest też Golden Beach z uwagi na żółty piasek.
Leży w administracji zdecentralizowanej Kreta, w regionie Kreta, w jednostce regionalnej Lasiti, w gminie Jerapetra.

</doc>
<doc id="1314174" url="https://pl.wikipedia.org/wiki?curid=1314174" title="51T6">
51T6

51T6 / A-925 Azow (kod NATO: Gorgon) – radziecki rakietowy pocisk antybalistyczny przeznaczony do zwalczania głowic balistycznych w ostatniej, terminalnej wyższej fazie lotu balistycznego. Posiada również zdolności ASAT. Uzbrojone w jądrowe głowice o mocy 0,5 lub 1 Mt trzydzieści sześć pocisków Gorgon rozmieszczonych jest wokół Moskwy w ramach moskiewskiego systemu antybalistycznego A-135.
Testowany w latach 1979-1982. Przyjęty do służby w 1989 a wycofany w latach 2005-2006 

</doc>
<doc id="1314176" url="https://pl.wikipedia.org/wiki?curid=1314176" title="Luke Macfarlane">
Luke Macfarlane

Thomas Luke MacFarlane Jr. (ur. 19 stycznia 1980 w Londonie) – kanadyjski aktor filmowy, telewizyjny i teatralny.
Życiorys.
Wczesne lata.
Urodził się jako Thomas Luke MacFarlane Jr. w kanadyjskim London, w prowincji Ontario, znanym także jako „The Forest City” (z ang. „Leśne miasto”). Jego ojciec, Thomas, był dyrektorem Studenckiej Służby Zdrowia na Uniwersytecie Zachodniego Ontario, a matka, Penny, pracowała jako pielęgniarka w London Hospital. Jako nastolatek uczęszczał do London Central Secondary School wraz ze starszą siostrą Rebeccą oraz z siostrą bliźniaczką Ruth. Po zdaniu matury, rozpoczął studia na nowojorskiej uczelni wyższej Juilliard School. Był frontmenem i twórcą tekstów piosenek zespołu Fellow Nameless.
Kariera.
Zanim ukończył naukę w Juilliard School w 2003, zdążył wystąpić w kilku uczelnianych projektach – były to: "Romeo i Julia", "Ryszard III", "The Grapes of Wrath", "The School of Night", "Blue Window" i "Jak wam się podoba". Od 14 do 21 grudnia 2003 grał w teatrze Playwrights Horizons. W maju 2004 roku na deskach Vineyard Theatre miała miejsce prapremiera sztuki "Gdzie my żyjemy?" ("Where Do We Live?"), w której wystąpił w głównej roli. W 2005 aranżacja została wyróżniona nagrodami GLAAD Media w dwóch kategoriach. Latem 2006 wystąpił w sztuce "The Busy World is Hushed" w Playwrights Horizons u boku Jill Clayburgh i Hamisha Linklatera. Od 7 do 11 lutego 2007 roku swoją rolę Thomasa powtórzył podczas premiery w Los Angeles, w trakcie imprezy Skirball Cultural Center.
Wystąpił w trzynastu odcinkach serialu wojennego stacji FX "Odległy front" ("Over There", 2005) w roli szeregowca Franka „Tumana” Dumphy’ego z Joshem Hendersonem, a także w produkcji Roberta Altmana "Tanner on Tanner" (2004) boku Cynthii Nixon.
Od 24 września 2006 amerykańska stacja ABC emituje serial "Bracia i siostry" ("Brothers &amp; Sisters"), w którym wcielił się w rolę homoseksualisty Scotty’ego Wandella, partnera bohatera tytułowego, Kevina Walkera.
Życie prywatne.
Osiedlił się w Los Angeles. 15 kwietnia 2008 na łamach kanadyjskiego dziennika „The Globe and Mail” wyznał, że jest gejem.
Przypisywano mu romans z Wentworthem Millerem (od 2007 do lutego 2008). W latach 2005-2006 jego partnerem był T.R. Knight ("Chirurdzy"). Spotykał się z Charlie Davidem i wrestlerem Chadem Slivenski (w marcu 2008).
W 2008 zdobył trzecie miejsce w plebiscycie na najgorętszego gejowskiego idola, organizowanym przez gejowski portal afterelton.com.

</doc>
<doc id="1314177" url="https://pl.wikipedia.org/wiki?curid=1314177" title="Grand Prix Turcji 2007">
Grand Prix Turcji 2007

Grand Prix Turcji 2007 – dwunasta runda Mistrzostw Świata Formuły 1 w sezonie 2007.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1314178" url="https://pl.wikipedia.org/wiki?curid=1314178" title="Dysk holograficzny">
Dysk holograficzny



</doc>
<doc id="1314180" url="https://pl.wikipedia.org/wiki?curid=1314180" title="Tapestry Media">
Tapestry Media

Tapestry Media - technologia nośników optycznych opracowana przez amerykańską firmę InPhase Technologies. Technologia oparta jest na holograficznym zapisie danych. Pierwszy komercyjnie dostępny napęd tego typu, tapestry™300r, wszedł do sprzedaży w 2008.
Dyski pierwszej generacji mają pojemność 300 GB, maksymalna prędkość przekazu danych wynosi 20MB/s. Żywotność takich dysków szacowana jest na ok. 50 lat.

</doc>
<doc id="1314181" url="https://pl.wikipedia.org/wiki?curid=1314181" title="Jan Siestrzyński">
Jan Siestrzyński

Jan Siestrzyński (ur. 24 czerwca 1788 w Szczebrzeszynie, zm. 4 maja 1824 w Końskich) – polski lekarz, fizjolog mowy ludzkiej, litograf i pedagog.
Życiorys.
Urodził się jako syn Kazimierza, pisarza propinacyjnego w dobrach ordynacji Zamoyskich (następnie dzierżawcy), i Konstancji z Zawadzkich. Po ukończeniu liceum w Zamościu podjął naukę w Instytucie Ekonomicznym Galicyjskim (wydalony zeń jako "obcokrajowiec" po wcieleniu obwodu zamojskiego do Księstwa Warszawskiego w roku 1809). Studia medyczne ukończył w 1813 w Wiedniu (dyplom magistra chirurgii i akuszera), gdzie następnie pracował jako asystent w jednym ze szpitali (Powszechny Szpital Wiedeński). Tam też w roku 1815 zetknął się z ks. Jakubem Falkowskim. Za jego namową i dzięki poparciu E. Lubomirskiego podjął przygotowania do zawodu nauczyciela w organizowanym przez Falkowskiego instytucie głuchoniemych. W tym okresie zwiedzał zakłady głuchoniemych w Niemczech i Czechach, a jednocześnie zgłębiał tajniki litografii u F. Weishaupta (Monachium). Do Warszawy powrócił w 1817. 22 kwietnia 1818 poślubił Antoninę Jarocką. Był nauczycielem w Instytucie Głuchoniemych do 1821, zajmując się organizacją zakładu litografii dla Instytutu. W marcu 1821 odszedł z Instytutu z powodu narastającego sporu z jego dyrektorem, ks. Falkowskim, co do metody nauczania głuchoniemych. Zdał egzamin państwowy na stopień licencjata medycyny i chirurgii, który uprawniał go do podjęcia praktyki lekarskiej. Od maja 1822 pracował jako lekarz batalionowy w 7. pułku piechoty liniowej (w stopniu kapitana). Zorganizował tam szkołę wzajemnego nauczania według metody J. Lancastera. Zmarł w wieku 36 lat w czasie epidemii tyfusu (24 maja 1824 w Końskich).
Twórczość.
Siestrzyński uczył się litografii w Monachium; w roku 1818, wraz z Aleksandrem Chodkiewiczem, po raz pierwszy w kraju zastosował tę technikę druku. Utworzył w Warszawie pierwszy w Polsce warsztat litograficzny. Opublikował pracę pt. "O litografii" (wyd. J. Muszkowski, 1928), pozostawił w rękopisie (z roku 1820) "Teorja i mechanizm mowy...".

</doc>
<doc id="1314183" url="https://pl.wikipedia.org/wiki?curid=1314183" title="Pierwsze zasady Bytu i myślenia">
Pierwsze zasady Bytu i myślenia



</doc>
<doc id="1314184" url="https://pl.wikipedia.org/wiki?curid=1314184" title="Mistrzostwa Polski Seniorów w Lekkoatletyce 1991">
Mistrzostwa Polski Seniorów w Lekkoatletyce 1991

67. Mistrzostwa Polski Seniorów w Lekkoatletyce – zawody sportowe, które rozgrywane były w Kielcach na stadionie Budowlanych w dniach 12–14 lipca 1991 roku.
Biegi przełajowe.
63. mistrzostwa Polski w biegach przełajowych rozegrano 10 marca w Skarżysku-Kamiennej. Kobiety rywalizowały na dystansach 3 km i 6 km, a seniorzy na 6 km i 12 km.
Maraton.
Maratończycy (mężczyźni i kobiety) rywalizowali 19 maja we Wrocławiu.
Wieloboje.
Mistrzostwa w dziesięcioboju mężczyzn i siedmioboju kobiet zostały rozegrane 15 i 16 czerwca w Kielcach.
Bieg na 10 000 m kobiet.
Mistrzostwa w biegu na 10 000 metrów kobiet rozegrano 4 sierpnia w Sopocie, podczas Memoriału Józefa Żylewicza.
Chód na 5000 m kobiet.
Mistrzostwa w chodzie na 5000 metrów (na bieżni) kobiet rozegrano 4 sierpnia w Sopocie, podczas Memoriału Józefa Żylewicza.
Półmaraton.
Mistrzostwa Polski w półmaratonie rozegrano 1 września w Brzeszczach. Rywalizowano na dystansie 20 kilometrów.
Chód na 50 km mężczyzn.
Zawody mistrzowskie w chodzie na 50 kilometrów mężczyzn rozegrano 21 września w Warszawie.

</doc>
<doc id="1314186" url="https://pl.wikipedia.org/wiki?curid=1314186" title="Narciarstwo alpejskie na Zimowych Igrzyskach Olimpijskich 1998">
Narciarstwo alpejskie na Zimowych Igrzyskach Olimpijskich 1998

Konkurencje narciarstwa alpejskiego podczas Zimowych Igrzysk Olimpijskich 1998 w japońskim Nagano rozgrywane były od 10 do 21 lutego 1998 roku. Zawody odbywały się w Shiga Kōgen i Happo One.

</doc>
<doc id="1314187" url="https://pl.wikipedia.org/wiki?curid=1314187" title="Yndżera">
Yndżera

Yndżera, indżera – rodzaj płaskiego pieczywa na zakwasie chlebowym, narodowego dania w Etiopii i Erytrei. Yndżera ma formę wilgotnych, cienkich naleśników, z jednej strony gładkich a z drugiej porowatych, o lekko gąbczastej teksturze, zwykle o średnicy do 50 cm. 
Wypieka się ją z mąki miłki abisyńskej ("teff"), zboża będącego podstawową rośliną uprawną w Etiopii. Podobny wariant pieczywa jest spożywany w Somalii i Dżibuti (gdzie jest nazywane "canjeelo" lub "lahuh"), podobnie jak w Jemenie (gdzie jest znane jako "lahuh") oraz w Sudanie (gdzie jest znane jako "kisra").
Yndżera powstaje z wypieku mąki zmieszanej z wodą, którą odstawia się najpierw na parę dni aby sfermentowała. Dlatego właśnie ciasto ma lekko kwaskowaty smak. Ciasto wylewa się później na blachę lub na płytę z czarnej gliny umieszczoną nad paleniskiem ("mytad") albo umieszcza na specjalnym piekarniku elektrycznym.
Yndżerę podaje się o każdej porze dnia, jest podstawą śniadania, obiadu i kolacji. Je się ją z różnego rodzaju sosami. Mogą być jarskie (w Etiopii częste są posty) z dodatkiem kawałków mięsa lub jajek. Yndżerę spożywa się na zimno z różnymi gulaszami i sałatkami, w ten sposób, że odrywa się małe kawałki ze zrolowanego i pokrojonego pieczywa, posługując się wyłącznie prawą ręką i nabiera nimi potrawy do zjedzenia.
Yndżera jest również wykorzystywana jako wyścielenie dużego wspólnego talerza - tradycyjnie słomiany półmisek przypominającym kosz - na które są nakładane mięsne farsze i sałatki. Pieczywo nasiąka aromatami i sosami leżących na nim dań i jest na koniec również konsumowane. Dlatego yndżera to jednocześnie pokarm, przyrząd do jedzenia i naczynie. Kiedy cały "obrus" z yndżery znika z talerza, posiłek jest skończony.

</doc>
<doc id="1314188" url="https://pl.wikipedia.org/wiki?curid=1314188" title="Injera">
Injera



</doc>
<doc id="1314189" url="https://pl.wikipedia.org/wiki?curid=1314189" title="Josiah Royce">
Josiah Royce

Josiah Royce (ur. 20 listopada 1855 w Grass Valley, Kalifornia, zm. 14 września 1916 w Cambridge, Massachusetts) – amerykański filozof, idealista absolutny. Studiował w Niemczech, a od 1892 wykładał w Harvardzie. Przyjaciel Williama Jamesa.

</doc>
<doc id="1314192" url="https://pl.wikipedia.org/wiki?curid=1314192" title="Shiny Toy Guns">
Shiny Toy Guns

Shiny Toy Guns powstało w roku 2002 założone przez basistę i keybordzistę Jeremy Dawsona oraz przez Chad’a Petree – wokalistę i gitarzystę. Muzycy po projektach Cloud2Ground i Slyder tworzyli garażowo muzykę do której zwerbowali jeszcze Carah Faye Charnow (wokal) i perkusistę Mikey Martin. Tak narodził się zespół Shiny Toy Guns. Zespół swoją popularność zawdzięcza głównie serwisowi myspace, oraz reklamówce firmy Motorola gdzie wykorzystano fragment utworu „Le Disko”. Zespół tworzy muzykę którą można uznać za swoistą mieszankę indie, popu i electro. 2005 rok dla zespołu to pierwsza, niezależnie wydana wersja albumu „We Are Pilots”, z którą to muzycy odbyli klubową trasę po Ameryce. W tym samym roku światło dzienne ujrzała druga wersja płyty, która pociągnęła za sobą kontrakt z wytwórnią Universal. W rok później nastąpił oficjalny, światowy debiut z trzecią wersją „We Are The Pilots” (premiera europejska odbyła się dopiero w roku 2007).

</doc>
<doc id="1314194" url="https://pl.wikipedia.org/wiki?curid=1314194" title="Parafia Najświętszego Serca Pana Jezusa w Niedobczycach">
Parafia Najświętszego Serca Pana Jezusa w Niedobczycach

Parafia Najświętszego Serca Pana Jezusa w Niedobczycach - rzymskokatolicka parafia znajdująca się w Rybniku, w dzielnicy Niedobczyce. Parafia należy do archidiecezji katowickiej i dekanatu Niedobczyce.
Historia.
Niedobczyce to parafia erygowana dekretem ks. administratora Augusta Hlonda z 29 lipca 1925 roku. 
Przedtem stanowiła część parafii rybnickiej. Początkowo do Niedobczyc dojeżdżali księża z Rybnika, którzy odprawiali nabożeństwa w niedziele i w święta w cechowni kopalni. W 1913 roku zawiązano komitet budowy kościoła, budowy zaniechano na skutek wybuchu wojny. W roku 1920 przystąpiono po pertraktacjach z wikariatem wrocławskim do prac przy wznoszeniu kościoła. Kamień węgielny został poświęcony we wrześniu 1921 roku, a jeszcze przed zimą położono dach i sklepienie. Kościół został zaprojektowany przez architekta z Wrocławia - Schlichta. Kronika parafialna prowadzona jest od 1948. 
Na terenie tej parafii urodził się późniejszy arcybiskup Damian Zimoń. Od 1966 roku w parafii niedobczyckiej przebywają Siostry Służebniczki NMP Niepokalanie Poczętej. Parafia wydaje gazetkę parafialna pt. "Serce".

</doc>
<doc id="1314196" url="https://pl.wikipedia.org/wiki?curid=1314196" title="Zonajos">
Zonajos

Zonajos (II lub III wiek n.e.) - grecki pisarz, epistolograf. Według Księgi Suda był autorem "Listów wiejskich"

</doc>
<doc id="1314199" url="https://pl.wikipedia.org/wiki?curid=1314199" title="Zeugma (miasto)">
Zeugma (miasto)

Zeugma (gr. Ζεύγμα) – miasto antyczne na pograniczu Azji Mniejszej, Syrii i Mezopotamii, położone na zachodnim brzegu Eufratu, obecnie stanowisko archeologiczne nieopodal miasta Gaziantep w Turcji.
Tło historyczne.
Założone ok. 300 roku p.n.e. przez władcę hellenistycznego „królestwa Azji” Seleukosa I Nikatora, wcześniej jednego z wodzów Aleksandra Wielkiego. Początkowo było macedońską kolonią wojskową strzegącą przeprawy przez Eufrat, na cześć założyciela nazwaną "Seleucją nad Eufratem" lub "Seleucją przy Moście". W okresie świetności zaludniało je ok. 80 tysięcy mieszkańców.
W 64 p.n.e. miasto znalazło się w granicach imperium rzymskiego, a jego nazwę zmieniono na Zeugma, co oznacza „przeprawę mostową” lub „most pontonowy”. Pod rzymskim panowaniem miasto zyskało na znaczeniu zarówno pod względem militarnym, jak i gospodarczym, bowiem przebiegał tamtędy jedwabny szlak łączący dalekie Chiny z Antiochią.
W 256 roku Zeugma została zdobyta i całkowicie zniszczona przez sasanidzkiego władcę Szapura I. W dodatku silne trzęsienie ziemi pogrzebało w ruinach miasto, które nigdy już nie powróciło do dawnej świetności, choć nadal pozostawało w granicach cesarstwa rzymskiego. W V i VI wieku należało do cesarstwa bizantyńskiego, ale wskutek powtarzających się najazdów Arabów ostatecznie opuścili je mieszkańcy. Później, w X-XII wieku istniała tu niewielka osada Abbasydów, a od XVII wieku – wioska Belkis.
Legion IV "Scythica".
W czasach rzymskich w Zeugmie stacjonował IV legion Scytyjski. Przez dwa stulecia zamieszkiwali tam wysokiej rangi urzędnicy państwowi i oficerowie, zaszczepiający wśród miejscowej ludności rzymski styl życia i kultury. Świadectwem tego są rzeźby, zwłaszcza nagrobne, płaskorzeźby, pomniki, stele i ołtarze. Wzrastała również zamożność miasta, które z położoną na drugim brzegu Eufratu Apameą łączył drewniany most, a współczesne badania archeologiczne dowodzą, że prowadzono tam ożywiony handel przygraniczny. Dowodem na to jest 65 000 glinianych pieczęci (tzw. „bulle”) znalezionych na stanowisku archeologicznym Iskele üstü, co może potwierdzać istnienie miejscowej komory celnej, gdyż podobnymi pieczęciami opatrywano pisma i in. przesyłki, a także umieszczano je na workach z monetami.

</doc>
<doc id="1314203" url="https://pl.wikipedia.org/wiki?curid=1314203" title="Papacha">
Papacha

 
Papacha (od tur. "papak") – męskie nakrycie głowy popularne wśród narodów Kaukazu i Azji Środkowej oraz Kozaków. 
Tradycyjnie wykonana z owczej wełny lub niedźwiedziego futra. W zależności od regionu występuje w różnych rozmiarach i kształtach (m.in. z dnem półkolistym oraz płaskim). 
W Polsce moda na noszone zimą papachy (lub czapki „uszatki”) zapanowała, zwłaszcza wśród młodszego pokolenia, od lat 70. ubiegłego stulecia i w ograniczonym stopniu utrzymywała się później.
Użycie w wojsku rosyjskim.
W armii carskiej noszona od 1817 roku, początkowo jedynie przez oddziały kozackie. Z czasem stała się popularna w całym rosyjskim wojsku i przed I wojną światową została ujednolicona jako wysoka czapka z baraniej wełny. 
Z powodów ideologicznych jej noszenie zostało początkowo zabronione w Armii Czerwonej. Powróciła w 1936 roku jako element umundurowania oddziałów kozackich. Od 1940 roku była regulaminowym zimowym nakryciem głowy radzieckich generałów i marszałków, a od 1943 roku również pułkowników. Dzięki temu stopniowo stała się symbolem wysokiego statusu.
W 1994 roku wycofano ją z użytku w armii Federacji Rosyjskiej ze względów praktycznych. Została przywrócona dekretem Władimira Putina z 9 maja 2005 roku.

</doc>
<doc id="1314204" url="https://pl.wikipedia.org/wiki?curid=1314204" title="Zerynthos">
Zerynthos

Zerynthos – starożytne miasto w południowej Tracji, nieopodal Ajnos, słynące ze świątyni Apollina i jaskini Hekate.

</doc>
<doc id="1314207" url="https://pl.wikipedia.org/wiki?curid=1314207" title="Zenothemis">
Zenothemis

Zenothemis (II wiek p.n.e.) - grecki uczony, mineralog, autor dzieła (najprawdopodobniej poematu) o kamieniach, oraz innego, nieznanego pt. "Periplus".

</doc>
<doc id="1314208" url="https://pl.wikipedia.org/wiki?curid=1314208" title="Daskabát">
Daskabát

Daskabát – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 608 mieszkańców.

</doc>
<doc id="1314209" url="https://pl.wikipedia.org/wiki?curid=1314209" title="Agar krwawy">
Agar krwawy



</doc>
<doc id="1314210" url="https://pl.wikipedia.org/wiki?curid=1314210" title="Podłoże z krwią">
Podłoże z krwią



</doc>
<doc id="1314211" url="https://pl.wikipedia.org/wiki?curid=1314211" title="Podłoże krwawe">
Podłoże krwawe



</doc>
<doc id="1314212" url="https://pl.wikipedia.org/wiki?curid=1314212" title="Pożywka z krwią">
Pożywka z krwią



</doc>
<doc id="1314213" url="https://pl.wikipedia.org/wiki?curid=1314213" title="Pożywka krwawa">
Pożywka krwawa



</doc>
<doc id="1314217" url="https://pl.wikipedia.org/wiki?curid=1314217" title="Smiłowicze">
Smiłowicze



</doc>
<doc id="1314220" url="https://pl.wikipedia.org/wiki?curid=1314220" title="Swisłocz">
Swisłocz



</doc>
<doc id="1314222" url="https://pl.wikipedia.org/wiki?curid=1314222" title="Sebastian Domagała">
Sebastian Domagała

Sebastian Domagała (ur. 3 czerwca 1973 r. w Krakowie) – polski aktor filmowy i teatralny; absolwent krakowskiej PWST.

</doc>
<doc id="1314226" url="https://pl.wikipedia.org/wiki?curid=1314226" title="Krioglobulinemie">
Krioglobulinemie



</doc>
<doc id="1314232" url="https://pl.wikipedia.org/wiki?curid=1314232" title="Budionnówka">
Budionnówka

Budionnówka (budionówka, z ros. будёновка) – spiczasta czapka używana w Armii Czerwonej w okresie międzywojennym.
Regulaminowe nakrycie głowy przypominające wyglądem średniowieczne szyszaki ruskich wojów. Jako dostosowane również na okres zimowy wyposażone było w znane z innych rosyjskich czapek odwijane nauszniki.
Pochodzenie.
7 maja 1918 rozkazem Ludowego Komisarza do spraw Wojskowych Rosji Radzieckiej ogłoszono konkurs (w którym uczestniczył m.in. malarz Wiktor Wasniecow), na nowe umundurowanie dla żołnierzy Armii Czerwonej. W konkursie rozstrzygniętym 18 grudnia 1918 wyłoniono projekt, będący połączeniem co najmniej dwóch zaproponowanych krojów i motywów. 16 stycznia 1919 decyzją Rewolucyjnej Rady Wojskowej Republiki budionnówkę oficjalnie zatwierdzono jako wojskowe nakrycie głowy w Armii Czerwonej. W piechocie w praktyce zaczęła się pojawiać dopiero od jesieni 1920, wcześniej bowiem nie widać ich na zdjęciach żołnierzy piechoty RKKA.
Istnieje także odmienna wersja pochodzenia czapki, według której produkowano ją w Cesarstwie Rosyjskim już w czasie I wojny światowej, jednak nie dostarczona na front, przeleżała w magazynach armii carskiej. Według zamysłu miała być ona używana jedynie podczas parad wojskowych, ponieważ jej spiczasta forma miała symbolizować historyczną ciągłość wojska od epoki ruskich wojów XII-XIII wieku.
Nazwa.
Początkowo była nazywana „bogatyrką” (od kształtu nawiązującego do hełmów używanych przez średniowiecznych ruskich bogatyrów). Ostatecznie jednak nazywano ją „frunzetką” albo „budionnówką” na cześć Michaiła Frunzego oraz Siemiona Budionnego dowodzących armiami, na których wyposażenie czapki te wprowadzono jako pierwsze. Druga nazwa przyjęła się lepiej i zachowała się dotychczas. 
Obecnie budionnówka jest obiektem pożądania kolekcjonerów, a także seryjnie produkowaną pamiątką, sprzedawaną w Rosji w miejscach szczególnie odwiedzanych przez turystów (np. w okolicy petersburskiego Ermitażu).

</doc>
<doc id="1314233" url="https://pl.wikipedia.org/wiki?curid=1314233" title="Chołopienicze">
Chołopienicze

Chołopienicze (biał. Халопенічы; ros. Холопеничы) – osiedle typu miejskiego na Białorusi w obwodzie mińskim, w rejonie krupskim, 1,5 tys. mieszkańców (2010).
Historia.
W Rzeczypospolitej Obojga Narodów w województwie mińskim w powiecie mińskim położonym na ziemiach ruskich Wielkiego Księstwa Litewskiego. Dawne miasteczko, które rozwinęło się w XVIII w. W 1703 r. właściciel Marcjan Chalecki ufundował tu drewniany kościół i murowany klasztor dominikanów. Utworzyli oni „szkołę akademicką podwydziałową o trzech klasach”. Po I rozbiorze odbywały się tu sejmiki szlachty z pozostałej przy Rzeczypospolitej części powiatu orszańskiego województwa witebskiego. Po rozbiorach wcielone do Imperium Rosyjskiego, znalazło się w powiecie borysowskim w guberni mińskiej. Później w granicach BSRR w ramach ZSRR, nie weszło w skład II Rzeczypospolitej.

</doc>
<doc id="1314255" url="https://pl.wikipedia.org/wiki?curid=1314255" title="Uszacze">
Uszacze



</doc>
<doc id="1314258" url="https://pl.wikipedia.org/wiki?curid=1314258" title="Torfowisko nad Jeziorem Świętym">
Torfowisko nad Jeziorem Świętym



</doc>
<doc id="1314262" url="https://pl.wikipedia.org/wiki?curid=1314262" title="Royal Aircraft Factory FE.2b">
Royal Aircraft Factory FE.2b



</doc>
<doc id="1314265" url="https://pl.wikipedia.org/wiki?curid=1314265" title="Międzynarodowe Muzeum Artystów">
Międzynarodowe Muzeum Artystów

Międzynarodowe Muzeum Artystów – stowarzyszenie w Łodzi z siedzibą przy ulicy Piotrkowskiej.
Muzeum Artystów jest związane z festiwalem Konstrukcja w Procesie i Łódź Biennale. 
Stowarzyszenie to powstało w 1990 roku, podczas trzeciej edycji Konstrukcji w Procesie.
Prezesami Muzeum Artystów są: Emmett Williams i Ryszard Waśko.

</doc>
<doc id="1314271" url="https://pl.wikipedia.org/wiki?curid=1314271" title="Dodgers">
Dodgers



</doc>
<doc id="1314280" url="https://pl.wikipedia.org/wiki?curid=1314280" title="Torfowisko źródliskowe w Gostyniu Starym">
Torfowisko źródliskowe w Gostyniu Starym



</doc>
<doc id="1314281" url="https://pl.wikipedia.org/wiki?curid=1314281" title="Rezerwat przyrody Torfowisko Źródliskowe w Gostyniu Starym">
Rezerwat przyrody Torfowisko Źródliskowe w Gostyniu Starym

Torfowisko Źródliskowe w Gostyniu Starym – ścisły rezerwat torfowiskowy położony na terenie gminy Gostyń w województwie wielkopolskim. Znajduje się około 0,5 kilometra na północ od wsi Stary Gostyń, przy drodze Stary Gostyń – Stankowo. Rezerwat ma powierzchnię 3,58 hektara.
Został utworzony w 1963 roku w celu ochrony torfowiska niskiego z rzadkimi gatunkami roślin – m.in. kłocią wiechowatą ("Cladium mariscus").
Zespoły roślinne: "Juncetum subnodulosi" (gatunki charakterystyczne: sit tępokwiatowy i kukułka szerokolistna).
Gatunki roślin chronionych objęte ochroną ścisłą: kruszczyk błotny ("Epipactis palustris"), lipiennik Loesela ("Liparis loeselii"), storczyk krwisty ("Orchis incarnata"), kukułka szerokolistna ("Orchis latifolia").
Obecnie (rok 2001) stwierdzany jest zanik gatunków tworzących zbiorowiska, dla których ochrony utworzono rezerwat.

</doc>
<doc id="1314282" url="https://pl.wikipedia.org/wiki?curid=1314282" title="Conduelo Píriz">
Conduelo Píriz

Conduelo Píriz (17 lipca 1905--25 grudnia 1976) – piłkarz urugwajski, pomocnik.
Jako piłkarz klubu Club Nacional de Football znalazł się w kadrze reprezentacji Urugwaju na turniej Copa América 1929. Zagrał we wszystkich trzech meczach - z Paragwajem, Peru i Argentyną. W turnieju tym Urugwaj zajął trzecie miejsce za Argentyną i Paragwajem.
Będąc ciągle graczem klubu Club Nacional de Football znalazł się w kadrze reprezentacji Urugwaju biorącej udział w mistrzostwach świata w 1930 roku. Urugwaj zdobył tytuł mistrza świata, jednak Piriz nie wystąpił w żadnym ze spotkań.

</doc>
<doc id="1314285" url="https://pl.wikipedia.org/wiki?curid=1314285" title="Rudniki (Litwa)">
Rudniki (Litwa)

Rudniki (lit. "Rudninkai") – wieś na Litwie w gminie Soleczniki, okręg wileński. Nazwę od nich wzięła Puszcza Rudnicka.

</doc>
<doc id="1314289" url="https://pl.wikipedia.org/wiki?curid=1314289" title="Henryk Krzysztofik">
Henryk Krzysztofik

Henryk Krzysztofik OFMCap (ur. 22 marca 1908 w Zachorzowie, zm. 4 sierpnia 1942 w Dachau (KL)) – polski duchowny katolicki, gwardian i rektor domu zakonnego w Lublinie, błogosławiony męczennik Kościoła katolickiego.
Życiorys.
Zakon kapucynów wyodrębnił się z rodziny franciszkańskiej w pierwszej poł. XVI w. w wyniku dążenia do ściślejszego przestrzegania reguły założyciela – św. Franciszka z Asyżu. Jednym z jego zakonników był o. Henryk Krzysztofik – przełożony domu zakonnego w Lublinie, który 4 lipca 1942 r. poniósł męczeńską śmierć w obozie koncentracyjnym Dachau.
Józef Krzysztofik przyszedł na świat 22 marca 1908 r. w Zachorzowie pod Opocznem jako jeden z dwóch braci bliźniaków w rodzinie średniozamożnych rolników Józefa Krzysztofika i Franciszki z Franaszczyków. Po ukończeniu szkoły powszechnej w rodzinnej miejscowości od 1925 r. uczęszczał do Kolegium św. Fidelisa Ojców Kapucynów w Łomży.
Do zakonu w Nowym Mieście nad Pilicą wstąpił dwa lata później, przyjmując imię Henryk. Ponieważ w tym czasie kapucyni nie mieli własnego seminarium, po złożeniu ślubów czasowych wyjechał na dwa lata do seminarium w Breust-Eysden w Holandii, a następnie do Rzymu, gdzie na Papieskim Uniwersytecie Gregoriańskim studiował teologię.
Śluby zakonne złożył 15 sierpnia 1931 r., a dwa lata później otrzymał święcenia kapłańskie. Po powrocie do Polski w 1935 r. zaczął pracę duszpasterską w Lublinie. Jako wykładowca w nowo utworzonym seminarium kapucyńskim uczył teologii dogmatycznej, apologetyki i reguły zakonu. Niedługo potem został rektorem seminarium i wikarym klasztoru.
Po wybuchu II wojny światowej, gdy dotychczasowy przełożony klasztoru Holender o. Jezuald Willemen wyjechał z Polski, o. Krzysztofik przejął jego obowiązki. Mimo działań wojennych i okupacji kapucyńskie seminarium rozpoczęło w październiku 1939 r. kolejny rok akademicki. Wykłady odbywały się w normalnym toku, działały też koła seminaryjne. Zakonnicy wspomagali też rannych w szpitalu wojskowym.
Po kilku miesiącach, w styczniu 1940 r., w ramach akcji likwidacji lubelskiego duchowieństwa Niemcy aresztowali wszystkich kapłanów oraz kleryków i uwięzili ich na Zamku Lubelskim. Po pięciu miesiącach o. Krzysztofik został wywieziony do obozu w Sachsenhausen, a stamtąd w grudniu 1940 r. do Dachau.
W obozie dzielił się chlebem ze swoimi współbraćmi. By chronić innych przed katorżniczą pracą, jako ochotnik zgłaszał się do najcięższych zadań. Ekstremalnie wyniszczony nadludzkim wysiłkiem i głodem trafił ostatecznie do obozowego szpitala, ważył wówczas 35 kg.
O. Henryk Krzysztofik zmarł z wycieńczenia 4 sierpnia 1942 r., jego ciało spalono w krematorium. W 1999 r. papież Jan Paweł II włączył go do grona 108 błogosławionych męczenników II wojny światowej.

</doc>
<doc id="1314290" url="https://pl.wikipedia.org/wiki?curid=1314290" title="2 Skrzydło Lotnictwa Taktycznego">
2 Skrzydło Lotnictwa Taktycznego

2 Skrzydło Lotnictwa Taktycznego (2 SLT) – związek taktyczny Wojsk Lotniczych Sił Powietrznych.
Utworzony na podstawie zarządzenia Ministra Obrony Narodowej z dnia 24 listopada 1997 r., jako 2 Brygada Lotnictwa Taktycznego (2 BLT). W 1998 r. w jej skład włączono 7 pułk lotnictwa bombowo-rozpoznawczego (7 plb-r) i podporządkowano 3 Korpusowi Obrony Powietrznej.
Uzbrojona w samoloty F-16.
31 sierpnia 2002 społeczeństwo Wielkopolski ufundowało 2 BLT sztandar, który również jest sztandarem 2 SLT. Kultywuje tradycje 4 Korpusu Lotniczego (4 KL) oraz jego związków taktycznych oddziałów i pododdziałów.
Od 1 stycznia 2014 roku w wyniku reformy struktur dowodzenia jednostka podlega Dowództwu Generalnemu Rodzajów Sił Zbrojnych
Jednostki bezpośrednio podległe.
W 2018

</doc>
<doc id="1314291" url="https://pl.wikipedia.org/wiki?curid=1314291" title="Pontiac (Michigan)">
Pontiac (Michigan)

Pontiac – miasto w Stanach Zjednoczonych, w stanie Michigan, w hrabstwie Oakland, nad rzeką Clinton. W 2010 r. miasto to na powierzchni 52,3 km² zamieszkiwało 59 515 osób, a w ciągu dziesięciu lat liczba ludności spadła o ponad 10%.
W mieście rozwinął się przemysł samochodowy.

</doc>
<doc id="1314296" url="https://pl.wikipedia.org/wiki?curid=1314296" title="Poznańska Wyższa Szkoła Biznesu">
Poznańska Wyższa Szkoła Biznesu

Poznańska Wyższa Szkoła Biznesu – uczelnia niepubliczna założona w 2001 roku.
Uczelnia i jej historia.
Uczelnia oferuje studia licencjackie (w systemie stacjonarnym i niestacjonarnym) na kierunku zarządzanie w ramach 8 specjalizacji.
W 2009 roku uczelnia zajęła 2 miejsce w ogólnopolskim rankingu szkół wyższych organizowanym przez ACI i Głos Wielkopolski (w kategorii niepublicznych uczelni licencjackich i inżynierskich).
PWSB wpisana jest do rejestru niepaństwowych uczelni zawodowych Ministerstwa Nauki i Szkolnictwa Wyższego pod pozycją nr 82. Uczelnia powstała na podstawie decyzji Ministra Edukacji Narodowej i Sportu z dnia 3 października 2001 r. i działa w myśl Ustawy o Wyższych Szkołach Zawodowych z dnia 26.06.1997 r.
Od początku swojej działalności siedziba uczelni mieściła się na ul. św. Marcin w Poznaniu. Od 2006 roku wszystkie zajęcia odbywają się w nowoczesnym, w pełni odremontowanym budynku przy ul. Niedziałkowskiego 18.
Od roku akademickiego 2005/2006 prowadzone są studia w języku angielskim na specjalności Management in business.
W drugiej połowie 2009 roku rozpoczęto wdrażanie kompleksowego programu rozwoju uczelni opartego na uzyskanym dofinansowaniu z Unii Europejskiej, w ramach Programu Operacyjnego Kapitał Ludzki.
Program rozwojowy obejmuje:
Od 2010 roku uczelnia zmieniła nazwę na Poznańska Wyższa Szkoła Biznesu.
Studia.
Uczelnia oferuje studia I stopnia (licencjackie) na kierunku Zarządzanie w języku wykładowym polskim i angielskim.
Współpraca międzynarodowa.
Uczelnia pozytywnie przeszła procedury akredytacyjne przeprowadzanej przez międzynarodową instytucję akredytacyjną szkół wyższych NIBS (Network of International Business Schools). Uzyskanie akredytacji umożliwia prowadzenie wspólnych studiów, a docelowo uzyskanie podwójnych dyplomów przez absolwentów. Poznańska Wyższa Szkoła Biznesu i Języków Obcych współpracuje z kilkunastoma uznanymi uczelniami zagranicznymi, z takich krajów jak Holandia, USA, Rumunia, Wielka Brytania, Kanada, Finlandia, Węgry, Dania, Hiszpania, Czechy, Francja, Austria i Bułgaria.
PWSB współpracuje m.in. z:
Kadra prowadzi wykłady, wspólne badania naukowe i prezentacje na konferencjach międzynarodowych na:
Inne działania.
Samodzielnie oraz we współpracy z partnerami PWSBiJO realizuje także inne działania edukacyjne oraz angażuje się w promowanie kultury. Wśród tych działań wymienić można:
Projekty finansowane ze środków Unii Europejskiej.
PWSB w pełni wykorzystuje możliwości jakie daje Polsce członkostwo w Unii Europejskiej. Dzięki współpracy z Europejskim Biurem Inicjatyw Gospodarczych w lata 2008–2009 udało się pozyskać dofinansowanie na takie projekty jak:
Informacje dodatkowe.
Uczelnia posiada Kartę Erasmusa – prawo do uczestniczenia w międzynarodowej wymianie studentów i wykładowców. Wprowadziła także ECTS – Europejski Systemu Oceny Nauczania.

</doc>
<doc id="1314299" url="https://pl.wikipedia.org/wiki?curid=1314299" title="George Thomson (polityk)">
George Thomson (polityk)

George Morgan Thomson, baron Thomson of Monifieth KT (ur. 16 stycznia 1921, zm. 3 października 2008) – brytyjski polityk, członek Partii Pracy, Partii Socjaldemokratycznej i Liberalnych Demokratów, minister w drugim rządzie Harolda Wilsona.
Życiorys.
Wykształcenie odebrał w Grove Academy w Dundee. W latach 1941-1946 służył w Królewskich Siłach Powietrznych. W latach 1946-1956 był redaktorem "Forward", lokalnej gazety z Dundee. W 1950 i 1951 r. bez powodzenia startował w wyborach do Izby Gmin z okręgu Glasgow Hillhead. W 1952 r. uzyskał mandat parlamentarny, wygrywając wybory uzupełniające w okręgu Dundee East.
Po wygranej laburzystów w wyborach 1964 r. został ministrem stanu w Foreign Office. W 1966 r. został Kanclerzem Księstwa Lancaster. W 1967 r. objął stanowisko ministra ds. Wspólnoty Narodów i został członkiem gabinetu. Na tym stanowisku zajmował się głównie sprawą jednostronnej deklaracji niepodległości Rodezji. W latach 1968-1969 był ministrem bez teki, a w latach 1969-1970 ponownie Kanclerzem Księstwa Lancaster. W 1973]r. zrezygnował z miejsca w Izbie Gmin.
Thomson należał do grona zwolenników członkostwa Wielkiej Brytanii w EWG. W latach 1973-1977 był pierwszym brytyjskim komisarzem EWG. Odpowiadał za politykę regionalną. W latach 1977-198 był przewodniczącym Advertising Standards Authority. Równocześnie pełnił funkcję pierwszego komisarza Posiadłości Koronnych. W latach 1981-1988 był przewodniczącym Independent Broadcasting Authority. W latach 1994-1997 zasiadał w Komitecie Standardów Publicznych. Był członkiem Królewskiego Towarzystwa w Edynburgu oraz Królewskiego Towarzystwa Telewizyjnego.
Od 1966 r. był członkiem Tajnej Rady. W 1981 r. przeszedł z Partii Pracy do SDP, a po jej fuzji z Partią Liberalną został członkiem Liberalnych Demokratów. W 1977 r. został kreowany parem dożywotnim jako baron Thomson of Monifieth i zasiadł w Izbie Lordów. W 1981 r. został kawalerem Orderu Ostu.

</doc>
<doc id="1314301" url="https://pl.wikipedia.org/wiki?curid=1314301" title="Biliński (herb szlachecki)">
Biliński (herb szlachecki)

Biliński – polski herb szlachecki, odmiana herbu Sas.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu błękitnym nad półksiężycem złotym, na rogach którego po sześcioramiennej gwieździe czerwonej, strzała srebrna grotem do góry.
W klejnocie nad hełmem w koronie pięć piór strusich, ukośnie na dół strzałą przeszytych.
Najwcześniejsze wzmianki.
Herb pojawia się po raz pierwszy w niemieckich herbarzach Siebmachera (1854-94) i Hefnera (1864).
Herbowni.
Tadeusz Gajl podaje dwie rodziny herbownych:
Biliński, Hur.

</doc>
<doc id="1314302" url="https://pl.wikipedia.org/wiki?curid=1314302" title="Brzozowica (przystanek kolejowy)">
Brzozowica (przystanek kolejowy)

Brzozowica – przystanek kolejowy, w Brzozowicy Dużej, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 100–149 pasażerów na dobę.

</doc>
<doc id="1314304" url="https://pl.wikipedia.org/wiki?curid=1314304" title="Okręg wyborczy Dundee East">
Okręg wyborczy Dundee East

Okręg wyborczy Dundee East powstał w 1950 r. i wysyła do brytyjskiej Izby Gmin jednego deputowanego. Okręg obejmuje wschodnią część miasta Dundee w Szkocji.

</doc>
<doc id="1314307" url="https://pl.wikipedia.org/wiki?curid=1314307" title="Port lotniczy Thiruvananthapuram">
Port lotniczy Thiruvananthapuram

Port lotniczy Thiruvananthapuram (IATA: TRV, ICAO: VOTV) – międzynarodowy port lotniczy położony 3,7 km od Thiruvananthapuram, w stanie Kerala, w Indiach.

</doc>
<doc id="1314308" url="https://pl.wikipedia.org/wiki?curid=1314308" title="28 Dywizja Piechoty (III Rzesza)">
28 Dywizja Piechoty (III Rzesza)

28 Dywizja Piechoty – niemiecka dywizja z czasów II wojny światowej, sformowana na mocy rozkazu 1 października 1935 roku, miejsce stacjonowania sztabu Wrocław. Stacjonowała w VIII Okręgu Wojskowym. Przekształcona 1 grudnia 1941 w 28 Dywizję Piechoty Lekkiej ("28. leichte Infanterie-Division"). Od 1 lipca 1942 r. 28 Dywizja Strzelców ("28. Jäger-Division").
Dowódcy.
Generalleutnant Hans von Obstfelder (6 października 1936 – 31 marca 1940);
Generalleutnant Johann Sinnhuber (31 marca 1940 – 1 października 1941);
Generalleutnant Friedrich Schulz (1 maja – 25 listopada 1943);
Generalmajor Hubert Lamey (25 listopada 1943 – styczeń 1944);
Generalleutnant Hans-Ludwig Speth (styczeń – 28 kwietnia 1944);
Generalleutnant Gustav Heisterman von Ziehlberg (28 kwietnia – 20 listopada 1944);
Generalmajor Ernst König (20 listopada 1944 – 12 kwietnia 1945);
Oberst Hans Tempelhoff (12-24 kwietnia 1945);
Generalleutnant Siegfried Verhein (24 kwietnia – 17 kwietnia? 1945).
Szlak bojowy.
Zmobilizowana w sierpniu 1939 roku i przetransportowana nad granice z Polską w rejon Plichowic. W pierwszych dniach kampanii w Polsce jednostka nie przełamała w walce granicznych fortyfikacji w rejonie Mikołowa mimo przeważającej siły. Po wydaniu rozkazu przez naczelne dowództwo sił RP o odwrocie, dywizja rozpoczęła walki pościgowe w stronę Dunajca i Nidy następnie prowadziła pościg w kierunku Sanu. Ostatnie walki dywizja toczyła w trakcie bitwy pod Tomaszowem Lubelskim m.in. nad Tanwią, Narolem i Krasnobrodem. Po zakończeniu kampanii ochraniała linię demarkacyjną i pod koniec października została przetransportowana na zachód w rejon Euskirchen. W okresie dziwnej wojny ochraniała Wał Zachodni w obszarze Akwizgranu.
Po rozpoczęciu działań w maju 1940 roku, dywizja po przełamaniu fortyfikacji w południowej Belgii zdobyła po zaciętych walkach Twierdzę Maubeuge. W ostatnich dniach maja walczyła nad Skaldą. W czerwcu 1940 roku walczyła o przejście Sekwany i później prowadziła walki pościgowe przez Loarę, którą przeszła pod Amboise. Po zawieszeniu broni dywizja w okresie od końca czerwca 1940 roku do pierwszych dni czerwca 1941 roku pełniła służbę ochronną i okupacyjną we wschodniej i północnej Francji oraz w Belgii, później przetransportowana i skoncentrowana w rejonie Suwałk.
W pierwszych dniach Operacji Barbarossa przełamała graniczne fortyfikacje i uczestniczyła w bitwie o Grodno, następnie prowadziła walki w stronę Dźwiny. W bitwie smoleńskiej toczyła walki nad Wopem. W październiku 1941 roku uczestniczyła w podwójnej bitwie okrążającej pomiędzy Briańskiem a Wiaźmą. W wyniku poniesionych strat została pod koniec października wycofana na tyły i na początku listopada przetransportowana koleją do Francji. Tam na przełomie listopada i grudnia dokonano przeformowania w 28. Lekką Dywizję Piechoty.
W lutym 1942 roku 28 Lekka Dywizja Piechoty z powrotem znalazła się na froncie wschodnim, tym razem na Krymie w dyspozycji Grupy Armii Południe. Dywizja uczestniczyła w walkach w trakcie operacji kerczeńsko-teodozyjskiej i w zdobyciu Sewastopola.
1 lipca 1942 roku jednostka została przemianowana na 28 Dywizję Strzelecką ("28. Jäger-Division"). Pod nową nazwą znalazła się w składzie Grupy Armii Północ. Walczyła pod Wołchowem, przeciwko operacji siniawińskiej. W 1943 roku dywizja uczestniczyła walkach w trakcie radzieckich operacji "Iskra" i mgińskiej, a w 1944 roku – leningradzko-nowogrodzkiej.
W czerwcu 1944 roku dywizja na krótko znalazła się w składzie 4 Armii Pancernej w obrębie Grupy Armii Północna Ukraina w rejonie Kowla Ostatecznie została przydzielona do 2 Armii. Podczas odwrotu przez Polskę w trakcie operacji Bagration dywizja znalazła się w Prusach Wschodnich w ramach 4 Armii. Uczestniczyła w działaniach przeciwko operacji wiślańsko-odrzańskiej.
28 Dywizja Strzelecka została rozbita na przełomie marca i kwietnia 1945 roku w bitwie o Heiligenbeil. Kiedy skapitulowała, liczyła mniej niż 1000 żołnierzy.

</doc>
<doc id="1314309" url="https://pl.wikipedia.org/wiki?curid=1314309" title="Botafogo FC (João Pessoa)">
Botafogo FC (João Pessoa)

Botafogo Futebol Clube da Paraíba - brazylijski klub piłkarski z siedzibą w mieście João Pessoa, stolicy stanu Paraíba.
Historia.
"Botafogo" założony został 28 września 1931 w "Cristo Redentor", dzielnicy miasta João Pessoa. Założycielami klubu byli Beraldo de Oliveira, Manoel Feitosa, Livonete Pessoa, José de Melo, Edson de Moura Machado, Enock Lins - wszyscy byli kibicami klubu Botafogo FR. Pierwszym prezesem klubu wybrany został Beraldo de Oliveira.
Swój pierwszy mecz "Botafogo" rozegrał w 1932 w ramach "ligi Suburbana" z klubem São Bento, remisując 2:2.
W 1936 "Botafogo" zdobył swój pierwszy tytuł mistrza stanu Paraíba.
W 1976 "Botafogo" po raz pierwszy wystąpił w pierwszej lidze brazylijskiej (Campeonato Brasileiro Série A). Klub odpadł w drugim etapie, a w klasyfikacji generalnej sezonu uplasował się na 25 miejscu.
W 1985 "Botafogo" zajął 19 miejsce w klasyfikacji generalnej pierwszej ligi brazylijskiej (Campeonato Brasileiro Série A) - jest to jak dotąd najlepsza pozycja klubu w mistrzostwach Brazylii.
W 1989 "Botafogo" wzięło udział w pierwszej edycji Copa do Brasil. Klub został wyeliminowany w pierwszej rundzie przez Cruzeiro EC, pomimo tego, że nie przegrał meczu. W João Pessoa mecz zakończył się wynikiem 1:1, a w Belo Horizonte 0:0. Drużyna "Cruzeiro" awansowała dalej dzięki większej liczbie bramek zdobytych na wyjeździe.

</doc>
<doc id="1314310" url="https://pl.wikipedia.org/wiki?curid=1314310" title="Botafogo Futebol Clube (Paraíba)">
Botafogo Futebol Clube (Paraíba)



</doc>
<doc id="1314313" url="https://pl.wikipedia.org/wiki?curid=1314313" title="Botafogo Futebol Clube da Paraíba">
Botafogo Futebol Clube da Paraíba



</doc>
<doc id="1314316" url="https://pl.wikipedia.org/wiki?curid=1314316" title="Botafogo Joao Pessoa">
Botafogo Joao Pessoa



</doc>
<doc id="1314318" url="https://pl.wikipedia.org/wiki?curid=1314318" title="George Onslow">
George Onslow

Andre George Louis Onslow (ur. 27 lipca 1784 w Clermont-Ferrand, zm. 3 października 1853 tamże) – francuski kompozytor.
Życiorys.
George Onslow urodził się w Clermont-Ferrand jako jeden z czterech synów Anglika sir Edwarda Onslowa i Francuzki Rosalie (lub Marie) de Bourdeilles de Brantôme. Po wybuchu rewolucji francuskiej wyemigrował z ojcem do Londynu, gdzie pobierał lekcje fortepianu u Jana Ladislava Dusska oraz Johanna Baptiste'a Cramera. W 1798 roku powrócił do Owernii, gdzie prowadził typowe życie zamożnego ziemianina, uprzyjemniając muzyką spotkania w gronie przyjaciół. Pałacowe muzykowanie rozbudziło w nim zainteresowanie kameralistyką. Studiowanie partytur Haydna, Mozarta, Beethovena i Boccheriniego zachęciło go do podjęcia własnych prób kompozytorskich. Podstawy harmonii zgłębiał z pomocą hrabiego Hippolyta Murata, któremu dedykował trzy kwintety smyczkowe op. 1. W latach 1807-1808 odbył krótkie studia kompozytorskie u Antona Reichy. W 1808 roku poślubił córkę markiza de Fontanges, Delfinę. Pierwsze salonowe sukcesy Onslowa rozbudziły zainteresowanie utalentowanym amatorem w środowisku zawodowych muzyków. Dedykacje na jego utworach (a zgodnie z ówczesnymi obyczajami adresata prosiło się o wyrażenie zgody na przyjęcie utworu) świadczyły o zażyłości z elitą skrzypków (P. Baillot, F.-A. Habeneck, J.-D. Alard), pianistów (J.N. Hummel, S. Thalberg), wiolonczelistów (M. Norblin, A. Franchomme), z najlepszymi kwartetami (braci Müller oraz braci Bohrer). Sukces opery "Kolporter", wystawionej w Paryżu, Niemczech i Austrii, spopularyzował nazwisko Onslowa w Europie Środkowej.
W 1836 roku mianowano go honorowym członkiem londyńskiej Philharmonic Society (drugim po Mendelssohnie). W 1842 roku został następcą Luigiego Cherubiniego na stanowisku dyrektora Académie des Beaux-Arts.
Twórczość.
Za życia był popularnym kompozytorem szczególnie w Niemczech, Austrii i Anglii, gdzie jego 36 kwartetów smyczkowych i 34 kwintety smyczkowe cieszyły się niemałą popularnością. Wzorem Boccheriniego w kwintetach Onslow podwójnie obsadzał wiolonczelę. Od czasu premiery Kwintetu f-moll op. 32, kiedy nieobecnego drugiego wiolonczelistę musiał zastąpić najsławniejszy kontrabasista tamtych czasów, Domenico Dragonetti, zachwycony jego grą kompozytor prawie zawsze dopisywał do składu kontrabas lub drugą wiolonczelę. Tylko w trzech ostatnich kwintetach zdwoił altówkę, prawdopodobnie dlatego, że przeznaczył je na festiwal swojej muzyki zorganizowany w Kolonii, gdzie popularniejsza była obsada wiedeńska.
Najbardziej znanym utworem Onslowa stał się "Kwintet smyczkowy c-moll op. 38", nazywany Kwintetem o kuli ("Quintette de la Balle"). Kompozytor uwiecznił w nim wypadek, jakiego doznał podczas polowania, kiedy to przypadkowo został ranny w głowę. Swoje cierpienie wyraził w Menuecie zatytułowanym Dolore. Chorałowe "Andante sostenuto "Convalescenza"" grane "con sordini e sempre sotto voce" (z tłumikami i zawsze łagodnym dźwiękiem) nawiązuje do Modlitwy dziękczynnej cudownie uzdrowionego z Kwartetu smyczkowego a-moll Beethovena. Finał Guarigione ilustruje wyzdrowienie.
Utwory Onslowa odznaczały się dobrymi proporcjami formalnymi, umiejętnym wykorzystaniem instrumentów, niekiedy nawet swobodnym kontrapunktem, elegancją i śpiewnością, nasuwającą skojarzenia z ówczesną muzyką operową. Jego dzieła cenili wysoko Schumann, Beethoven, Schubert, a nawet Berlioz, będący z reguły bardzo krytyczny wobec innych kompozytorów. Robert Schumann, uważał kameralną muzykę Onslowa za równą z muzyką Mozarta, Haydna i Beethovena. Mendelssohn także podzielał tę opinię.
Oprócz kwartetów i kwintetów smyczkowych, jego najpopularniejszych dzieł, napisał 10 triów fortepianowych, trzy kwintety fortepianowe, kwintet fortepianowo-dęto-drewniany, dwa sekstety fortepianowo-dęto-drewniane, septet fortepianowo-dęto-drewniany i sonaty skrzypcowo-fortepianowe.
Pisał również symfonie, skomponował cztery opery, (m.in. "Le Colporteur", z której tematy formowały fantazje innych kompozytorów, tak jak Friedricha Kuhlaua na flet i pianino), kilka utworów fortepianowych oraz kilka dzieł wokalnych.
W 1846 roku Allgemeinge musikalische Zeitung przyznała Onslowi tytuł "Żywego pomnika lepszej epoki w sztuce", nazywając jego utwory "perłami wielu koncertów".
W Polsce muzykę Onslowa cenił Feliks Dobrzyński, który zadedykował mu Kwintet smyczkowy F-dur op. 20. Hrabia Józef Cichocki grywał jego kwintety smyczkowe wykonując na flecie partię skrzypcową. Utwory Onslowa regularnie prezentowano w warszawskiej Resursie Kupieckiej. Po I wojnie światowej jego muzyka popadła w zapomnienie. Do 1984 roku nazwisko Onslowa było prawie zupełnie nieznane.
Utwory Onslowa drukowały najlepsze oficyny wydawnicze, takie jak Breitkopf &amp; Härtel czy oficyna Fr. Kistnera.

</doc>
<doc id="1314319" url="https://pl.wikipedia.org/wiki?curid=1314319" title="Kępki Peyera">
Kępki Peyera



</doc>
<doc id="1314320" url="https://pl.wikipedia.org/wiki?curid=1314320" title="Estádio Almeidão">
Estádio Almeidão



</doc>
<doc id="1314321" url="https://pl.wikipedia.org/wiki?curid=1314321" title="Air Via">
Air Via

Air Via – bułgarska linia lotnicza z siedzibą w Sofii. Obsługuje połączenia czarterowe.

</doc>
<doc id="1314331" url="https://pl.wikipedia.org/wiki?curid=1314331" title="Konstrukcja w Procesie">
Konstrukcja w Procesie

Konstrukcja w Procesie – festiwal artystyczny, określany jako międzynarodowe zdarzenie artystyczne. Jego pierwsza edycja odbyła się w 1981 roku w Łodzi a ostatnia w 2000 roku w Bydgoszczy.
Konstrukcja w Procesie.
Konstrukcja w Procesie było to międzynarodowe święto sztuki, które w zależności od czasu i miejsca, za każdym miała inne oblicze. Pierwsza Konstrukcja w Procesie odbyła się w Łodzi, przy wsparciu "Solidarności". Inicjatorem i organizatorem Konstrukcji w Procesie był polski artysta Ryszard Waśko, uczestnik "Warsztatu Formy Filmowej" w PWSFiT w Łodzi, który w 1980 roku wziął udział w międzynarodowej wystawie sztuki lat siedemdziesiątych „Pier + Ocean” w Hayward Gallery w Londynie. Dzięki tej wystawie powstała idea, aby zaprezentować sztukę zachodnią lat siedemdziesiątych w Polsce. Na zachodzie działania awangardy były znane i komentowane przez społeczeństwo, w Polsce w latach 80., poza obiegiem niezależnych galerii autorskich, praktycznie nie istniał dialog artystów ze społeczeństwem. W tej sytuacji organizacja pierwszej Konstrukcji w Procesie była dla Ryszarda Waśko niejako społecznym obowiązkiem, chęcią przybliżenia sztuki ludziom. Organizując Konstrukcję w Procesie Ryszard Waśko wprowadził sztukę zachodnią w przestrzeń publiczną Łodzi – przestrzeń objętą cenzurą i wyłączoną z działań artystycznych. Dziś wydaje się to nieprawdopodobne, lecz w 1981 r., w sytuacji kryzysu ekonomicznego i politycznego, Ryszard Waśko zaprosił do Łodzi artystów z zagranicy, którzy na własny koszt, bez żadnej pomocy instytucjonalnej, przyjechali tworzyć sztukę w przestrzeniach fabrycznych miasta. Dzięki wzajemnej pomocy i bezinteresownej współpracy artyści stworzyli sytuację, która wyzwoliła twórczą energię i sprawiła, że artyści chcieli ponownie uczestniczyć w wydarzeniu, które było nie tylko wystawą, lecz przede wszystkim otwartą, wspólną przestrzenią – pracownią dla artystów.
W latach 1981–2000 Konstrukcja w Procesie była organizowana przez stowarzyszenie pod nazwą Międzynarodowe Muzeum Artystów, które założyli Ryszard i Maria Waśko. Konstrukcja w Procesie odbyła się w wielu miejscach na całym świecie, m.in. tam, gdzie zachodziły istotne transformacje polityczne i kulturowe, w Łodzi (1981, 1990, 1993), w Monachium (1985), w Izraelu (1994), w Melbourne (1998) i w Bydgoszczy (2000). W 1993 roku, po zmianach politycznych w Polsce i w Europie Wschodniej, Łódź stała się siedzibą dla przedsięwzięcia o nazwie „Mój dom jest Twoim domem”. Ponad 100 artystów, krytyków i poetów (m.in. Allen Ginsberg) przybyło do Łodzi by wziąć w nim udział. W 1995 roku na pustyni Negev w Izraelu miało miejsce wydarzenie artystyczne o nazwie „Koegzystencja”, które zjednoczyło artystów izraelskich i palestyńskich we wspieraniu pokoju na Bliskim Wschodzie. W 1998 roku w Melbourne z udziałem artystów aborygeńskich i Azjatyckich zorganizowano wydarzenie artystyczne o nazwie „Most”. W 2001 roku w Wenecji zrealizowano projekt „Twórcy”, w którym wzięło udział ponad 100 artystów i poetów.
Dziś na świecie odbywa się wiele podobnych imprez, lecz na początku lat 80. w Europie Wschodniej Konstrukcja w Procesie była wydarzeniem niezwykłym. Amerykański artysta Richard Nonas określił je mianem takiego, „które ma miejsce tylko raz na pokolenie”.
Łódź Biennale.
Kontynuacją Konstrukcji w Procesie jest Łódź Biennale. Podczas "Łódź Biennale 2006", zbiegającego się w czasie z 25-leciem pierwszej edycji Konstrukcji w Procesie, otwarte zostało "Muzeum Konstrukcji w Procesie" w pofabrycznych przestrzeniach należących do Łódź Art Center. W muzeum znajdują się dzieła powstałe podczas wszystkich edycji imprezy. W 2007 roku muzeum na czas nieokreślony zamknięto, a prace przeniesiono tymczasowo do Muzeum Sztuki.
Cytaty.
Artyści, którzy brali w tym udział, tak wspominają Konstrukcję w Procesie:
"To bezkompromisowy show, który nie podąża za trendami w modzie.", Prof. Manfred Schneckenburger, Monachium, 1985
"Najbardziej nowatorski aspekt tej wystawy to przeniesienie istoty wydarzenia z prezentowania dzieł sztuki na szerokie pole działań, w którym zawiera się proces tworzenia sztuki, interakcja między artystami i wniknięcie artystów i prac w przestrzeń miasta.", Gregory Volk, Art.+Text, 1994
"Jedyny sposób, aby poznać prawdę o Konstrukcji w Procesie, to wziąć w niej udział.", Sabine Russ, Neue Bildende Kunst, 1998
Konstrukcja w Procesie I.
Pierwsza Konstrukcja w Procesie odbyła się w 1981 roku w Łodzi.
Lista artystów biorących udział w wystawie
Process und Konstruktion – Konstrukcja w Procesie II.
Druga edycja odbyła się w Monachium w 1985 roku.
Lista artystów biorących udział w wystawie
Międzynarodowe Muzeum Artystów (The International Artists' Museum).
W 1989 roku artyści związani z organizacją "Konstrukcji w Procesie" założyli Międzynarodowe Muzeum Artystów. Na prezydenta został obrany Emmett Williams. "Muzeum Artystów" rozwinęło sieć biur na całym świecie.
Back in Lodz – Konstrukcja w Procesie III.
W 1990 roku Konstrukcja w Procesie powróciła do Łodzi.
Lista artystów biorących udział w wystawie
Mój dom jest twoim domem (My Home is Your Home) – Konstrukcja w Procesie IV.
W 1993 roku w Łodzi odbyła się czwarta edycja Konstrukcji w Procesie.
Lista artystów biorących udział w wystawie
Co-existence – Konstrukcja w Procesie V.
W 1995 roku odbyła się 5 edycja Konstrukcji w Procesie - na pustyni Negew w Izraelu.
The Bridge - Konstrukcja w Procesie VI.
W 1998 roku szósta edycja została zorganizowana w Melbourne.
Lista artystów biorących udział w wystawie
Ta ziemia jest kwiatem (This earth is a flower) – Konstrukcja w Procesie VII.
W 2000 roku ostatnia edycja Konstrukcji w Procesie odbyła się w Bydgoszczy.
Lista artystów biorących udział w wystawie

</doc>
<doc id="1314332" url="https://pl.wikipedia.org/wiki?curid=1314332" title="Orach Chaim">
Orach Chaim

Orach Chaim – fragment żydowskiej rozprawy halachicznej autorstwa rabina Jakowa ben Aszera pod tytułem "Arbaa Turim". Dotyczy on wszystkich praw żydowskich związanych z rocznym cyklem świąt (codziennych modlitw, cyklu cotygodniowego, miesięcznego i rocznego). Rabin Józef Karo wykorzystał strukturę "Arbaa Turim" do opracowania swojej własnej wykładni praktycznego prawa żydowskiego zatytułowanej "Szulchan Aruch". Wielu innych, późniejszych komentatorów również posługiwało się tym samym schematem. 
Orach Chaim może być również rozumiane jako ogólna nazwa tej części żydowskiego prawa, która dotyczy cyklu rocznego, a nie jako konkretne dzieło rabina Jakowa ben Aszera.
Dotyczy między innymi następujących kwestii:

</doc>
<doc id="1314335" url="https://pl.wikipedia.org/wiki?curid=1314335" title="OKiS">
OKiS



</doc>
<doc id="1314337" url="https://pl.wikipedia.org/wiki?curid=1314337" title="Stanisław Judycki">
Stanisław Judycki

Stanisław Piotr Judycki (ur. 29 listopada 1954 w Gdańsku) – polski filozof. Kierownik Zakładu Metafizyki i Filozofii Religii na Wydziale Nauk Społecznych Uniwersytetu Gdańskiego. Zajmuje się epistemologią, filozofią religii i historią filozofii współczesnej.
Życiorys.
Absolwent I Liceum Ogólnokształcącego im. Mikołaja Kopernika w Gdańsku. W latach 1973–1978 studiował na Katolickim Uniwersytecie Lubelskim. Stopień doktora nauk humanistycznych uzyskał 16 maja 1984 na podstawie pracy "Intersubiektywność i czas. Przyczynek do dyskusji nad późną fazą poglądów Edmunda Husserla". Stopień doktora habilitowanego nadano mu 26 czerwca 1996 uchwałą Rady Wydziału Filozofii Katolickiego Uniwersytetu Lubelskiego, na podstawie ogólnego dorobku naukowego oraz rozprawy habilitacyjnej pt. "Umysł i synteza. Argument przeciwko naturalistycznym teoriom umysłu". Tytuł naukowy profesora nauk humanistycznych otrzymał decyzją Prezydenta RP 22 października 2007.

</doc>
<doc id="1314339" url="https://pl.wikipedia.org/wiki?curid=1314339" title="Picture It!">
Picture It!

Microsoft Picture It! – program do edycji grafiki stworzony przez firmę Microsoft. Wersja 1.0 została wydana we wrześniu 1996. Pierwsza wersja uruchamiała się na komputerze z 8 MB RAM-u z procesorem Pentium.
PictureIt! używał formatu .MIX, który używany był też w aplikacji Microsoft PhotoDraw, ale format zapisu tej aplikacji nie był zgodny z formatem PictureIt!.

</doc>
<doc id="1314340" url="https://pl.wikipedia.org/wiki?curid=1314340" title="Patrick Gordon Walker">
Patrick Gordon Walker

Patrick Chrestien Gordon Walker, "baron Gordon-Walker" (ur. 7 kwietnia 1907 w Worthing, zm. 2 grudnia 1980 w Londynie) – brytyjski polityk, członek Partii Pracy, minister w rządach Clementa Attleego i Harolda Wilsona.
Życiorys.
Był synem Alana Lachlana Gordona Walkera, szkockiego sędziego i urzędnika Indyjskiej Służby Cywilnej. Wykształcenie odebrał w Wellington College oraz w Christ Church na Uniwersytecie Oksfordzkim. Po ukończeniu studiów pozostał na uczelni, gdzie do 1941 r. wykładał historię. W latach 1940–1944 pracował dla europejskiego serwisu BBC. W 1945 r. został asystentem dyrektora serwisu niemieckiego BBC. W latach 1946–1948 był przewodniczącym Brytyjskiego Instytutu Filmowego.
W 1935 r. podjął pierwszą nieudaną próbę uzyskania mandatu parlamentarnego, startując w wyborach w okręgu Oxford. Nie wystartował w wyborach powszechnych 1945 r., ale później w tym samym roku uzyskał mandat deputowanego, wygrywając wybory uzupełniające w okręgu Smethwick. W 1946 r. został parlamentarnym prywatnym sekretarzem przewodniczącego Izby Gmin Herberta Morrisona. W latach 1947–1950 był parlamentarnym podsekretarzem stanu w ministerstwie ds. Wspólnoty Narodów. W latach 1950–1951 był członkiem gabinetu jako minister ds. Wspólnoty Narodów.
Przed wyborami 1964 r. typowano Walkera na stanowisko ministra spraw zagranicznych (od 1963 r. pełnił już analogiczną funkcję w gabinecie cieni), jednak Walker przegrał wybory parlamentarne w swoim okręgu. Konserwatywny kontrkandydat Walkera, Peter Griffiths, oparł swoją kampanię na krytyce licznej imigracji z innych krajów Wspólnoty Narodów, która osiedliła się w Smethwick po II wojnie światowej. Zwolennicy Griffithsa podobno wymyślili nawet hasło „Jeśli chcesz mieć czarnucha za sąsiada - głosuj na liberałów lub laburzystów” ("If you want a nigger for a neighbour, vote Liberal or Labour").
Mimo porażki w wyborach premier Wilson powierzył Walkerowi tekę ministra spraw zagranicznych. W 1965 r. minister wystartował w wyborach uzupełniających w okręgu Leyton, ale przegrał ponownie i musiał zrezygnować ze stanowiska ministra. Do Izby Gmin powrócił w 1966 r., wygrywając wybory w okręgu Leyton. W 1967 r. powrócił do gabinetu jako minister bez teki. W latach 1967–1968 był ministrem edukacji i nauki. W 1968 r. odszedł z gabinetu i został odznaczony Orderem Kawalerów Honorowych.
W Izbie Gmin Walker zasiadał do 1974 r. 4 lipca tego roku został kreowany parem dożywotnim jako baron Gordon-Walker i zasiadł w Izbie Lordów. W latach 1975–1976 był posłem do Parlamentu Europejskiego.

</doc>
<doc id="1314342" url="https://pl.wikipedia.org/wiki?curid=1314342" title="Brushfire Records">
Brushfire Records

Brushfire Records - wytwórnia płytowa, której założycielem i właścicielem jest muzyk Jack Johnson. Wytwórnia, wcześniej znana jako The Moonshine Conspiracy Records, miała początkowo wydawać wyłącznie soundtracki filmów Woodshed Films. Po jakimś czasie zdecydowano jednak, że prócz ścieżek dźwiękowych, wytwórnia będzie wydawać również płyty. Nakładem Brushfire Records ukazał się m.in. soundtrack "Sing-A-Longs and Lullabies for the Film Curious George" oraz album Jacka Johnsona "In Between Dreams".
Muzycy, którzy w ostatnim czasie podpisali umowy z Brushfire Records to Mason Jennings, Neil Halstead i Ray Barbee.

</doc>
<doc id="1314344" url="https://pl.wikipedia.org/wiki?curid=1314344" title="Dystonia mięśniowa deformacyjna">
Dystonia mięśniowa deformacyjna



</doc>
<doc id="1314345" url="https://pl.wikipedia.org/wiki?curid=1314345" title="Okręg wyborczy Smethwick">
Okręg wyborczy Smethwick

Okręg wyborczy Smethwick powstał w 1918 r. i wysyłał do brytyjskiej Izby Gmin jednego deputowanego. Okręg obejmował miasto Smethwick w hrabstwie West Midlands. Został zlikwidowany w 1974 r.

</doc>
<doc id="1314347" url="https://pl.wikipedia.org/wiki?curid=1314347" title="Maksym Berezowski">
Maksym Berezowski

Maksim Sozontowicz Berezowski (ukr.: Максим Созонтович Березовський, ros.: Максим Созонтович Березовский, ur. w Głuchowie, zm. w Petersburgu) – ukraiński kompozytor, skrzypek i śpiewak.
W latach 1765-1773 przebywał we Włoszech gdzie studiował u Giovanni Martiniego. W 1771 został członkiem Akademii Bolońskiej. W 1774 wyjechał do Sankt-Petersburga, gdzie pracował jako śpiewak nadworny i kapelmistrz. Tworzył opery do libratt włoskich-"Demofont" (Il Demofonte) i "Ifigenia"; koncerty wokalne, sonaty, symfonie i muzykę cerkiewną.

</doc>
<doc id="1314349" url="https://pl.wikipedia.org/wiki?curid=1314349" title="Okręg wyborczy Leyton">
Okręg wyborczy Leyton

Okręg wyborczy Leyton powstał w 1950 r. i wysyłał do brytyjskiej Izby Gmin jednego deputowanego. Okręg obejmował dystrykt Leyton w północno-wschodnim Londynie. Został zlikwidowany w 1997 r.

</doc>
<doc id="1314352" url="https://pl.wikipedia.org/wiki?curid=1314352" title="Neil Halstead">
Neil Halstead

Neil Halstead (ur. 7 października 1970) - angielski muzyk i tekściarz. Był jednym z założycieli grupy Slowdive, a obecnie jest wokalistą, gitarzystą oraz autorem tekstów w zespole Mojave 3. W 2002 roku, nakładem 4AD, ukazał się jego debiutancki album solowy pt. "Sleeping on Roads". Obecnie związany jest z wytwórnią Brushfire Records.

</doc>
<doc id="1314360" url="https://pl.wikipedia.org/wiki?curid=1314360" title="Matrix Reaktywacja">
Matrix Reaktywacja

Matrix Reaktywacja (ang. "The Matrix Reloaded") – amerykański film fabularny w reżyserii rodzeństwa Wachowski z 2003 roku. Stanowi kontynuację fabuły filmu "Matrix". Jego kontynuacją jest film "Matrix Rewolucje".
Premiera filmu miała miejsce 15 maja 2003 roku w USA i w Kanadzie oraz w drugiej połowie maja w pozostałych częściach świata. W kampanii promocyjnej filmu wykorzystano także grę komputerową "Enter the Matrix" i serię anime "Animatrix".
Obsada.
Rola członka rady była filmowym debiutem amerykańskiego filozofa Cornela Westa.
Fabuła.
Akcja rozgrywa się kilka miesięcy po zakończeniu pierwszej części. Morfeusz, Trinity i Neo idą na spotkanie z innymi kapitanami, na którym dowiadują się, że maszyny kopią tunel, by dostać się do ostatniego bastionu ludzkości – Syjonu. Morfeusz postanawia, że jeden statek zostanie, by czekać na kontakt z Wyrocznią, a reszta wróci zgodnie z rozkazem do Syjonu. Na tym też spotkaniu Neo dostaje przesyłkę od Smitha (który nie funkcjonuje już jako agent i po pierwszej części nie używa już tego tytułu), która jest symbolem „wolności”. Tymczasem w Syjonie dochodzi do wielkiego zgromadzenia, na którym przemawia Morfeusz. Oznajmia prawdę o zagrożeniu ze strony maszyn, jednak jego przemowa sprawia, że ludzie mają nadzieję na ocalenie. Po krótkim czasie Neo otrzymuje przesyłkę od Wyroczni, nakłaniającą do spotkania. Gdy Wybraniec rozmawia z Wyrocznią, ta mówi mu, że musi odnaleźć źródło Matriksa. Potrzebny jest do tego Klucznik. Gdy Wyrocznia odchodzi, pojawia się Smith ze swoimi klonami i informuje o połączeniu między bohaterami – Neo i byłym Agentem. Widowiskowa walka kończy się wraz z momentem ucieczki głównego bohatera trylogii. Gdy Nabuchodonozor ląduje w Syjonie w celu doładowania, dowódca obrony Syjonu – komandor Lock – karci Morfeusza za rozkaz zostawiania jednego z okrętów.
Po naładowaniu akumulatorów Nabuchodonozor odlatuje z Syjonu, co jeszcze bardziej irytuje komandora, lecz tym razem Morfeusz otrzymał pozwolenie Rady. Kiedy załoga statku przez długi czas nie daje znaku życia, Rada zaczyna się niepokoić. Postanawiają wysłać dwa inne statki na poszukiwania Nabuchodonozora.
Tymczasem Neo, Morfeusz i Trinity spotykają się z programem o nazwie Merowing, który ma w posiadaniu Klucznika, jednak ten nie chce im go oddać. Niezadowoleni spotykają żonę Merowinga, Persefonę, która gotowa jest zdradzić męża i pomóc im. W zamian chce, by Neo ją pocałował, i mimo iż Trinity nie kryje frustracji, Wybraniec godzi się. Persefona wskazuje im miejsce pobytu Klucznika. Po chwili zjawia się Merowing; Trinity i Morfeusz rzucają się do ucieczki, Neo zaś walczy z ludźmi Francuza. Trinity, Morfeuszowi i Klucznikowi udaje się uciec samochodem, ale gonią ich ludzie Merowinga. Do pościgu dołączają się także Agenci, jednak całej trójce udaje się uciec.
Klucznik opowiada im o budynku, w którym znajduje się źródło Matriksa, do którego będą musieli się włamać. Załoga Nabuchodonozora oraz statków, które zadeklarowały chęć pomocy, postanawiają dostać się do owego budynku. Aby tego dokonać, muszą przeprowadzić szybką i sprawną akcję odcięcia zasilania w kilku kwartałach. W czasie wykonywania zadania ginie kilka osób, których statek został zaatakowany przez mątwy.
Neo udaje się jednak dostać do źródła Matriksa, gdzie spotyka Architekta. Ten mówi mu, że Neo jest już szóstym wybrańcem, kolejną anomalią systemu. Wskazuje Neo dwoje drzwi: jedne prowadzą do ocalenia Syjonu, drugie do ocalenia Trinity. Neo decyduje się ratować Trinity. Ona jednak ginie. Neo, korzystając ze swoich mocy, przywraca ją do życia.
Po powrocie na Nabuchodonozora okazuje się, że statek atakują mątwy – załodze udaje się uciec, jednak statek ulega zniszczeniu. Kiedy strażnicy zbliżają się do uciekinierów, Neo powstrzymuje ich gestem i wpada w śpiączkę. Okazało się, że mątwy przeprowadziły atak na wiele statków, skąd udało się uratować tylko jedną osobę: Smitha w ciele Bane’a.
Głosy krytyków.
"Matrix Reaktywacja" otrzymał generalnie pozytywne oceny krytyki, choć czasopismo „Entertainment Weekly” zaliczyło go do najgorszych sequeli.
Magdalena Kempna-Pieniążek uważa zarówno drugą jak i trzecią część cyklu za mniej udane artystycznie od pierwszej, gdyż są obliczone przede wszystkim na wizualną efektowność.
Nagrody.
Film otrzymał nominacje do MTV Movie Awards w kategoriach Najlepszy Pocałunek (Keanu Reeves i Monica Bellucci) oraz Najlepsza Walka (Keanu Reeves kontra Hugo Weaving). Poza tym "Matrix: Reaktywacja" otrzymał wspólnie z "Matrixem: Rewolucjami" nominację do Złotej Maliny w kategorii Najgorsza Reżyseria.

</doc>
<doc id="1314362" url="https://pl.wikipedia.org/wiki?curid=1314362" title="FGM-172 SRAW">
FGM-172 SRAW

FGM-172 SRAW (znany też jako Predator SRAW) – lekka amerykańska ręczna wyrzutnia przeciwpancernych pocisków kierowanych, produkowana w zakładach Lockheed Martin, stanowiąca uzupełnienie dla cięższej wyrzutni FGM-148 Javelin. SRAW ma zastąpić produkowane w Szwecji granatniki AT-4.
Skuteczne użycie polega na wycelowaniu i namierzeniu celu, oddanie wystrzału i przytrzymaniu celownika na celu. Pocisk podążał będzie za celownikiem

</doc>
<doc id="1314364" url="https://pl.wikipedia.org/wiki?curid=1314364" title="SMAW">
SMAW



</doc>
<doc id="1314365" url="https://pl.wikipedia.org/wiki?curid=1314365" title="SRAW">
SRAW



</doc>
<doc id="1314368" url="https://pl.wikipedia.org/wiki?curid=1314368" title="Sergen Yalçın">
Sergen Yalçın

Sergen Yalçın Ali Riza (ur. 5 października 1972 w Stambule) - turecki piłkarz występujący na pozycji ofensywnego pomocnika.
Kariera klubowa.
Sergen Yalçın zawodową karierę rozpoczynał w 1991 roku w Beşiktaşu JK, w barwach którego wystąpił w 136 ligowych pojedynkach i strzelił 43 gole. Następnie przez dwa sezony reprezentował barwy İstanbulsporu, gdzie rozegrał 36 meczów i zdobył czternaście bramek. W późniejszym czasie był wypożyczany do Fenerbahçe SK, Galatasaray SK, Trabzonsporu oraz ponownie do Galatasaray. W 2002 roku powrócił do Beşiktaşu, barwy którego reprezentował do 2006 roku. Następnie Yalçın był zawodnikiem Etimesgut Şekerspor i Eskişehirspor, po czym zakończył karierę.
Kariera reprezentacyjna.
W reprezentacji Turcji zadebiutował w 1996 roku. Dla drużyny narodowej rozegrał łącznie 37 spotkań i zdobył pięć bramek. Był uczestnikiem Mistrzostw Europy 1996 i Mistrzostw Europy 2000, na których wraz z reprezentacją dotarł do ćwierćfinału.

</doc>
<doc id="1314370" url="https://pl.wikipedia.org/wiki?curid=1314370" title="Cottbusser Platz">
Cottbusser Platz

Cottbusser Platz – stacja metra w Berlinie, w dzielnicy Hellersdorf, w okręgu administracyjnym Marzahn-Hellersdorf na linii U5. Stacja została otwarta w 1989.

</doc>
<doc id="1314372" url="https://pl.wikipedia.org/wiki?curid=1314372" title="Hellersdorf (stacja metra)">
Hellersdorf (stacja metra)

Hellersdorf – stacja metra w Berlinie, w dzielnicy Hellersdorf, w okręgu administracyjnym Marzahn-Hellersdorf na linii U5. Stacja została otwarta w 1989.

</doc>
<doc id="1314375" url="https://pl.wikipedia.org/wiki?curid=1314375" title="Carlos Fuentes Macías">
Carlos Fuentes Macías



</doc>
<doc id="1314376" url="https://pl.wikipedia.org/wiki?curid=1314376" title="Tom Fraser">
Tom Fraser

Thomas Fraser (ur. 18 lutego 1911, zm. 21 listopada 1988), brytyjski polityk, członek Partii Pracy, minister w pierwszym rządzie Harolda Wilsona.
Od 1943 r. zasiadał w Izbie Gmin jako reprezentant okręgu Hamilton. W latach 1945-1951 był podsekretarzem stanu w ministerstwie ds. Szkocji. Po wyborczym zwycięstwie Partii Pracy w 1964 r. został członkiem gabinetu jako minister transportu. Został również członkiem Tajnej Rady. W grudniu 1965 r. wprowadził ograniczenie prędkości na autostradach do 113 km/h. Niedługo później zrezygnował ze stanowiska.
W Izbie Gmin zasiadał jeszcze do 1967 r., kiedy to zrezygnował z mandatu deputowanego, aby objął stanowisko przewodniczącego Zarządu Elektrowni Wodnych Północnej Szkocji. Zmarł w 1988 r.

</doc>
<doc id="1314377" url="https://pl.wikipedia.org/wiki?curid=1314377" title="Aritum">
Aritum

Aritum – tarcza mezopotamska stosowana w 2 połowie 3 tysiąclecia p.n.e.

</doc>
<doc id="1314378" url="https://pl.wikipedia.org/wiki?curid=1314378" title="Marcelo Romero">
Marcelo Romero

Clever Marcelo Romero Silva (ur. 4 lipca 1976 roku w Montevideo) – urugwajski trener i piłkarz występujący na pozycji defensywnego pomocnika.
Kariera klubowa.
Marcelo Romero zawodową karierę rozpoczynał w 1994 roku w klubie Defensor Sporting. W 1996 roku przeniósł się do CA Peñarol. Początkowo pełnił tam rolę rezerwowego, jednak regularnie dostawał szanse gry. Razem z ekipą "Manyas" Urugwajczyk 2 razy sięgnął po mistrzostwo kraju – w 1997 i 1999 roku. Łącznie dla Peñarolu Romero rozegrał 84 ligowe pojedynki i strzelił 5 goli.
W 2001 roku Romero trafił do hiszpańskiego zespołu Málaga CF. W nowym klubie od razu wywalczył sobie tam miejsce w podstawowej jedenastce. W debiutanckim sezonie razez z drużyną zajął 10. miejsce w rozgrywkach Primera División. W linii pomocy grywał wówczas między innymi z takimi zawodnikami jak Chorwat Ivan Leko oraz Portugalczycy Edgar i Duda. W sezonie 2002/2003 urugwajski zawodnik zadebiutował w Pucharze UEFA, w którym Málaga dotarła do ćwierćfinału. Przez 6 sezonów spędzonych na Estadio La Rosaleda Romero grał między innymi u boku swoich rodaków – Darío Silvy, Diego Alonso, Richarda Moralesa oraz Oscara Javiera Moralesa. W barwach "Boquerones" wystąpił łącznie w 129 meczach i zdobył 4 bramki.
W 2008 roku Romero podpisał kontrakt z zespołem Lucena CF, jednak jeszcze w tym samym roku odszedł z drużyny i pozostał bez klubu. 4 lutego 2009 roku został członkiem amerykańskiej drużyny Carolina RailHawks i grał w niej do kwietnia tego samego roku.
Kariera reprezentacyjna.
W reprezentacji Urugwaju Romero zadebiutował 20 września 1995 roku w przegranym 1:3 meczu przeciwko Izraelowi. W 2002 roku Marcelo został powołany przez Víctora Púę na Mistrzostwa Świata w Korei Południowej i Japonii. Na mundialu tym "Charrúas" zajęli 3. miejsce w swojej grupie i odpadli z turnieju. Sam Romero na mistrzostwach rozegrał 2 spotkania. W pojedynku z Francją w 71. minucie został zmieniony przez Gonzalo de los Santosa, a w meczu przeciwko Senegalowi w 46. minucie zastąpił go Richard Morales. Łącznie dla drużyny narodowej Romero rozegrał 25 spotkań.
Kariera trenerska.
W latach 2014-2016 pełnił funkcję asystenta trenera w hiszpańskim klubie Málaga CF. 28 grudnia 2016 roku objął funkcję pierwszego trenera w Málaga CF. 7 marca 2017 roku został zwolniony z funkcji trenera Málagi.

</doc>
<doc id="1314381" url="https://pl.wikipedia.org/wiki?curid=1314381" title="Aalwar">
Aalwar

Aalwar (tamilski: ஆழ்வார்) – indyjski thriller w języku tamilskim wyreżyserowany w 2007 roku przez Chella. W rolach głównych Ajith Kumari Asin Thottumkal, którzy razem odnieśli sukces w "Varalaru". Akcja filmu rozgrywa się w stolicy Tamilnadu w Ćennaj. Tematem filmu jest rozprawa z przemocą metodą "oko za oko". Shiva (Ajith Kumar) zabija przestępców przedstawiając się zabijanym jako karzący ich za grzechy Bóg.
Opis fabuły.
Akcja filmu rozgrywa się w Ćennaj. Przed posterunkiem policji znaleziono ciężarówkę ze zwłokami trzech przestępców. Zarówno policja, jak i mafia gorączkowo poszukuje zabójcy. Świadkowie zeznają, że przestępcy zostali ukarani śmiercią przez boga Ramę. Aby zapewnić sobie bezpieczny przejazd, przemytnicy bimbru w Maduraj porywają autobus z dziećmi. Dochodzi do wypadku i dzieci pochłania ogień, co powoduje rozpacz rodzin. Zleceniodawca przemytu poznaje przed śmiercią ból swoich ofiar. Płonie żywcem podpalony przez niebieskoskórego boga Krysznę. Świadkowie zabójstw wierzą, że to sami bogowie – Rama i Kryszna – wcielają się w kogoś, aby pomścić krzywdę bezbronnych. Policja w sklepach z rekwizytami teatralnymi poszukuje śladów człowieka, który morduje, przebierając się za hinduskich bogów.

</doc>
<doc id="1314383" url="https://pl.wikipedia.org/wiki?curid=1314383" title="Gare de La Rochelle-Ville">
Gare de La Rochelle-Ville

Gare de La Rochelle – stacja kolejowa w La Rochelle, w regionie Nowa Akwitania, we Francji. Znajdują się tu 3 perony.

</doc>
<doc id="1314386" url="https://pl.wikipedia.org/wiki?curid=1314386" title="Bejnart II">
Bejnart II

Bejnart II ("Beynart II") – polski herb szlachecki, odmiana herbu Abdank.
Opis herbu.
Opis zgodnie z klasycznymi regułami blazonowania:
W polu czerwonym łękawica srebrna, której środkowa krokiew przeszyta u szczytu dwoma takimiż strzałami, górną w lewo, dolną w prawo. Klejnot: Trzy pióra strusie.
Najwcześniejsze wzmianki.
Nieznana geneza odmiany.
Herbowni.
Bejnart, Beynart.

</doc>
<doc id="1314391" url="https://pl.wikipedia.org/wiki?curid=1314391" title="Lithang">
Lithang



</doc>
<doc id="1314392" url="https://pl.wikipedia.org/wiki?curid=1314392" title="Rodzinne zwapnienie zwojów podstawy">
Rodzinne zwapnienie zwojów podstawy



</doc>
<doc id="1314393" url="https://pl.wikipedia.org/wiki?curid=1314393" title="Talk of the Town">
Talk of the Town

Talk of the Town – piosenka hawajskiego muzyka Jacka Johnsona, pochodząca ze ścieżki dźwiękowej "Sing-A-Longs and Lullabies for the Film Curious George". 28 lipca 2006 roku została wydana jako drugi singel z tego albumu. Prócz Johnsona w piosence pojawia się również Kawika Kahiapo.
„Talk of the Town” nie zdołał powtórzyć ogromnego sukcesu „Upside Down”. Utwór uplasował się na zaledwie 96. pozycji holenderskiej listy przebojów.

</doc>
<doc id="1314394" url="https://pl.wikipedia.org/wiki?curid=1314394" title="Bejnart III">
Bejnart III

Bejnart III ("Beynart III") - polski herb szlachecki, odmiana herbu Abdank.
Opis herbu.
Opis zgodnie z klasycznymi regułami blazonowania:
W polu czerwonym łękawica srebrna, której boczne krokwie przeszyte prawa takąż strzałą w skos lewy w górę, lewa takąż strzałą w skos w dół. Klejnot: Trzy pióra strusie.
Najwcześniejsze wzmianki.
Nieznana geneza odmiany.
Herbowni.
Bejnart, Beynart.

</doc>
<doc id="1314398" url="https://pl.wikipedia.org/wiki?curid=1314398" title="Choroba Lescha-Nyhana">
Choroba Lescha-Nyhana



</doc>
<doc id="1314401" url="https://pl.wikipedia.org/wiki?curid=1314401" title="Essen-Horst (przystanek kolejowy)">
Essen-Horst (przystanek kolejowy)

Essen-Horst – przystanek kolejowy w Essen, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1314405" url="https://pl.wikipedia.org/wiki?curid=1314405" title="Karabin Sako TRG-22">
Karabin Sako TRG-22

Sako TRG-22 - fiński karabin wyborowy, udoskonalona wersja Sako TRG-21. Karabiny TRG-22 są używane przez Siły Zbrojne Rzeczypospolitej Polskiej (np. Jednostkę Wojskową Komandosów) oraz Policję pod oznaczeniem "kbw SAKO TRG-22". Zostały zakupione specjalnie dla strzelców wyborowych z przeznaczeniem do PKW Irak. W 2007 roku SZ RP dysponowały 207 karabinami tego typu.
Opis.
Sako TRG-22 jest bronią powtarzalną, z zamkiem czterotaktowym suwliwo-obrotowym z trzema ryglami.
Lufa samonośna, gwintowana o skoku gwintu równym 270 mm (skok prawoskrętny, czterobruzdowy). Na końcu lufy może być mocowane wielofunkcyjne urządzenie wylotowe lub tłumik dźwięku.
Zasilanie z magazynka o pojemności 10 nabojów.
Osada wykonana z tworzywa sztucznego (poliuretanu). Kolba z regulowana poduszką podpoliczkową. Z przodu łoża może być montowany dwójnóg. Poprzednikiem TRG-22 jest karabin Sako TRG-21. Modelem na silniejszy nabój .338 LM jest karabin Sako TRG-42.
Broń jest wyposażona w szynę, szyny STANAG 2324.

</doc>
<doc id="1314406" url="https://pl.wikipedia.org/wiki?curid=1314406" title="Wien Geiselbergstraße">
Wien Geiselbergstraße

Wien Geiselbergstraße – przystanek kolejowy w Wiedniu, w Austrii. Znajduje się tu 1 peron.

</doc>
<doc id="1314407" url="https://pl.wikipedia.org/wiki?curid=1314407" title="Crème brûlée">
Crème brûlée

Crème brûlée (wym. [] z fr. „przypalona śmietanka”) – zapiekany deser, przygotowywany ze śmietanki, żółtek, cukru, uwieńczony warstwą skarmelizowanego cukru. Aromatu i smaku potrawie nadaje zwykle wanilia, niekiedy także czekolada lub inne dodatki.
"Crème brûlée" podawany jest zwykle schłodzony w kokilkach. Pochodzenie deseru nie jest do końca ustalone – po raz pierwszy opisany został w książce kucharskiej François Massialota w 1691 roku.

</doc>
<doc id="1314408" url="https://pl.wikipedia.org/wiki?curid=1314408" title="Mistrzostwa Europy w Podnoszeniu Ciężarów 2008">
Mistrzostwa Europy w Podnoszeniu Ciężarów 2008

87. Mistrzostwa Europy w Podnoszeniu Ciężarów - zawody sportowe, które odbyły się od 11 do 20 kwietnia 2008 w Lignano Sabbiadoro (Włochy). Były to równocześnie 21. Mistrzostwa Europy Kobiet w podnoszeniu ciężarów.

</doc>
<doc id="1314411" url="https://pl.wikipedia.org/wiki?curid=1314411" title="Bajdana">
Bajdana

Bajdana – zbroja miękka typu kolczego o pochodzeniu orientalnym, stosowana w różnych krajach, przede wszystkim w dawnej Rusi jako zbroja paradna. 
W języku arabskim „badan” oznacza krótką zbroję ze splecionych ze sobą szerokich (ok. 2,5 cm) żelaznych pierścieni; splatano je w ten sposób, że każdy łączył się z czterema sąsiednimi. Wykonywano je na specjalnej matrycy, niekiedy posrebrzając i przyozdabiając wybijanymi ornamentami i napisami; kuto je również i cięto, łącząc z sąsiednimi na tzw. gwóźdź. Brzegi bajdany czasem wykańczano pierścieniami ze złoconej miedzi. 
Zbroję tę wykładano na ogół na zwykłą kolczugę, uzyskując w ten sposób podwójną osłonę ciała. Typowa XVI-wieczna bajdana ruska składała się z ok. 10 000 pierścieni, miała długość ok. 80 cm i masę ok. 6 kilogramów.

</doc>
<doc id="1314412" url="https://pl.wikipedia.org/wiki?curid=1314412" title="Geografia Wysp Owczych">
Geografia Wysp Owczych

Wyspy Owcze – region autonomiczny położony w Europie Północnej, na północ od Wielkiej Brytanii, na Morzu Norweskim, będący częścią Oceanu Atlantyckiego. Jest to archipelag złożony z 18 wysp wulkanicznych, których łączna powierzchnia wynosi 1393 km². Nie ma tam żadnych granic lądowych z jakimkolwiek innym państwem. Archipelag należy do Królestwa Danii, ale posiada szeroką autonomię.
Ogólne dane geograficzne.
Skład archipelagu.
Wchodzących w skład archipelagu wysp jest 18 plus wiele szkierów i wysepek, 17 z nich jest zamieszkanych. Największą z nich jest Streymoy (374,3 km²), po niej zaś Eysturoy (285,8 km²), przy czym na pierwszej z nich zamieszkuje niemal 1/2 ludności. Najmniejszą z zamieszkanych jest Koltur (2,5 km²). Jedyną niezamieszkaną wyspą jest Lítla Dímun (0,8 km²). Największym pojedynczym szkierem jest Tindhólmur (0,65 km²). Łączna długość linii brzegowych wszystkich wysp wynosi 1289 km.
Budowa geologiczna i rzeźba.
Wyspy cechują się urozmaiconą linią brzegową, gdzie występują głębokie zatoki i niewielkie fiordy. Wyspy są pochodzenia wulkanicznego, są fragmentem północnoatlantyckiego grzbietu podmorskiego. Obszar Wysp Owczych zbudowany jest bazaltów, które są także budulcem całego podmorskiego grzbietu, na których znajdują się skały czwartorzędowe. Podłoże bazaltowe wyspy jest przeplatane iłami, łupkami i węglem. Wybrzeże w większości jest skaliste i strome.
Wyspy Owcze są krajem wyżynnym i górzystym, niemal cały obszar archipelagu poprzecinany jest licznymi pasmami górskimi. Jest tam około 340 szczytów, 10 z nich osiąga wysokość ponad 800 m n.p.m., a 7 sięga niżej niż 150 m n.p.m. Średnia wysokość archipelagu wynosi około 300 m n.p.m.
Klimat.
Klimat na Wyspach Owczych określa się jako klimat umiarkowany chłodny w odmianie morskiej, jest on jednak zmodyfikowany przez kilka istotnych czynników. Są to przede wszystkim: ciepły Prąd Norweski mieszający się z zimnymi wodami napływającymi z rejonów Grenlandii, niewielkie rozmiary archipelagu oraz jego górzysty charakter.
Temperatury ze względu na położenie geograficzne i typ klimatu zazwyczaj nie są zbyt zróżnicowane w skali rocznej. Zima jest zwykle ciepła jak na tę szerokość geograficzną, temperatury stycznia, przyjmują średnio wartości od +3 do +4 °C, w lipcu, który jest uważany z najcieplejszy miesiąc w roku przyjmują średnią +12 °C, przy czym zdarza się, że wzrastają nawet do +15 °C.
Kolejną typową cechą są opady, które zazwyczaj sięgają około 1500 mm rocznie. Sprawia to, że Wyspy Owcze są jednym z najbardziej narażonych na deszcz miejsc na świecie, co dobitnie pokazuje inna statystyka - na Wyspach Owczych pada średnio przez 280 dni w roku. Zimą dość częste są opady śniegu, choć w niższych partiach, szczególnie na południu, utrzymuje się on bardzo krótko. W północnej jednak części widok śniegu na szczytach gór jest czymś zupełnie normalnym nawet na wiosnę. Śnieg jest groźny dla mieszkańców, lawiny pociągnęły za sobą już wiele ofiar, szczególnie jeśli chodzi o zabudowania, przykładem może być budynek lokalnego "thingu" w Klaksvík zrujnowany przez dwie lawiny w 1745 i 1765, czy w 1772, kiedy znacznym uszkodzeniom uległa Katedra Magnusa w Kirkjubøur.
Opadom deszczu towarzyszy często bardzo silny, porywisty wiatr, który wpływa na częste, dynamiczne zmiany pogody, nawet godzinne. Bezchmurne niebo w przeciągu kilkudziesięciu minut może się tam przekształcić w ulewę, by chwilę później znów wrócić do pierwszego stanu. Porywiste wiatry mają też wpływ na dynamiczne kształtowanie się chmur, towarzyszących Farerczykom przez większość dni w roku, jak np. w Tórshavn, w roku 2007 tylko przez 1020 godzin mieszkańcy mieli do czynienia z niezakłóconym działaniem promieni słonecznych, co jest równowartością 42 dni.
Z chmurami wiąże się też inne zjawisko, które po polsku nazwalibyśmy mgłą. Chmury na Wyspach Owczych tworzą się zazwyczaj bardzo nisko, często na tyle, by sięgnąć ziemi, lub nawet Oceanu Atlantyckiego. Farerczycy wyróżniają kilka rodzajów takich tworów pomiędzy chmurą a mgłą. "Mjørki" jest najniebezpieczniejszym z nich, szczególnie w dobie motoryzacji. Występuje, kiedy pogoda jest bezwietrzna, wtedy mgła pokrywa dosłownie wszystko - od szczytów gór po samo morze. Drugim z nich jest "skadda", chmury są wtedy bardzo nisko, na tyle jednak, że widać podstawy gór. Kiedy widać szczyty oraz podnóża i morze, a chmury zalegają w pasie pomiędzy nimi, występuje "polla mjørki".
Warto zauważyć, że jak na tak niewielki teren Wyspy Owcze charakteryzuje różnorodność czynników klimatycznych w zależności od miejsca. Oficjalne badania prowadzone są w kilku miejscach na archipelagu - w Tórshavn, na wyspie Mykines, na lotnisku Vágar czy na przylądku Akraberg w południowej części wyspy Suðuroy. Tórshavn, dzięki osłonięciu w dolinie jest najcieplejszy - najwyższa temperatura w 2007 sięgnęła tam +18 °C, podczas gdy na Mykines i Akraberg po +14 °C. Nie było natomiast różnic, jeśli chodzi o temperaturę najniższą, w każdym z miejsc było to około -3,5 °C.
Dalekie wysunięcie na północ ma swoje skutki także w długości dnia i nocy. Latem, w okolicach 22 czerwca, dzień trwa tam około 20 godzin, później zaś trwa tak zwana biała noc. Najkrótszy dzień w roku trwa tam zaś około 5 godzin.
Wyspy Owcze są krajem bardzo zdrowym i wolnym od toksyn. Nie padają tam kwaśne deszcze, a powietrze jest wolne od zanieczyszczeń.
Wody.
Choć zazwyczaj bardzo krótkie i płytkie, na Wyspach Owczych znajduje się wiele rzek, które wypływając z górskich źródeł krótką drogą wędrują wprost do Oceanu Atlantyckiego, niejednokrotnie tworząc wysokie wodospady. Niejednokrotnie rzeki te wypływają także z jezior, które, choć mało liczne, również występują na Wyspach Owczych. Powierzchnia 10 największych jezior wynosi 7,19 km². Ich łączna powierzchnia nie zajmuje więcej niż 0,5% powierzchni całego archipelagu. Największymi jeziorami Wysp Owczych są: Sørvágsvatn (3,4 km²) i Fjallavatn (1,02 km²), oba na wyspie Vágar.
Flora i fauna.
Szata roślinna jest uboga, chłodny i wietrzy klimat, a także intensywny wypas zwierząt sprawia, że roślinność drzewiasta nie istnieje. Dominuje roślinność wydmowa, trawiasta i mchy, a także torfowiska. Torfowiska są eksploatowane i wykorzystywane na opał. Jedynie w miejscach zacisznych, nad jeziorami występuje roślinność krzaczasta. W najwyższych partiach gór występuje roślinność alpejska.
Świat zwierząt pod względem gatunkowym jest ubogi, z wyjątkiem ptaków morskich, których populację szacuje się na 3,5 mln osobników. Ptaki reprezentuje około 40 gatunków gniazdujących, 30 zalatujących i przeszło 200 odwiedzających wyspy w czasie migracji. Bardzo liczne są tu kolonie maskonurów, a ostrygojad były uwieczniony na dawnej fladze Wysp Owczych aż do 1940 r. Z ssaków w obrębie nabrzeża żyją foki. Dziko żyjące ssaki lądowe nie istnieją na tych wyspach.

</doc>
<doc id="1314413" url="https://pl.wikipedia.org/wiki?curid=1314413" title="Leszek Dzięgiel">
Leszek Dzięgiel

Leszek Dzięgiel (ur. 15 września 1931 w Mysłowicach, zm. 19 kwietnia 2005 w Krakowie) – polski etnolog, orientalista, wieloletni kierownik Katedry Etnografii Słowian Uniwersytetu Jagiellońskiego, a następnie Instytutu Etnologii UJ, profesor zwyczajny od 2000.
W 1972 obronił doktorat, w 1995 został profesorem nadzwyczajnym, nominację na profesora zwyczajnego uzyskując w 2000. W 1992 r. był współzałożycielem Towarzystwa Przyjaźni Polsko-Kurdyjskiej, które później zmieniło nazwę na Towarzystwo Polsko-Kurdyjskie. Był współredaktorem dwumiesięcznika Arcana. Pochowany na Cmentarzu Rakowickim (kwatera XIIa, rząd 9, miejsce 4).
Praca naukowa.
Początkowo związany był z Instytutem Rolnictwa i Leśnictwa Krajów Tropikalnych i Subtropikalnych dzisiejszej Akademii Rolniczej, a następnie z Instytutem Etnologii Uniwersytetu Jagiellońskiego. Jego orientalistyczne zainteresowania obejmowały problematykę bliskowschodnią, ale sięgały także Afganistanu. Był wieloletnim badaczem Kurdów, autorem licznych publikacji na ten temat, twórcą polskiej kurdologii. Był autorem fundamentalnej pracy w polskim piśmiennictwie kurdologicznym zatytułowanej "Węzeł kurdyjski".

</doc>
<doc id="1314416" url="https://pl.wikipedia.org/wiki?curid=1314416" title="Fire and forget">
Fire and forget



</doc>
<doc id="1314418" url="https://pl.wikipedia.org/wiki?curid=1314418" title="Kiszyniów (stacja kolejowa)">
Kiszyniów (stacja kolejowa)

Kiszyniów – stacja kolejowa w Kiszyniowie, w Mołdawii. Znajdują się tu 2 perony.

</doc>
<doc id="1314424" url="https://pl.wikipedia.org/wiki?curid=1314424" title="Butrymańce">
Butrymańce



</doc>
<doc id="1314425" url="https://pl.wikipedia.org/wiki?curid=1314425" title="Butrimonys">
Butrimonys



</doc>
<doc id="1314430" url="https://pl.wikipedia.org/wiki?curid=1314430" title="Gorgon">
Gorgon



</doc>
<doc id="1314431" url="https://pl.wikipedia.org/wiki?curid=1314431" title="Bonn-Oberkassel">
Bonn-Oberkassel

Bonn-Oberkassel – stacja kolejowa w Bonn, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1314432" url="https://pl.wikipedia.org/wiki?curid=1314432" title="Kazimierz Woźnicki (trener)">
Kazimierz Woźnicki (trener)

Kazimierz Woźnicki (ur. 1 lutego 1947 w Zagórzu) – wychowawca i trener pływaków, medalistów MP i ME, działacz sportowy, prezes Unii Oświęcim i Dworów Unii.
Życiorys.
Ukończył Wyższą Szkołę Wychowania Fizycznego w Krakowie (obecnie AWF). W młodości uprawiał pływanie, lekkoatletykę i podnoszenie ciężarów. Zdobył brązowy medal, jako pływak, na akademickich mistrzostwach Polski. Był zawodnikiem Olszy Kraków. W latach 1970-1973 pracował jako nauczyciel wychowania fizycznego w szkole zawodowej w Oświęcimiu. Od 1972 do 1998 był trenerem koordynatorem pływania w klubie KS Unia i Szkole Mistrzostwa Sportowego w Oświęcimiu. W latach 1993-1998 był prezesem KS Unii, a po jej rozwiązaniu w latach 1999-2006 prezesem Dworów Unii. Od 1984 był członkiem zarządu Polskiego Związku Pływackiego; do 1996 był przewodniczącym Rady Trenerów przy PZP. Od 2008 członek Kapituły Odznaczeń i Wyróżnień PZP. Jest również wiceprezesem ds. sportowych Polskiego Związku Hokeja na Lodzie (od 2000) i członkiem zarządu Polskiego Związku Łyżwiarstwa Figurowego (od 2001). Pracuje jako starszy wykładowca na Akademii Wychowania Fizycznego w Krakowie. 
Jest honorowym członkiem PZP.
Ważniejsze osiągnięcia trenerskie.
Był trenerem, m.in.: Grzegorza Bieli – niepełnosprawnego pływaka, wielokrotnego mistrza Polski, mistrza Europy, mistrza świata, Grażyny Dziedzic – wielokrotnej mistrzyni Polski seniorek w pływaniu, pierwszej polskiej medalistki ME, Anety Chmelik – wielokrotnej mistrzyni Polski juniorek i seniorek w pływaniu, mistrzyni Europy z Innsbrucka, Małgorzaty Galwas – uczestniczki igrzysk olimpijskich w Barcelonie w 1992, wielokrotnej mistrzyni kraju, rekordzistki Polski.

</doc>
<doc id="1314433" url="https://pl.wikipedia.org/wiki?curid=1314433" title="Jan Scholten">
Jan Scholten

Jan Scholten (ur. 23 grudnia 1951 w Helmond) – niderlandzki homeopata, autor podręczników, badacz i odkrywca w dziedzinie homeopatii oraz nauczyciel. Dodał wiele nowych środków homeopatycznych do "Materia Medica". Dokonał usystematyzowania preparatów homeopatycznych pochodzenia mineralnego oraz pierwiastków chemicznych i ich soli stosowanych w homeopatii. Wykonał provingi z lantanowcami i jako pierwszy wprowadził je do leczenia homeopatycznego.
Wykształcenie i praca zawodowa.
Przed rozpoczęciem studiów medycznych studiował przez 2 lata chemię oraz przez 3 lata filozofię. W 1983 uzyskał dyplom lekarski. Następnie rozpoczął naukę homeopatii i akupunktury oraz innych metod medycyny niekonwencjonalnej, m.in. medycyny ortomolekularnej, ziołolecznictwa i terapii kwiatowej Bacha. Jego nauczycielami byli m.in. Roger Morrison, George Vithoulkas, Alphons Geukens, KŸnzli and Bill Gray. Po ukończeniu studiów homeopatycznych w 1985 założył własną praktykę lekarską homeopatii klasycznej. Był jednym z współzałożycieli "Homeopatisch Artsencentrum Utrecht" (Centrum Lekarzy Homeopatów w Utrechcie), powstałym w 1988. Osobiste poglądy określa mianem "Homo universalis", czyli naukowca obeznanego we wszystkich dziedzinach wiedzy. Jego zdaniem w homeopatii łączą się ze sobą medycyna, psychologia, mitologia, chemia, fizyka, biologia i religia. Interesuje go człowiek, aspekty fizyczne, emocjonalne, umysłowe i duchowe w stanie zdrowia i choroby.
Publikacje.
Pierwsza publikacja Scholtena "Homeopatia i minerały" (tytuł oryginału: "Homeopathie en Mineralen") ukazała się w 1993 roku i została do tej pory przetłumaczona na 10 języków, w tym na język polski. W tej pozycji zostały opisane preparaty homeopatyczne pochodzenia mineralnego, szczególnie te mniej znane oraz autor wprowadził nową metodę analizowania środków homeopatycznych, którą nazwał "metodą analizy grupowej". Metoda analizy grupowej pozwala przewidzieć portrety homeopatyczne nieznanych środków oraz ułatwia przyswoić olbrzymią ilość informacji dostępną w homeopatii, poprzez wyszczególnienie najważniejszych cech wspólnych charakterystycznych dla grupy środków zawierających ten sam element, np. kation sodu lub anion chlorkowy.
Druga publikacja Scholtena "Homeopatia i pierwiastki chemiczne" (tytuł oryginału: "Homeopathie en Elementen") została opublikowana w 1996 roku. Autor dokonał usystematyzowania znanych i nowych środków homeopatycznych, będących pierwiastkami chemicznymi lub ich związkami chemicznymi, głównie nieorganicznymi, w oparciu o układ okresowy pierwiastków. Wprowadzona przez Scholtena metoda klasyfikacji, zwana teorią pierwiastków chemicznych ("The Element Theory"), stała się standardem w homeopatii. 
Ostatnia praca Scholtena zatytułowana "Tajemnicze lantanowce" (tytuł oryginału: "Secret Lanthanides - Road to Independence") ukazała się 1 listopada 2005. Jan Scholten przedstawił w niej dotychczasowe doświadczenia z lantanowcami i ich solami, które jako pierwszy wprowadził do arsenału preparatów homeopatycznych w postaci spotęgowanej. Portrety homeopatyczne lantanowców oraz niektórych ich soli zostały opracowane w oparciu o przeprowadzone przez Scholtena provingi homeopatyczne i metodę analizy grupowej. Opisy przypadków klinicznych ilustrują zastosowanie spotęgowanych lantanowców w leczeniu homeopatycznym. Poszczególne stadia (od 4 do 17) autor porównał ze scenami mitologicznymi ukazującymi prace Heraklesa, którego postać obrazuje temat przewodni lantanowców, czyli drogę do uzyskania niezależności. Ponadto wskazał na podobieństwa pomiędzy homeopatycznymi charakterystykami lantanowców a przygodami Odyseusza w dziele Homera.
Wstęp do książki napisał Rajan Sankaran.
Aktualna działalność.
Jan Scholten jest przewodniczącym "Stichting Alonnissos" - organizacji non-profit mającej na celu promowanie homeopatii. Jest także związany z "Stichting Homeopatische Opleidingen SHO" w Wageningen - niezależnym stowarzyszeniem udzielającym edukacji homeopatycznej dla osób z wyższym wykształceniem medycznym: lekarzy, weterynarzy, położników i farmaceutów.
Z jego inicjatywy powstał międzynarodowy dziennik homeopatyczny "Interhomeopathy", dostępny w internecie i mający na celu wymianę informacji teoretycznych i praktycznych na temat preparatów homeopatycznych.
Homeopata uczestniczy w wykładach i prelekcjach na temat własnych odkryć i teorii homeopatycznych. Był gościem w następujących krajach: Wielkiej Brytanii, Niemczech, Austrii, Francji, Hiszpanii, Norwegii, Irlandii, Polsce, Czechach, Węgrzech, Włoszech, Izraelu, Indiach, Stanach Zjednoczonych, Australii i Nowej Zelandii.

</doc>
<doc id="1314436" url="https://pl.wikipedia.org/wiki?curid=1314436" title="Paul Balbach">
Paul Balbach

Paul Balbach (ur. 29 września 1953 w Brazylii) – duchowny Kościoła Adwentystów Dnia Siódmego Ruchu Reformacyjnego; obecnie jest sekretarzem kolektywnym, na stanowisko którego wybrany został we wrześniu 2007 r. Jego ojciec – pastor Alfons Balbach – sprawował ten urząd w latach 1963-1967 oraz ponownie: 1971-1980. Pastor Paul Balbach jest także dyrektorem Departamentu Generalnej Konferencji ds. Publikacji. Stanowisko to obejmował również jego ojciec w latach 1971-1991. Przed wybraniem go na obecny urząd, Paul Balbach służył zborowi adwentystów reformowanych w Fontana, w stanie Kalifornia, a także był prezydentem Pola Południowo-Zachodnich Stanów Zjednoczonych Kościoła Adwentystów Dnia Siódmego Ruchu Reformacyjnego.
W styczniu 1976 r. poślubił Liliane Barkowic, z którą ma trzech synów.
Po przeprowadzeniu się wraz z rodziną w 1972 r. do Stanów Zjednoczonych, pastor Balbach uzyskał stopnie naukowe na Sacramento College (Kalifornia) oraz Glassboro College (New Jersey). Ukończył również międzynarodowe szkolenie w amerykańskim Ruchu Reformacyjnym.

</doc>
<doc id="1314437" url="https://pl.wikipedia.org/wiki?curid=1314437" title="PGZ-95">
PGZ-95

PGZ-95 (oznaczenie w Chińskiej Armii Ludowo-Wyzwoleńczej – Typ 95) – chiński samobieżny artyleryjsko-rakietowy zestaw przeciwlotniczy. Pojazd uzbrojony jest w cztery armaty automatyczne kalibru 25 mm i opcjonalnie w cztery pociski QW-2 typu "fire and forget". PGZ-95 został po raz pierwszy zaprezentowany w 1999 roku.

</doc>
<doc id="1314438" url="https://pl.wikipedia.org/wiki?curid=1314438" title="Mistrzostwa świata w plażowej piłce ręcznej">
Mistrzostwa świata w plażowej piłce ręcznej

Mistrzostwa świata w plażowej piłce ręcznej odbywają się co dwa lata od 2004 roku. Rozgrywki męskie jak i żeńskie odbywają się jednocześnie.

</doc>
<doc id="1314439" url="https://pl.wikipedia.org/wiki?curid=1314439" title="Köln-Dellbrück (stacja kolejowa)">
Köln-Dellbrück (stacja kolejowa)

Köln-Dellbrück – stacja kolejowa w Kolonii, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1314440" url="https://pl.wikipedia.org/wiki?curid=1314440" title="Sad al-Hariri">
Sad al-Hariri

Sad ad-Din Rafik al-Hariri (arab. سعد الدين رفيق الحريري, ur. 18 kwietnia 1970 w Rijadzie w Arabii Saudyjskiej) – libański polityk, premier Libanu w latach 2009–2011 oraz 2016–2020 do 21 stycznia 2020.
Życiorys.
Sad al-Hariri jest młodszym synem byłego premiera Rafika al-Haririego. Jego ugrupowanie Strumień Przyszłości zwyciężyło w wyborach parlamentarnych w 2005. W wyborach parlamentarnych w czerwcu 2009, jego koalicja wyborcza Sojusz 14 Marca zdobyła 71 spośród 128 mandatów w Zgromadzeniu Narodowym.
27 czerwca 2009 prezydent Michel Sulaiman desygnował Haririego na stanowisko premiera. Nominację zatwierdził w głosowaniu parlament. Hariri podjął rozmowy z opozycją, mające na celu stworzenie wspólnego rządu. Po trzech miesiącach negocjacji, 7 września 2009 przedstawił prezydentowi skład swojego gabinetu. Proponowany skład odrzuciła opozycja, która ogłosiła wycofanie swoich przedstawicieli z rządu. W tej sytuacji, 10 września 2009, Hariri zrezygnował z dalszej misji tworzenia rządu, jednakże już 16 września prezydent Sulaiman ponownie desygnował na stanowiska premiera. 7 listopada 2009, po kolejnych rundach negocjacji i 5 miesiącach od czasu wyborów, koalicja Haririego zawarła porozumienie z opozycją, przewidujące podział władzy i wspólny rząd. 9 listopada 2009 prezydent zatwierdził nowy gabinet, w skład którego weszło 30 ministrów, 15 z bloku premiera, 10 z opozycji i 5 mianowanych przez prezydenta.
12 stycznia 2011 po opuszczeniu 30-osobowego libańskiego gabinetu jedności narodowej 11 ministrów związanych z opozycyjnym Hezbollahem, rząd premiera Haririego rozpadł się. 25 stycznia 2011 prezydent Michel Sulaiman na stanowisko nowego premiera desygnował Nadżiba Mikatiego. Nowy rząd powołany został jednak dopiero po kilkumiesięcznych negocjacjach, 13 czerwca 2011.
3 listopada 2017 r. podał się do dymisji podczas podróży do Arabii Saudyjskiej, której też ma obywatelstwo. W telewizyjnym wystąpieniu winą za dymisję obciążył koalicjanta – Hezbollah, a także protektora tej organizacji – Iran. Po ogłoszeniu dymisji pozostał w swoim domu w Rijadzie, co wywołało w kraju falę demonstracji, jako że wśród Libańczyków popularna stała się pogłoska o jego rzekomym aresztowaniu przez Saudyjczyków. Ostatecznie po mediacji Emmanuela Macrona Hariri wycofał swoją rezygnację i wrócił do kraju dwa tygodnie później.

</doc>
<doc id="1314441" url="https://pl.wikipedia.org/wiki?curid=1314441" title="Corps Borussia Bonn">
Corps Borussia Bonn

Corps Borussia Bonn – niemiecki Corps (korporacja akademicka), założony 21 grudnia 1821 przez studentów Universität Bonn, od 1856 zrzeszony w "Kösener Senioren-Convents-Verband" (KSCV). Barwy korporacji to "czarny-biały-czarny", natomiast zawołanie: ""Virtus fidesque bonorum corona!".
Zrzeszał on studentów i absolwentów Rheinische Friedrich-Wilhelms-Universität w Bonn. Członkowie tego Corps byli nazywani potocznie "Bonner Preußen"". Po II wojnie światowej Corps został odtworzony i istnieje do dzisiaj, zrzeszając głównie członków niemieckich rodzin szlacheckich.

</doc>
<doc id="1314442" url="https://pl.wikipedia.org/wiki?curid=1314442" title="Richard Morales">
Richard Morales

Richard Morales (ur. 21 lutego 1975 w Montevideo) – urugwajski piłkarz występujący na pozycji napastnika.
Kariera klubowa.
Richard Morales zawodową karierę rozpoczął w 1996 roku w Platense. Następnie przeniósł się do innego klubu ze stolicy kraju – Basáñezu, gdzie spędził 2 sezony. W 1999 roku zawodnik podpisał kontrakt z jednym z najbardziej utytułowanych zespołów w kraju - Nacionalem. 2 razy zdobył z nim mistrzostwo Urugwaju – w 2000 i 2001 roku. Łącznie dla „Tricolores” Morales rozegrał 68 ligowych pojedynków, w których 20 razy wpisał się na listę strzelców.
W 2002 roku Morales trafił do Hiszpanii, gdzie został zawodnikiem Osasuny Pampeluna. Na Estadio El Sadar rywalizował o miejsce w ataku z takimi piłkarzami jak John Aloisi, Ibrahima Bakayoko czy Savo Milošević. Przez 3 lata gry dla „Los Rojillos” Morales wystąpił w 50 ligowych meczach, w których zdobył 11 bramek. W 2005 roku przeszedł do Málagi, gdzie grał między innymi u boku swoich rodaków – Marcelo Romero i Oscara Javiera Moralesa. Málaga zajęła ostatnie miejsce w Primera División i spadła do drugiej ligi, gdzie uplasowała się dopiero na piętnastej pozycji.
W 2007 roku urugwajski napastnik powrócił do Nacionalu, jednak pozostał w nim tylko na 1 sezon. 31 sierpnia 2008 roku podpisał kontrakt z brazylijskim Grêmio Porto Alegre, a od 16 lutego 2009 roku reprezentował barwy LDU Quito. Umowa z ekwadorską drużyną została jednak rozwiązana 2 kwietnia na skutek problemów zdrowotnych ojca Moralesa. Następnie nowym pracodawcą Urugwajczyka został Fénix.
Kariera reprezentacyjna.
W reprezentacji Urugwaju Morales zadebiutował 13 lipca 2001 roku w wygranym 1:0 meczu przeciwko Boliwii w ramach rozgrywek Copa América. 25 listopada tego samego roku strzelając 2 gole w barażowym spotkaniu z Australią zapewnił Urugwajowi awans do mistrzostw świata. Na mundialu tym „Charrúas” zajęli trzecie miejsce w swojej grupie i odpadli z turnieju. Sam Richard na boiskach Korei Południowej i Japonii rozegrał 2 spotkania i strzelił 1 gola. W pojedynku z Danią w 88. minucie zmienił Sebastiána Abreu, a w meczu przeciwko Senegalowi w 46. minucie zastąpił Marcelo Romero i wkrótce po pojawieniu się na boisku zdobył bramkę. Łącznie dla drużyny narodowej Morales rozegrał 27 spotkań, w których strzelił 6 goli.

</doc>
<doc id="1314444" url="https://pl.wikipedia.org/wiki?curid=1314444" title="Universität Bonn">
Universität Bonn



</doc>
<doc id="1314445" url="https://pl.wikipedia.org/wiki?curid=1314445" title="Neostygmina">
Neostygmina

Neostygmina – organiczny związek chemiczny, inhibitor cholinoesteraz mający zastosowanie w medycynie, głównie jako metylosiarczan neostygminy, czyli metylosiarczan dimetylokarbaminianu ("m"-hydroksyfenylo)-trimetyloamoniowego, rzadziej natomiast pod postacią innych soli.
Zastosowanie kliniczne.
Neostygmina stosowana jako środek leczniczy w diagnostyce oraz łagodzeniu objawów ciężkiego niedowładu mięśni, czyli miastenii. Zwykle podaje się ją w końcowej fazie znieczulenia ogólnego, aby odwrócić działanie niedepolaryzujących leków zwiotczających (bromek wekuroniowy, bromek rokuroniowy). Wskazaniem do podania neostygminy jest zespół Ogilviego, charakteryzujący się powiększeniem objętości okrężnicy, bez czynnika mechanicznego powodującego dany objaw. Neostygminę stosuje się także w pooperacyjnych stanach atonii jelit i pęcherza moczowego oraz miejscowo (1–5% krople i maści do oczu) w jaskrze, rzadziej w zatruciach lekami zwiotczającymi typu kurary lub atropiną.
Działania niepożądane.
Neostygmina może powodować bóle głowy, nieostre widzenie, łzawienie, wyciek wodnistej wydzieliny z nosa, zwężenie źrenic, zaczerwienienie spojówek, oczopląs, niepokój, pobudzenie, różnego rodzaju reakcje alergiczne.
Ze strony układu trawiennego wywołuje anoreksję, mdłości i wymioty, bóle brzucha, biegunkę.
Neostygmina powoduje zwolnienie akcji serca (bradykardię) oraz nadmierną produkcję śliny i wydzieliny z oskrzeli, dlatego przed podaniem jej zwykle stosuje się atropinę.
Preparaty zarejestrowane w Polsce.
Dawniej w Polsce był dostępny również surowiec farmaceutyczny przeznaczony do receptury aptecznej: Polstigminum (Neostigminum methylsulfuricum) subst. / Pliva Kraków.
Preparaty "Polstigminum" zawierają w swym składzie metylosiarczan neostygminy.

</doc>
<doc id="1314447" url="https://pl.wikipedia.org/wiki?curid=1314447" title="Aspirator">
Aspirator

Aspirator – urządzenie ssące, o zróżnicowanej budowie i przeznaczeniu:

</doc>
<doc id="1314450" url="https://pl.wikipedia.org/wiki?curid=1314450" title="Mistrzostwa Azji w plażowej piłce ręcznej">
Mistrzostwa Azji w plażowej piłce ręcznej

Mistrzostwa Azji w plażowej odmianie piłki ręcznej dotychczas odbyły się 2 razy.

</doc>
<doc id="1314452" url="https://pl.wikipedia.org/wiki?curid=1314452" title="Fartuch (zbroja)">
Fartuch (zbroja)

Fartuch (baskina, szorca) – element zbroi płytowej chroniący brzuch i biodra. Może stanowić integralną część kirysu w formie wywiniętej odpowiednio wyprofilowanej jego dolnej części, bądź występować w formie zespołu połączonych ze sobą folg doczepianych do dolnej krawędzi napierśnika (niekiedy również naplecznika)

</doc>
<doc id="1314457" url="https://pl.wikipedia.org/wiki?curid=1314457" title="IS-95B">
IS-95B

IS-95B ("Interim Standard - 95B") - standard sieci radiowej używanej w telefonii komórkowej 
opublikowany przez Telecommunications Industry Association (TIA). IS-95B opiera się na wcześniejszym standardzie IS-95A, dodatkowo umożliwia na bazie technologii CDMA pakietową transmisję danych z przepływnością 64 kb/s. Standard ten wykorzystywany jest w sieciach cdmaOne. Sieci, które na bazie tego standardu mają zbudowaną sieć radiowa zaliczane są do systemów 2.5G. 
Pierwsza sieć cdmaOne oparta na standardzie IS-95B została zbudowana w roku 1999 w Korei Południowej. 

</doc>
<doc id="1314463" url="https://pl.wikipedia.org/wiki?curid=1314463" title="Mistrzostwa Europy w Judo 2008">
Mistrzostwa Europy w Judo 2008

57. Mistrzostwa Europy w Judo odbyły się w dniach 11 – 13 kwietnia 2008 w Lizbonie (Portugalia). Kobiety rywalizowały w mistrzostwach po raz 34. Turniej drużynowy "otwarty" odbył się 25 maja w Moskwie. Uczestniczyły w nim, również ekipy spoza Europy.

</doc>
<doc id="1314468" url="https://pl.wikipedia.org/wiki?curid=1314468" title="Vladimir Beara">
Vladimir Beara

Vladimir Beara (ur. 2 listopada 1928 w Zelovie koło Sinja, zm. 11 sierpnia 2014 w Splicie) – chorwacki piłkarz grający na pozycji bramkarza.
W ciągu swojej kariery występował w takich klubach jak: Hajduk Split (1947-54), FK Crvena zvezda (1955-59), Alemannia Akwizgran (1960-62), Viktoria Kolonia (1963-64). 59-krotny reprezentant Jugosławii m.in. na mistrzostwach świata 1950, 1954, 1958, a także na igrzyskach olimpijskich w Helsinkach, gdzie ze swoją drużyną wywalczył srebrny medal.
Był najprzystojniejszym bramkarzem w ówczesnych latach. Szczupły, wysoki, kruczoczarny, o typowej urodzie południowca. Jego powietrzne parady zyskały mu wiele przydomków: „pantera między słupkami”, „mistrz elegancji”, „akrobata w polu karnym” i „Fruwająca baletnica”.
W 1967 Beara rozpoczął karierę trenera piłkarskiego.
Zmarł w nocy z 10 na 11 sierpnia 2014.

</doc>
<doc id="1314469" url="https://pl.wikipedia.org/wiki?curid=1314469" title="Pokój w Leoben">
Pokój w Leoben

Traktat w Leoben został podpisany 17 kwietnia 1797 roku przez Napoleona Bonaparte. Było to wstępne porozumienie pokojowe między Francją i Austrią, zawierające wiele tajnych klauzuli. Na mocy tych klauzuli Austria miała utracić na rzecz Francji Belgię i Lombardię w zamian za terytoria weneckie, Istrię oraz Dalmację. Traktat został potwierdzony przez oficjalne porozumienie, które zawarto w Campo Formio 17 października 1797 roku.

</doc>
<doc id="1314474" url="https://pl.wikipedia.org/wiki?curid=1314474" title="Mnemic">
Mnemic

Mnemic – duńsko-francuski zespół metalowy, założony w Aalborgu w Danii w 1998 roku. W 2013 roku zespół zawiesił działalność.
Życiorys.
Nazwa zespołu to skrót oznaczający "Mainly Neurotic Energy Modifying Instant Creation". Zespół powstał w momencie kiedy Mircea Eftemie dołączył do Rune Stigarta i Briana Rasmussena. Założyli oni wspólnie deathmetalowa grupę o nazwie "Exhume" w mieście Aalborg w Danii w 1998 roku. Pierwszy skład został skompletowany gdy do zespołu dołączył Mark Bai (wokal) i Mikkel Larsen (bas). Nazwa "Mnemic" została zaproponowana przez Marka Bai. Wkrótce odszedł od z zespołu ponieważ poczuł silne powołanie i został księdzem. Zastąpił go Michael Bøgballe. W 2003 roku został nagrany debiutancki album – Mechanical Spin Phenomena, stanowiący połączenie industrialnego metalu, stylu Fear Factory z "Demanufacture" i Meshuggah. Basista Mikkel Larsen opuścił zespół po nagraniu materiału basowego dla tego albumu, został zastąpiony przez Tomasa 'Obeast' Koefoda, który to wcześniej grał razem z Tue Madsenem w grupie Grope. Przed europejską trasą koncertową promującą ich debiutancki krążek, powrócili do studia by nagrać drugą płytę, mianowicie "The Audio Injected Soul". W 2005 roku zespół opuścił Michael Bøgballe, aby móc poświęcić więcej czasu rodzinie. Po perypetiach związanych z poszukiwaniem nowego wokalisty, z zespołem związał się francuz Guillaume Bideau (ex-Scarve), z którym to nagrano Passenger. Na płycie Passenger w utworze Psykorgasm śpiewają Shane Embury (Napalm Death) i Jeff Walker (ex-Carcass).
Mnemic koncertował z takimi zespołami jak Soilwork, Fear Factory, God Forbid, Arch Enemy, Meshuggah, Machine Head czy Deftones.
28 maja 2008 roku grupa zagrała na Stadionie Śląskim w Chorzowie jako support zespołu Metallica.

</doc>
<doc id="1314477" url="https://pl.wikipedia.org/wiki?curid=1314477" title="Mięsień piszczelowy przedni">
Mięsień piszczelowy przedni

Mięsień piszczelowy przedni () – mięsień człowieka, znajdujący się w kończynie dolnej. Jest to mięsień podudzia, należący do grupy przedniej mięśni goleni, rozciągający się wzdłuż kości piszczelowej. Rozpoczyna się na kłykciu bocznym i górnych 2/3 bocznej powierzchni piszczeli, górnych 2/3 błony międzykostnej i powięzi goleni. Przebiega wzdłuż trzonu kości piszczelowej, poniżej połowy przechodzi w ścięgno przytrzymywane przez troczki prostowników górny i dolny, przechodzi na powierzchnię podeszwową stopy. Kończy się na powierzchni podeszwowej kości klinowatej przyśrodkowej stopy i powierzchni podeszwowej podstawy pierwszej kości śródstopia. Jego funkcją jest zginanie stopy grzbietowo i jej odwracanie. Unerwiony jest przez nerw strzałkowy głęboki (L4–5–S1), a unaczyniony przez tętnicę piszczelową przednią i tętnicę wsteczną piszczelową przednią.

</doc>
<doc id="1314479" url="https://pl.wikipedia.org/wiki?curid=1314479" title="Elżbieta Mieszkówna">
Elżbieta Mieszkówna

Elżbieta (ur. przed 1154, zm. 2 kwietnia 1209) – księżniczka wielkopolska, księżna czeska, margrabina Łużyc Dolnych z dynastii Piastów.
Córka księcia wielkopolskiego Mieszka III Starego i prawdopodobnie jego pierwszej żony, Elżbiety, królewny węgierskiej. Żona księcia Czech Sobiesława II z dynastii Przemyślidów, następnie margrabiego Łużyc Dolnych Konrada II z Wettynów.
Życiorys.
Dokładna data urodzenia Elżbiety nie jest znana. Źródła nie podają, która żona Mieszka III Starego była jej matką. Ze względu na imię w literaturze naukowej jest uważana za córkę pierwszej żony, Elżbiety węgierskiej. Jako dziecko z pierwszego małżeństwa Mieszka III musiała urodzić się przed 1154. Część badaczy podaje, że Elżbieta przyszła na świat około 1152.
Około 1173/1174 została poślubiona przez Sobiesława II, księcia Czech od 1173. Małżeństwo to było elementem szerokiej polityki dynastycznej posiadającego liczne potomstwo Mieszka III. W efekcie zawartego porozumienia politycznego w 1176 polskie posiłki brały udział w wyprawie Sobiesława na posiadłości Babenbergów. W 1178 książę czeski Fryderyk obległ Pragę, w której przebywała Elżbieta. Po upadku stolicy księżna dostała się do niewoli, jednakże Fryderyk wspaniałomyślnie ją uwolnił. 27 stycznia 1179 Sobiesław poniósł klęskę w bitwie na przedpolach Pragi. Schronił się w zamku Skála, który po długim oblężeniu Fryderyk zdobył pod koniec 1179. Wówczas Piastówna wraz z mężem udała się na wygnanie, prawdopodobnie na Węgry. Wkrótce, 29 stycznia 1180, zmarł Sobiesław. Małżeństwo to pozostało bezdzietne.
Po owdowieniu Elżbieta nie wróciła do Polski. Najpóźniej w 1190 została wydana za Konrada, syna margrabiego Łużyc Dolnych Dedona. Po śmierci ojca w 1190 Konrad został jego następcą. O roli Piastówny na łużyckim dworze brak wiadomości. Z drugiego małżeństwa Elżbiety pochodziło troje dzieci: zmarły w dzieciństwie Konrad, Matylda, żona margrabiego Brandenburgii Albrechta II, oraz Agnieszka, poślubiona przez palatyna reńskiego Henryka, syna księcia Saksonii i Bawarii Henryka Lwa. W literaturze można spotkać się ze stwierdzeniem, że zmarła bezpotomnie.
Na początku 1209 w bitwie pod Lubuszem mąż Elżbiety pokonał wojska jej brata, księcia wielkopolskiego Władysława Laskonogiego. Przypuszcza się, że związane z tym przeżycia przyczyniły się do śmierci Piastówny. Rok później, 6 maja 1210, zmarł także Konrad.
Elżbieta została pochowana w nieukończonym jeszcze kościele Najświętszej Marii Panny w klasztorze Dobrilugk.

</doc>
<doc id="1314482" url="https://pl.wikipedia.org/wiki?curid=1314482" title="Gonzalo de los Santos">
Gonzalo de los Santos

Gonzalo de los Santos (ur. 19 lipca 1976 roku w Salto) – urugwajski piłkarz występujący na pozycji pomocnika. Obecnie gra w CA Peñarol.
Kariera klubowa.
Gonzalo de los Santos zawodową karierę rozpoczynał w 1995 roku w CA Peñarol. 2 razy zdobył z nim mistrzostwo kraju – w 1995 i 1996 roku. Łącznie dla "Manyas" rozegrał 62 ligowe pojedynki. W 1997 roku urugwajski pomocnik przeniósł się do Hiszpanii, gdzie został zawodnikiem klubu Mérida UD. W jego barwach zadebiutował w rozgrywkach Primera División. W sezonie 1997/1998 zajął z nim 19. miejsce w końcowej tabeli i spadł do Segunda División.
W letnim okienku transferowym w 1998 roku piłkarz podpisał kontrakt z Málagą. W pierwszym sezonie gry na Estadio La Rosaleda wystąpił w 14 spotkaniach, jednak w kolejnych rozgrywkach był już podstawowym piłkarzem "Boquerones". W barwach Málagi de los Santos rozegrał 86 meczów w 2. lidze, po czym trafił do Valencii. Na Estadio Mestalla nie mógł jednak liczyć na regularne występy i pełnił rolę rezerwowego. Ówczesny trener drużyny "Nietoperzy" – Rafael Benítez w linii pomocy stawiał zazwyczaj na Pablo Aimara, Francisco Rufete, Davida Albeldę oraz Vicente.
Sezon 2003/2004 urugwajski gracz spędził na wypożyczeniu w Atlético Madryt, gdzie został podstawowym zawodnikiem i rozegrał 31 pojedynków. Atlético zajęło w Primera División 7. lokatę. Następnie de los Santos powrócił do Valencii, jednak w 2005 roku na zasadzie wypożyczenia zasilił zespół RCD Mallorca. W letnim okienku transferowym 2006 de los Santos przeniósł się do drugoligowego Hérculesa CF, z którym zajął 16. miejsce w tabeli Segunda División.
29 lipca 2008 roku Urugwajczyk postanowił powrócić do kraju i przeszedł do swojego pierwszego klubu w karierze – CA Peñarol.
Kariera reprezentacyjna.
W reprezentacji Urugwaju de los Santos zadebiutował 25 sierpnia 1996 roku w przegranym 3:5 meczu przeciwko Japonii. Rok później wziął udział w Copa América i Pucharze Konfederacji.
W 2002 roku de los Santos został powołany przez Víctora Púę na Mistrzostwa Świata w Korei Południowej i Japonii. Na mundialu tym "Charrúas" zajęli 3. miejsce w swojej grupie i odpadli z turnieju. Sam de los Santos na azjatyckich boiskach pełnił rolę rezerwowego i wystąpił tylko w spotkaniu z Francją, kiedy to w 71. minucie zmienił Marcelo Romero. Łącznie dla drużyny narodowej piłkarz rozegrał 33 pojedynki i strzelił 1 bramkę.

</doc>
<doc id="1314485" url="https://pl.wikipedia.org/wiki?curid=1314485" title="Aleksandr Gierasimow (siatkarz)">
Aleksandr Gierasimow (siatkarz)

Aleksandr Gierasimow (ros. "Александр Герасимов") (ur. 22 stycznia 1975 w Omsku) – rosyjski siatkarz, były reprezentant Rosji. Gra na pozycji atakującego. Obecnie występuje w rosyjskiej Superlidze, w drużynie Lokomotiw Izumrud Jekaterynburg.

</doc>
<doc id="1314487" url="https://pl.wikipedia.org/wiki?curid=1314487" title="Cywia Lubetkin">
Cywia Lubetkin

Cywia Lubetkin ps. "Celina" (hebr. צביה לובטקין; ur. 9 listopada 1914 w Bytniu, zm. 11 lipca 1978 w Lochame ha-Geta’ot) – żydowska działaczka podziemia w getcie warszawskim, członek dowództwa Żydowskiej Organizacji Bojowej, uczestniczka powstania w getcie warszawskim.
Życiorys.
Cywia Lubetkin wychowała się w miasteczku Byteń w pobliżu Słonimia (obecnie Białoruś), w bardzo religijnej rodzinie. Od 1930 brała udział w działalności syjonistycznej i w ruchu kibucowym, m.in. w organizacjach Dror i He-Chaluc. W 1938 przeniosła się do Warszawy. W 1939 była delegatką na 21. Światowy Kongres Syjonistyczny w Genewie.
II wojna światowa.
Początkowy okres wojny spędziła w Kowlu i Lwowie, by w styczniu 1940 powrócić do Warszawy. Znalazłszy się w getcie warszawskim, wraz z mężem Icchakiem Cukiermanem aktywnie włączyła się w organizację struktur oporu, inicjując powstanie Bloku Antyfaszystowskiego. 10 maja 1943 wraz z grupą żydowskich bojowców przedostała się kanałami na ulicę Prostą. 
Brała udział w powstaniu warszawskim walcząc w szeregach Armii Ludowej. Po kapitulacji powstania wraz grupą żydowskich powstańców (m.in. z Icchakiem Cukiermanem, Teodozją Goliborską, Zygmuntem Warmanem, Salem Fiszgrundem i Markiem Edelmanem) ukrywała się w bunkrze przy ul. Promyka 43 na Żoliborzu. 15 listopada 1944 zostali oni ewakuowani przez ekipę zorganizowaną przez personel szpitala Polskiego Czerwonego Krzyża z Boernerowa.
Była posiadaczką paszportu paragwajskiego wystawionego przez Grupę Ładosia.
Okres powojenny.
Po zakończeniu wojny wraz z mężem Icchakiem Cukiermanem (1915–1981) wyjechała w maju 1946 do Izraela. Tam 19 kwietnia 1949 założyli kibuc Lochame ha-Geta’ot (z hebr. "Bojowników Getta"); tam też urodziło się dwoje ich dzieci: Shimon (ur. 1947) i Yael (ur. 1949).
Była jednym z założycieli Muzeum Bojowników Getta. 
W 1961 roku zeznawała w procesie zbrodniarza wojennego Adolfa Eichmanna.
Jej wnuczka Roni Zuckerman była w 2001 pierwszą kobietą-pilotem samolotu bojowego „F-16” w izraelskich siłach powietrznych.
W filmie "Uprising" z 2001 roku zagrała ją angielska aktorka Sadie Frost.
Zmarła 11 lipca 1978 w wieku 64 lat w kibucu Lochame ha-Geta’ot w Izraelu. 
Działalność literacka.
Po wojnie Cywia Lubetkin spisała swoje przeżycia w kilku esejach, które ukazały się w żydowskiej prasie w Izraelu. Później zostały one zebrane w 1979 w książce „Zagłada i Powstanie” (Bime kilEayon u-mered). Książka dzieli się na trzy odrębne części: okres przed powstaniem w getcie, walki z Niemcami i popowstaniowe losy autorki.

</doc>
<doc id="1314500" url="https://pl.wikipedia.org/wiki?curid=1314500" title="Hala Jaworzynka">
Hala Jaworzynka

Hala Jaworzynka – dawna hala pasterska w dolinie Jaworzynce w polskich Tatrach. Miała łączną powierzchnię 191,23 ha i obejmowała znajdującą się na dnie doliny polanę Jaworzynka oraz wszystkie zbocza doliny. Jej nazwa pochodzi od rosnących tutaj dawniej jaworów. Ponieważ nazwa "Jaworzynka" występuje w Tatrach dość często, hala była dawniej dla odróżnienia nazywana Jaworzynką Łuszczkową (od nazwiska Łuszczków, dawnych jej właścicieli). Właściwe pastwiska stanowiły tylko 8 ha powierzchni, reszta to halizny (55 ha), lasy (67,13 ha), kosodrzewina (10 ha) i nieużytki (51,1 ha). Ponadto powierzchnia serwitutów w lasach państwowych wynosiła 109,25 ha. W 1960 r. wypasano tutaj aż 211 owiec, co przekraczało znacznie możliwości tej hali. Nastąpiło sztuczne obniżenie górnej granicy lasu aż o 340 m. Nadmierny wypas doprowadził do całkowitej niemal degradacji i erozji zboczy doliny. Jaworzynka była w Tatrach najbardziej reprezentatywnym przykładem szkód wyrządzanych górom przez nadmierny wypas. Zbocza Boczania i Skupniowego Upłazu były właściwie pustynią – wapiennym piarżyskiem. Antoni Wrzosek w 1911 r. pisał o tych zboczach: "„...tworzące ponury krajobraz krasowej pustyni żwirowej”". Roślinność alpejska została w znacznym stopniu zniszczona. W 1962 r. TPN wykupił od górali z Murzasichla cały obszar i włączył go do terenów parku. Dokonano zalesień i zadarniania zniszczonych erozją zboczy.

</doc>
<doc id="1314501" url="https://pl.wikipedia.org/wiki?curid=1314501" title="Universal Motown Republic Group">
Universal Motown Republic Group

Universal Motown Republic Group – powstały w 1999 roku oddział Universal Music Group, skupiający wytwórnie: Universal Records, Motown Records i Republic Records.
Muzycy.
Najsłynniejsi muzycy związani z The Universal Motown/Universal Republic Group.

</doc>
<doc id="1314506" url="https://pl.wikipedia.org/wiki?curid=1314506" title="Siostry Służebnice Bożego Miłosierdzia">
Siostry Służebnice Bożego Miłosierdzia

Wspólnota Sióstr Służebnic Bożego Miłosierdzia – żeńska katolicka wspólnota klauzurowa erygowana jako stowarzyszenie na prawie diecezjalnym w diececji łowickiej.
Utworzenie wspólnoty było odpowiedzią na żądanie Pana Jezusa skierowane do św. siostry Faustyny Kowalskiej, odnośnie do utworzenia klauzurowego zgromadzenia zakonnego, którego celem będzie wypraszanie Bożego Miłosierdzia dla całego świata, zwłaszcza kapłanów i osób zakonnych. Odnośnie do celu, zadań, sposobu życia i stroju siostry kierują się tym, co zawarte jest w "Dzienniczku" św. Siostry Faustyny.
Historia.
Wspólnota Sióstr Służebnic Bożego Miłosierdzia powstała przez oddzielenie się od Zgromadzenia Sióstr Jezusa Miłosiernego ("Faustynek"), aby pełniej realizować powołanie klauzurowe, po wcześniejszej akceptacji kierowników duchownych i odpowiednich władz kościelnych, a stało się to pod prawną opieką ks. prof. Franciszka Bogdana SAC.
Strój zakonny.
Strój zakonny składa się z białego habitu, czerwonego welonu i czerwonego płaszcza.
Zgromadzenie w Polsce.
Aktualnie w Polsce jest jedna wspólnota sióstr, której klasztor znajduje się w Rybnie k. Sochaczewa.

</doc>
<doc id="1314508" url="https://pl.wikipedia.org/wiki?curid=1314508" title="Cwi Migdal">
Cwi Migdal

Cwi Migdal – organizacja przestępcza założona w Buenos Aires w latach 90. XIX w. przez stręczycieli, alfonsów i właścicieli domów publicznych specjalizujących się w przemycaniu kobiet ze wschodniej Europy. Członkami organizacji byli w większości Żydzi z ziem polskich.
Historia.
Początkowo organizacja nosiła nazwę Warszawskie Towarzystwo Wzajemnej Pomocy i miała charakter filantropijny, później, gdy prowadziła już działalność przestępczą, na żądanie polskiego ambasadora w 1929 zmieniono nazwę na Towarzystwo Wzajemnej Pomocy Zwi Migdal. Nazwa towarzystwa wybrana została dla upamiętnienia jednego z założycieli, Zvi Migdala, który znany był również jako Luis Migdal. Nazwa ma także dosłowne tłumaczenie na język jidysz, w którym oznacza „dużą siłę”.
Organizacja została oficjalnie powołana do życia 7 maja 1906, ale początki jej działalności sięgają wcześniejszego okresu. Jej pierwszym prezesem oraz głównym założycielem był Żyd polskiego pochodzenia, urodzony w Łodzi, Noe Trauman, który w młodości musiał uciekać z kraju z powodów politycznych. Jako że Ameryka Południowa była coraz popularniejszym kierunkiem emigracji, na stałe zamieszkał w Argentynie, gdzie wpadł w środowisko żydowskich sutenerów.
Początkowo stręczyciele nie czuli potrzeby zakładania stowarzyszenia, gdyż każdy działał na własną rękę, od czasu do czasu wchodząc w relacje zawodowe z innymi. Wobec ciągłej kontroli władz nadszedł jednak moment, że podjęli decyzję o założeniu organizacji przestępczej, której celem miało być zacieranie śladów i wzajemna pomoc materialna.
Według Isabel Vincent przyczynami emigracji żydowskich kobiet z Imperium Rosyjskiego, w tym z Kongresówki, do Ameryki Południowej były rosyjski antysemityzm oraz bieda. Natomiast przyczynami szybkiego rozwoju prostytucji w Argentynie i Brazylii była zachwiana równowaga między liczbą kobiet i mężczyzn, duża tolerancja dla zjawiska prostytucji charakterystyczna dla latynoskiej kultury, skorumpowana policja, dziurawe prawo, nowe i szybkie połączenia morskie między Europą i Ameryką Płd. Scenariusz przez lata pozostawał taki sam. Kobiety były mamione dobrze płatną pracą za granicą lub naprędce organizowanym ślubem z przystojnym i bogatym Żydem, który poszukuje żony wychowanej w tradycji. Rodzinie, która godziła się na oddanie dziewczyny, wypłacana była zaliczka pieniężna, a niesamowita nędza, w jakiej żyli, odbierała im możliwość racjonalnego myślenia. Dziewczęta w większości miały po 13–16 lat, aczkolwiek przedział wiekowy był znacznie szerszy, zaczynał się od lat 7, a kończył na 20. Do 1913 w Buenos Aires zarejestrowanych było ponad 4000 prostytutek pochodzenia żydowskiego, przywożonych głównie z terenów Galicji, Bukowiny, Kongresówki i zachodnich guberni rosyjskich. W 1913, przed wprowadzeniem w Argentynie prawa wymierzonego w handlarzy kobietami i stręczycieli, około 2000 Żydów, w większości polskich i rosyjskich, przeniosło się do Rio de Janeiro.
Ze Zwi Migdal wywodziła się także inna organizacja stręczycielska o nazwie Aschkenasum, której przewodził Simon Rubinstein. Zrzeszała głównie rosyjskich i rumuńskich Żydów, którzy popadli w konflikt z Żydami z ziem polskich.
W 1931 władze polskie ogłosiły listę ponad 500 handlarzy kobiet zaangażowanych w dostarczanie kobiet do domów publicznych Argentyny i Brazylii. Większość osób z tej listy była Żydami. Raport został przygotowany dla Ligi Narodów.
Stowarzyszenie oficjalnie zakończyło działalność w 1930 w wyniku doniesienia złożonego przez byłą prostytutkę Raquel Liberman w 1929. Liberman była Żydówką pochodzącą z Polski i dzięki swojej bohaterskiej postawie przeszła do historii jako pierwsza, której udało się uciec spod kontroli organizacji. Jej sylwetkę upamiętniła Myrtha Schalom, przenosząc jej życiorys na karty powieści „La Polaca” (Polka).
Od 20 maja 1930 pod kierownictwem Julio Alsogaray z policji federalnej w Buenos Aires prowadzono aresztowania dużej grupy członków Zwi Migdal. Większość sutenerów została zatrzymana i postawiona przed sądem, ale mimo wszystko nie zostali skazani. W tym samym czasie nastąpił przewrót wojskowy w Argentynie i prezydentem został konserwatywny José Félix Uriburu, który wprowadził purytańską moralność w Argentynie. We wrześniu 1930 odbył się proces, na którym skazano 108 osób, jednak ostatecznie tylko trzy osoby pozostały w więzieniu. Od tego czasu organizacja straciła większość swoich wpływów.
Charakterystyka.
Pierwszy statut stowarzyszenia nie różnił się wiele od innych jemu podobnych, wymagał od członków jedynie właściwego zachowania oraz solidarnego wsparcia. Kandydaci na członków organizacji musieli natomiast koniecznie być sutenerami. Rolę rozstrzygania konfliktów i podejmowania ważnych decyzji pełniła specjalna komisja, a w szczególnych przypadkach organem decyzyjnym był sędzia.
Przez niemal 30 lat swojej działalności Zwi Migdal miała ponad 2 tysiące domów publicznych, 400 stręczycieli i około 4 tysiące prostytutek. Bardzo wiele domów znajdowało się na skrzyżowaniu ulic Lavalle i Junín, gdzie tworzyły one całość nazywaną powszechnie osiedlem Junín. Osiedle było tak znane w mieście, że kiedy do Buenos Aires przyjeżdżali turyści, nie mieli żadnych problemów z uzyskaniem jego dokładnej lokalizacji, ze wszystkimi szczegółami.
Miasto było tak skorumpowane przez stręczycieli, że nie było mowy o karach ze strony lokalnej władzy.
Historia Raquel Liberman.
Polka żydowskiego pochodzenia przybyła do Buenos Aires we wrześniu 1924, czyli na 5 lat przed złożeniem doniesienia. Młoda dziewczyna szybko wpadła w sidła zastawione przez rzekomą towarzyszkę podróży. Podczas kilku lat spędzonych w domu publicznym przy ulicy Valentin Gómez zaoszczędziła wystarczającą sumę, by opuścić to miejsce i założyć własny warsztat krawiecki.
Według obserwacji komisarza Alsogaraya sutenerzy zamierzali zmusić Liberman do powrotu. Osiągnęli swój cel w styczniu 1929, dzięki współpracy z wieloletnim członkiem stowarzyszenia, Salomonem Kornem, który rozkochał w sobie kobietę i po ślubie siłą umieścił w dawnym miejscu pracy. Zdesperowana Liberman podjęła kolejną próbę ucieczki, która zakończyła się złożeniem oficjalnego doniesienia na policji. Kilka lat po procesie zmarła na nowotwór gardła.
Cwi Migdal w literaturze.
Przez lata historie zmuszanych do prostytucji kobiet były ukrywane, a istnienie Cwi Migdal, jak również innych tego typu organizacji, stanowiło temat tabu. Głównym źródłem informacji na temat ich działalności oraz procesu były relacje dziennikarzy w niektórych argentyńskich gazetach. Jedną z pierwszych książek, które powstały w oparciu o opisane wydarzenia, było francuskojęzyczne dzieło Alberta Londresa, "Le Chemin de Buenos Aires" ("Droga do Buenos Aires"), w którym samo Cwi Migdal pełni rolę raczej epizodyczną.
Szczegóły zagadnienia można poznać głównie dzięki dwóm opartym na faktach powieściom fabularnym: "La Polaca" Myrthy Schalom oraz "El infierno prometido" (Piekło obiecane) Elsy Drucaroff. Źródłem informacji jest również książka napisana przez komisarza Alsogaraya (wydana w latach 30. XX wieku), dzięki któremu udało się ująć przestępców – "Trilogia de la trata de blancas" zawiera zbiór obserwacji policjanta, ułożony w logiczną całość.
Jedną z kulturowych pozostałości handlu kobietami z Europy Wschodniej jest funkcjonujące w lunfardo, dialekcie Buenos Aires słowo "papirusa/papirosa" lub w skróconej postaci "papusa", które, choć dziś oznacza piękną, atrakcyjną kobietę, oryginalnie odnosiło się do dziewczyn o egzotycznej – w Argentynie – urodzie zaczepiających mężczyzn na ulicy prośbą o papierosa (po hiszp. "cigarrillo"). Słowo to niejednokrotnie można spotkać w tekstach argentyńskich tang (np. "Elegante papirusa" Edgardo Donato z 1935).

</doc>
<doc id="1314511" url="https://pl.wikipedia.org/wiki?curid=1314511" title="Kazimierz Woźnicki">
Kazimierz Woźnicki

Kazimierz Roman Woźnicki (1878–1949) – literat, publicysta
Kazimierz Woźnicki (ur. 1947) – trener pływacki

</doc>
<doc id="1314514" url="https://pl.wikipedia.org/wiki?curid=1314514" title="Xianfeng">
Xianfeng

Xianfeng (ur. 17 lipca 1831, zm. 22 sierpnia 1861) – ósmy cesarz Chin z dynastii Qing od 1850 do 1861 roku. Był synem cesarza Daoguanga i jego konkubiny, cesarzowej Xiao Quan Cheng. W 1855 roku poślubił swoją nałożnicę Jehonalę, znaną później jako Cixi. Jego jedynym potomkiem był następny cesarz Tongzhi.
Jego imię panowania ("Powszechny pokój") nie przystawało do realiów ery Xianfenga. Wielka Brytania i Francja kontynuowały naciski na rozszerzenie handlu, w szczególności na legalizację handlu opium, które doprowadziły do pierwszej wojny opiumowej za panowania jego ojca. Osłabione cesarstwo cierpiało z powodu wzrastającego przeludnienia (pośredni skutek edyktu Kangxi) i zachodniej konkurencji ekonomicznej. Słaba i skorumpowana administracja nie była w stanie zapanować nad niezadowoleniem społecznym, co doprowadziło do szeregu rebelii. 
Najpoważniejszym było powstanie tajpingów (1851–1864), ideologicznie czerpiące z chrześcijaństwa zmieszanego ze starożytnymi ideałami sprawiedliwego społeczeństwa oraz z sentymentów antymandżurskich. Niestłumione w zarodku, w ciągu piętnastu lat zrujnowało całkowicie centralne Chiny i powodując śmierć ok. 20 mln ludzi. Wojska chorągwiane okazały się zupełnie nieskuteczne i powstanie udało się stłumić głównie dzięki oddziałom zorganizowanym i wyszkolonym przez energicznych dowódców lokalnych jak Zeng Guofan, Li Hongzhang i Zuo Zongtang oraz pomocy zachodniej. Równocześnie północ pustoszyły bandy Nian (1851–1868), a na południu wybuchły powstania muzułmańskie (1856–1873).
Choć dynastia nie upadła, została jednak bardzo poważnie osłabiona. II wojna opiumowa, przegrana i zakończona nierównoprawnym traktatem tianjińskim, dała szersze przywileje państwom zachodnim, ukazując światu słabość Cesarstwa. Świadomość tej słabości była impulsem do zapoczątkowania tzw. ruchu samoumocnienia za panowania następnych cesarzy.

</doc>
<doc id="1314516" url="https://pl.wikipedia.org/wiki?curid=1314516" title="Birkut">
Birkut

Birkut – polski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu błękitnym strzała złota bez opierzenia, u dołu rozdarta na kształt kotwicy, pod nią po bokach po gwieździe złotej. 
Nad tarczą hełm w koronie. 
Najwcześniejsze wzmianki.
Nieznana geneza herbu. Jego opis pojawia się dopiero w 1870 w "Słowniku heraldycznym..." Juliana Krzyżanowskiego, skąd informację zaczerpnął Juliusz Karol Ostrowski.
Herbowni.
Nieznane są nazwiska herbownych uprawnionych do używania tego herbu. "Birkut" może być zarówno nazwą herbu własnego, wówczas do używania go uprawniony byłby ród o nazwisku Birkut, bądź też może odnosić się do wyglądu herbu (herb mówiący), bowiem słowo "Birkut" oznaczało dawniej strzałę z orlimi piórami.
Fikcyjny ród Witoszowców, stworzony na potrzeby serii komiksowej osadzonej w realiach I Rzeczypospolitej przez rysownika Wojciecha Birka, miał używać herbu Birkut. Autor nie znał jednak herbu przytaczanego przez Ostrowskiego, więc herby te mają wspólną tylko nazwę.

</doc>
<doc id="1314518" url="https://pl.wikipedia.org/wiki?curid=1314518" title="LD 50">
LD 50



</doc>
<doc id="1314521" url="https://pl.wikipedia.org/wiki?curid=1314521" title="Adam Oporowicz">
Adam Oporowicz

Adam Oporowicz (żył na przełomie XVII/XVIII wieku) – trzykrotny wójt Uniejowa (w latach 1687–1688, 1690–1691 i 1703–1704), także ławnik i mistrz cechu garncarzy (w latach 1697–1698) w tym mieście.

</doc>
<doc id="1314524" url="https://pl.wikipedia.org/wiki?curid=1314524" title="Tongzhi">
Tongzhi

Tongzhi (同治; ur. 27 kwietnia 1856, zm. 12 stycznia 1875) – dziewiąty cesarz Chin z dynastii Qing.
Życiorys.
Był starszym synem cesarza Xianfenga; matką jego była jedna z głównych cesarskich konkubin, później poślubiona, Jehonala. Jego imię prywatne brzmiało Zaichun. We wrześniu 1860 wraz z matką i resztą dworu odbył podróż z Pekinu do Rehe. Opiekowała się nim wówczas późniejsza cesarzowa Ci’an. Na spotkaniu monarchy z najwyższymi rangą dostojnikami w sierpniu 1861 został mianowany następcą tronu. Jednocześnie cesarz utworzył przy nim ośmioosobową Radę Regencyjną. Jej czołową postacią stał się kanclerz i szef Centralnego Urzędu Podatkowego, Su Shun. Znacznemu osłabieniu uległa natomiast pozycja Jehonali, która została odsunięta od wpływu na syna. Ta jednak, będąc w posiadaniu wielkiej pieczęci cesarskiej, zawiązała, wraz z książętami Gongiem i Chunem, spisek mający na celu obalenie regentów. W jego efekcie, na początku listopada 1861, Zaichun został wprowadzony na tron. Dewizą jego panowania ogłoszono Tongzhi ("Wspólne Rządy"). Regentkami ustanowiono cesarzowe wdowy, nadając im odpowiednio tytuły Cixi i Ci’an. 8 listopada tego samego roku na mocy wyroku Trybunału Rodu Cesarskiego z księciem Gongiem na czele ścięto dotychczasowego przewodniczącego Rady Regencyjnej, Su Shuna.
Małoletni cesarz dorastał niemal wyłącznie w towarzystwie eunuchów. Matka nie starała się nawiązać z nim bliższych kontaktów, pochłonięta całkowicie sprawami państwa. Spowodowało to stopniowo narastającą niechęć chłopca do Cixi. Doskwierała mu także bezczynność, z którą starał się walczyć, nadużywając alkoholu i podejmując wyprawy "incognito" do stołecznych domów publicznych. W 1869 osiągnął wiek uprawniający go do zawarcia małżeństwa. W przeciwieństwie do swojego ojca osobiście uczestniczył w dokonanym przez matkę wyborze kandydatki na swoją małżonkę. Została nią pochodząca ze znanego mongolskiego rodu Alute, córka uczonego Chong Qi. Ślub odbył się 16 października 1872.
Pożycie pary cesarskiej układało się wyjątkowo dobrze. Według informacji przekazywanych Cixi przez eunuchów spędzał on z żoną większość czasu, niemal nie zwracając uwagi na konkubiny. Niepokoiło to ambitną cesarzową wdowę, dlatego poprosiła syna o to, by mniej zajmował się małżonką. Tongzhi, który nie śmiał się jej sprzeciwić, zaczął ponownie spędzać noce w pekińskich domach publicznych. Wpłynęło to na znaczne pogorszenie stanu jego zdrowia (nabawił się między innymi syfilisu, oficjalne źródła mówiły też o ospie). Po oficjalnym przekazaniu władzy przez regentki (23 lutego 1873) Cixi pozornie usunęła się w cień, zajmując się hodowlą kwiatów i jedwabników. Faktycznie jednak kontrolowała całość spraw zarówno na dworze, jak i w państwie, korzystając z rozgałęzionej sieci szpiegujących dla niej eunuchów. W połączeniu z konfrontacyjną postawą monarchy, który za wszelką cenę dążył do usamodzielnienia się, doprowadziło to do wydania przez niego tuż przed śmiercią edyktu odsuwającego od ewentualnej regencji matkę. Nie został on jednak wprowadzony w życie – prawdopodobnie zniszczono go na oczach umierającego cesarza.
Tongzhi zmarł 12 stycznia 1875. Jego następcą został, z woli Cixi, Guangxu.

</doc>
<doc id="1314525" url="https://pl.wikipedia.org/wiki?curid=1314525" title="Jan Železný">
Jan Železný



</doc>
<doc id="1314527" url="https://pl.wikipedia.org/wiki?curid=1314527" title="Daniel Alfredsson">
Daniel Alfredsson

Daniel Alfredsson (ur. 11 grudnia 1972 w Göteborgu) – szwedzki hokeista, reprezentant Szwecji, pięciokrotny olimpijczyk.
Kariera.
Wychowanek klubu Göteborgs IK. Od początku swojej kariery w NHL w 1995 do 2013 zawodnik klubu Ottawa Senators. Od 1999 roku kapitan drużyny. Łącznie w barwach stołecznej kanadyjskiej drużyny rozegrał 17 sezonów. Od lipca 2013 zawodnik Detroit Red Wings związany roczną umową. Pod koniec listopada 2014 ogłosił zakończenie kariery zawodniczej.
Uczestniczył w turniejach mistrzostw świata 1995, 1996, 1999, 2001, 2004, 2005, 2012, Pucharu Świata 1996, 2004 oraz zimowych igrzysk olimpijskich 1998, 2002, 2006, 2010, 2014.
Kariera reprezentacyjna.
Uczestniczył w turniejach mistrzostw świata w 1995, 1996, 1999, 2001, 2004, 2005, 2012, Pucharu Świata 1996, 2004 oraz zimowych igrzysk olimpijskich 1998, 2002, 2006, 2010, 2014.

</doc>
<doc id="1314528" url="https://pl.wikipedia.org/wiki?curid=1314528" title="Przetaczanie krwi">
Przetaczanie krwi



</doc>
<doc id="1314529" url="https://pl.wikipedia.org/wiki?curid=1314529" title="Jan Železný (kardynał)">
Jan Železný (kardynał)

Jan Železný (ur. ok. 1360, zm. 9 października 1430 w Ostrzyhomiu) – biskup Litomyśla w latach 1388–1418, administrator diecezji ołomunieckiej w latach 1416–1418, biskup ołomuniecki w latach 1418–1430, administrator archidiecezji praskiej w latach 1421–1430, biskup Vác w 1430, kardynał.
Życiorys.
O jego pochodzeniu i wykształceniu brak jest pewnych informacji. Prawdopodobnie był kanonikiem wyszehradzkim do chwili objęcia diecezji w Litomyślu. 28 kwietnia 1389 przyjął święcenia biskupie. Był przeciwnikiem króla Wacława IV i Jana Husa. W 1401 zwołał synod diecezji w Litomyślu.
W 1416 został wybrany na biskupa ołomunieckiego, ale napotkał na opór arcybiskupa praskiego Konráda z Vechty, który forsował własnego kandydata. Dopiero w 1418 Jan Železný uzyskał papieskie zatwierdzenie. Po usunięciu Konráda z Vechty z funkcji arcybiskupa praskiego 21 lipca 1421 Jan Železný został przez kapitułę wybrany na administratora diecezji. Uczestniczył w walkach z husytami. W 1426 został mianowany kardynałem z tytułem prezbitera S. Ciriaco alle Terme Diocleziane. W 1428 musiał uciekać przed husytami na Węgry, gdzie od króla Zygmunta Luksemburskiego otrzymał biskupstwo Vác.

</doc>
<doc id="1314537" url="https://pl.wikipedia.org/wiki?curid=1314537" title="Guangxu">
Guangxu

Guangxu (ur. 14 sierpnia 1871, zm. 14 listopada 1908) – dziesiąty chiński cesarz z dynastii Qing. Był przedostatnim cesarzem Chin.
Był synem Yixuana, księcia Chun i młodszej siostry cesarzowej Cixi. Na urząd cesarza wyniosła go ciotka, cesarzowa wdowa Cixi, gdy miał 4 lata, co pomogło jej zatrzymać funkcję regentki przez najbliższe 12 lat. Za jego panowania w 1898 roku nastąpiło Sto dni reform, które miały na celu zreformowanie sytuacji politycznej Chin i były równocześnie próbą usamodzielnienia się cesarza. Ostatecznie próba nie powiodła się z powodu opozycji despotycznej Cixi. Cesarz został umieszczony w areszcie domowym, a zwolennicy reform straceni lub skazani na karę więzienia. Zmarł 14 listopada 1908 roku, dzień przed swoją ciotką Cixi, prawdopodobnie otruty z jej polecenia. Po nim, zgodnie z wolą cesarzowej Cixi, władzę odziedziczył zaledwie dwuletni Puyi.
Odznaczenia.
Odznaczony m.in. hawajskim Krzyżem Wielkim Orderu Kamehamehy I w 1882 roku, francuskim Krzyżem Wielkim Legii Honorowej w 1897 roku oraz portugalskim Krzyżem Wielkim Wstęgi Trzech Orderów w 1904 roku.

</doc>
<doc id="1314538" url="https://pl.wikipedia.org/wiki?curid=1314538" title="Morski Korpus Kadecki">
Morski Korpus Kadecki

Morski Korpus Kadecki (ros. Морской кадетский корпус им. Петра Великого) – uczelnia morska w Sankt Petersburgu.
Historia.
Założony w roku 1715 przez Piotra I, jako Akademia Morska lub Morska Akademia Gwardii. Korpus Kadecki otwarty został w skonfiskowanym przez rząd pałacu Mienszykowa w 1732 na Wyspie Wasylewskiej. W 1762 uzyskał obecną nazwę. W 1771 przeniesiony do Kronsztadtu. Zamknięty w roku 1922.
Korpus pełnił rolę liceum i szkoły oficerskiej. Święto Korpusu, podczas którego odbywały się promocje, miało miejsce 6 listopada. Na początku XX wieku do Korpusu można było wstąpić po ukończeniu 14 lat i złożeniu egzaminów. Dopiero po dwóch latach nauki zaczynały się przedmioty morskie i pływania. Po ukończeniu trzyletniego kursu ogólnokształcącego i złożeniu matury, kadeci otrzymywali tytuł gardemaryna (odpowiednik podchorążego). Po ukończeniu dalszego trzyletniego kursu specjalnego i egzaminach, kadeci otrzymywali pierwszy stopień oficerski miczmana (od 1905 roku, po ukończeniu kursu otrzymywali stopień gardemaryna okrętowego, natomiast stopień oficerski otrzymywali po 9 miesiącach praktycznego pływania na okrętach). Można było również wstąpić jedynie na kurs specjalny po maturze w innej szkole. Od 1905 roku gardemaryni składali przysięgę służbową po rozpoczęciu kursu specjalnego (wcześniej – po ukończeniu Korpusu).

</doc>
<doc id="1314544" url="https://pl.wikipedia.org/wiki?curid=1314544" title="Republic Records">
Republic Records

Republic Records – amerykańska wytwórnia płytowa wchodząca w skład UMG i mająca swoją siedzibę w Nowym Jorku. Założycielami firmy w roku 1995 byli dwaj bracia Monte i Avery Lipman.
Dla wytwórni nagrywali m.in. Lil Wayne, Drake, Nicki Minaj, Amy Winehouse, Ben Howard, Colbie Caillat, Jay Sean, Kelly Rowland, 3 Doors Down, Tyga, Mika, Florence and the Machine, Godsmack, Owl City, The Weeknd, Sam &amp; Cat, Ariana Grande, Lorde, ATC ATouch Of Class, Taylor Swift.

</doc>
<doc id="1314553" url="https://pl.wikipedia.org/wiki?curid=1314553" title="Starostwo kleszczelowskie">
Starostwo kleszczelowskie

Starostwo kleszczelowskie – starostwo niegrodowe I Rzeczypospolitej na południowo-wschodnim krańcu ziemi bielskiej, w województwie podlaskim. 
Geografia.
W skład starostwa wchodziło miasto Kleszczele wraz z przedmieściami: Dobrą Wodą (Dobrowoda), Nurcem (Czeremcha-Wieś), Kosną (Dasze), Babiczami (Kuzawa) i Trubianką (wieś wymarła), oraz wsie Czochy (Czechy Orlańskie), Żarywiec (Dubicze Cerkiewne), Obychodnik (Grabowiec), Sucha Wola (Suchowolce), Jelonka i Ruda (Rutka). 
Na południu granica starostwa była jednocześnie granicą między województwami podlaskim i brzeskim. Od południowego wschodu graniczyło ono z powiatem kamienieckim, zaś od południowego zachodu z powiatem brzeskim. Wsie sąsiadujące ze starostwem na zachodzie (Żuki i Pohreby) należały do dóbr boćkowskich Sapiehów i (Rohacze) do Baków, na północnym zachodzie (Wólka, Kruhłe, Krasne Sioło) do dóbr Wahanowskich i (Saki) do Sakowskich, na północy do dóbr orlańskich Radziwiłłów. Na wschodzie, gdzie starostwo stykało się z Puszczą Kamieniecką wsie Opaka Duża i Opaka Mała należały do dóbr Wierzchowicze panów Kopciów (Koptiów). 

</doc>
<doc id="1314554" url="https://pl.wikipedia.org/wiki?curid=1314554" title="Bismarkhuta">
Bismarkhuta



</doc>
<doc id="1314560" url="https://pl.wikipedia.org/wiki?curid=1314560" title="Aniela Świderska">
Aniela Świderska

Aniela Świderska-Pawlik (ur. 29 lipca 1925, zm. 28 stycznia 2021) – polska aktorka teatralna, filmowa, telewizyjna oraz dubbingowa.
Życiorys.
Jej debiut teatralny miał miejsce 20 listopada 1946 w Teatrze Wybrzeże w Gdańsku, w którym występowała do 1949. Występowała w teatrach:
W latach 1980–2000 była wykładowczynią Akademii Teatralnej w Warszawie. W 1949 została odznaczona Nagrodą Artystyczną Wybrzeża Gdańskiego za rok 1948, a w 1975 Srebrnym Krzyżem Zasługi. W latach 50., 60. i 70. XX w. użyczała głosu w polskich wersjach językowych.
Była żoną aktora Bronisława Pawlika (1926–2002), z którym miała córkę.
Zmarła 28 stycznia 2021 w wieku 95 lat. 9 lutego została pochowana w grobie rodzinnym na cmentarzu Powązkowskim w Warszawie.
Filmografia.
Filmy i seriale.
Źródło: Filmpolski.pl.
Teatr TV.
Źródło: Filmpolski.pl.

</doc>
<doc id="1314566" url="https://pl.wikipedia.org/wiki?curid=1314566" title="Jim Griffiths">
Jim Griffiths

James „Jim” Griffiths CH (ur. 19 września 1890 w Betws niedaleko Ammanford w hrabstwie Carmarthenshire, zm. 7 sierpnia 1975 w Londynie) – brytyjski polityk i działacz związków zawodowych, członek Partii Pracy, minister w rządach Clementa Attleego i Harolda Wilsona.
Był najmłodszym z dziesięciorga dzieci lokalnego kowala. Wykształcenie odebrał w Betws Board School. W wieku 13 lat opuścił szkołę i rozpoczął pracę w kopalni węgla Ammanford No. 1. Griffiths był pacyfistą. Podczas protestów przeciwko przystąpieniu Wielkiej Brytanii do I wojny światowej poznał Winifred Rutley, którą poślubił w 1918 r. i miał z nią dwóch synów i dwie córki. Griffiths kontynuował swoją edukację w szkołach wieczorowych i prowadził działalność socjalistyczną. W 1908 r. brał udział w tworzeniu Niezależnej Partii Pracy w Ammanford i wkrótce został jej sekretarzem. W latach 1916–1919 był sekretarzem Ammanford Trade COuncil.
W 1919 r. opuścił kopalnię i rozpoczął naukę w Central Labour College w Londynie. Po powrocie w rodzinne strony pracował jako agent Partii Pracy w Llanelli (1922-1925). W latach 1925–1936 był agentem w Anthracite Miners' Association. W latach 1934–1936 był prezesem Górniczej Federacji Południowej Walii. W 1936 r. został wybrany do Izby Gmin w wyborach uzupełniających w okręgu Llanelli. W 1939 r. został wybrany do Narodowego Komitetu Wykonawczego Partii Pracy.
Po zwycięstwie laburzystów w wyborach 1945 r. Griffiths został członkiem Tajnej Rady oraz ministrem zabezpieczenia socjalnego. Odpowiadał za utworzenie modelu państwa opiekuńczego. W 1945 r. doprowadził przyjęcia Family Allowances Act, który przyznawał zasiłki na dzieci rodzinom wielodzietnym. Za jego urzędowania uchwalono również Industrial Injuries Act (odszkodowania za wypadki przy pracy) oraz National Insurance Act (o ubezpieczeniu powszechnym, National Insurance). W 1950 r. Griffiths otrzymał tekę ministra kolonii. Pozostawał na tym stanowisku do wyborczej porażki Partii Pracy w 1951 r.
Jako polityk opozycji Griffths był w latach 1955–1959 wiceprzewodniczącym Partii Pracy. Zajmował się również sprawami walijskimi. Sprzeciwiał się brytyjskiej interwencji podczas kryzysu sueskiego. Działał na rzecz utworzenia odrębnego ministerstwa zajmującego się sprawami Walii. Kiedy Partia Pracy wygrała wybory 1964 r. premier Harold Wilson powierzył Griffithsowi stanowisko pierwszego ministra ds. Walii.
Griffiths sprawował to stanowisko do wyborów 1966 r. Po nich powrócił do tylnych ław parlamentu. Został odznaczony Orderem Kawalerów Honorowych. W 1970 r. zrezygnował z miejsca w Izbie Gmin. Rok wcześniej opublikował swoje wspomnienia, "Pages From Memory". Zmarł w 1975 r. i został pochowany w Christian Temple Chapel w Ammanford.

</doc>
<doc id="1314569" url="https://pl.wikipedia.org/wiki?curid=1314569" title="Okręg wyborczy Llanelli">
Okręg wyborczy Llanelli

Okręg wyborczy Llanelli powstał w 1918 r. i wysyła do brytyjskiej Izby Gmin jednego deputowanego. Okręg obejmuje miasto Llanelli w hrabstwie Carmarthenshire.

</doc>
<doc id="1314570" url="https://pl.wikipedia.org/wiki?curid=1314570" title="Usher (album)">
Usher (album)

Usher – debiutancki album amerykańskiego wokalisty Ushera, wydany 30 sierpnia 1994 roku.
Według oficjalnej strony wokalisty, był on współautorem czterech z czternastu albumowych utworów. Płytę promowały trzy single: „The Many Ways”, „Think of You” oraz „Can U Get Wit It”.

</doc>
<doc id="1314572" url="https://pl.wikipedia.org/wiki?curid=1314572" title="Goncalvo Coelho">
Goncalvo Coelho



</doc>
<doc id="1314573" url="https://pl.wikipedia.org/wiki?curid=1314573" title="Złote przeboje">
Złote przeboje



</doc>
<doc id="1314574" url="https://pl.wikipedia.org/wiki?curid=1314574" title="Giulio Gaudini">
Giulio Gaudini

Giulio Gaudini (ur. 28 października 1904 w Rzymie, zm. 6 stycznia 1948 tamże) – włoski szermierz, wielokrotny medalista olimpijski.
Walczył we florecie i szabli. Na igrzyskach debiutował w Paryżu w 1924, pierwsze medale zdobył cztery lata później w Amsterdamie (w tym złoto w drużynie floretowej). W Los Angeles w 1932 wywalczył cztery medale. Największe sukcesy odnosił w Berlinie, zwyciężając m.in. w indywidualnym konkursie floretu. Samodzielnie był także dwukrotnie mistrzem świata we florecie (1930 i 1934), wielokrotnie triumfował w drużynie.

</doc>
<doc id="1314575" url="https://pl.wikipedia.org/wiki?curid=1314575" title="Don Ross">
Don Ross

Don Ross (ur. 19 listopada 1960 w Montrealu) – kanadyjski gitarzysta fingerstyle. Inspirację czerpie z wielu różnych stylów muzycznych wliczając w to: rock, jazz, folk jak i muzykę poważną, tworząc, jak sam określa, "styl" "heavy wood".

</doc>
<doc id="1314576" url="https://pl.wikipedia.org/wiki?curid=1314576" title="Ursus 3702">
Ursus 3702

Ursus 3702 – ciągnik sadowniczy firmy Ursus spełniający normę emisji spalin Euro 3A. Zadebiutował w 2008 roku w Kielcach.
Historia modelu.
Premiera wersji prototypowej tego modelu nastąpiła w trakcie targów „AGROTECH” w Kielcach, w dniach 14–16 marca 2008 roku. Główne różnice w stosunku do pozostałych sadowników Ursus to: ekologiczny silnik Perkins, zmodernizowana kabina z podwieszonymi pedałami, bardziej szczelna i wyciszona kabina, poziom hałasu poniżej 83 dBA, uchylne przednie okno, zwiększona efektywność ogrzewania i nadmuchu powietrza, możliwość wyposażenia w klimatyzację i siedzisko komfortowe. W marcu 2010 roku podczas targów AGROTECH 2010 zaprezentowano zmodernizowany model o oznaczeniu Ursus 3702 Piko. W nowej wersji zastosowano nowy wzór maski silnika oraz zmodernizowane kabiny firmy Metal Fach z Sokółki.

</doc>
<doc id="1314589" url="https://pl.wikipedia.org/wiki?curid=1314589" title="Bypassy">
Bypassy



</doc>
<doc id="1314590" url="https://pl.wikipedia.org/wiki?curid=1314590" title="Bajpasy">
Bajpasy



</doc>
<doc id="1314591" url="https://pl.wikipedia.org/wiki?curid=1314591" title="Douglas Houghton">
Douglas Houghton

Arthur Leslie Noel Douglas Houghton, "baron Houghton of Sowerby" (ur. 11 sierpnia 1898 w hrabstwie Derbyshire, zm. 2 maja 1996), brytyjski polityk, członek Partii Pracy, minister w pierwszym rządzie Harolda Wilsona.
Walczył podczas I wojny światowej, m.in. podczas bitwy nad Sommą. Po wojnie rozpoczął pracę w Służbie Cywilnej. W latach 1922–1960 stał na czele Inland Revenue Staff Federation. W latach 1952–1960 zasiadał w Radzie Generalnej Kongresu Związków Zawodowych. W latach 1941–1964 pracował przy programie BBC "Can I help You?". W latach 1947–1949 zasiadał jako alderman w radzie miejskiej Londynu. W 1949 r. wygrał wybory uzupełniające w okręgu Sowerby i zasiadł w Izbie Gmin.
Przez wiele lat Houghton zasiadał w tylnych ławach parlamentu. Dopiero w 1963 r. został przewodniczącym parlamentarnej komisji wydatków publicznych. Po wyborczym zwycięstwie laburzystów w 1964 r. został członkiem gabinetu jako Kanclerz Księstwa Lancaster. Odpowiadał na tym stanowisku za sprawy socjalne. Po wyborach 1966 r. został ministrem bez teki, ale już bez prawa zasiadania w gabinecie. Odszedł z rządu w 1967 r. i został przewodniczącym Parlamentarnej Partii Pracy. Z miejsca w Izbie Gmin zrezygnował w 1974 r. Został kreowany parem dożywotnim jako baron Houghton of Sowerby i zasiadł w Izbie Lordów.
Jako par lord Houghton zajmował się głównie sprawami opieki nad zwierzętami. Zmarł w 1996 r. jako najstarszy wówczas członek Izby Lordów i ostatni par, który walczył w I wojnie światowej.

</doc>
<doc id="1314595" url="https://pl.wikipedia.org/wiki?curid=1314595" title="Droga I/50 (Czechy)">
Droga I/50 (Czechy)

Droga krajowa 50 (cz. "Silnice I/50") – droga krajowa w Czechach. Trasa zaczyna się przy węźle z obwodnicą miejską Brna i prowadzi przez miasto Uherské Hradiště oraz Uherský Brod do dawnego przejścia granicznego Słowacją. Na odcinku 7 km. pod Brnem trasa biegnie wspólnym śladem autostradą D1, a mieście Uherské Hradiště z drogą krajową nr 55. Arteria stanowi fragment trasy europejskiej E50. Droga - z wyjątkiem odcinka w Brnie - jest jedno-jezdniowa.

</doc>
<doc id="1314597" url="https://pl.wikipedia.org/wiki?curid=1314597" title="Parafia św. Jana Chrzciciela w Lubrzy">
Parafia św. Jana Chrzciciela w Lubrzy

Parafia pw. św. Jana Chrzciciela w Lubrzy – parafia rzymskokatolicka w Lubrzy, należąca do dekanatu Świebodzin – NMP Królowej Polski, diecezji zielonogórsko-gorzowskiej, w metropolii szczecińsko-kamieńskiej. W parafii posługują księża salezjanie.
Miejsca święte.
Na terytorium parafii znajdują się cztery kościoły. Poza tym msze na terenie parafii odprawiane są w odpowiednio przygotowanych kaplicach w Staropolu oraz we wsi Bucze.

</doc>
<doc id="1314598" url="https://pl.wikipedia.org/wiki?curid=1314598" title="Okręg wyborczy Sowerby">
Okręg wyborczy Sowerby

Okręg wyborczy Sowerby powstał w 1885 r. i wysyłał do brytyjskiej Izby Gmin jednego deputowanego. Okręg obejmował wieś Sowerby oraz okolice w zachodnim Yorkshire. Okręg został zlikwidowany w 1983 r.

</doc>
<doc id="1314599" url="https://pl.wikipedia.org/wiki?curid=1314599" title="Pashko Vasa">
Pashko Vasa

Pashko Vasa znany też jako Wassa Efendi, Vaso pasza, Vaso pasza Shkodrani, Albanus Albano (ur. 30 czerwca 1825 w Szkodrze, zm. 29 czerwca 1892 w Bejrucie) – albański prozaik, poeta i działacz narodowy.
Życiorys.
Był synem Mhilla (Hilë) Gjokë Vasy i Drande. W latach 1842-1847 pracował jako sekretarz w brytyjskim konsulacie w Szkodrze. Tam też nauczył się kilku obcych języków: angielskiego, włoskiego, francuskiego, tureckiego i greckiego. W późniejszej swojej działalności posługiwał się także arabskim. W 1847 wyjechał do Włoch i brał udział w wydarzeniach Wiosny Ludów, rozgrywających się w Bolonii. Z tego okresu zachowały się listy Vasy, w których wyrażał swoje republikańskie i antyklerykalne poglądy. 4 maja 1849 wziął udział w powstaniu weneckim przeciwko Austrii, walcząc w bitwie pod Margherą. Po stłumieniu powstania udał się do Ankony, gdzie został aresztowany i wydalony jako poddany osmański do Stambułu. O swoich przeżyciach w okresie włoskiej Wiosny Ludów pisał w dziele "La mia prigionia, episodio storico dell’assedio di Venezia", wydanej w Stambule w języku włoskim w 1850 r. Tytuł nawiązywał do wspomnień Silvio Pellico, wydanych w 1832 r.
Z nędzy, której doświadczał w początkowym okresie pobytu w Stambule, udało mu się wydobyć, kiedy otrzymał stanowisko urzędnicze w ministerstwie spraw zagranicznych. Brał udział w misjach dyplomatycznych do Londynu, zanim w 1863 r. zaangażował się sprawy osmańsko-serbskie, służąc jako tłumacz Ahmeda Xhevdeta paszy, przedstawiciela dyplomatycznego w Bośni i Hercegowinie. Echa wyprawy do Bośni znalazły oddźwięk w kolejnym dziele Pashko Vasy – "La Bosnie et l’Herzégovine pendant la mission de Djevdet Efendi", wydanym w 1865. W 1867 Pashko Vasa pojawił się jako urzędnik osmański w Aleppo.
Prawdopodobnie w latach 70. XIX w. Pashko Vasa przyłączył się do albańskiego ruchu narodowego, stając się jedną z kluczowych postaci albańskiego Odrodzenia Narodowego (Rilindja Kombetare). W 1877 r. był jednym z założycieli powstałego w Stambule – Komitetu centralnego obrony praw narodu albańskiego ("Komitet qendror për mbrojtjen e të drejtave të kombësisë shqiptare"), powstałego w obliczu zagrożenia podziałem ziem zamieszkanych przez Albańczyków. Vasa uczestniczył także w organizowaniu Ligi Prizreńskiej w 1878, przygotowując memorandum dotyczące kształtu autonomii albańskiej, przedstawionego ambasadzie brytyjskiej w Stambule. W tym samym roku należał do grupy przygotowującej projekt zapisu języka albańskiego w alfabecie łacińskim. W roku 1879 zaczął działać w Towarzystwie na rzecz wydawania druków albańskich ("Shoqëri e të shtypuri shkronja shqip"), powstałym w stolicy Imperium Osmańskiego. Poświęcone Albańczykom dzieła Vasy, publikowane w latach 70. XIX w. broniły tezy o pochodzeniu Albańczyków od Pelazgów i Ilirów, jednocześnie uzasadniając konieczność stworzenia terytorium autonomicznego z ziem zamieszkanych przez ludność albańskojęzyczną.
W 1879 Pashko Vasa pracował w Warnie, w administracji wilajetu Edirne, razem z Ismailem Qemalim. Obejmując stanowisko gubernatora Libanu w 1883 otrzymał tytuł paszy. Tam też spędził ostatnie lata swojego życia, będąc świadkiem śmierci czworga dzieci (spośród pięciu), a także żony Catheriny Bonatti, która zmarła w 1884 na gruźlicę. Pashko Vasa zmarł w Bejrucie, po długiej chorobie. Jego szczątki przewieziono do Albanii w 1978 i umieszczono na cmentarzu w Szkodrze.
Oprócz dzieł politycznych i pamiętników pisał także utwory poetyckie, utrzymane w duchu europejskiego romantyzmu. Jego poezję porównywano do dzieł Giacomo Leopardiego i Alfreda de Musseta. Większość jego dzieł powstała w językach francuskim i włoskim, ale najbardziej znany tekst Pashko Vasy ukazał się w języku albańskim. Poemat "O Albanio, biedna Albanio" ("O moj Shqypni") powstał w 1878 i był wezwaniem do przebudzenia narodowego. Pisał także pod pseudonimami: "Albanus Albano", "P.V." i "Vasa Efendi".
Imię Vasy noszą ulice w Tiranie, Prisztinie, Szkodrze, Kamzie i w Pogradcu.

</doc>
<doc id="1314602" url="https://pl.wikipedia.org/wiki?curid=1314602" title="Andre Kiesewetter">
Andre Kiesewetter



</doc>
<doc id="1314604" url="https://pl.wikipedia.org/wiki?curid=1314604" title="André Kiesewetter">
André Kiesewetter

André Kiesewetter (ur. 20 sierpnia 1969 w Neuhaus am Rennweg) – reprezentant NRD i RFN w skokach narciarskich, który występował od sezonu 1989/1990 do 1991/1992.
W Pucharze Świata został sklasyfikowany tylko w jednym sezonie, 1990/1991, w których zajął 10. miejsce w klasyfikacji generalnej skoków narciarskich oraz 11. miejsce w klasyfikacji lotów narciarskich. Na mamuciej skoczni w Planicy uzyskał 196 m (dwa metry dalej niż ówczesny rekord świata w długości lotu narciarskiego) jednak podparł skok. W całej swojej karierze cztery razy stał na podium po konkursach Pucharu Świata, w tym dwa razy na najwyższym.
Brał również udział w konkursach skoków narciarskich na mistrzostwach świata w narciarstwie klasycznym w 1991 w Val di Fiemme zarówno w obu konkursach indywidualnych, jak i drużynowym.
Na tych mistrzostwach najlepsze dla niego były zawody drużynowe, na których Niemcy (Heiko Hunger, André Kiesewetter, Dieter Thoma, Jens Weißflog) zajęli 3. miejsce na dużej skoczni, zaś indywidualnie lepszy wynik osiągnął na dużej skoczni, na której zajął 7. miejsce.

</doc>
<doc id="1314606" url="https://pl.wikipedia.org/wiki?curid=1314606" title="Towarzystwo Warszawskie Cwi Migdal">
Towarzystwo Warszawskie Cwi Migdal



</doc>
<doc id="1314613" url="https://pl.wikipedia.org/wiki?curid=1314613" title="Droga I/54 (Czechy)">
Droga I/54 (Czechy)

Droga krajowa 54 (cz. "Silnice I/54") – droga krajowa w południowo-wschodnich Czechach. Arteria łączy Slavkov u Brna przez miasto Veselí nad Moravou z dawnym przejściem granicznym ze Słowacją. Droga biegnie równolegle do drogi krajowej nr 50. Trasa jest jedno-jezdniowa.

</doc>
<doc id="1314615" url="https://pl.wikipedia.org/wiki?curid=1314615" title="Don’t Shoot Me I’m Only the Piano Player">
Don’t Shoot Me I’m Only the Piano Player

Don’t Shoot Me I’m Only the Piano Player – szósty album studyjny brytyjskiego piosenkarza kompozytora Eltona Johna. Powstał we Francji w czerwcu 1972, a wydany został w styczniu następnego roku.
Był to drugi album Eltona, który w USA dotarł do pozycji pierwszej. Z tej płyty również pochodzi pierwszy singel muzyka, który doszedł tam do szczytu list, a był to "Crocodile Rock". Począwszy od "Crocodile Rock", Don't Shoot Me... zawiera więcej piosenek z nutą popu, między innymi "Elderberry Wine" (strona B "Crocodile Rock"), "I’m Gonna Be a Teenage Idol", czy "Teacher, I Need You.". Wielu wiernych fanów muzyka narzekało na tę zmianę, mówiąc że powinien on pozostać wiernym swym korzeniom, do których należały proste ballady oparte na pianinie, gdyż na tym opierało się większość jego wcześniejszych albumów.

</doc>
<doc id="1314617" url="https://pl.wikipedia.org/wiki?curid=1314617" title="Luan Starova">
Luan Starova

Luan Arif Starova (mac. Луан Старова, ur. 14 sierpnia 1941 w Pogradcu, zm. 24 lutego 2022 w Skopju) – albański pisarz, mieszkający i tworzący w Macedonii Północnej. Utwory literackie publikuje w języku albańskim i macedońskim. Brat polityka Vulneta Starovy.
Życiorys.
Studiował na uniwersytetach w Skopju i w Zagrzebiu. Na uniwersytecie w Zagrzebiu obronił doktorat z literatury francuskiej. Od 1990 pracował na stanowisku profesora, wykładał literaturę francuską na uniwersytecie w Skopju, zaś w latach 90. XX w. był pierwszym ambasadorem Republiki Macedonii w Paryżu. Pełnił także funkcję ambasadora Macedonii w Lizbonie.
Był członkiem macedońskiej Akademii Nauk i Sztuk. Pisał powieści, wiersze, eseje. Zajmował się także tłumaczeniem dzieł pisarzy francuskich na język macedoński. W 2005 r. wydawnictwo Oficyna 21 wydało polski przekład powieści "Czasy kóz", nominowanej do nagrody Jeana Monneta dla Najlepszej Powieści Europejskiej, w tłumaczeniu Doroty Jovanki Ćirlić. W 2006 r. książka znalazła się w finale Nagrody Literackiej Europy Środkowej „Angelus”. W 2014 ukazała się powieść Starovy "Balkanwawilonci" (Балканвавилонци), która została uznana powieścią roku w Macedonii w plebiscycie organizowanym przez czasopismo "Utrinski vesnik".
Na podstawie powieści "Księgi mojego ojca" w 2007 powstał film w reż. Rusomira Bogdanovskiego.

</doc>
<doc id="1314620" url="https://pl.wikipedia.org/wiki?curid=1314620" title="Tadeusz Szczurkiewicz">
Tadeusz Szczurkiewicz

Tadeusz Szczurkiewicz (ur. 20 listopada 1895 w Pilźnie, zm. 6 grudnia 1984 w Poznaniu) – polski socjolog.
Życiorys.
Wykształcenie i działalność naukowa.
Był synem Władysława (inżynier budowy dróg i mostów) oraz Marii z Grohmannów. Uczęszczał do IV Gimnazjum w Krakowie, maturę zdał w 1914 w Gorlicach. Po wybuchu I wojny światowej został powołany do wojska austriackiego, w którym służył w latach 1915–1918. Po wojnie przez rok odbywał służbę w wojsku polskim.
Studiował filozofię i filologię polską na Uniwersytecie Jagiellońskim (1919–1921), potem filozofię kultury i socjologię na Uniwersytecie Poznańskim, gdzie jego wykładowcami byli m.in. Florian Znaniecki, Jan Stanisław Bystroń i Stefan Błachowski.
W 1931 uzyskał na Uniwersytecie Poznańskim stopień doktora "summa cum laude", tematem rozprawy doktorskiej była "Sugestia społeczna", a promotorem Florian Znaniecki. Habilitację uzyskał w 1939 roku na podstawie rozprawy "Rasa, środowisko, rodzina".
Na Uniwersytecie Poznańskim pracował od 1919 , początkowo jako zastępca asystenta, w latach 1931–1939 prowadził wykłady z socjologii. W czasie II wojny światowej pracował jako urzędnik w Zakładzie Ubezpieczeń Społecznych w Warszawie. Zaangażował się w tajne nauczanie na Uniwersytecie Ziem Zachodnich, Uniwersytecie Warszawskim i w Wolnej Wszechnicy.
Po 1944 pracował jako robotnik w Krzystkowicach.
1 września 1945 został prowizorycznie powołany przez rektora Uniwersytetu Mikołaja Kopernika na stanowisko profesora nadzwyczajnego. Tytuł profesora otrzymał w 1963 roku. W latach 1945–1950 był kierownikiem zorganizowanej przez siebie Katedry Socjologii na Wydziale Prawno-Ekonomicznym UMK. Od 1957 do przejścia na emeryturę w 1966 roku kierował Katedrą Historii Filozofii i Myśli Społecznej UMK. Jednocześnie, wobec przeprowadzki Floriana Znanieckiego do USA, odtwarzał po wojnie socjologię poznańską, którą kierował w latach 1945-1957. Na emeryturze pracował m.in. na Akademii Ekonomicznej w Poznaniu.
Pochowany na cmentarzu komunalnym Junikowo w Poznaniu.
Działalność polityczna.
Od 1945 do 1947 należał do Stronnictwa Demokratycznego. W listopadzie 1947 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. Był delegatem na II zjazd PZPR. Wchodził w skład Komitetu Uczelnianego tej partii na Uniwersytecie Poznańskim. Od 1957 do 1966 zasiadał w zespole socjologicznym Sekcji Filozoficzno-Socjologicznej Komisji Nauki KC PZPR.
Odznaczenia.
Został odznaczony: Orderem Sztandaru Pracy II klasy (1975), Krzyżem Oficerskim Orderu Odrodzenia Polski, Złotym Krzyżem Zasługi, Medalem 10-lecia Polski Ludowej, Medalem Komisji Edukacji Narodowej.
Zainteresowania.
Jego głównym obszarem badawczym był zakres teorii i historii socjologii w powiązaniu z historią filozofii i myśli społecznej.

</doc>
<doc id="1314628" url="https://pl.wikipedia.org/wiki?curid=1314628" title="Jean-François Lamour">
Jean-François Lamour

Jean-François Lamour (ur. 2 lutego 1956 w Paryżu) – francuski szablista, pięciokrotny medalista olimpijski, były minister sportu w czterech rządach, deputowany.
Życiorys.
Kariera sportowa.
Treningi rozpoczął w wieku ośmiu lat. Brał udział w czterech letnich igrzyskach olimpijskich. W Moskwie w 1980 zajął 21. miejsce w turnieju indywidualnym w szabli. Na olimpiadzie w Los Angeles w 1984 zdobył srebrny medal drużynowo i złoty medal indywidualnie. Cztery lata później w Seulu obronił tytuł mistrzowski, w finale pokonując Janusza Olecha. Dwa brązowe medale w turniejach indywidualnym i drużynowym wywalczył także na igrzyskach w Barcelonie w 1992.
Trzynaście razy był mistrzem Francji (w 1977, 1978, 1980, 1981, 1982, 1983, 1984, 1985, 1987, 1988, 1989, 1991 i 1992). Na mistrzostwach świata w szermierce zdobył w szabli m.in. złoty medal indywidualnie w 1987 w Lozannie.
Działalność zawodowa i polityczna.
Z wykształcenia chemik, posiada także dyplom w zakresie fizykoterapii. Należy do francuskiej Akademii Sportu ("Académie des sports").
W latach 90. zaangażował się w działalność polityczną. Był współpracownikiem Jacques’a Chiraca, będąc jego doradcą ds. młodzieży i sportu w okresie pełnienia przez tego funkcję mera Paryża (od 1993 do 1995) i następnie urzędu prezydenta w okresie pierwszej kadencji.
Od 7 maja 2002 był ministrem sportu w pierwszym i drugim rządzie Jean-Pierre’a Raffarina. 31 marca 2004, w trzecim gabinecie tego samego premiera, objął urząd ministra młodzieży, sportu i wspólnot. Resortem młodzieży i sportu kierował także w rządzie Dominique’a de Villepin (od 31 maja 2005 do 15 maja 2007). W wyborach parlamentarnych w 2007 uzyskał mandat deputowanego do Zgromadzenia Narodowego z ramienia Unii na rzecz Ruchu Ludowego. W 2008 został radnym Paryża. W wyborach parlamentarnych w 2012 uzyskał poselską reelekcję.

</doc>
<doc id="1314629" url="https://pl.wikipedia.org/wiki?curid=1314629" title="Jennifer Rush">
Jennifer Rush

Jennifer Rush, właśc. Heidi Stern (ur. 28 września 1960 w Nowym Jorku) – amerykańska piosenkarka popowa.
Początki.
Jennifer Rush urodziła się w Nowym Jorku, w rodzinie niemieckich muzyków żydowskiego pochodzenia. Jej ojciec jest śpiewakiem operowym (tenor), matka pianistką. Wychowywała się w Nowym Jorku i w Niemczech.
W 1979 roku podpisała swój pierwszy kontrakt z wytwórnią CBS. Zadebiutowała wówczas albumem nagranym pod swoim prawdziwym nazwiskiem i zatytułowanym po prostu "Heidi Stern". Album przeszedł bez echa, podobnie jak wydany w 1982 roku singiel "Tonight".
W 1983 roku zaczęła firmować swoje nagrania pseudonimem Jennifer Rush. Już pierwsze dwa single, "Into My Dreams" i "Come Give Me Your Hand", zaistniały w radiu i na kilku europejskich listach przebojów. Jednak pierwszym europejskim przebojem okazał się wydany w 1984 roku trzeci singiel "25 Lovers". Jego sukces powtórzył kolejny, "Ring of Ice". W tym samym roku do sprzedaży trafił pierwszy album artystki pod nowym nazwiskiem, zatytułowany "Jennifer Rush".
Przełom.
Dopiero piąty singiel z płyty pozwolił Jennifer trafić na czołówki list przebojów na całym świecie. A wszystko za sprawą singla "The Power Of Love", który w roku 1985 odniósł spektakularny triumf. W Wielkiej Brytanii singiel ten prowadził na liście sprzedaży singli przez 5 tygodni i został zapisany w "Księdze Rekordów Guinnessa" jako najlepiej sprzedawany singiel wokalistki w historii tego kraju. Przebój ten szybko zaliczono do najpopularniejszych ballad w dziejach muzyki. Jedynie w Stanach Zjednoczonych piosenka ta cieszyła się umiarkowanym powodzeniem. Mimo rekordowych wyników sprzedaży, jakie artystka osiągała w innych krajach, a zwłaszcza w Europie, w swojej ojczyźnie Rush nie potrafiła się przebić.
Do końca lat 80. Jennifer Rush wydała jeszcze cztery bestsellerowe albumy, z takimi hitami jak "Destiny", "If I Ever Gonna Lose My Love", "I Come Undone", "Heart Over Mind", "You're My One And Only" czy "Higher Ground", a także duety "Flames Of Paradise" z Eltonem Johnem, "Same Heart" z Michaelem Boltonem i "Till I Loved You" z Plácidem Domingiem.
W 1992 roku Rush podpisała nowy kontrakt płytowy, tym razem z koncernem EMI, dla którego nagrała trzy albumy z premierowym materiałem oraz płytę z największymi przebojami nagranymi na nowo wspólnie z orkiestrą. Jednak w latach 90. wokalistka sprzedawała znacznie mniej płyt i to głównie na rynkach niemieckojęzycznych, lansując jedynie trzy większe przeboje: "Never Say Never" w 1992, "Tears in the Rain" w 1995 oraz "Credo" w 1997. W 1998 roku została bez kontraktu i porzuciła show-biznes, poświęcając się wychowywaniu swojej córki, która przyszła na świat w 1993 roku.
Powrót na scenę.
Po kilku latach prac nad kolejnym albumem Jennifer Rush znalazła w 2009 roku nowego wydawcę i został nim koncern Sony, będący właścicielem wytwórni CBS, z którą Rush była związana w najlepszych latach swojej kariery. Dwa lata wcześniej koncern Sony wydał kolekcję trzech płyt z największymi przebojami Rush z lat 80. "Stronghold – The Collector's Hit Box". Zestaw ten zawierał ponadto wszystkie dostępne remiksy, wersje specjalne oraz niepublikowane na poszczególnych albumach nagrania artystki. W 2004 roku na rynek trafiła kolekcja teledysków Jennifer Rush na DVD "The Power of Love – The Complete Video Collection". Premierowa płyta "Now Is the Hour" ukazała się w marcu 2010 roku. To pierwszy studyjny album Jennifer Rush od 13 lat. Pochodzą z niego przeboje "Before the Dawn" oraz "Echoes Love".
Jennifer Rush w Polsce.
Jennifer Rush dwukrotnie gościła w Polsce. W 1995 roku promowała album "Out Of My Hands" występem w talk-show "Wieczór z Alicją" w TVP1. Natomiast w 2009 roku wystąpiła na Placu Teatralnym w Warszawie na koncercie z okazji pięciolecia przystąpienia Polski do Unii Europejskiej. Wspólnie z polskim chórem i orkiestrą Filharmonii Narodowej, zaprezentowała swoje największe przeboje w aranżacjach z płyty "Classics". Udzieliła także wywiadu programowi "Pytanie na śniadanie" w TVP2.

</doc>
<doc id="1314630" url="https://pl.wikipedia.org/wiki?curid=1314630" title="Gonçalvo Coelho">
Gonçalvo Coelho

Gonçalvo Coelho – portugalski podróżnik, uczestnik wypraw eksploracyjnych do wybrzeży afrykańskich i badacz linii brzegowej Ameryki Południowej.
W 1488 roku uczestniczył w wyprawie do wybrzeży Senegalu, gdzie zapoznał się z księciem Mali, od którego otrzymał złoto i stu niewolników. Książę po przyjęciu chrztu, popłynął na okręcie Gonçalvo Coelho do Portugalii, gdzie został przyjęty przez króla João II. Król wierzył, iż poprzez nawiązanie kontaktów z władcą Mali, włączy się do afrykańskiego handlu złotem. Książę Mali został jednak zabity w drodze powrotnej do Afryki przez portugalskiego oficera. 
W 1501 roku 13 maja król Portugalii, Manuel I wysłał Gonçalvo Coelho na wyprawę do Ameryki Południowej, by tam sprawdził co przypadło Portugalii po podziale świata określonego przez traktat z Tordesillas i by sprawdził co odkrył Pedro Álvares Cabral. Coelho na trzech karawelach, z pilotem wyprawy Amerigo Vespucci popłynął w stronę przylądka São Roque. Cel został osiągnięty 17 sierpnia. Prawdopodobnie by dopłynąć do przylądka zatrudniono Vespuciego, który znał drogę ze sprawozdań Vincente Yaneza Pinzona. 
Po miesięcznym pobycie w Recifie, 1 października okręty popłynęły do Baia de Todos los Santos w Bahia, następnie osiągnęli Porto Seguro, gdzie zabrano na pokład dwóch żeglarzy pozostawionych przez Cabrala. 1 stycznia 1502 roku statki dopłynęły do zatoki mylnie wziętą za ujście wielkiej rzeki. Zatoką tą było Rio de Janeiro. Nowe odkrywane tereny były nazywane zgodnie z ówczesnym zwyczajem, tj. imionami świętych, których dni przypadały na dzień odkrycia. Ostatnią zanotowaną nazwą w dzienniku wyprawy była Canaeia, osada leżąca 1800 mil morskich od przylądka São Roque. Z tego miejsca karawele 7 września 1502 roku powróciły przez Sierra Leone, Azory do Lizbony. 
W 1503 roku Gonçalvo Coelho poprowadził sześć karawel Fernão de Noronha do Brazylii a Santos.

</doc>
<doc id="1314633" url="https://pl.wikipedia.org/wiki?curid=1314633" title="Wojciech Górski (piłkarz)">
Wojciech Górski (piłkarz)

Wojciech Górski (ur. 30 marca 1972 w Legnicy) – polski piłkarz, grający na pozycji pomocnika, wychowanek Miedzi Legnica. Trener z licencją UEFA Pro. Maratończyk i triathlonista.
Kariera seniorska.
Znany głównie z występów w Zagłębiu Lubin, Ruchu Radzionków, Odrze Wodzisław Śląski, Miedzi Legnica, oraz Śląsku Wrocław. W ekstraklasie rozegrał w sumie 227 spotkań, strzelając w nich 31 bramek. Na przestrzeni lat 1992 – 2003 dwunastokrotnie wystąpił w europejskich pucharach.
Kariera trenerska.
Karierę rozpoczął w 2007 roku jako grający II trener w trzecioligowej Miedzi Legnica. Był to jednak epizod. Oficjalnie Górski wystąpił jako asystent trenera Janusza Kubota tylko w czterech meczach. Powodem niekontynuowania współpracy z Miedzią było podpisanie kontraktu i przenosiny do Śląska Wrocław. Na poważnie karierę trenerską rozpoczął w 2011 r. w Konfeksie Legnica. Jako grający I trener pracował od czerwca 2011 r. do czerwca 2012 r. W sumie poprowadził zespół w 29 meczach o mistrzostwo IV ligi. Od 2012 r. trener grup dziecięcych w Młodzieżowym Klubie Sportowym Miedź Legnica.
Od września 2013 trener grup młodzieżowych oraz ekspert przygotowania indywidualnego w Akademii Piłkarskiej Miedzi Legnica. W lipcu 2016 został asystentem trenera w II zespole Miedzi. Od lutego 2017 pierwszy trener drużyny Miedzi Legnica występującej w Centralnej Lidze Juniorów (CLJ).
Od stycznia 2021 do czerwca 2021 pierwszy trener w GKS Gryf Gryfów Śląski.
Od maja 2022 trener z licencją UEFA Pro.
Maratończyk.
14 września 2014 r. ukończył swój pierwszy maraton. Trasę 32. Wrocław Maraton wiodącą ulicami stolicy Dolnego Śląska ukończył na 849. miejscu z czasem 3:48:09. W kategorii wiekowej M40 zajął 143. miejsce. 15 maja 2016 r. - podczas 15. PKO Cracovia Maratonu - czasem 3:15:31 pobił swój rekord życiowy. W październiku 2016 r., po przebiegnięciu piątego maratonu w ciągu 12 miesięcy, zdobył Koronę Maratonów Polskich. 
Triathlonista.
8 czerwca 2019 r. ukończył swój pierwszy triathlon na dystansie 1/4 Ironman (0,95 km pływania / 45 km jazdy rowerem / 10,55 km biegu). Trasę Triathlon Mietków 2019 ukończył na 433. miejscu z czasem 2:59:07. W kategorii wiekowej M40 zajął 147. miejsce.
Życie prywatne.
Od przeszło dwudziestu lat w związku małżeńskim z Joanną. Mają trzech synów: Filipa, Jakuba i Wojciecha jr.
Życiorys.
10 września 2015 r. w legnickim klubie Sunny Club Music miała miejsce premiera biografii pt. "Wojciech Górski - Jeśli w coś mocno wierzysz" autorstwa historyka Macieja Matwieja. Książka ukazała się nakładem wydawnictwa Studio KZS (numer ).

</doc>
<doc id="1314634" url="https://pl.wikipedia.org/wiki?curid=1314634" title="Tina Charles (piosenkarka)">
Tina Charles (piosenkarka)

Tina Charles (ur. 10 marca 1954 w Whitechapel w Londynie) – piosenkarka angielska, osiągnęła sukces artystyczny w połowie lat 70. Jej najbardziej znanym singlem był hit "I Love to Love" z roku 1976, który doszedł do 1. miejsca na listach UK Singles Chart, utrzymując tę pozycję przez 3 tygodnie, oraz Irish Single Chart – 4 tygodnie.
Życie prywatne.
Jest córką Charlesa Hoskinsa i jego żony Hildy.
Mieszka w Anglii.

</doc>
<doc id="1314636" url="https://pl.wikipedia.org/wiki?curid=1314636" title="Miłość jak dynamit">
Miłość jak dynamit

Miłość jak dynamit – siódmy studyjny album polskiej rockowej grupy muzycznej Sztywny Pal Azji, wydany po jej reaktywacji, 22 lutego 2008 roku. 
Okładką płyty jest jednocześnie komiks autorstwa Mirosława Urbaniaka, zawierający w sobie teksty piosenek.
Skład.
Przy tworzeniu piosenek "Drag Queen", "Tolek i Karioka" oraz "Laptop" pomagał Paweł Nazimek, basista T.Love. Oprócz tego w nagraniach wzięli udział gościnnie:

</doc>
<doc id="1314637" url="https://pl.wikipedia.org/wiki?curid=1314637" title="São Roque">
São Roque

São Roque (Cabo de São Roque) - przylądek w Brazylii znajdujący się na 5°29' szerokości geograficznej południowej i 35°16' długości geograficznej zachodniej. Jest to najbardziej na wschód wysunięty przylądek Ameryki Południowej. Odległość od Roque do Sierra Leone w Afryce wynosi ok. 2840 km.

</doc>
<doc id="1314638" url="https://pl.wikipedia.org/wiki?curid=1314638" title="Droga I/55 (Czechy)">
Droga I/55 (Czechy)

Droga I/55 () – droga krajowa I kategorii w Czechach. Trasa łączy Ołomuniec przez Przerów, Uherské Hradiště, Veselí nad Moravou, Hodonin i Brzecław z dawnym przejściem granicznym z Austrią. Na odcinku Przerów – Hulín trasa miała wspólny przebieg z drogą nr 47, a przez Uherské Hradiště z drogą nr 50. Pomiędzy Hulínem a Otrokowicami stanowi drogę alternatywną wobec autostrady D55.
Dawniej tworzyła połączenie ówczesnych dróg międzynarodowych E7 i E15 z pominięciem Brna.

</doc>
<doc id="1314641" url="https://pl.wikipedia.org/wiki?curid=1314641" title="Dynastia Sasów">
Dynastia Sasów



</doc>
<doc id="1314642" url="https://pl.wikipedia.org/wiki?curid=1314642" title="Frank Soskice">
Frank Soskice

Frank Soskice, baron Stow Hill (ur. 23 lipca 1902, zm. 1 stycznia 1979) – brytyjski prawnik i polityk, członek Partii Pracy, minister w pierwszym rządzie Harolda Wilsona.
Wykształcenie odebrał w St Paul’s School w Londynie oraz w Balliol College na Uniwersytecie Oksfordzkim. Studiował prawo i w 1926 r. został powołany do korporacji prawniczej Inner Temple. Walczył podczas II wojny światowej. W 1945 r. został wybrany do Izby Gmin jako reprezentant okręgu Birkenhead East. W latach 1950–1955 reprezentował okręg wyborczy Sheffield Neepsend, a następnie od 1956 r. okręg Newport, Monmouthshire.
W 1945 r. otrzymał stanowisko Radcy Generalnego Anglii i Walii w administracji Attleego. Przez krótki czas był również brytyjskim delegatem do Zgromadzenia Ogólnego ONZ. W kwietniu 1951 r. został na krótko prokuratorem generalnym. Utrzymał się na tym stanowisku do porażki partii pracy w wyborach tego roku. W 1952 r. został członkiem gabinetu cieni. Od 1963 r. był w nim ministrem spraw wewnętrznych.
Po powrocie Partii Pracy do władzy w 1964 r. Soskice został ministrem spraw wewnętrznych. Z powodu słabego stanu zdrowia nie był w stanie należycie wypełniać swoich obowiązków i w grudniu 1965 r. został Lordem Tajnej Pieczęci. Za czasów jego urzędowania w Home Office zniesiono w Wielkiej Brytanii karę śmieri. Soskice zrezygnował ze stanowisko rządowych oraz mandatu parlamentarnego w 1966 r. Został kreowany parem dożywotnim jako baron Stow Hill i zasiadł w Izbie Lordów. Zmarł w 1979 r.

</doc>
<doc id="1314643" url="https://pl.wikipedia.org/wiki?curid=1314643" title="Samoistne włóknienie szpiku">
Samoistne włóknienie szpiku



</doc>
<doc id="1314644" url="https://pl.wikipedia.org/wiki?curid=1314644" title="Droga I/51 (Czechy)">
Droga I/51 (Czechy)

Droga krajowa 51 (cz. "Silnice I/51") – droga krajowa w południowo-wschodnich Czechach. Arteria łącząca drogę krajową nr 55 z dawnym przejściem granicznym ze Słowacją w całości przebiega przez miasto Hodonin i jest jedną z najkrótszych dróg krajowych w Czechach.

</doc>
<doc id="1314645" url="https://pl.wikipedia.org/wiki?curid=1314645" title="Okręg wyborczy Sheffield Neepsend">
Okręg wyborczy Sheffield Neepsend

Okręg wyborczy Sheffield Neepsend powstał w 1950 r. i wysyłał do brytyjskiej Izby Gmin jednego deputowanego. Okręg obejmował część miasta Sheffield w południowym Yorkshire. Został zlikwidowany w 1955 r.

</doc>
<doc id="1314646" url="https://pl.wikipedia.org/wiki?curid=1314646" title="Janina Hurynowicz">
Janina Hurynowicz

Janina Hurynowicz (ur. 10 listopada 1894 w Krystynopolu, zm. 2 października 1967 w Toruniu) – polska lekarka, neurofizjolog, neurolog i psychiatra. Profesor Uniwersytetu Mikołaja Kopernika w Toruniu, a przed II wojną światową, autorka cenionych prac dotyczących chronaksji i wpływu insuliny na autonomiczny układ nerwowy.
Życiorys.
Szkołę średnią ukończyła w Wilnie w roku 1911. Studia medyczne odbyła w Żeńskim Instytucie Medycznym w Petersburgu kończąc je w roku 1918 (podobnie jak Halina Jankowska). W latach 1918–1922 pracowała w różnych szpitalach na terenie Rosji jako epidemiolog, neurolog i psychiatra. Jako lekarz wojskowy trafiła do Polskiej Dywizji Syberyjskiej i prowadziła szpital polowy. Do kraju powróciła w roku 1921 przez Japonię, Indie, Francję i Niemcy, opiekując się jako lekarz z transportem jeńców inwalidów wojennych.
W okresie 1922–1933 przechodziła kolejno szczeble kariery akademickiej na Uniwersytecie Wileńskim od młodszego asystenta do adiunkta w Klinice Neurologicznej. Doktoryzowała się na podstawie pracy "Wpływ insuliny na układ nerwowy wegetatywny" w roku 1927. Okres 1927-1939 spędziła w Paryżu w różnych instytucjach naukowych zajmując się metodą chronaksjometryczną pomiarów pobudliwości układu naczynioruchowego, co spotkało się z uznaniem Paryskiej Akademii Nauk. W roku 1930 habilitowała się z neurologii na Wydziale Lekarskim Uniwersytetu Stefana Batorego w Wilnie, od roku 1937 pełniąc funkcje zastępcy profesora i tymczasowego kierownika Kliniki Neurologiczno-Psychiatrycznej. W czasie wojny pracowała jako neurolog, brała również udział w ruchu oporu. Latem roku 1945 po ewakuacji z Wilna przyjechała do Torunia obejmując jako profesor nadzwyczajny stanowisko kierownika Katedry Neurofizjologii i Fizjologii Porównawczej Uniwersytetu Mikołaja Kopernika w Toruniu. W roku 1949 uzyskała tytuł profesora zwyczajnego. Od roku 1946 zajmowała się pracą organizacyjną przy powstających Filiach Państwowego Instytutu Higieny Psychicznej w Toruniu i Bydgoszczy, z których powstały później wojewódzkie przychodnie zdrowia psychicznego. Pozostawała dyrektorem takiej przychodni w Toruniu do roku 1954. Zmarła w 1967 roku, pochowana jest na Cmentarzu św. Jerzego w Toruniu.
Dorobek naukowy.
Pozostawiła ponad 90 publikacji naukowych, wśród których przeważają prace poświęcone neurofizjologii, zwłaszcza chronaksjometrii. Szczególnym przedmiotem jej zainteresowań była problematyka zmęczenia i reakcji naczynioruchowych. Część publikacji miała charakter popularnonaukowy i odnosiła się do psychiatrii wieku rozwojowego.

</doc>
<doc id="1314648" url="https://pl.wikipedia.org/wiki?curid=1314648" title="Okręg wyborczy Birkenhead East">
Okręg wyborczy Birkenhead East

Okręg wyborczy Birkenhead East powstał w 1918 r. i wysyłał do brytyjskiej Izby Gmin jednego deputowanego. Okręg obejmował wschodnią część miasta Birkenhead w hrabstwie Merseyside. Okręg został zlikwidowany w 1950 r.

</doc>
<doc id="1314652" url="https://pl.wikipedia.org/wiki?curid=1314652" title="Live in Australia (album Eltona Johna)">
Live in Australia (album Eltona Johna)

Live in Australia with the Melbourne Symphony Orchestra – koncertowy album Eltona Johna oraz gościnnie występującej Orkiestry Symfonicznej Melbourne, zarejestrowany w Sydney Entertainment Centre 14 grudnia 1986, a wydany w czerwcu 1987. Zawiera większość utworów z części 2 koncertu, bez zagranych w części 1 "Saturday Night's Alright for Fighting", "Carla/Etude", "Cold as Christmas (In the Middle of the Year)", "Slow Rivers" i jest ostatnim nagranym przed operacją strun głosowych, która odbyła się 5 stycznia 1987 w szpitalu w Australii. Mimo że głos artysty załamywał się, koncert i płytę uznaje się za bardzo dobre.
Trasa koncertowa.
W sierpniu 1986 podczas trasy po Stanach Zjednoczonych Eltona zaczęły nękać problemy głosowe. Pomimo to nie wykreślił z planu 27 zaplanowanych koncertów w Australii pod koniec roku. W czasie tych wystąpień było w planach dokonanie nagrania w Sydney nowego albumu koncertowego, a także ogólnoświatowa transmisja satelitarna z tego samego miasta. Australijska trasa rozpoczęła się w Brisbane. Głos Eltona był wówczas w dobrej formie, lecz pod koniec pierwszego tygodnia, pianista stracił go całkowicie, co zmusiło go do kontaktowania się z resztą współpracowników za pomocą pisma. Lekarz zalecił muzykowi nieużywanie głosu tak długo, jak to tylko możliwe. Dzięki temu koncerty mogły być kontynuowane, gdyż John po pewnym czasie odzyskał głos. Koncert w Sydney był ostatnim z całej serii. Koncerty składały się z dwóch części: podczas pierwszej na senie był obecny trzynastoosobowy zespół i Elton John ubrany w pełne przepychu, nietypowe stroje, m.in.: Mohikanina czy wycekinowane marynarki oraz peruki w stylu Tiny Turner. Podczas drugiej części na scenie poza przebranym za Mozarta Eltonem i zespołem, obecny był 88 osobowy skład Melbourne Symphony Orchestra. Na koncercie, który słyszymy, w nagraniu wzięło udział 11 tys. ludzi, a transmisja telewizyjna dotarła do 10 mln.

</doc>
<doc id="1314655" url="https://pl.wikipedia.org/wiki?curid=1314655" title="Okręg wyborczy Newport (Monmouthshire)">
Okręg wyborczy Newport (Monmouthshire)

Okręg wyborczy Newport, Monmouthshire powstał w 1918 r. i wysyłał do brytyjskiej Izby Gmin jednego deputowanego. Okręg obejmował miasto Newport w hrabstwie Monmouthshire. Został zlikwidowany w 1983 r.

</doc>
<doc id="1314657" url="https://pl.wikipedia.org/wiki?curid=1314657" title="Marek Bocianiak">
Marek Bocianiak

Marek Bocianiak (ur. 1958 w Łobzie) – polski aktor dubbingowy, teatralny, telewizyjny i filmowy, lektor.
W 1982 rukończył Państwową Wyższą Szkołę Teatralną im. Ludwika Solskiego w Krakowie.
Występował na scenach następujących teatrów:

</doc>
<doc id="1314658" url="https://pl.wikipedia.org/wiki?curid=1314658" title="Noc bez światła">
Noc bez światła

Noc bez światła (tyt. oryg. "Një natë pa dritë") – albański film fabularny z roku 1981 w reżyserii Gëzima Erebary.
Opis fabuły.
Akcja filmu rozgrywa się w środowisku literatów Szkodry w latach 30. XX w. W tym otoczeniu dojrzewa Millosh Gjergj Nikolla, znany potem jako Migjeni, który pracuje jako nauczyciel w szkołach wiejskich. Obserwując rozgrywające się wokół wydarzenia zaczyna pisać utwory krytykujące rzeczywistość społeczno-polityczną.

</doc>
<doc id="1314665" url="https://pl.wikipedia.org/wiki?curid=1314665" title="Dolnik (Rzyce)">
Dolnik (Rzyce)

Dolnik (niem. "Unterhof") – część kolonii Rzyce w Polsce, położona w województwie śląskim, w powiecie lublinieckim, w gminie Koszęcin.
W latach 1975–1998 Dolnik przynależał do województwa częstochowskiego.

</doc>
<doc id="1314666" url="https://pl.wikipedia.org/wiki?curid=1314666" title="Sao Roque">
Sao Roque



</doc>
<doc id="1314668" url="https://pl.wikipedia.org/wiki?curid=1314668" title="Józefa Kantor">
Józefa Kantor

Józefa Kantorówna pseudonim „Ziuta” (ur. 5 marca 1896 w Tarnowie, zm. 25 września 1990) – nauczycielka, harcmistrzyni, założycielka i drużynowa Tajnej Drużyny Starszych Harcerek „Mury” w obozie koncentracyjnym Ravensbrück.
Życiorys.
Urodziła się 5 marca 1896 r. w Tarnowie jako córka Franciszka oraz Antoniny z d. Jaworskiej, była piątym z siedmiorga rodzeństwa. Ojciec Józefy był urzędnikiem skarbowym, a matka zajmowała się domem. 
Harcerką została w 1914. Po ukończeniu seminarium nauczycielskiego w Tarnowie uczyła najpierw w zaborze rosyjskim, a w 1922 wraz z innymi nauczycielami na apel władz wyjechała na Śląsk, gdzie rozpoczęła pracę w Szkole Powszechnej nr 1 w Szopienicach – Roździeniu. Zaangażowała się także w działalność patriotyczną. W 1932 przejęła 3 Drużynę Harcerek w Szopienicach, a następnie w tej samej miejscowości założyła drużynę im. Emilii Plater. W latach 1936–1938 pełniła funkcję hufcowej Hufca Harcerek w Szopienicach, a następnie (1938−1939) – kierowniczki Wydziału Gospodarczego Komendy Śląskiej Chorągwi Harcerek w Katowicach.
Wybuch II wojny światowej zastał ją na zlocie harcerskim. Nie wróciła wówczas na Śląsk, a wyjechała do Tarnowa, gdzie prowadziła działalność konspiracyjną. Wspólnie ze swym starszym bratem, Marianem Kantorem-Mirskim (także nauczycielem), rozprowadzała pismo konspiracyjne „Polska żyje”. Trafiła za to na listę osób poszukiwanych przez gestapo. W dalszym jednak ciągu w ukryciu organizowała działalność pomocową i patriotyczną. 9 listopada 1940 została aresztowana przez gestapo i osadzona w więzieniu w Tarnowie, skąd po 9 miesiącach przewieziono ją do obozu koncentracyjnego dla kobiet w Ravensbrück (brat trafił do obozu Auschwitz, gdzie zginął). Tam, wraz z dwiema innymi harcmistrzyniami, Zofią Jańczy i Marią Rydarowską, założyła konspiracyjną drużynę harcerek „Mury”, której hasłem było „Trwaj i pomóż innym przetrwać”. 28 kwietnia 1945 dzięki pertraktacjom szwedzkiego Czerwonego Krzyża została wraz z wieloma innymi więźniarkami przewieziona na leczenie do Szwecji. Po powrocie do Polski w listopadzie 1945 powróciła do pracy nauczycielskiej w Szopienicach oraz do działalności harcerskiej. Od 1970, będąc na emeryturze, organizowała zjazdy byłych członkiń „Murów”. Organizowała pielgrzymki do sanktuariów maryjnych. Była gorącą patriotką i katoliczką, a jej działalność była nie w smak komunistycznym władzom. W 1970 w Chorzowie odbył się pierwszy zjazd uczestniczek drużyny „Mury”.
Zmarła 25 września 1990 i pochowana została na cmentarzu w Katowicach – Szopienicach. W miejscowym kościele św. Jadwigi poświęcono jej pamiątkową tablicę. Jest także patronką jednej z ulic oraz Szkoły Podstawowej nr 42 w Katowicach – Szopienicach. Jej koleżanki, więźniarki złożyły też prośbę do władz kościelnych o uznanie jej za błogosławioną.
W latach 90. w Katowicach Dąbrówce Małej została założona drużyna harcerska imienia p. Józefy Kantor, która obrała nazwę „Mury”.

</doc>
<doc id="1314669" url="https://pl.wikipedia.org/wiki?curid=1314669" title="Irki">
Irki

Irki (niem. "Irrkau") – część kolonii Rzyce w Polsce, położona w województwie śląskim, w powiecie lublinieckim, w gminie Koszęcin.
W latach 1975–1998 Irki przynależały do województwa częstochowskiego.
Irki położone są obok drogi wojewódzkiej nr 906 Zawiercie – Lubliniec.
Wierni będący katolikami przynależą do parafii Najświętszego Serca Pana Jezusa „NSPJ” w Koszęcinie.
W sierpniu 2008 przez Irki przeszła trąba powietrzna, która zniszczyła lub uszkodziła domy mieszkalne, zabudowania gospodarskie oraz cześć pobliskiego lasu.

</doc>
<doc id="1314670" url="https://pl.wikipedia.org/wiki?curid=1314670" title="Neverland Ranch">
Neverland Ranch

Neverland Valley Ranch – posiadłość, której właścicielem był Michael Jackson. Pod koniec 2008 roku Jackson sprzedał posiadłość za 35 milionów dolarów spółce Sycamore Valley Ranch Company LLC, której udziałowcami byli kompania Colony Capital i on sam. Wielkość udziałów Michaela Jacksona w Neverland jako udziałowca Colony Capital wynosiła 87,5%. Obecnie jego udziały są w posiadaniu spadkobierców – Michael Jackson Estate (zarządcy majątku spadkowego).
Leży w hrabstwie Santa Barbara w Kalifornii. Polskie tłumaczenie nazwy posiadłości brzmi „Nibylandia”. Nazwa nawiązuje do fikcyjnej wyspy Nibylandia, z powieści "Piotruś Pan" Jamesa Matthew Barriego.
Znajduje się w odległości ok. 13 km od miasteczka Los Olivos w stanie Kalifornia, pomiędzy miastami Santa Maria, a Santa Barbara.
Adres posiadłości: Neverland Ranch, blisko 5225 Figueroa Mountain Rd, Los Olivos, CA 93441.
Historia rancza.
Początkowo w miejscu przyszłej posiadłości króla popu stało miasteczko rekreacyjne Sycamore Valley Ranch. Michael znalazł się tam po raz pierwszy z okazji kręcenia z Paulem McCartneyem teledysku do piosenki „Say Say Say”. Już w trakcie zdjęć kilkakrotnie powtarzał, że posiadłość bardzo mu się podoba i chciałby ją kupić, gdyby nadarzyła się okazja. 13 marca 1988 r. spełnił swoje marzenie. Zakupił posiadłość i okoliczne tereny za sumę niepodaną do publicznej wiadomości, szacowaną w przedziałach 16,8-30 milionów dolarów.
Neverland.
Jackson wprowadził się do swej posiadłości wkrótce po zakupie i nadał jej nazwę Neverland Valley Ranch. Wielu jego obrońców doszukuje się w tej nazwie nawiązania do Piotrusia Pana – chłopca, który nigdy nie dorósł, do którego wielokrotnie porównywano piosenkarza.
Jackson rozbudował posiadłość. Stworzył tam wesołe miasteczko, zoo, salę kinowo-teatralno-taneczną, salę gier komputerowych, wioskę indiańską, XIX-wieczny Dziki Zachód, słynny zegar kwiatowy i stację kolejową. Każdego gościa u bram witał konny powóz, którym można było dojechać do centrum posiadłości. Domki dla gości, stojące pośród drzew, w pobliżu jeziora były komfortowo wyposażone, także z myślą o osobach niepełnosprawnych, często tu przyjeżdżających. Jackson zapraszał rodziny z dziećmi do zwiedzania posiadłości. Część dzieci zostawała na noc w domu piosenkarza, co zaowocowało dwukrotnym oskarżeniem go o molestowanie seksualne nieletnich, w 1993 oraz w 2003 roku.
Neverland nie było jedynie prywatną posiadłością Króla Popu. Jak mawiał Michael Jackson, Neverland zostało przez niego stworzone głównie z myślą o pokrzywdzonych przez los dzieciach, a wszelkie zgromadzone w nim atrakcje służyły właśnie niepełnosprawnym, chorym lub biednym maluchom, dla których wycieczka do Neverland często była największą przygodą życia. Podczas wizyt dzieci nie tylko korzystały z atrakcji parku rozrywki, dostawały także darmowe słodycze i lody, obcowały ze zwierzętami, jeździły kolejką. W kinie w Neverland zamontowano specjalnie przeszklone sale z łóżkami szpitalnymi, aby filmy mogły oglądać także dzieci, których stan zdrowia nie pozwalał na zajęcie fotela kinowego.
Wbrew rewelacjom podawanym przez media i oskarżycieli, dzieci nocowały w Neverland jedynie za zgodą rodziców.
W 2005 Michael Jackson oznajmił, że nie wraca do posiadłości, tłumacząc, że po rewizji związanej z oskarżeniami o molestowanie, przeprowadzonej przez ponad siedemdziesięciu policjantów, nie czuje się w tym miejscu jak w domu. Nigdy więcej tam nie powrócił.
Neverland Valley Ranch było sugerowanym przez media miejscem pochowania ciała Michaela Jacksona. Spekulacje te nie zostały potwierdzone przez rodzinę gwiazdy ani przez władze stanu Kalifornia. Ostatecznie nie został tam pochowany.
Meble i rzeczy osobiste Michaela Jacksona zostały wywiezione stamtąd i do dziś dom pozostaje niezamieszkany, jednak długo nie był wystawiony na sprzedaż. Dbałością o stan posiadłości opiekuje się stała grupa pracowników. W 2011 roku odnowiono zegar kwiatowy przy stacji kolejki.
Fani z całego świata składają petycje o przywrócenie Neverland funkcji, jaką wymarzył sobie Michael Jackson – miejsca radości dla dzieci skrzywdzonych przez los.
W 2015 roku posiadłość została wystawiona na sprzedaż za kwotę 100 mln $. Ron Burkle, były przyjaciel Jacksona, zakupił ją pod koniec roku 2020 za 22 mln $.

</doc>
<doc id="1314671" url="https://pl.wikipedia.org/wiki?curid=1314671" title="Droga I/49 (Czechy)">
Droga I/49 (Czechy)

Droga krajowa 49 (cz. "Silnice I/49") – droga krajowa Czechach. Droga biegnie z Otrokovic przez Zlin do dawnego przejścia granicznego ze Słowacją. Na 11 kilometrowym odcinku biegnie wspólnym śladem z drogą krajową nr 57. W przyszłości obecna trasa zostanie zastąpiona nowoczesną autostradą D49.

</doc>
<doc id="1314672" url="https://pl.wikipedia.org/wiki?curid=1314672" title="Fernão de Noronha">
Fernão de Noronha

Fernão de Noronha (ur. 1470 lub wcześniej, zm. 1540 w Lizbonie) -portugalski administrator Brazylii. 
Fernão de Noronha w roku 1503 otrzymał od króla Manuela I monopol na handel i administrowanie Brazylią, którą zarządzał do 1512 roku. Był reprezentantem spółki zarządzanej przez konwertytów, której celem było wysyłanie co roku statków do Brazylii, badania stu mil wybrzeża, budowanie fortów i bronienie Brazylii przed penetracją Bretończyków i Normadczyków. Fernão de Noronha wystawił sześć karawel do Brazylii, dowódcą których był portugalski żeglarz Gonçalvo Coelho w 1503 roku. Karawele wiozły osadników i materiały do budowy faktorii. Jedna karawela była pilotowana przez Amerigo Vespucci. Okręt rozbił się na mieliźnie w pobliżu wysp koło przylądka São Roque. Wyspy zostały nazwane później jego imieniem - archipelag Fernando de Noronha. 
Fernão de Noronha wzniósł port w Santos. Do 1512 roku sprowadzał z Brazylii do Lizbony drewno "brasil" i niewolników. W 1532 roku został nobilitowany. 

</doc>
<doc id="1314674" url="https://pl.wikipedia.org/wiki?curid=1314674" title="Krywałd (Brusiek)">
Krywałd (Brusiek)

Krywałd – część wsi Brusiek w Polsce, położona w województwie śląskim, w powiecie lublinieckim, w gminie Koszęcin.
W latach 1975–1998 Krywałd administracyjnie należał do województwa częstochowskiego.

</doc>
<doc id="1314675" url="https://pl.wikipedia.org/wiki?curid=1314675" title="Krywałd">
Krywałd



</doc>
<doc id="1314678" url="https://pl.wikipedia.org/wiki?curid=1314678" title="Droga I/45 (Czechy)">
Droga I/45 (Czechy)

Droga krajowa 45 (cz. "Silnice I/45") – droga krajowa w Czechach łącząca drogę krajową nr 46 z miastem Krnov oraz dawnym czesko-polskim przejściem granicznym.

</doc>
<doc id="1314683" url="https://pl.wikipedia.org/wiki?curid=1314683" title="Derek Whyte">
Derek Whyte

Derek Whyte (ur. 31 sierpnia 1968 w Glasgow) - piłkarz szkocki grający na pozycji środkowego obrońcy.
Kariera klubowa.
Derek Whyte wychował się w klubie Celtic F.C., wywodzącym się z jego rodzinnego Glasgow. Po występach w młodzieżowej drużynie Celtic Boys trafił do pierwszego składu w 1985 roku, a już 22 sierpnia tego samego roku zadebiutował w Scottish Premier League w zremisowanym 1:1 wyjazdowym spotkaniu z Heart of Midlothian F.C. W sezonie 1985/1986 będąc rezerwowym wywalczył swój pierwszy tytuł mistrza Szkocji, a w następnym, gdy grał już w wyjściowej jedenastce, został z Celtikiem wicemistrzem kraju. W 1988 roku zdobył z "The Bhoys" dublet, pierwszy od sezonu 1976/1977. Był to zarazem drugi i ostatni tytuł mistrzowski Whyte'a z Celtikiem, gdyż w kolejnych latach prymat w kraju dziewięciokrotnie z rzędu broniła drużyna Rangers F.C. Jedynym sukcesem do 1992 roku, jakie Derek osiągnął z Celtikiem było zdobycie Pucharu Szkocji w 1989 roku. Ogółem przez 7 lat rozegrał dla Celtiku 211 ligowych meczów, w których zdobył 7 goli.
1 sierpnia 1992 roku Whyte trafił do Anglii. Podpisał kontrakt z grającym w Division One zespołem Middlesbrough F.C., który zapłacił za niego 900 tysięcy funtów. W jego barwach swój pierwszy mecz zaliczył 15 sierpnia przeciwko Coventry City, który "Boro" przegrało 1:2. Przez trzy lata występował z Middlesbrough na zapleczu Premier League, aż w końcu w sezonie 1994/1995 wywalczył do niej awans. W 1997 roku awansował do finału Pucharu Anglii i Pucharu Ligi Angielskiej, jednak w obu przypadkach gracze Middlesbrough schodzili z boiska pokonani (odpowiednio 0:2 z Chelsea oraz 1:1 i 0:1 z Leicester City). Dodatkowo na koniec sezonu zespół spadł do Division One.
W połowie sezonu 1997/1998 Whyte wrócił do Szkocji i został piłkarzem Aberdeen F.C. Został kapitanem zespołu zastępując w tej roli Jima Leightona, a w 2000 roku dotarł do finału Pucharu Szkocji i Pucharu Ligi Szkockiej - oba Aberdeen przegrało. W 2002 roku odszedł do Partick Thistle F.C. W listopadzie 2003 został grającym menedżerem zespołu (w tej roli pracował do marca 2004), a po sezonie 2003/2004 zakończył piłkarską karierę.
Kariera reprezentacyjna.
W reprezentacji Szkocji Whyte zadebiutował 14 października 1987 roku w wygranym 2:0 spotkaniu z Belgią. W 1992 i 1996 roku był w kadrze Szkocji na Euro 92 i Euro 96, jednak na obu turniejach był rezerwowym. W 1998 roku został powołany przez Craiga Browna do kadry na mundial we Francji, ale tam także nie wystąpił w żadnym ze spotkań Szkotów. Karierę reprezentacyjną zakończył w 1999 roku, a jego ostatnim występem był towarzyski mecz z Niemcami (1:0). W kadrze narodowej wystąpił 12 razy.

</doc>
<doc id="1314686" url="https://pl.wikipedia.org/wiki?curid=1314686" title="Leather Jackets">
Leather Jackets

Leather Jackets – to 20. studyjny album brytyjskiego piosenkarza i kompozytora Eltona Johna, nagrany w Sol Studios i wydany w 1986. Był to pierwszy album Anglika, który nie przyniósł żadnych hitów ani na listach w Ameryce, ani w Wielkiej Brytanii. W 2006 roku, Elton John powiedział, że jest to jego zdaniem najgorszy album z czasu całej kariery, podczas gdy Bernie Taupin twierdzi, że to The Big Picture zasługuje na to miano.
W utworze „Angeline”, gościnnie zagrali basista John Deacon i perkusista Roger Taylor z zespołu Queen.
Był to ostatni album studyjny Johna wypromowany przez Gusa Dudgeona.
Notowania.
Album
Heartache All Over the World

</doc>
<doc id="1314688" url="https://pl.wikipedia.org/wiki?curid=1314688" title="Nowy Dwór (Piłka)">
Nowy Dwór (Piłka)

Nowy Dwór (niem. "Neuhof") – część kolonii Piłka w Polsce, położona w województwie śląskim, w powiecie lublinieckim, w gminie Koszęcin.
W latach 1975–1998 Nowy Dwór administracyjnie należał do województwa częstochowskiego.

</doc>
<doc id="1314692" url="https://pl.wikipedia.org/wiki?curid=1314692" title="Święta Kornelia">
Święta Kornelia



</doc>
<doc id="1314696" url="https://pl.wikipedia.org/wiki?curid=1314696" title="Sharat Saxena">
Sharat Saxena

Sharat Saxena, również Sarat Saxena / Sharad Saxena / Sharath Saxena (ur. 17 sierpnia 1950 w Satna w stanie Madhya Pradesh) – indyjski aktor, który od 1972 roku zagrał w ponad 160 filmach bollywoodzkich. Przeważnie gra drugoplanowe role ojców, wujków, policjantów i role negatywne.
Można go zobaczyć w znanych filmach bollywoodzkich, takich jak: "Mr India", "Tridev", "Ghayal", "Khiladi", "", "Soldier", "Ogrodnik", "Fanaa", "Krrish", Ek Hi Raasta (1993) i innych.
Za "Ghulam" (z Aamir Khanem) (1998) otrzymał nominację do Nagrody Filmfare za Najlepszą Rolę Negatywną.

</doc>
<doc id="1314697" url="https://pl.wikipedia.org/wiki?curid=1314697" title="Suska">
Suska

Suska – część wsi Śniadków Górny w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Suska administracyjnie należała do województwa siedleckiego.
Wierni Kościoła rzymskokatolickiego należą do parafii Wszystkich Świętych w Sobieniach-Jeziorach.

</doc>
<doc id="1314699" url="https://pl.wikipedia.org/wiki?curid=1314699" title="Korea (Sobienie Szlacheckie)">
Korea (Sobienie Szlacheckie)

Korea – część wsi Sobienie Szlacheckie w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Korea administracyjnie należała do województwa siedleckiego.

</doc>
<doc id="1314700" url="https://pl.wikipedia.org/wiki?curid=1314700" title="Phoxinellus alepidotus">
Phoxinellus alepidotus

Phoxinellus alepidotus – gatunek słodkowodnej ryby z rodziny karpiowatych (Cyprinidae). Gatunek typowy rodzaju "Phoxinellus". Jest zagrożony wyginięciem. Nie ma znaczenia gospodarczego.
Występowanie.
Spotykany na kilku zaledwie stanowiskach Półwyspu Bałkańskiego (Bośnia i Hercegowina, Chorwacja).
Opis.
Osiąga do 14,5 cm długości standardowej.

</doc>
<doc id="1314701" url="https://pl.wikipedia.org/wiki?curid=1314701" title="Kępa Wysocka">
Kępa Wysocka

Kępa Wysocka – część wsi Wysoczyn w Polsce, położona w województwie mazowieckim, w powiecie otwockim, w gminie Sobienie-Jeziory.

</doc>
<doc id="1314702" url="https://pl.wikipedia.org/wiki?curid=1314702" title="Naczelny Wódz">
Naczelny Wódz



</doc>
<doc id="1314704" url="https://pl.wikipedia.org/wiki?curid=1314704" title="Zajezierze (Śniadków Górny A)">
Zajezierze (Śniadków Górny A)

Zajezierze – część wsi Śniadków Górny A położona w Polsce, w województwie mazowieckim, w powiecie otwockim, w gminie Sobienie-Jeziory.
W latach 1975–1998 Zajezierze administracyjnie należało do województwa siedleckiego.

</doc>
<doc id="1314705" url="https://pl.wikipedia.org/wiki?curid=1314705" title="Strzebla dalmatyńska">
Strzebla dalmatyńska

Strzebla dalmatyńska ("Delminichthys adspersus") – gatunek niewielkiej, słodkowodnej ryby z rodziny karpiowatych (Cyprinidae). Gatunek typowy rodzaju "Delminichthys".
Występowanie.
Półwysep Bałkański – jeziora i rzeki Albanii, Grecji i byłej Jugosławii.
Opis.
Osiąga około 10 cm długości. Żyje stadnie. Żywi się małymi skorupiakami i larwami owadów. Biologia tego gatunku jest słabo poznana.

</doc>
<doc id="1314707" url="https://pl.wikipedia.org/wiki?curid=1314707" title="Kolonia Siedzów">
Kolonia Siedzów

Kolonia Siedzów – część wsi Szymanowice Małe w Polsce, położona w województwie mazowieckim, w powiecie otwockim, w gminie Sobienie-Jeziory.
W latach 1975–1998 Kolonia Siedzów administracyjnie należała do województwa siedleckiego.

</doc>
<doc id="1314708" url="https://pl.wikipedia.org/wiki?curid=1314708" title="Achmetowicz">
Achmetowicz

Achmetowicz ("Achmatowicz") – polski herb szlachecki.
Opis herbu.
W polu barwy niewiadomej łękawica na opak barwy niewiadomej między takimiż kołami trzema nad dwoma.
Najwcześniejsze wzmianki.
Jest to herb z pieczęci Mustafy Achmatowicza wywodzącego się z rodu Achmatowiczów herbu Achmat. Dokument z pieczęcią pochodzi z 1592 roku.
Herbowni.
Achmetowicz – Achmatowicz

</doc>
<doc id="1314710" url="https://pl.wikipedia.org/wiki?curid=1314710" title="Pistolet Beretta 70">
Pistolet Beretta 70

Beretta 70 - włoski mały pistolet samopowtarzalny produkowany w latach 70. i 80. XX wieku przez Fabbrica d'Armi Pietro Beretta S.p.A. W ofercie Beretty zastąpił pistolet Beretta 948.
Beretta 70 była bronią samopowtarzalną, działającą na zasadzie odrzutu zamka swobodnego. Mechanizm spustowo-uderzeniowy kurkowy, pojedynczego działania. Pistolet wyposażony był w bezpiecznik nastawny którego skrzydełko znajdowało się z lewej strony szkieletu i zatrzask zamka. Pistolet był zasilany z jednorzędowego magazynka pudełkowego. W wersji kalibru 5,6 mm miał on pojemność 10 naboi, 7,65 mm 7 naboi, a 9 mm 6 naboi.
Wersje:
Rozwinięciem modelu był pistolet Beretta 76.

</doc>
<doc id="1314714" url="https://pl.wikipedia.org/wiki?curid=1314714" title="Telestes croaticus">
Telestes croaticus

Telestes croaticus – gatunek ryby z rodziny karpiowatych (Cyprinidae), zagrożony wyginięciem.
Występowanie.
Spotykany na kilku zaledwie stanowiskach w Chorwacji.

</doc>
<doc id="1314717" url="https://pl.wikipedia.org/wiki?curid=1314717" title="Phoxinellus ghetaldii">
Phoxinellus ghetaldii



</doc>
<doc id="1314718" url="https://pl.wikipedia.org/wiki?curid=1314718" title="Thanas Qerama">
Thanas Qerama

Thanas Qerama - (ur. 7 kwietnia 1945 w Durrës - zm. 4 kwietnia 2004 w Tiranie) - albański pisarz i dziennikarz.
Życiorys.
Ukończył studia z zakresu języka i literatury albańskiej na uniwersytecie w Tiranie. Po studiach rozpoczął pracę jako dziennikarz-reporter w piśmie "Bashkimi". W 1977 przeszedł do Albańskiej Agencji Telegraficznej.
Jeden z pionierów albańskiej literatury fantastyczno-naukowej. Zadebiutował w początkach lat 80. XX w. Pisał opowiadania i powieści. W latach 1979-1989 kierował pismem "Horizonti", w którym przedstawiano osiągnięcia współczesnej nauki, ale także popularyzowano wiedzę z zakresu nauk przyrodniczych i historii.

</doc>
<doc id="1314719" url="https://pl.wikipedia.org/wiki?curid=1314719" title="Sako TRG-21">
Sako TRG-21



</doc>
<doc id="1314723" url="https://pl.wikipedia.org/wiki?curid=1314723" title="Potok (województwo mazowieckie)">
Potok (województwo mazowieckie)

Potok – zniesiona nazwa kolonii w Polsce, położona w województwie mazowieckim, w powiecie otwockim, w gminie Sobienie-Jeziory.
Nazwa miejscowości została zniesiona z 2022 r.
W latach 1975–1998 miejscowość należała administracyjnie do województwa siedleckiego.

</doc>
<doc id="1314724" url="https://pl.wikipedia.org/wiki?curid=1314724" title="Hernando Fernandez Colón">
Hernando Fernandez Colón

Hernando lub Fernando Kolumb (ur. 15 sierpnia 1488 w Kordowie, zm. 12 lipca 1539 w Sewilli) – bibliofil hiszpański, biograf i syn Krzysztofa Kolumba.
Hernando był synem Krzysztofa Kolumba i jego kochanki Beatriz Enríquez de Arana. We wczesnych latach młodości wraz ze swoim przyrodnim bratem Diegiem Kolumbem był paziem na dworze królowej hiszpańskiej Izabeli I. 11 maja 1502 wziął udział w czwartej wyprawie swojego ojca do Ameryki, który żeglował wzdłuż brzegów Hondurasu, Nikaragui, Kostaryki i Panamy. Po roku powrócił do Hiszpanii, a następnie po uzyskaniu przez jego brata Diego ojcowskich tytułów i gubernatorstwa Hispanioli, udał się na wyspę Santo Domingo. Tam na zlecenie brata budował kościoły.
W Hiszpanii, król Karol V zatrudnił go w służbie dyplomatycznej oraz polecił mu zbieranie i skupywanie z całej Europy pamiętników i starodruków. Hernando zebrał liczne dzieła oraz materiały dotyczące ojca potrzebne do procesów brata z hiszpańską administracją i do oczyszczenia imienia Kolumba i przypomnienia jego zasług. Swoją bibliotekę nazwał pierwotnie "Fernardiną" a następnie "Columbiną".
W 1538 roku napisał "Dzieje żywota i znamienitych spraw Admirała don Krzysztofa Kolumba". Dzieło zostało wydane po włosku w 1571 roku w Wenecji. Polskie wydanie w przekładzie Alija Dunkanovica ukazało się w 1965 roku.

</doc>
<doc id="1314725" url="https://pl.wikipedia.org/wiki?curid=1314725" title="Strzebla dubrownicka">
Strzebla dubrownicka

Strzebla dubrownicka ("Delminichthys ghetaldii") – gatunek słodkowodnej ryby z rodziny karpiowatych (Cyprinidae).
Występowanie.
Chorwacja, Bośnia i Hercegowina. Jaskinie krasowe.
Taksonomia.
Franz Steindachner opisał w 1882 "Paraphoxinus pstrossii" i "Paraphoxinus ghetaldii" jako dwa odrębne gatunki. Obydwa zostały przeniesione do rodzaju "Phoxinellus". Późniejsze badania wykazały, że jest to ten sam gatunek, następnie przeniesiony do rodzaju "Delminichthys".
Opis.
Strzebla dubrownicka osiąga długość około 10 cm. Grzbiet ma kolor ciemnobrązowy, boki są złociste lub żółtawe a brzuch biały. Całe ciało jest nakrapiane nieregularnymi brązowoczarnymi plamkami. Żyje w stadach. Ma niewielkie znaczenie gospodarcze i wędkarskie. Biologia rozrodu tego gatunku pozostaje słabo poznana.
Odżywianie.
Żywi się głównie skorupiakami i larwami owadów.

</doc>
<doc id="1314731" url="https://pl.wikipedia.org/wiki?curid=1314731" title="V L.O. im. Ks. J. Poniatowskiego">
V L.O. im. Ks. J. Poniatowskiego



</doc>
<doc id="1314732" url="https://pl.wikipedia.org/wiki?curid=1314732" title="Pelasgus epiroticus">
Pelasgus epiroticus

Pelasgus epiroticus – gatunek słodkowodnej ryby z rodziny karpiowatych (Cyprinidae). Nie ma znaczenia gospodarczego. Jest krytycznie zagrożony wyginięciem.
Występowanie.
Jezioro Ioannina w Grecji. Występowanie w rzece Louros jest wątpliwe.
Opis.
Osiąga do 10 cm długości standardowej.

</doc>
<doc id="1314734" url="https://pl.wikipedia.org/wiki?curid=1314734" title="Zapole (powiat otwocki)">
Zapole (powiat otwocki)

Zapole – nieoficjalna część wsi Radwanków Szlachecki w Polsce, położona w województwie mazowieckim, w powiecie otwockim, w gminie Sobienie-Jeziory.

</doc>
<doc id="1314736" url="https://pl.wikipedia.org/wiki?curid=1314736" title="Royal Aircraft Factory FE.2">
Royal Aircraft Factory FE.2



</doc>
<doc id="1314738" url="https://pl.wikipedia.org/wiki?curid=1314738" title="Julian Amery">
Julian Amery

Harold Julian Amery (ur. 27 marca 1919, zm. 3 września 1996), brytyjski polityk, członek Partii Konserwatywnej, minister w rządach Harolda Macmillana i Aleca Douglasa-Home’a, członek Conservative Monday Club.
Życiorys.
Jego ojcem był inny konserwatywny polityk, Leo Amery. Jego starszy brat, John, współpracował hitlerowskimi Niemcami i po II wojnie światowej został stracony za zdradę stanu. Julian kształcił się w Eton College oraz w Balliol College na Uniwersytecie Oksfordzkim. 26 stycznia 1950 r. poślubił Catherine Macmillan (1926-1991), córkę późniejszego premiera Harolda Macmillana. Julian i Catherine mieli razem syna i trzy córki.
Przed wybuchem II wojny światowej Julian był korespondentem wojennym podczas hiszpańskiej wojny domowej. Następnie pracował jako attaché brytyjskiem ambasady w Belgradzie. Po wybuchu wojny wstąpił do Royal Air Force. W 1940 r. otrzymał stopnień sierżanta. W 1941 r. został przeniesiony do British Army w randze kapitana. Wojnę spędził w basenie Morza Śródziemnego - na Bliskim Wschodzie, Malcie i Jugosławii. W 1944 r. był doradcą wojskowym albańskiego ruchu oporu. W 1945 r., razem z generałem Cartonem de Wiart, był osobistym przedstawicielem premiera przy generalissimusie Chang Kaj-szeku.
W 1950 r. Amery wygrał wybory parlamentarne w okręgu Preston North i zasiadł w Izbie Gmin. W 1957 r. został podsekretarzem stanu w ministerstwie wojny. W latach 1958-1960 sprawował analogiczne stanowisko w ministerstwie ds. kolonii. W 1960 r. został ministrem lotnictwa, a w 1962 r. członkiem gabinetu jako minister stanu ds. lotnictwa. Pozostał na tym stanowisku do wyborczej porażki konserwatystów w 1964 r.
Amery zasiadał w Izbie Gmin do 1966 r., kiedy to przegrał wybory powszechne. Do parlamentu powrócił w 1969 r. po wygranych wyborach uzupełniających w okręgu Brighton Pavilion. Okręg ten reprezentował do 1992 r. W administracji Edwarda Heatha Amery był ministrem ds. prac publicznych (1970-1972), ministrem ds. budownictwa (1970-1972) oraz ministrem stanu w Foreign Office (1972-1974).
Z miejsca w Izbie Gmin zrezygnował w 1992 r. Następnie został kreowany parem dożywotnim jako baron Amery of Lustleigh i zasiadł w Izbie Lordów. Zmarł w 1996 r.

</doc>
<doc id="1314741" url="https://pl.wikipedia.org/wiki?curid=1314741" title="Dlouhá Loučka">
Dlouhá Loučka

Dlouhá Loučka (niem. Langendorf) – gmina w Czechach w powiecie Ołomuniec w Kraju ołomunieckim.
Pierwsza wzmianka o miejscowości pochodzi z roku 1301.

</doc>
<doc id="1314742" url="https://pl.wikipedia.org/wiki?curid=1314742" title="Okręg wyborczy Preston North">
Okręg wyborczy Preston North

Okręg wyborczy Preston North powstał w 1950 r. i wysyłał do brytyjskiej Izby Gmin jednego deputowanego. Okręg obejmował północną część miasta Preston. Został zlikwidowany w 1983 r.

</doc>
<doc id="1314745" url="https://pl.wikipedia.org/wiki?curid=1314745" title="Beyond Belief">
Beyond Belief

Beyond Belief – organizowane corocznie sympozjum naukowców i filozofów prezentujące stan badań nad ludzką naturą i społeczeństwem. Organizatorami są The Science Network oraz Crick-Jacobs Center. Oba dotychczasowe miały miejsce w "Salk Institute for Biological Studies" w La Jolla (USA, Kalifornia).
2006: Science, Religion, Reason and Survival.
Pierwsze sympozjum odbyło się w dniach 5-7 listopada 2006.
Na początku sympozjum organizator Roger Bingham zaproponował jako przedmiot dyskusji kilka pytań, były to m.in.:
2007: Enlightenment 2.0.
Drugie sympozjum odbyło się w Audytorium Frederica de Hoffmanna w dniach 31 października - 2 listopada 2007.

</doc>
<doc id="1314746" url="https://pl.wikipedia.org/wiki?curid=1314746" title="Grand Prix Węgier 1986">
Grand Prix Węgier 1986

Grand Prix Węgier 1986 (oryg. Magyar Nagydj) – 11. runda Mistrzostw Świata Formuły 1 w sezonie 1986, która odbyła się 10 sierpnia 1986, po raz pierwszy na torze Hungaroring.
2. Grand Prix Węgier, pierwsze zaliczane do Mistrzostw Świata Formuły 1.

</doc>
<doc id="1314750" url="https://pl.wikipedia.org/wiki?curid=1314750" title="Mallika Sherawat">
Mallika Sherawat

Mallika Sherawat (hindi: मल्लिका शेरावत, urodz. 24 października 1976)[1] jako Reema Lamba w Karnal, w stanie Hariana, Indie) – popularna indyjska aktorka i modelka. Znana ze swej otwartości w wypowiedziach, uchodzi w Indiach za symbol seksu. Za rolę w filmie "Murder" nominowana do Nagrody Zee Cine dla Najlepszej Aktorki.

</doc>
<doc id="1314751" url="https://pl.wikipedia.org/wiki?curid=1314751" title="Grand Prix Węgier 1987">
Grand Prix Węgier 1987

Grand Prix Węgier 1987 (oryg. Magyar Nagydj) – dziewiąta runda Mistrzostw Świata Formuły 1 w sezonie 1987, która odbyła się 9 sierpnia 1987, po raz drugi na torze Hungaroring.
3. Grand Prix Węgier, drugie zaliczane do Mistrzostw Świata Formuły 1.

</doc>
<doc id="1314752" url="https://pl.wikipedia.org/wiki?curid=1314752" title="Grand Prix Węgier 1988">
Grand Prix Węgier 1988

Grand Prix Węgier 1988 (oryg. Pop 84 Magyar Nagydj) – 10. runda Mistrzostw Świata Formuły 1 w sezonie 1988, która odbyła się 7 sierpnia 1988, po raz trzeci na torze Hungaroring.
4. Grand Prix Węgier, trzecie zaliczane do Mistrzostw Świata Formuły 1.

</doc>
<doc id="1314753" url="https://pl.wikipedia.org/wiki?curid=1314753" title="Okręg wyborczy Brighton Pavilion">
Okręg wyborczy Brighton Pavilion

Okręg wyborczy Brighton Pavilion powstał w 1950 r. i wysyła do brytyjskiej Izby Gmin jednego deputowanego. Okręg obejmuje miasto Brighton w hrabstwie East Sussex. Nazwę otrzymał od Royal Pavilion, który znajduje się w granicach okręgu. Od 2010 okręg reprezentuje Caroline Lucas, pierwsza deputowana do Izby Gmin z Partii Zielonych Anglii i Walii.

</doc>
<doc id="1314755" url="https://pl.wikipedia.org/wiki?curid=1314755" title="Grand Prix Węgier 1989">
Grand Prix Węgier 1989

Grand Prix Węgier 1989 (oryg. Pop 84 Magyar Nagydj) – 10. runda Mistrzostw Świata Formuły 1 w sezonie 1989, która odbyła się 13 sierpnia 1989, po raz czwarty na torze Hungaroring.
5. Grand Prix Węgier, czwarte zaliczane do Mistrzostw Świata Formuły 1.

</doc>
<doc id="1314757" url="https://pl.wikipedia.org/wiki?curid=1314757" title="Grand Prix Węgier 1990">
Grand Prix Węgier 1990

Grand Prix Węgier 1990 (oryg. Pop 84 Magyar Nagydj) – 10. runda Mistrzostw Świata Formuły 1 w sezonie 1990, która odbyła się 12 sierpnia 1990, po raz piąty na torze Hungaroring.
6. Grand Prix Węgier, piąte zaliczane do Mistrzostw Świata Formuły 1.

</doc>
<doc id="1314759" url="https://pl.wikipedia.org/wiki?curid=1314759" title="Pistolet Beretta 76">
Pistolet Beretta 76

Beretta 76 - włoski sportowy pistolet samopowtarzalny kalibru .22 LR. Był rozwinięciem pistoletu Beretta 70T.
Beretta 76 była bronią samopowtarzalną, działającą na zasadzie odrzutu zamka swobodnego. Mechanizm spustowo-uderzeniowy kurkowy, pojedynczego działania. Pistolet wyposażony był w bezpiecznik nastawny którego skrzydełko znajdowało się z lewej strony szkieletu i zatrzask zamka. Pistolet był zasilany z jednorzędowego magazynka pudełkowego o pojemności 10 naboi.

</doc>
<doc id="1314760" url="https://pl.wikipedia.org/wiki?curid=1314760" title="Grand Prix Węgier 1991">
Grand Prix Węgier 1991

Grand Prix Węgier 1991 (oryg. Marlboro Magyar Nagydj) – 10. runda Mistrzostw Świata Formuły 1 w sezonie 1991, która odbyła się 11 sierpnia 1991, po raz szósty na torze Hungaroring.
7. Grand Prix Węgier, szóste zaliczane do Mistrzostw Świata Formuły 1.

</doc>
<doc id="1314761" url="https://pl.wikipedia.org/wiki?curid=1314761" title="RDW">
RDW



</doc>
<doc id="1314762" url="https://pl.wikipedia.org/wiki?curid=1314762" title="Grand Prix Węgier 1992">
Grand Prix Węgier 1992

Grand Prix Węgier 1992 (oryg. Marlboro Magyar Nagydj) – 11. runda Mistrzostw Świata Formuły 1 w sezonie 1992, która odbyła się 16 sierpnia 1992, po raz siódmy na torze Hungaroring.
8. Grand Prix Węgier, siódme zaliczane do Mistrzostw Świata Formuły 1.

</doc>
<doc id="1314763" url="https://pl.wikipedia.org/wiki?curid=1314763" title="Spinalonga">
Spinalonga

Spinalonga (gr. Σπιναλόγκα) – grecka wyspa położona na wschód od wybrzeża Krety, w administracji zdecentralizowanej Kreta, w regionie Kreta, w jednostce regionalnej Lasiti, w gminie Ajos Nikolaos.
Historia.
Nazwa wyspy znaczy po włosku "długi cierń". 
W 1579 roku Wenecjanie zbudowali na wyspie fortecę na miejscu starego akropolu. Wenecjanie utracili wyspę w 1715 roku wskutek podbicia Krety przez Turków. W latach 1903-1957 na wyspie znajdowało się jedno z ostatnich w Europie leprozoriów. Przez funkcjonującą na wyspie kolonię dla trędowatych przewinąć się mogło nawet 1500-2500 osób. Obecnie wyspa jest niezamieszkana.
Spinalonga obecnie.
Spinalonga w swoim najwyższym punkcie ma 53 metry nad poziomem morza i jest stosunkowo mała – nieco ponad 34 hektary powierzchni.
Obecnie Spinalonga jest jedną z głównych atrakcji turystycznych Krety. Głównymi atrakcjami wyspy są wenecki fort, budynki leprozorium oraz prawosławna kaplica. Połączenie z wyspą gwarantują łodzie motorowe odpływające z miasta Ajos Nikolaos, miejscowości jednostki gminnej Elunda oraz wioski rybackiej Plaka.

</doc>
<doc id="1314764" url="https://pl.wikipedia.org/wiki?curid=1314764" title="Grand Prix Węgier 1993">
Grand Prix Węgier 1993

Grand Prix Węgier 1993 (oryg. Marlboro Magyar Nagydj) – 11. runda Mistrzostw Świata Formuły 1 w sezonie 1993, która odbyła się 15 sierpnia 1993, po raz ósmy na torze Hungaroring.
9. Grand Prix Węgier, ósme zaliczane do Mistrzostw Świata Formuły 1.

</doc>
<doc id="1314765" url="https://pl.wikipedia.org/wiki?curid=1314765" title="Großdeutschland">
Großdeutschland



</doc>
<doc id="1314768" url="https://pl.wikipedia.org/wiki?curid=1314768" title="Grand Prix Węgier 1994">
Grand Prix Węgier 1994

Grand Prix Węgier 1994 (oryg. Marlboro Magyar Nagydj) – 10. runda Mistrzostw Świata Formuły 1 w sezonie 1994, która odbyła się 14 sierpnia 1994, po raz 10. na torze Hungaroring.
10. Grand Prix Węgier, dziewiąte zaliczane do Mistrzostw Świata Formuły 1.

</doc>
<doc id="1314769" url="https://pl.wikipedia.org/wiki?curid=1314769" title="Grand Prix Węgier 1995">
Grand Prix Węgier 1995

Grand Prix Węgier 1995 (oryg. Marlboro Magyar Nagydj) – 10. runda Mistrzostw Świata Formuły 1 w sezonie 1995, która odbyła się 11 - 13 sierpnia 1995, po raz 10. na torze Hungaroring.
11. Grand Prix Węgier, 10. zaliczane do Mistrzostw Świata Formuły 1.

</doc>
<doc id="1314770" url="https://pl.wikipedia.org/wiki?curid=1314770" title="Grand Prix Węgier 1996">
Grand Prix Węgier 1996

Wyniki Grand Prix Węgier na Hungaroring 11 sierpnia 1996

</doc>
<doc id="1314772" url="https://pl.wikipedia.org/wiki?curid=1314772" title="Grand Prix Węgier 1997">
Grand Prix Węgier 1997

Grand Prix Węgier 1997 (oryg. Marlboro Magyar Nagydj) – 13. Grand Prix Węgier, 12 edycja zaliczana do Mistrzostw Świata Formuły 1, rozgrywana jako 11 w sezonie 1997 po raz 12. na torze Hungaroring. W odbywającym się 10 sierpnia 1997 roku wyścigu zwycięstwo odnióśł Jacques Villeneuve

</doc>
<doc id="1314774" url="https://pl.wikipedia.org/wiki?curid=1314774" title="Grand Prix Węgier 1999">
Grand Prix Węgier 1999

Grand Prix Węgier 1999 (oryg. Marlboro Magyar Nagydj) – 15. Grand Prix Węgier, 14 edycja zaliczana do Mistrzostw Świata Formuły 1, rozgrywana jako 11 w sezonie 1999 po raz 14. na torze Hungaroring. W odbywającym się 15 sierpnia 1999 roku wyścigu zwycięstwo odniósł, startujący z pole position, Mika Hakkinen.

</doc>
<doc id="1314775" url="https://pl.wikipedia.org/wiki?curid=1314775" title="Wzorzec architektoniczny">
Wzorzec architektoniczny

Wzorzec architektoniczny () – uznany i sprawdzony sposób rozwiązania danego problemu z zakresu architektury oprogramowania. Wzorce architektoniczne określają ogólną strukturę danego systemu informatycznego, elementy z jakich się składa, zakres funkcji realizowany przez dany element jak również zasady komunikacji pomiędzy poszczególnymi elementami.
Koncepcja wzorców architektonicznych jest bardzo podobna do idei wzorców projektowych. Te ostatnie dotyczą problemów z komunikacją, tworzeniem lub organizacją obiektów i klas natomiast pierwsze dotyczą całego systemu informatycznego bądź też jego modułów.

</doc>
<doc id="1314776" url="https://pl.wikipedia.org/wiki?curid=1314776" title="Grand Prix Węgier 2000">
Grand Prix Węgier 2000

Grand Prix Węgier 2000 (oryg. Marlboro Magyar Nagydj) – 16. Grand Prix Węgier, 15 edycja zaliczana do Mistrzostw Świata Formuły 1, rozgrywana jako 12 w sezonie 2000 po raz 15. na torze Hungaroring. W odbywającym się 13 sierpnia 2000 roku wyścigu zwycięstwo odniósł Mika Hakkinen.

</doc>
<doc id="1314778" url="https://pl.wikipedia.org/wiki?curid=1314778" title="Józef Buszman">
Józef Buszman

Józef Piotr Buszman (ur. 22 września 1946 w Katowicach) – polski informatyk i samorządowiec, były wiceprezydent Katowic, od 2008 do 2010 prezes Związku Górnośląskiego.
Życiorys.
W 1973 ukończył studia na Wydziale Techniki Uniwersytetu Śląskiego, po których rozpoczął pracę jako informatyk w Instytucie Maszyn Matematycznych. W latach 80. znalazł się wśród założycieli Klubu Inteligencji Katolickiej w Katowicach, pełnił funkcję jego prezesa.
Od 1980 należy do „Solidarności”, w 1989 działał w Komitecie Obywatelskim. W latach 1990–1994 zasiadał w katowickiej radzie miasta, był w tym okresie także przewodniczącym Sejmiku Samorządowego Województwa Katowickiego.
W połowie lat 90. kierował Miejskim Ośrodkiem Pomocy Społecznej w Zabrzu. W 1993 z ramienia Bezpartyjnego Bloku Wspierania Reform kandydował do Senatu w okręgu katowickim. Od 1998 do 2002 z listy AWS ponownie był radnym Katowic, pełnił też w tym okresie funkcję zastępcy prezydenta miasta. W wyborach parlamentarnych w 2001 bezskutecznie kandydował do Sejmu z listy Prawa i Sprawiedliwości jako członek Przymierza Prawicy.
Podjął pracę w Miejskim Przedsiębiorstwie Gospodarki Mieszkaniowej w Rudzie Śląskiej na stanowisku dyrektora. Od 2007 do 2010 z ramienia Platformy Obywatelskiej sprawował mandat radnego sejmiku śląskiego.
W 2008 został wybrany na prezesa Związku Górnośląskiego, którego w 1989 był współzałożycielem. Pełnił tę funkcję do 2010, kiedy to został wiceprezesem ZG.

</doc>
<doc id="1314779" url="https://pl.wikipedia.org/wiki?curid=1314779" title="Puma (bojowy wóz piechoty)">
Puma (bojowy wóz piechoty)

Puma – niemiecki bojowy wóz piechoty, mający zastąpić w Bundeswehrze pojazdy Marder 1. Zamówiono 350 sztuk; od kwietnia 2015 roku dostarczane są pierwsze egzemplarze seryjne pojazdu.
Opis konstrukcji.
Puma stanowi nowatorski system uzbrojenia, który znacząco wzmocni Bundeswehrę. Puma jest względnie odporna na wybuchy min oraz improwizowanych ładunków wybuchowych (o masie do 10 kg). Pojazd jest również wytrzymały na ostrzał z broni kalibru 14,5 mm oraz odłamków artyleryjskich, a w przypadku pancerza przedniego i bocznego również z broni kalibru 30 mm. Zapewnia ochronę przed skutkami wykorzystania broni ABC. Zaawansowany system kierowania ogniem i rozwiązania zapewniające stabilność uzbrojenia skutkują bardzo wysoką celnością prowadzonego ognia.
Puma dodatkowo wyposażona jest w system MUSS ("Multifunctional Self-Protection System") firmy EADS Defence Electronics, który składa się z czujników wykrywających nadlatujące pociski oraz elektroniczne i pirotechniczne środki obronne.
Zespół napędowy z silnikiem Diesla umieszczony jest w przedniej części pojazdu. Jednostka napędowa wyposażona jest w zintegrowany układ chłodzenia zainstalowany z przodu wozu. Układ wydechowy posiada system chłodzenia spalin, a jego wylot umieszczono z tyłu pojazdu.
W pojeździe mieści się trzech członków załogi w jednym klimatyzowanym przedziale (dowódca, kierowca, strzelec) oraz do sześciu żołnierzy desantu z tyłu pojazdu, gdzie umieszczono właz desantowy. Hermetyczne oddzielenie przedziału napędowego od tego dla załogi umożliwiło redukcję hałasu o 90% w porównaniu z Marderem (do poziomu 95 dB).
Kierowca zajmuje miejsce w przedniej lewej części kadłuba. Ma on do swojej dyspozycji właz z jednoczęściową pokrywą oraz trzy peryskopy do prowadzenia obserwacji w warunkach dziennych, z czego centralny może być zastąpiony przez peryskop pasywny ułatwiający pracę w nocy lub w złych warunkach pogodowych. Oprócz tego, na jego stanowisku znajduje się wyświetlacz przekazujący obraz z kamery cofania umieszczonej z tyłu pojazdu.
Dowódca i strzelec zajmują miejsca bezpośrednio za kierowcą, z czego dowódca po prawej, a działonowy po lewej stronie. Wszystkie włazy posiadają przesuwane pokrywy. Dowódca posiada pięć peryskopów umożliwiających obserwację na boki i do przodu, a działonowy jeden peryskop dzienny.
Kadłub Pumy wykonany jest ze spawanej stali pancernej z dodatkowym dołączanym pancerzem dla zwiększenia ochrony balistycznej. Masa bazowej wersji Pumy (tzw. poziom A) wynosi 31,45 t. Wóz w tej wersji może być transportowany samolotem A400M. Według producenta cztery samoloty A400M są w stanie przetransportować trzy wozy Puma wraz z załogami i zestawami dodatkowego opancerzenia, w które pojazdy te w warunkach polowych mogą zostać wyposażone przy użyciu standardowych narzędzi. Opancerzenie Pumy jest modułowe, co pozwala na łatwą zmianę rodzaju pancerza spośród wielu dostępnych opcji.
Puma jest produktem wyjściowym dla jednego z amerykańskich zespołów, które zmagać się będą o ciągle jeszcze mglisty program przyszłego wozu bojowego United States Army – GCV Infantry Fighting Vehicle (następcy pojazdów M113, M2 Bradley oraz Stryker). Spółki Krauss-Maffei Wegmann i Rheinmetall, które opracowały pojazd, zostały partnerami grupy przemysłowej Boeing oraz SAIC. Niemiecki wóz dla potrzeb armii amerykańskiej ma być poważnie powiększony.
Istnieją plany budowy wozu wsparcia ogniowego dla oddziałów Pum, budowanego na jej podwoziu. Miałby on być uzbrojony w 120-mm działo Rheinmetall z automatem ładowania nabojów, zabudowane w bezzałogowej wieży.
Uzbrojenie.
Część pojazdów zostanie wyposażona w wyrzutnie lekkich pocisków przeciwpancernych MELLS ("MEhrrollenfähiges Leichtes Lenkflugkörper-System"). Zamówienie na system złożono w marcu 2009 roku. Firma EuroSpike GmbH dostarczy łącznie 311 wyrzutni, przeznaczonych do odpalania pocisków Spike LR. Część z nich trafi do jednostek lądowych i specjalnych, a reszta zostanie zamontowana na Pumach (po dwa pociski na wieży).
Linki zewnętrzne.
Opis na stronie producenta

</doc>
<doc id="1314780" url="https://pl.wikipedia.org/wiki?curid=1314780" title="Grand Prix Węgier 2001">
Grand Prix Węgier 2001

Grand Prix Węgier 2001 (oryg. Marlboro Magyar Nagydj) – 17. Grand Prix Węgier, 16 edycja zaliczana do Mistrzostw Świata Formuły 1, rozgrywana jako 13 w sezonie 2001 po raz 16. na torze Hungaroring. W odbywającym się 19 sierpnia 2001 roku wyścigu zwycięstwo odniósł, startujący z pole position, Michael Schumacher.

</doc>
<doc id="1314781" url="https://pl.wikipedia.org/wiki?curid=1314781" title="Grand Prix Węgier 2002">
Grand Prix Węgier 2002

Grand Prix Węgier 2002 (oryg. Marlboro Magyar Nagydj) – 18. Grand Prix Węgier, 17 edycja zaliczana do Mistrzostw Świata Formuły 1, rozgrywana jako 13 w sezonie 2002 po raz 17. na torze Hungaroring. W odbywającym się 18 sierpnia 2002 roku wyścigu zwycięstwo odniósł, startujący z pole position, Rubens Barrichello.

</doc>
<doc id="1314783" url="https://pl.wikipedia.org/wiki?curid=1314783" title="Grand Prix Węgier 2003">
Grand Prix Węgier 2003

Grand Prix Węgier 2003 (oryg. Marlboro Magyar Nagydj) – 19. Grand Prix Węgier, 18 edycja zaliczana do Mistrzostw Świata Formuły 1, rozgrywana jako 13 w sezonie 2003 po raz 18. na torze Hungaroring. W odbywającym się 24 sierpnia 2003 roku wyścigu zwycięstwo odniósł, startujący z pole position, Fernando Alonso.

</doc>
<doc id="1314784" url="https://pl.wikipedia.org/wiki?curid=1314784" title="Grand Prix Węgier 2004">
Grand Prix Węgier 2004

Wyniki Grand Prix Węgier, trzynastej rundy Mistrzostw Świata Formuły 1 w sezonie 2004.

</doc>
<doc id="1314786" url="https://pl.wikipedia.org/wiki?curid=1314786" title="Jensen Interceptor">
Jensen Interceptor

Jensen Interceptor – samochód klasy GT, który zastąpił w roku 1966 budzący kształtem kontrowersje model CV8, miał takie samo podwozie jak jego poprzednik - stalowe, rurowe podwozie, cztery hamulce tarczowe, podwójne wahacze z przodu i resory piórowe plus drążek Panharda. Mimo że sam samochód podlegał modernizacjom w latach 1969-70 to jednak firmie Jensen nie udało się utrzymać na rynku. Model ten znalazł się w grze Gran Turismo 4.
Jest to pierwszy samochód osobowy w historii motoryzacji z napędem na 4 koła. Przed Audi (lata '80) i Subaru (lata '70), to właśnie Jensen Interceptor FF zastosował stały napęd na obie osie. Cechował się wyjątkowymi właściwościami jezdnymi wyprzedzając w tej kwestii o wiele lat innych producentów. Paradoksalnie innowacyjność połączona z wysokimi kosztami produkcji przełożyły się na marne wyniki sprzedaży i w konsekwencji upadek firmy. Linia nadwozia wraz z charakterystyczną dużą tylną szybą była najbardziej "nie na czasie". 
Obecnie Model Interceptor stał się obiektem pożądania wśród kolekcjonerów.

</doc>
<doc id="1314790" url="https://pl.wikipedia.org/wiki?curid=1314790" title="Phoxinellus epiroticus">
Phoxinellus epiroticus



</doc>
<doc id="1314794" url="https://pl.wikipedia.org/wiki?curid=1314794" title="Mapai">
Mapai

Mapai (, akronim od "Mifleget Poalei Erec Jisrael", מפלגת פועלי ארץ ישראל, Partia Robotników Ziemi Izraela) – nieistniejąca już lewicowa partia polityczna w Izraelu. Ugrupowanie było dominującą siłą polityczną na izraelskiej scenie politycznej do czasu wejścia w skład Koalicji Pracy w połowie lat 60. XX wieku. Mapai jest głównym prekursorem dzisiejszej centrolewicowej Partii Pracy.
Historia.
Partia została założona w latach 30. XX wieku w wyniku połączenia sytuującej się na prawym skrzydle ruchu frakcji marksistowsko-syjonistycznej partii Poalej Syjon i "Achdut ha-Awoda" pod przywództwem Dawida Ben Guriona. W latach 20. XX wieku syjonizm pracy założył w Palestynie centralę związków zawodowych "Histadrut", który odegrał dominującą rolę w żydowskim osadnictwie, ekonomii. Takie podstawy doprowadziły wkrótce potem Mapai do osiągnięcia głównej pozycji w życiu politycznej żydowskiej wspólnoty w Palestynie ("jiszuw"). Działacze tej partii założyli także organizacje paramilitarne "Ha-Szomer" i "Hagana". We wczesnych latach 30. Ben Gurion został przywódcą Mapai, a przez to również nieformalnym liderem "jiszuwu".
Z powodu swego wkładu w uzyskanie niepodległości w wyniku wojny izraelsko-arabskiej w 1948 roku, partia uzyskała spore poparcie w trakcie pierwszych wyborów w 1949 roku. Otrzymała 35,7% głosów (wyprzedzając wyraźnie "Mapam", które dostało 14,7%), co dało jej 46 na 120 miejsc w Knesecie. Ben Gurion został premierem, tworząc gabinet koalicyjny, w skład którego weszli także przedstawiciele Zjednoczonego Frontu Religijnego, Partii Progresywnej, Wspólnot Sefardyjskich i Orientalnych oraz Demokratycznej Listy Nazaretu (partii izraelskich Arabów, związanej z Mapai).
Wyniki wyborów parlamentarnych w 1951 roku były jeszcze korzystniejsze dla partii – uzyskała ona 37,3% głosów, co dało jej 47 miejsc w izbie. Ben Gurion ponownie utworzył rząd, razem z Mizrachi, Ha-Poel ha-Mizrachi, Agudat Israel, Po’alej Agudat Jisra’el oraz trzema partiami arabskimi związanymi z Mapai. Jednakże premier zaskoczył opinię publiczną swoją rezygnacją z 6 grudnia 1953 roku, po której wycofał się z polityki i osiadł w kibucu Sede Boker. Ben Gurion został zastąpiony przez Moszego Szareta.
Wybory parlamentarne w Izraelu w 1955 roku były pierwszymi, kiedy to Mapai uzyskała mniejszą liczbę mandatów niż w wyniku wcześniejszych wyborów. Partia otrzymała 32,3% głosów, co dało jej 40 miejsc w parlamencie. Pomimo tego nadal dystans pomiędzy nią a ugrupowaniem z 2. miejsca był spory (Herut otrzymał tylko 12,6% głosów). Ben Gurion powrócił do polityki i został premierem. Utworzył on rząd koalicyjny w skład którego weszli, poza politykami Mapai, także przedstawiciele Narodowego Frontu Religijnego (który wkrótce potem zmienił nazwę na Narodowa Partia Religijna), "Mapam", "Achdut ha-Awoda" i trzy partie arabskie. Później do rządu weszła także Partia Progresywna.
W wyniku wyborów w 1959 roku Mapai uzyskała swój najlepszy wynik wyborczy, dostają 38,2% głosów i 47 miejsc w Knesecie. Ben Gurion zaprosił te same partie do rządzenia, jak w poprzedniej kadencji.
Afera Lawona, która spowodowała upadek rządu w 1961 roku prawdopodobnie doprowadziła do sporego spadku poparcia dla Mapai, które przejawiło się w stosunkowo kiepskim wyniku wyborczym w tym samym roku. Partia dostała 34,7% głosów, co umożliwiło jej obsadzenie 42 mandatów w izbie. Pomimo tego, że Ben Gurion utworzył stosunkowo silny rząd, popierany przez Narodową Partię Religijną, "Achdut ha-Awoda", Po’alej Agudat Jisra’el oraz dwie partie arabskie, dwa wydarzenia, które miały miejsce podczas piątej kadencji Knesetu, doprowadziły do osłabienia pozycji Mapai. Po pierwsze, Ben Gurion zrezygnował z przywództwa w partii, podając za powód tego posunięcie sprawy osobiste. Jednak nie był tajemnicą fakt, że uczynił to, odczuwając brak poparcia ze strony swoich partyjnych kolegów. Założył nowe ugrupowanie, "Rafi", do którego weszło siedmiu byłych deputowanych Mapai. Po drugie, dwie opozycyjne prawicowe partie, Herut i Partia Liberalna połączyły siły, tworząc blok Gahal. Oznaczało to, że w momencie zamknięcia sesji Knesetu, Mapai miało 34 mandaty, a Gahal – 27.
Odpowiedzią ugrupowania na wzmacnianie się opozycji było szukanie poparcia u innych partii o podobnym profilu ideologicznym. Efektem było połączenie sił z "Achdut ha-Awoda" i stworzenie Koalicji Pracy przed wyborami w 1965 roku. Nowe ugrupowanie otrzymało 36,7% głosów, co dało mu 45 miejsc w parlamencie. Oznaczało to znaczące zwycięstwo nad "Gahalem", któremu udało się zdobyć jedynie 26 mandatów. Nowe centrolewicowe ugrupowanie zostało w 1968 roku wzmocnione przez Rafi i "Mapam".
Politycy Mapai.
Posłowie w pierwszym Knesecie.
Posłowie wybrani w wyborach w 1949: Zalman Aran, Me’ir Argow, Ammi Asaf, Arje Bahir, Dawid Bar-Raw-Haj, Chajjim Ben Aszer, Dawid Ben Gurion, Jicchak Ben Cewi, Josef Barac, Szemu’el Dajan, Ben-Cijjon Dinur, Chasja Derori, Jechi’el Duwdewani, Josef Efrati, Heszel Frumkin, Szeragga Goren, Akiwa Gowrin, Jisra’el Guri, Elijjahu Hakarmeli, Dawid Hakohen, Neta Harpaz, Awraham Herzfeld, Abba Chuszi, Beba Idelson, Cewi Jehuda, Dow Josef, Eli’ezer Kaplan, Jona Kese, Josef-Micha’el Lamm, Szelomo Lawi, Pinchas Lawon, Eli’ezer Liwna, Ada Majmon, Golda Meir, Perec Naftali, Dewora Necer, Dawid Remez, Jehudit Simchoni, Jizhar Smilanski, Josef Sprinzak, Mosze Szaret, Zalman Szazar, Arje Szeftel, Re’uwen Szeri, Efrajim Taburi, Awraham Tawiw.
Posłowie, którzy weszli do Knesetu w trakcie trwania kadencji: Jicchak Kanew, Herzl Berger, Żenja Twerski, Jisra’el Jeszajahu, Baruch Azanja, Refa’el Basz.
Posłowie w drugim Knesecie.
Posłowie wybrani w wyborach w 1951: Ada Majmon, Akiwa Gowrin, Ammi Asaf, Awraham Herzfeld, Baruch Azanja, Beba Idelson, Bechor-Szalom Szitrit, Chajjim Ben Aszer, Dawid Bar-Raw-Haj, Dawid Ben Gurion, Dawid Hakohen, Dewora Necer, Dow Josef, Eli’ezer Kaplan, Eli’ezer Liwna, Elijjahu Hakarmeli, Efrajim Taburi, Golda Meir, Herzl Berger, Jisra’el Guri, Żenja Twerski, Josef Sprinzak, Kadisz Luz, Lewi Eszkol, Me’ir Argow, Mordechaj Namir, Mosze Szaret, Perec Naftali, Pinchas Lawon, Re’uwen Feldman, Re’uwen Szeri, Sara Kafrit, Szelomo Lawi, Szemu’el Dajan, Zalman Szazar, Ja’akow Uri, Ja’akow Szimszon Szapira, Jechezkel Hen, Jisra’el Jeszajahu, Jicchak Ben Cewi, Jizhar Smilanski, Jona Kese, Josef Efrati, Zalman Aran, Ze’ew Szefer.
Posłowie, którzy weszli do Knesetu w trakcie trwania kadencji: Rachel Cabari, Awraham Kalfon, Ja’akow Niccani, Szelomo Hillel i Baruch Kamin.
Posłowie w trzecim Knesecie.
Posłowie wybrani w wyborach w 1955: Aharon Becker, Aharon Remez, Akiwa Gowrin, Ammi Asaf, Arje Bahir, Awraham Herzfeld, Baruch Azanja, Beba Idelson, Bechor-Szalom Szitrit, Berl Locker, Dawid Ben Gurion, Dawid Hakohen, Dawid Liwszic, Dewora Necer, Dow Josef, Ehud Awri’el, Golda Meir, Herzl Berger, Jisra’el Guri, Josef Almogi, Josef Sprinzak, Kadisz Luz, Lewi Eszkol, Me’ir Argow, Mordechaj Namir, Mosze Szaret, Perec Naftali, Pinchas Lawon, Rachel Cabari, Sara Kafrit, Senetta Joseftal, Szelomo Hillel, Szemu’el Dajan, Szemu’el Szoresz, Zalman Szazar, Ja’akow Szimszon Szapira, Jisra’el Jeszajahu, Jona Kese, Josef Efrati, Zalman Aran.
Posłowie, którzy weszli do Knesetu w trakcie trwania kadencji: Jizhar Smilanski, Jisra’el Kargman, Dawid Bar-Raw-Haj, Channa Lamdan, Amos Degani, Chajjim Josef Cadok i Żenja Twerski.

</doc>
<doc id="1314802" url="https://pl.wikipedia.org/wiki?curid=1314802" title="Gorilla gorilla gorilla">
Gorilla gorilla gorilla



</doc>
<doc id="1314803" url="https://pl.wikipedia.org/wiki?curid=1314803" title="Phoxinellus pstrossii">
Phoxinellus pstrossii



</doc>
<doc id="1314804" url="https://pl.wikipedia.org/wiki?curid=1314804" title="Henryk Toruńczyk">
Henryk Toruńczyk

Henryk Toruńczyk (ur. 8 lutego 1909 we Włocławku, zm. 18 stycznia 1966 w Warszawie) – pułkownik ludowego Wojska Polskiego, uczestnik wojny domowej w Hiszpanii i II wojny światowej. Organizator i dowódca Polskiego Samodzielnego Batalionu Specjalnego, pierwszy dowódca Korpusu Bezpieczeństwa Wewnętrznego.
Życiorys.
Syn Abrahama (Adama) i Ewy. Wywodził się z rodziny pochodzenia żydowskiego. W 1929 ukończył Gimnazjum Ziemi Kujawskiej we Włocławku. Ukończył także szkołę podchorążych rezerwy. Następnie wyjechał do Belgii, gdzie w 1933 ukończył Wyższą Szkołę Tekstylną w Verviers. W latach 1936–1937 zatrudniony w fabryce w Łodzi.
W latach 1937–1939 brał udział jako ochotnik w wojnie domowej w Hiszpanii. W 1938 był kolejno: adiutantem w batalionach im. Palafoxa i Mickiewicza Brygad Międzynarodowych, następnie szefem sztabu brygady pod dowództwem mjr. Bolesława Mołojca. Po rozwiązaniu brygad pozostał w Hiszpanii, aby w 1939 w stopniu majora, objąć dowództwo powtórnie sformowanej XIII Brygady Międzynarodowej. Następnie objął dowództwo wszystkich jednostek międzynarodowych. Po zakończeniu walk przekroczył granicę francuską i został internowany w obozach: Vernet i Dżilfa. Pozostawał w internowaniu do 1943.
W 1943, po zajęciu Algierii przez wojska amerykańskie, wyjechał do ZSRR przy okazji repatriacji obywateli ZSRR więzionych w Dżilfie. Został tam, w stopniu pułkownika, dowódcą Polskiego Samodzielnego Batalionu Szturmowego. Pierwszy dowódca Korpusu Bezpieczeństwa Wewnętrznego od marca do maja 1945. Po zakończeniu wojny został oddelegowany do organów administracji Ziem Odzyskanych. Pracował w Departamencie Kontroli w Ministerstwie Ziem Odzyskanych. Od 1949 do 1950 pracował w Centralnym Zarządzie PGR. W latach 1950–1966 był dyrektorem generalnym w Ministerstwie Przemysłu Lekkiego. Wchodził w skład Rady Naczelnej ZBoWiD.
Członek Komunistycznej Partii Hiszpanii (od 1937 do 1939), Polskiej Partii Robotniczej (od 1944) i Polskiej Zjednoczonej Partii Robotniczej (od 1948). Delegat na I Zjazd PPR.
Pochowany na Cmentarzu Wojskowym na Powązkach (kwatera A-25 TUJE 18).
Życie prywatne.
Mąż Romany Toruńczyk, ojciec profesora topologii, Adama Henryka Toruńczyka oraz publicystki i wydawcy Barbary Toruńczyk.

</doc>
<doc id="1314805" url="https://pl.wikipedia.org/wiki?curid=1314805" title="Philippe de Champaigne">
Philippe de Champaigne

Philippe de Champaigne (ur. 26 maja 1602 w Brukseli, zm. 12 sierpnia 1674 w Paryżu) – francuski malarz doby baroku.
Życiorys.
Z pochodzenia Flamand, w 1621 opuścił Brukselę i przyjechał do Paryża, gdzie podjął współpracę z Nicolasem Poussin. Od 1628 był nadwornym malarzem Marii Medycejskiej, później Ludwika XIII i kardynała Mazarina. Oprócz tworzenia obrazów na zamówienie dworu, brał także udział przy tworzeniu Królewskiej Akademii Malarstwa i Rzeźby; od 1653 był jej rektorem.
Od 1638 był związany z jansenistami z Port-Royal. W latach 40. XVII wieku rozgorzał spór między członkami tego ruchu a jezuitami. Ludwik XIV postanowił zlikwidować klasztor Port-Royal, dla którego de Champaigne malował obrazy. W 1664 malarz stanął w obronie klasztoru, po czym odsunięto go od dworu, choć nie pozbawiono tytułu malarza królewskiego.
Obrazy Philippe'a de Champaigne cechował realizm, statyczna kompozycja i zazwyczaj chłodna gama barw. Ślady po jego flamandzkim rodowodzie, takie jak bogata faktura i drobiazgowość, poddawał klasycznym rygorom. W portretach koncentrował się na pogłębionej analizie psychologicznej, jednocześnie wiernie oddając fizjonomię portretowanego. Postać przedstawiał często albo na neutralnym tle, albo na tle kotary bądź fragmentu architektury i pejzażu. Wykorzystywał także motyw obramienia okiennego, w którym umieszczał portretowaną osobę. W obrazach religijnych starał się wiernie obrazować tekst biblijny.
Portretował najważniejsze osoby ówczesnej Francji: Ludwika XIII, kardynała Richelieu, Pascala, ale także jansenistów, m.in. matkę Angelikę Arnauld, Saint-Cyran i Arnauld d'Andilly. W 1662 namalował obraz wotywny "Ex-voto" ("Zakonnice z Port-Royal") w podzięce za uzdrowienie swojej sparaliżowanej córki, przebywającej w klasztorze.

</doc>
<doc id="1314806" url="https://pl.wikipedia.org/wiki?curid=1314806" title="Mark Greenway">
Mark Greenway

Mark "Barney" Greenway (ur. 13 lipca 1969 w Great Barr, Birmingham) – brytyjski wokalista i autor tekstów. Greenway działalność artystyczną rozpoczął w 1988 roku w zespole Colostomy. Następnie dołączył do grupy Benediction, w której występował w latach 1988-1991. W 1989 roku został członkiem formacji Napalm Death. Greenway jest wegetarianinem.

</doc>
<doc id="1314808" url="https://pl.wikipedia.org/wiki?curid=1314808" title="Bechter moskiewski">
Bechter moskiewski

Bechter moskiewski – forma pancerza płytkowo-kolczego (bechtera) w formie kaftana bez rękawów i kołnierza, sięgającego poniżej pasa, lekko wciętego i zapinanego na ramionach i na lewym barku sprzączkami oraz wiązanego rzemykami. Najdelikatniejszą formą bechterów moskiewskich są bechtery wykonywane dla carów rosyjskich w XVII w. Są one znakomite pod względem technicznym i funkcjonalnym; składają się z wypukłych, metalowych płytek niewielkich rozmiarów, ułożonych pionowo w rzędach (od 12 do 21) pokrywających się częściowo (od góry do dołu lub odwrotnie), tj. jedna przykrywała drugą do 2/3 szerokości, a brzegami łączyła je kolcza plecionka. Połączenie płytek b. m. było tak skonstruowane, że jedna płytka uderzona grotem lub sztychem ściągała na siebie dwie sąsiednie, trzykrotnie wzmacniając w ten sposób osłonę wojownika. Klasyczny bechter moskiewski konstruowano w pięć rzędów napierśnika, siedem rzędów naplecznika i ewentualnie po dwa lub trzy rzędy po bokach, wykuwane płytki były wypukłe i czasami zdobione złotymi napisami oraz ornamentacjami. Bechter przeciętnej długości 70 cm i o masie 12 kg noszono na kolczugach jako bardzo kosztowne, dodatkowe uzbrojenie ochronne, a stać było na nie jedynie dowódców i bogatych bojarów.

</doc>
<doc id="1314813" url="https://pl.wikipedia.org/wiki?curid=1314813" title="Balaenoptera edeni">
Balaenoptera edeni



</doc>
<doc id="1314814" url="https://pl.wikipedia.org/wiki?curid=1314814" title="Beretta Cheetah">
Beretta Cheetah

Beretta Cheetah - (pol. "Beretta Gepard") znany także jako "Series 81" od oryginalnej nazwy modelu, to kompaktowy półautomatyczny pistolet samopowtarzalny zaprojektowany oraz wytwarzany przez włoską firmę produkującą broń strzelecką Beretta, który pojawił się w roku 1976. Powstały wersje zasilane amunicją 7,65 x 17 mm SR Browning (Model 81 oraz 82), 9 x 17 mm Short (Model 83, 84, 85 i 86) a także .22 LR (Model 87, 87 target oraz 89)
Mechanizm działania.
Beretta Cheetah jest bronią samopowtarzalną, działającą na zasadzie odrzutu zamka swobodnego. Mechanizm spustowo-uderzeniowy kurkowy, podwójnego działania (Model 87 pojedynczego). Pistolet wyposażony jest w bezpiecznik nastawny którego skrzydełka znajdowało się z obu stron szkieletu i zatrzask zamka. Pistolet zasilany z jedno lub dwurzędowego magazynka pudełkowego o pojemności 7-13 naboi.

</doc>
<doc id="1314815" url="https://pl.wikipedia.org/wiki?curid=1314815" title="Phoxinellus adspersus">
Phoxinellus adspersus



</doc>
<doc id="1314819" url="https://pl.wikipedia.org/wiki?curid=1314819" title="Wrodzony niedobór białka C">
Wrodzony niedobór białka C

Wrodzony niedobór białka C (ang. protein C deficiency) – rzadka uwarunkowana genetycznie trombofilia. Pacjenci z wrodzonym niedoborem białka C mają podwyższone ryzyko rozwoju zakrzepicy naczyń żylnych, nie stwierdzono u nich zwiększonej predyspozycji do zakrzepicy naczyń tętniczych.
Ta jednostka chorobowa została opisana w 1981 roku przez Griffina i wsp..
Wrodzony niedobór białka C wymaga różnicowania ze stanami nabytymi, spowodowanymi m.in. niedoborem witaminy K, leczeniem doustnymi antykoagulantami, chorobami wątroby, zespołem DIC, antykoncepcją hormonalną.

</doc>
<doc id="1314820" url="https://pl.wikipedia.org/wiki?curid=1314820" title="Zespół DIC">
Zespół DIC



</doc>
<doc id="1314826" url="https://pl.wikipedia.org/wiki?curid=1314826" title="Boruch Pelc">
Boruch Pelc

Boruch Pelc (ur. 1925, zm. w styczniu 1943 w Warszawie) – żydowski działacz ruchu oporu w getcie warszawskim. 
Życiorys.
Przed wojną był członkiem SKIF-u, młodzieżowej organizacji żydowskiej partii robotniczej Bund. W 1936 lub 1937 roku uczestniczył w tym samym obozie SKIF-u, co przyszły przywódca powstania w getcie warszawskim Marek Edelman oraz malarz Yosl Bergner. 
Podczas okupacji trafił do getta warszawskiego, gdzie związany był z grupami bojowymi Bundu oraz Żydowską Organizacja Bojową. W planowanym powstaniu miał dowodzić „piątką” w getcie centralnym. W styczniu 1943 roku, podczas drugiej akcji likwidacyjnej w getcie, wraz z członkami swojej grupy trafił na Umschlagplatz. Nie wsiadł do wagonu, zaczął nawoływać pozostałych żydów do oporu i walki. Według relacji Marka Edelmana kilkadziesiąt osób go posłuchało. Był to pierwszy zbiorowy akt oporu na Umschlagplatzu. Niemcy otworzyli ogień, strzelając do przypadkowych Żydów wśród których był także Boruch Pelc.

</doc>
<doc id="1314830" url="https://pl.wikipedia.org/wiki?curid=1314830" title="Brygada im. Abrahama Lincolna">
Brygada im. Abrahama Lincolna

XV Brygada Międzynarodowa im. Abrahama Lincolna – jedna z brygad międzynarodowych okresu hiszpańskiej wojny domowej 1936–1939. Powstała w 1936 roku początkowo w sile batalionu.
Wchodziła w skład formacji Brygady Międzynarodowe, a jej szeregi zasilali Amerykanie, Kanadyjczycy, Brytyjczycy oraz Irlandczycy sympatyzujący z ruchem lewicowym, walczący po stronie republikańskiej, wspieranej przez rząd ZSRR przeciwko oddziałom gen. Francisco Franco, wspieranym przez faszystowskie rządy III Rzeszy i Włoch.

</doc>
<doc id="1314834" url="https://pl.wikipedia.org/wiki?curid=1314834" title="Dariusz Kijowski">
Dariusz Kijowski

Dariusz Ryszard Kijowski (ur. 24 października 1955 w Białymstoku) – polski prawnik, specjalista prawa administracyjnego, nauczyciel akademicki, sędzia Trybunału Stanu.
Życiorys.
W 1978 ukończył studia prawnicze w białostockiej filii Uniwersytetu Warszawskiego. W 1985 uzyskał stopień naukowy doktora na tej uczelni (na podstawie pracy zatytułowanej "Współdziałanie w administracji terenowej. Zagadnienia prawne"), habilitował się w 2000 na UwB w oparciu o rozprawę "Pozwolenia w administracji publicznej. Studium z teorii prawa administracyjnego". Doszedł do stanowiska profesora na Uniwersytecie w Białymstoku i w Wyższej Szkole Administracji Publicznej w tym mieście. W 2008 i w 2012 powoływany na stanowisko prorektora UwB. W 2013 otrzymał tytuł profesora nauk prawnych. Był promotorem doktoratów m.in. Roberta Suwaja, Łukasza Kierznowskiego oraz Artura Kosickiego.
Był członkiem Rady Legislacyjnej (1994–1997). W latach 1996–2001 wchodził w skład zespołu ds. reformy administracji publicznej działającego w Instytucie Spraw Publicznych. W 2005 po raz pierwszy został powołany w skład Trybunału Stanu. W 2007 i w 2011 wybierano go ponownie. Rekomendującym go klubem parlamentarnym była Platforma Obywatelska.
W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="1314839" url="https://pl.wikipedia.org/wiki?curid=1314839" title="Zjazd w kluczu">
Zjazd w kluczu



</doc>
<doc id="1314840" url="https://pl.wikipedia.org/wiki?curid=1314840" title="Dąbrowszczacy">
Dąbrowszczacy



</doc>
<doc id="1314843" url="https://pl.wikipedia.org/wiki?curid=1314843" title="Izrael Jehoszua Singer">
Izrael Jehoszua Singer

Izrael Jehoszua (lub Joszua) Singer ( "Jisroel-Jehojszue/Jeszue Zinger"; ur. 30 listopada 1893 w Biłgoraju, zm. 10 lutego 1944 w Nowym Jorku) – pisarz, dramaturg i dziennikarz żydowski tworzący w języku jidysz, brat Ester Kreitman oraz Isaaca Bashevisa Singera.
Twórczość.
Początkowo publikował opowiadania w polskiej prasie żydowskiej, m.in. w czasopismach „Folkscajtung” i „Literarisze Bleter”. Jego debiutancka powieść "Josie Kałb" (), wydana w 1932, rozgrywa się w środowisku chasydów, przedstawionym jednak bez nostalgii czy religijnej egzaltacji, a raczej w sposób cierpki i realistyczny.
W 1933 roku wyjechał na stałe do Stanów Zjednoczonych. W 1936 roku Singer opublikował "Braci Aszkenazy" () – sagę rodzinną opisującą degrengoladę i upadek bogatej łódzkiej rodziny żydowskiej. Jego ostatnia powieść, "Rodzina Karnowskich" (), wydana w 1943, poświęcona jest zagładzie Żydów niemieckich.
W 1946, już po śmierci, opublikowano jego wspomnienia z dzieciństwa "Ze świata, którego już nie ma" ().

</doc>
<doc id="1314847" url="https://pl.wikipedia.org/wiki?curid=1314847" title="Tour Total">
Tour Total

Tour Total – wieżowiec w Paryżu, we Francji, w dzielnicy La Défense, o wysokości 190 metrów. Budynek został otwarty w 1985 i liczy 48 kondygnacji.

</doc>
<doc id="1314850" url="https://pl.wikipedia.org/wiki?curid=1314850" title="If You Can't Stand the Heat">
If You Can't Stand the Heat

If You Can't Stand the Heat – album studyjny angielskiego zespołu rockowego Status Quo z 1978 roku.

</doc>
<doc id="1314853" url="https://pl.wikipedia.org/wiki?curid=1314853" title="Shtandart">
Shtandart



</doc>
<doc id="1314856" url="https://pl.wikipedia.org/wiki?curid=1314856" title="Bakterioliza">
Bakterioliza

Bakterioliza, fenomen Pfeiffera – zjawisko polegające na uszkodzeniu lub rozpuszczaniu bakterii, zachodzące wskutek działania czynników chemicznych, fizycznych bądź biologicznych. Do czynników biologicznych należą np. enzymy trawienne komórek fagocytujących oraz lizozym występujący w płynach ustrojowych. Zjawisko to może zachodzić zarówno wewnątrz organizmu, jak i poza nim. Działanie bakteriolityczne mają także liczne leki, detergenty i wiele związków chemicznych. Z czynników fizycznych można wymienić ultradźwięki oraz niektóre rodzaje promieniowania.

</doc>
<doc id="1314857" url="https://pl.wikipedia.org/wiki?curid=1314857" title="Leniuchowcowate">
Leniuchowcowate

Leniuchowcowate (Megalonychidae) – rodzina liściożernych ssaków z podrzędu liściożerów (Folivora) w rzędzie włochaczów (Pilosa), obejmująca kilkadziesiąt gatunków wymarłych oraz 2 współcześnie żyjące (leniuchowiec dwupalczasty, leniuchowiec krótkoszyi). W przeciwieństwie do kilkusetkilogramowych naziemnych przodków współcześnie żyjące leniuchowce to średnich rozmiarów zwierzęta nadrzewne, schodzące na ziemię wyłącznie celem defekacji, mikcji bądź przejścia na inne, oddalone drzewo. Większość życia zwisają z gałęzi brzuchem do góry, przez większą część doby pozostają nieaktywne. Żywią się głównie liśćmi drzew, spożywają też inny pokarm roślinny. Żyją samotnie, kontakty w naturze ograniczają się do rozrodu. Nie występuje okres godowy, po około rocznej ciąży samica rodzi jedno młode. Nie są zagrożone wyginięciem.
Budowa.
Współczesne leniuchowcowate należą do średniej wielkości ssaków leśnych. Mniejszy leniuchowiec krótkoszyi osiąga długość głowy i tułowia 50-70 cm. Leniuchowiec dwupalczasty, największy obecny przedstawiciel liściożerów, osiąga od 54 do 88 cm. Ogon jest krótki, jeśli w ogóle występuje. Mierzy od 1,4 do 3 cm u leniuchowca krótkoszyjego, u dwupalczastego do 3,3 cm. Masa ciała wynosi odpowiednio od 2,7 do 10 kg oraz od 4 do 11 kg. To bardzo niewiele w porównaniu z dawnymi leniuchowcowatymi. Masę ciała "Eucholoeops" szacuje się na między 35 a 73 kg. "Diabolotherium" było jeszcze większe. "Megalocnus" czy "Parocnus" z Indii Zachodnich ważyły między 150 a 270 kg. Największy z gatunków "Meglalonyx", "M. jeffersonii", miał 3 m długości i ważył około tony.
Ciało pokrywa gęste owłosienie, długości do 17 cm, bez podszerstka. Ułożone jest ono inaczej niż u większości ssaków, jako że leniuchowiec spędza większość życia brzuchem do góry. Przedziałek znajduje się właśnie na brzuchu, co ułatwia spływ wody. Futro przyjmuje barwę blond, opaloną, brązową. Niekiedy z uwagi na obecność glonów wydaje się bladozielone. U leniuchowca krótkoszyjego futro na głowie i twarzy jest jaśniejsze, niż na tułowiu, podczas gdy twarz leniuchowca dwupalczastego jest naga, ma skórzasty wygląd.
Współczesne gatunki różni nieco budowa czaszki. W przednio-grzbietowej części przestrzeni międzyskrzydłowej u leniuchowca krótkoszyjego można zaobserwować parę małych i dwie pary dużych otworów, podczas gdy u dwupalczastego widać jedną parę małych i jedną dużych otworów.
Uzębienie leniuchowców wydaje się nietypowe. Zęby nie mają szkliwa, buduje je zębina i cement. Rosną całe życie. Nie występuje też korzeń zęba. Siekacze nie występują, w szczęce i połówce żuchwy widnieje pojedynczy kieł, za którym leży diastema tworząca się na skutek wzrostu szczęk u młodego osobnika. Następują po niej niezróżnicowane zęby policzkowe (nie można odróżnić zębów przedtrzonowych i trzonowych) w liczbie 4 w szczęce i 3 w połówce żuchwy. Razem daje to 18 zębów. Długo uważano, że przez całe życie leniuchowce mają tylko jeden komplet zębów, później dowiedziono, że przynajmniej kły pojawiają się u nich dwukrotnie. Funkcje gryzienia i żucia są rozdzielone. Budowa stawu żuchwowego nawiązuje u leniuchowca i leniwców naziemnych do drapieżnych.
Leniuchowiec wyróżnia się spośród ssaków liczbą kręgów szyjnych. Leniuchowiec dwupalczasty ma ich najczęściej 7, ale niekiedy także 6 lub 8. Leniuchowiec krótkoszyi ma ich zwykle 5-6.
Kończyny są względem tułowia długie, między sobą nie różnią się istotnie długością. Kość ramienna ma dużą ruchomość. Przednia kończyna kończy się dwoma palcami (syndaktylia) zaopatrzonymi w potężne pazury, którymi zwierzę chwyta się gałęzi. Silnie rozwinięte są mięśnie zginacze, zapewniające silny chwyt gałęzi. Zazwyczaj nawet po śmierci leniwiec nie puszcza gałęzi.
Ewolucja i systematyka.
Rodzina leniuchowcowatych należy do nadrzędu szczerbaków. Nadrząd ten zawiera rzędy pancernikowców z rodzinami pancernikowatych i Chlamyphoridae oraz włochaczy. Do włochaczy należą giętkojęzykowe z rodzinami mrówkojadowatych i mrówkojadkowatych oraz liściożery. Te ostatnie obejmują dwie współczesne rodziny leniuchowcowatych i leniwcowatych oraz kilka rodzin wymarłych. Wydaje się, że leniwcowate stanowią grupę siostrzaną dużo większego kladu, obejmującego nie tylko leniuchowcowate, ale i kilka rodzin wymarłych, do których zaliczały się olbrzymie naziemne leniwce takie jak "Megatherium", zwanego Megatherioidea. Zaliczane do tego kladu rodziny Megatheriidae oraz Nothroteriidae wymarły, nie pozostawiając po sobie żadnych żyjących obecnie potomków, podobnie jak Mylodontidae. Czyni to leniuchowce jedynymi jego współczesnymi przedstawicielami.
Poprzedni pogląd uznawał leniuchowce za bliskich krewnych leniwców w rodzinie leniwcowatych, jako że obie grupy obejmują zwierzęta przystosowane do nadrzewnego trybu życia. Nowsze badania wykazały jednak ich odległe tylko pokrewieństwo, a wspólne cechy okazały się być efektem konwergencji, jako że występują także u innych liściożerów. Linie leniwca i leniuchowca musiały rozejść się przed 30-25 milionami lat.
Istnieje też inny pogląd, który nie zalicza do Megatherioidea współczesnych leniwców (uproszczono):
Jeszcze inny pogląd, poparty z kolei badaniami genetycznymi, wiąże dzisiejsze leniuchowce raczej z Mylodontidae. Do takich wniosków doszedł zespół Presslee, który przeanalizował sekwencję kolagenu, uwzględniając także mtDNA. Okazało się, że leniuchowiec spokrewniony jest blisko z Mylodontidae, a nie Megalonychidae, a leniwiec i "Megalonyx" grupują się z Megatherioidea. Z kolei leniwce z Antyli mogą stanowić odrębną grupę, siostrzaną do reszty liściożerów. Stosunki te wyraża następujący kladogram (uproszczono):
Przez długi czas wszystkie skamieniałości liściożerów dotyczyły form naziemnych, podczas gdy wszyscy współcześni jej przedstawiciele prowadzili nadrzewny tryb życia. Sytuacja zmieniła się. W 2007 Pujos "et al." opisali dziwaczną formę "Diabolotherium" łączącego cechy leniwców naziemnych i nadrzewnych, wykazującego przystosowania do wspinania się po drzewach w budowie kości kończyn. Niemniej zdecydowaną większość przedstawicieli rodziny stanowią wielki, naziemne leniwce. Opisano ich do 2018 27 rodzajów liczących 57 podtaksonów.
Rodzina leniuchowcowatych powstała prawdopodobnie na początku paleogenu. Wyewoluowała w Ameryce Południowej, niepołączonej wtedy z żadnym innym lądem, co nie przeszkodziło później leniwcom przedostawać się ani na okoliczne wyspy, ani na kontynent północnoamerykański, co prawdopodobnie miało miejsce kilkukrotnie. Do najstarszych znanych przedstawicieli rodziny należy późnooligoceński patagoński "Deseadognathus", opisany w 2004 w pracy autorstwa Alfredo A. Carlini i Gustavo J. Scillato-Vane. W oligocenie żył też "Holomegalonyx" z Boliwii. W 2011 opisano dość zaawansowane ewolucyjnie "Paroctodontotherium", żywiące się nisko rosnącą roślinnością. Kolejne skamieniałości pochodzą już z miocenu. W tej epoce żyły już liczne rodzaje. Przykładem argentyński "Mesopotamocnus", "Deseadognathus", ale też "Eucholaeops", "Orthoterium", "Paranabradys", "Priomoprhus", "Megalonychops", "Protomegalonyx" i "Torellia", których skamieniałości znaleziono w Argentynie, w Entre Rios ("Megalonychops" także w Urugwaju, a "Priomoprhus" i "Protomegalonyx" także w Brazylii, w Acre).
W środkowym bądź późnym miocenie leniuchowcowate dotarły też po raz pierwszy na kontynent północnoamerykański. Było to jeszcze przed pojawieniem się Przesmyku Panamskiego, wobec czego musiały przebyć barierę morską, prawdopodobnie przedostając się z wyspy na wyspę. Natomiast w pliocenie, kiedy kolejna fala leniuchowcowatych ruszyła na podbój Ameryki Północnej, przedostała się ona już tam prawdopodobnie drogą lądową. W Ameryce Północnej zwierzęta te żyły aż do plejstocenu, jak rodzaje "Megalonyx", rozpowszechniony od Alaski do południowego Meksyku, i "Pliometanastes", wcześniejszy od poprzednika, którego szczątki znaleziono także w Ameryce Środkowej, w późnomioceńskich skałach z Kostaryki. "Megalonyx" być może pochodzi od niego. Pierwszego naukowego opisu jednego z gatunków "Megalonyx", "M. jeffersonii", dokonał w 1799 ówczesny wiceprezydent Stanów Zajednoczonych Thomas Jefferson. Dla jego uhonorowania gatunek uzyskał epitet gatunkowy "jeffersonii". 
Kolejni przedstawiciele zamieszkiwali Amerykę Środkową i Antyle w czwartorzędzie. Wymienia się tu "Acratocnus", "Megalocnus". Na kontynencie północnoamerykańskim żyły "Megalonyx" i "Pliometanastes", w Ameryce Południowej zaś wśród wspomnianego "Diabolotherium" z Peru także "Ahytherium", "Australonyx" (oba przetrwały do czwartorzędu) i "Megalonychops" z prowincji Buenos Aires. Listę zamyka czwartorzędowy "Megistonyx" z Wenezueli. W plejstocenie w Ameryce Północnej żyły "Nohochichak" i "Xibalbaonyx", których skamieniałości odkryto w Meksyku.
Współczesne leniuchowce wydają się pochodzić z kladu zawierającego też wielkie leniwce naziemne z Indii Zachodnich, które zamieszkiwały od oligocenu. Kontynent południowoamerykański ich przodkowie zasiedlili prawdopodobnie wtórnie. Do grupy tej zaliczano takie rodzaje, jak "Acratocnus" z Kuby, Haiti, Dominikany, Portoryko, najmniejszy z tej grupy "Neocnus" z Kuby i Haiti.
Rodzinę niekiedy dzieli się na podrodziny. Wtedy wymienione wyżej rodzaje wraz z leniuchowcem i "Parocnus" umieszcza się w podrodzinie Choloepodinae. Natomiast "Megalocnus" i "Parocnus" umieszczane są w odrębnej podrodzinie Megalocninae.
Do rodziny należy jeden występujący współcześnie rodzaj:
Tryb życia.
W przeciwieństwie do większości naziemnych przodków dzisiejsze leniuchowcowate żyją na drzewach, zwieszając się pod gałęziami. Mają silny chwyt. Poruszają się wolno. Przez sekundę pokonują zwykle od 13 do 17 cm, maksymalna prędkość leniuchowca krótkoszyjego to 45 cm na s. Jednej nocy potrafią przebyć 300 m. Nigdy nie skaczą z gałęzi na gałąź na wzór niektórych naczelnych. Raczej pozostają w uchwycie jednaj gałęzi i starają się dosięgnąć następnej. Jako zwierzęta wolne w razie upadku nie są w stanie ponownie chwycić się gałęzi. Natomiast inny niż brachiacja sposób poruszania się minimalizuje siły wywierane przez nie na gałąź, co redukuje również ryzyko złamania się jej. Większą część doby poświęcają nic nie robieniu, śpią bądź wypoczywają bez ruchu z otwartymi bądź zamkniętymi oczyma. Na dobę aktywność zachowują przez najwyżej 11 godzin, w niewoli nieaktywne pozostają jeszcze dłużej, bo zwykle od 16 do 20 godzin na dobę. Leniuchowiec krótkoszyi jest aktywny zwykle od 19:30 do 5:30. Ciągłą aktywność zachowują przez od pół do 10 godzin, ze średnią 7,6. Wypoczywają zwykle, kładąc się plecami w plątaninie lian bądź też przyjmują charakterystyczną pozę "koszyka" z głową i przednimi kończynami przerzuconymi przez pachwiny, trzymając się gałęzi tylnymi łapami. Cechują się bardzo niskim metabolizmem i przemianą materii odpowiadającą połowie oczekiwanej u ssaka podobnej wielkości. Gorzej też utrzymują temperaturę ciała, która może się wahać dobowo o 2,6 °C. Pozostaje zwykle pomiędzy 33,3 a 40,6 °C.
Niekiedy leniwce schodzą na ziemię. Robią to celem wypróżnienia się, na szczęście rzadko, raz na 3-8 dni u leniuchowca krótkoszyjego, a raz na 3-5 dni u leniuchowca dwupalczastego, bądź celem dojścia po pojedynczych drzew. Leniuchowiec krótkoszyi może schodzić z drzewa głową do dołu bądź do góry, podczas gdy leniuchowiec dwupalczasty zawsze schodzi głową w dół. Na ziemi poruszają się bardzo niezdarnie, osiągając prędkość 6 cm na s. Stają się wtedy łatwym celem dla naziemnych drapieżników. Pozostawiają po sobie stolec w postaci drobnych bobków o średnicy od 8 do 12 mm, o łącznej objętości zazwyczaj przekraczającej pół litra. Dzięki odpowiedniej budowie jelita mogą magazynować duże jego ilości. W niewoli często grupową schodzą z drzew, by oddać stolec. Nie wyjaśniono dokładnie, czemu właściwie schodzą na ziemię, skoro większość nadrzewnych zwierząt wypróżnia się z góry. Być może ma to związek z symbiozą z obecnymi w ich sierści ćmami, które rozmnażają się w kale leniuchowca. Obecne w jego futrze, zwiększają zawartość azotu, co z kolei poprawia rozwój glonów. Może też chodzić o same glony.
Potrafią natomiast dobrze pływać.
Leniuchowce same iskają się przednimi kończynami bądź drapią tylnymi. Zachowanie takie trwa od 1 do 6 minut. Mogą też lizać, ocierać się bądź drapać o gałęzie.
Leniuchowce wiodą samotny tryb życia, każdy osobnik na własnym rewirze, aczkolwiek mniej uczęszczane jego fragmenty mogą zachodzić na siebie. Ponadto terytorium samca pokrywa się z terytoriami kilku samic, średnio 3,2. Samiec zajmuje od 1,1 do 139,6 ha, jednak przeciętny areał leniuchowca zawiera się między 2,5 a 21,5 ha. W niewoli jednak zazwyczaj leniuchowce radzą sobie w towarzystwie innych osobników, a nawet samice nawiązują ze sobą relacje społeczne, wylizują się po porodzie. Sąsiedztwo innych samców może natomiast prowadzić do konfliktów. Zwierzęta syczą wówczas na siebie, szczerzą zęby, mogą nawet ugryźć bądź ugodzić pazurami. W naturze leniuchowce zwykle nie komunikują się ze sobą. Najczęstsza komunikacja zachodzi pomiędzy matką a jej młodym. Młode, które na przykład oddaliły się od matki, pobekują (1-4 kHz), osobniki dorosłe jedynie syczą.
Cykl życiowy.
W przeciwieństwie do leniwcowatych nie występuje okres rozrodu. Być może wynika to z większej różnorodności przyjmowanego przez leniuchowce pokarmu. W każdym razie rozmnażanie się zachodzi przez cały rok. Występuje poliandria i poligynia. Połowa samic ma kolejne młode z innym samcem. Zdarza się, że na terytorium danego samca przebywa samica z młodym innego ojca.
Samica osiąga dojrzałość płciową w wieku od 2 do 4,5 roku. Odtąd przechodzi przez cykl miesięczny trwający od 4 do 5 tygodni, z czego u leniuchowca krótkoszyjego od 5 do 7 dni a u leniuchowca dwupalczastego 10-14 dni zajmuje ruja. Samica wtedy zbliża się do samca, ociera się o niego. Samiec kopuluje z nią na ziemi bądź w koronach drzew podczas zwisania z gałęzi, w pozycji brzuch do brzucha. Następnie samica zachodzi w ciążę, by po 340-378 dniach (leniuchowiec krótkoszyi) lub 330-350 dniach (leniuchowiec dwupalczasty) urodzić pojedyncze młode. Noworodek leniuchowca krótkoszyjego waży od 340 do 454 g. Noworodek ma od początku otwarte oczy, zęby i pazury, pokryty jest futrem. Matka wylizuje jego twarz i głowę. Potem codziennie wylizuje też jego okolicę ano-genitalną, połykając zlizaną treść. Młode od początku cieszy się dobrą koordynacją ruchów, samodzielnie podnosi głowę. Pierwsze dni życia spędza na brzuchu bądź klatce piersiowej matki, żywiąc się jej mlekiem. Ssie jednorazowo przez 6-15 min, w wieku od 15 do 19 dni zaczyna zabawę, w wieku od 15 do 27 dni rozpoczyna przyjmowanie stałego pokarmu, by w wieku 41-54 dni rozpocząć samodzielną eksplorację otoczenia (leniuchowiec krótkoszyi). W niewoli obserwowano inne samice pomagające matce w połogu. Śmiertelność młodych przewyższa śmiertelność osobników dorosłych. Matka urodzi kolejne dziecko po 14-27 miesiącach od poprzedniego.
Rozmieszczenie geograficzne.
Leniuchowiec krótkoszyi, spotykany nie tylko w lasach, ale też na terenach porosłych krzakami i trawą, spotykany od poziomu morza aż do 3300 m powyżej, występuje na dwóch niełączących się ze sobą obszarach, z których jeden obejmuje część Ameryki Środkowej i przylegający przybrzeżny obszar Ameryki Południowej (Honduras, Nikaragua, Kostaryka, Panama, Kolumbia, Wenezuela, Honduras), a drugi położony jest bardziej w głębi kontynentu (Peru, Boliwia, Brazylia). Leniuchowiec dwupalczasty zamieszkuje tereny od poziomu morza do wysokości 2400 m. IUCN podaje jego obecność w następujących krajach: Brazylia (Acre, Amapá, Amazonas, Maranhão, Pará, Roraima); Kolumbia, Ekwador, Gujana, Surinam, Gujana Francuska, Peru, Wenezuela.
Leniuchowce żyją w krainie neotropikalnej. Ich siedlisko to lasy, pierwotne i wtórne, nizinne i górskie, wilgotne lasy deszczowe i suche, także lasy wykorzystywane przez człowieka.
Ekologia.
Współczesne leniuchowce są roślinożerne. Spożywają głównie liście drzew, jednak w przeciwieństwie do daleko bardziej wyspecjalizowanych leniwcowatych przyjmować mogą znacznie szerszy zakres pokarmu. W jednym z badań zaobserwowano pożeranie liści 34 gatunków drzew na 101 możliwych. Prócz liści leniuchowce nie gardzą też pąkami kwiatów, młodymi pędami, owocami, glonami swego futra, które dostarczają lipidów. W niewoli przyjmują dobowo około 350 g pokarmu, aczkolwiek hodowcy dostarczają im pożywienia dość różniącego się od naturalnego pokarmu leniuchowców (sałata, zboża, w gotowany ryż, marchewka i inne warzywa, jarmuż, bataty, owoce, a nawet gotowane mięso) i osobniki żywione w niewoli często cierpią na choroby układu pokarmowego. Zaobserwowano również koprofagię, w tym także przyjmowanie ludzkiego kału.
"Paroctodontotherium" z oligocenu żywiło się nisko rosnącą roślinnością.
W futrze leniuchowców bytują glony, jednak mniej obficie, niż u leniwcowatych. Glony pozwalają zwierzęciu lepiej wtopić się w tło lasu. Mogą też stanowić dla niego źródło dodatkowego pożywienia. Zamieszkują je także ćmy. W futrze leniuchowców bytują także kleszcze Ixodidae, owady Tabanidae i Reduviidae.
Do drapieżników zagrażającym leniuchowcom zalicza się harpia wielka, ocelot, jaguar, margaj, ostronos rudy i anakonda zielona.
Wśród chorób odnotowano parakokcydioidomykozę, leiszmaniozę, infekcję Paramyxoviridae.
Zagrożenia i ochrona.
Oba współczesne gatunki mają status najmniejszej troski. Niektóre populacje zmniejszają liczebność.
Człowiek poluje na leniuchowce. Miejscowa ludność sprzedaje je niekiedy turystom jako zwierzęta domowe. Leniuchowce bywają także wykorzystywane w medycynie ludowej. Mają leczyć astmę i zapalenie stawów, przypisuje im się działanie przeciwbólowe. Wykorzystuje się w tych celach mięso, skórę, pazury i krew tych zwierząt. Lokalnie wykorzystanie leniuchowców może stanowić ważną część gospodarki, jednak ogólnie pozysk ma niewielką skalę i nie wydaje się zagrażać gatunkom. Lokalnie leniuchowcom zagraża też niszczenie ich środowiska życiowego.

</doc>
<doc id="1314858" url="https://pl.wikipedia.org/wiki?curid=1314858" title="Rodzina Malavogliów">
Rodzina Malavogliów

Rodzina Malavogliów (oryg. wł. "I Malavoglia") – werystyczna powieść Giovanniego Vergi z 1881 r., pierwsza z planowanego cyklu pięciu powieści (ostatecznie ukończone zostały dwie).
Okoliczności powstania utworu.
Inspiracją dla powstania "Rodziny Malavogliów" był cykl powieściowy "Rougon-Macquartowie" francuskiego pisarza Emila Zoli. Verga zamierzał stworzyć podobny cykl opisujący realia włoskie. W jego planach w skład cyklu miało wejść pięć powieści: "Ntoni", "Mastro-don Gesualdo", "Księżna Gargantes", "Poseł Scipioni", "Człowiek luksusu", zaś całość miała nosić wspólny tytuł "Fala". Z czasem autor postanowił zmienić tytuł cyklu na "Zwyciężeni", zaś pierwszej powieści nadać tytuł odnoszący się do całej rodziny bohaterów, a nie tylko do jednego z nich. 
W opowiadaniu "Fantazja", zawartym w zbiorze "Życie wśród pól", narrator tłumaczy jednej z bohaterek, dlaczego zainteresował się życiem sycylijskich chłopów. Krzysztof Żaboklicki uważa, że jego argumentacja powinna być traktowana jako pogląd samego Vergi wyjaśniający tło powstania powieści:
"Rodzina Malavogliów" została opublikowana w 1881 w Mediolanie. 
Treść.
Akcja utworu rozgrywa się w sycylijskiej wsi Aci Trezza w
latach 50. i 60. XIX w. Głównymi bohaterami są przedstawiciele trzech
pokoleń rodziny Toscano, noszącej dziedziczne przezwisko
"Malavoglia":
dziadek Ntoni, jego syn Bastianazzo i jego żona Maruzza oraz ich dzieci:
Ntoni, Luca, Filomena (Mena), Alessio (Alessi) i Rozalia (Lia). Od pokoleń
rodzina zajmuje się połowem i sprzedażą ryb na łodzi "Opatrzność" i
mieszka w domu pod nieszpułką. 
W momencie rozpoczęcia akcji dziadek Ntoni zostaje przekonany do
wykupienia na kredyt ładunku łubinu, który korzystnie sprzedany mógłby
przynieść Malavogliom znaczny zysk. Jednak w czasie przewozu wskutek
burzy łódź z łubinem tonie, a kierujący nią Bastianazzo Malavoglia
ginie. Rodzina, pozbawiona głównego żywiciela i łodzi, nie ma
możliwości terminowej spłaty długu. Przez kilka miesięcy Malavogliowie
uzyskują od wierzycieli odroczenie terminu spłaty, dzięki dobrej opinii,
jaką się cieszyli, utrzymują się z dorywczych prac najemnych, dziadek
Ntoni stara się doprowadzić do małżeństwa Meny z Brasim, synem
zamożnego gospodarza Fortunata zwanego Cebulą. Gdy udaje się wyłowić z
wody i wyremontować łódź, sytuacja rodziny zdaje się poprawiać. Ntoni
zaleca się do chłopki z tej samej wsi, Barbary, jednak dziadek nie
pozwala mu na ślub, zanim za mąż wyjdzie siostra; Mena, chociaż
zakochana z wzajemnością w ubogim woźnicy Alfiu Mosca, podporządkowuje się
woli dziadka. W dniu zaręczyn dziewczyny okazuje się, że jej brat, Luca,
odbywający służbę wojskową, zginął w bitwie pod
Lissą. Związek młodych zostaje zerwany. 
Mimo wszystkich wysiłków rodzina nie jest w stanie spłacać terminowo
długów i z rozpaczą opuszcza dom pod nieszpułką. Ntoni, odrzucony z
powodu ubóstwa przez Barbarę i jej matkę, rozgoryczony sytuacją
Malavogliów, zaczyna zastanawiać się nad wyruszeniem w świat. Na
krótko zatrzymuje go w domu choroba matki - Maruzza zaraziła się
cholerą w czasie epidemii. Po jej śmierci młodzieniec
opuszcza jednak dom, jednak wbrew swoim nadziejom nie udaje mu się
wzbogacić. Ntoni nawiązuje krótki romans z karczmarką Santuzzą, która
jednak odrzuca go ostatecznie jako darmozjada i alkoholika. Do
dorastającej Lii zaczyna zalecać się miejscowy żandarm, Michele. Przez
sympatię dla dziewczyny informuje Menę, że jej brat Ntoni dołączył do
miejscowej bandy przemytników. Rodzina nie jest jednak w stanie go
powstrzymać i młodzieniec zostaje aresztowany, oskarżony o przemyt i usiłowanie zabójstwa żandarma Michelego. Broniący Ntoniego adwokat usiłuje uzasadnić czyn młodzieńca osobistym zatargiem między nim a żandarmem, przyczyną którego miało być uwiedzenie Lii przez tego ostatniego. Słysząc te słowa, dziadek Ntoni doznaje ataku paraliżu. Lia ucieka z rodzinnego domu i ze wsi. Ntoni zostaje skazany na pięć lat więzienia. 
Dziadek Ntoni, nie mogąc pogodzić się z sytuacją, w której stał się ciężarem dla swoich wnuków Meny i Alessia, prosi woźnicę Alfia i młodą sąsiadkę Nunziatę o odwiezienie do przytułku w mieście. Tam też po pewnym czasie umiera. Alfio oświadcza się Menie, ta jednak odmawia; nie chce wyjść za mąż po tym, gdy jej siostra uciekła ze wsi i jak dowiedział się woźnica została w mieście prostytutką. Alessi żeni się z pracowitą i oszczędną Nunziatą, która po porzuceniu przez ojca jako nastolatka sama zaopiekowała się młodszym rodzeństwem i prowadziła gospodarstwo. Oboje po kilku latach odkupują dom pod nieszpułką, mają dzieci. Odwiedza ich powracający z więzienia Ntoni, odmawia jednak pozostania z nimi na stałe i odchodzi, rozmyślając nad przeszłością i swoim przyszłym losem.
Cechy utworu.
Znaczenie i sens powieści Verga starał się objaśnić w przedmowie do pierwszego wydania "Rodziny Malavogliów". Stwierdził w niej, iż jego utwór jest studium dążenia ubogiej, lecz stosunkowo szczęśliwej rodziny do poprawy swojej finansowej sytuacji. Powieściopisarz podkreślał, że wątek dążenia człowieka do poprawy swego losu, które z czasem przeradza się w żądzę władzy i bogactwa, będzie rozwijał w kolejnych tomach planowanego cyklu. Ukazując codzienne życie w ubogiej rybackiej osadzie, Verga podkreśla znaczenie czynnika materialnego dla panujących w niej stosunków. Akcja dzieła zawiązuje się w momencie zawarcia przez dziadka Ntoniego transakcji - zakupu łubinu - która ma przynieść rodzinie dobrobyt. Uczciwość Malavogliów zostaje zestawiona z chciwością i nierzetelnością innych mieszkańców wsi (zwłaszcza ich kontrahenta, wuja Crocifisso). Już w momencie zakupu łubinu tytułowa rodzina zostaje oszukana, gdyż sprzedany im łubin jest nadgniły. Następnie Malavogliowie nie chcą korzystać z kruczków prawnych, by uchylić się od spłaty długów, w rezultacie tracą wszystko. 
Technika narracji.
W utworze zastosowana została specyficzna technika narracyjna, polegająca na rezygnacji z bezpośredniego opisu wydarzeń o zasadniczym znaczeniu dla akcji na rzecz przekazywania informacji o nich poprzez przytoczenie komentarzy i reakcji ich świadków. Powieść nie zawiera np. dosłownego opisu burzy na morzu, w której ginie Bastiano Malavoglia, a jedynie przedstawia zachowanie mieszkańców Aci Trezza obserwujących morze, ich złe przeczucia i wreszcie pewność, że łódź Malavogliów uległa zniszczeniu. Niekiedy wydarzenia mające wydarzyć się w przyszłości są sugerowane przez narratora, który opisując wypłynięcie Bastianazza podkreśla, że wypowiadane przez niego wówczas słowa są jego ostatnimi, jakie słyszała rodzina. Realia życia na wsi sycylijskiej oddawane są poprzez wierne relacjonowanie przebiegu rozmów miejscowych mieszkańców nawet na błahe tematy. Nie są one przy tym dokładnie przedstawiane w postaci dialogów, a w postaci "dialogowanych opowieści" (it. racconto dialogato), gdzie zmienność tematów i płynne, skojarzeniowe przechodzenie od problemu do problemu pozwalają domyślić się, że nie jest to wypowiedź jednej osoby. Narrator powieści stara się beznamiętnie, bez emocjonalnego zaangażowania relacjonować losy tytułowej rodziny. Są jednak momenty, w których pośrednio wyraża dla nich współczucie - zwłaszcza dla Meny Malavoglii, nieszczęśliwie zakochanej w woźnicy, którego nie może poślubić, gdyż dziadek wybrał dla niej innego narzeczonego.
Tradycja jako najwyższa wartość.
"Rodzina Malavogliów" przedstawia konflikt między tradycyjnym stylem życia, opartym na ciężkiej pracy i przywiązaniu do rodziny oraz miejsca urodzenia, a poszukiwaniem nowych sposobów życia i wzbogacenia się. Rzecznikiem pierwszej postawy jest dziadek Ntoni, który przeciwstawia się wszelkim próbom zmiany własnej sytuacji, nie wierząc w ich powodzenie. Z kolei jego wnuk Ntoni, który w czasie służby wojskowej mógł przyjrzeć się życiu w Neapolu, pragnie wzbogacić się, zmienić życie swoje i całej rodziny. Pod wpływem wiejskiego aptekarza zaczyna nawet nieśmiało popierać idee rewolucyjnego egalitaryzmu. Narrator jednoznacznie sugeruje jednak, że Ntoni w rzeczywistości marzy jedynie o szybkim wzbogaceniu się, by móc przestać pracować. 
Sympatia narratora i autora jest jednoznacznie po stronie dziadka Ntoniego. Verga głosi kult rodziny, tradycji, godzenia się z losem, nakazuje akceptować swoją pozycję społeczną. W momencie, gdy Malavogliowie próbują wykroczyć poza te zasady, handlując łubinem, zaczyna prześladować ich swoiste fatum: łódź o mówiącej nazwie "Opatrzność" tonie, gdyż jej właściciele zadziałali wbrew wyrokom Opatrzności. Młody Ntoni ponosi życiową klęskę i w finale przyznaje, że mylił się, przeciwstawiając się dziadkowi. Jego brat Alessi, który szedł za wskazówkami dziadka, jest tymczasem zarazem tą osobą, która rozpoczyna odbudowę dawnej pozycji rodziny. 
Tragiczne losy rodziny, która oprócz krzywd ze strony złych ludzi doznaje również ciosów wynikających ze zdarzeń losowych (np. śmierci Luki w czasie bitwy), odzwierciedlają pogląd Vergi na życie. Zdaniem pisarza życie musiało być pasmem cierpień; jedynie ludzie, którzy maksymalnie ograniczyliby swoje oczekiwania wobec niego, mogliby odnajdywać pewne szczęście. 
Tło historyczne utworu.
"Rodzina Malavogliów" rozgrywa się w drugiej połowie lat 60. XIX w., co jest możliwe do ustalenia dzięki licznym odniesieniom do wydarzeń historycznych: bitwy pod Lissą, epidemii cholery na Sycylii w 1867, wprowadzeniu powszechnego poboru i nowych podatków (fakt ten jest żywo dyskutowany we wsi), kryzysu tradycyjnego rybołówstwa - odwiecznego zawodu wielu Sycylijczyków. Verga odwzorowuje mentalność sycylijskich wieśniaków, którzy w większości nie poczuwają się do jedności z innymi mieszkańcami Włoch i interesują się wyłącznie wydarzeniami zachodzącymi w ich rodzinnej miejscowości. Opisując nieustanny spór polityczny między konserwatywnym proboszczem a aptekarzem-republikaninem przedstawia spory polityczne nurtujące społeczeństwo w okresie, w którym rozgrywa się akcja powieści. Szczególnie starannie pisarz przedstawił zwyczaje ludowe, zajęcia wieśniaków, na temat których zgromadził obszerną dokumentację. W powieści znalazły się opisy m.in. tradycyjnej stypy, rozdzielania włosów narzeczonej przed ślubem, obchodów święta Wniebowstąpienia. 
Recepcja.
Bezpośrednio po publikacji "Rodzina Malavogliów" została źle przyjęta przez krytykę, a przez wielu recenzentów wręcz zignorowana. Żaboklicki uważa, że stało się tak z powodu zbytniego nowatorstwa powieści. Późniejsi historycy literatury wypowiadają się o utworze jednoznacznie pozytywnie.

</doc>
<doc id="1314859" url="https://pl.wikipedia.org/wiki?curid=1314859" title="Tour T1">
Tour T1

Tour T1 – wieżowiec w Paryżu, we Francji, w dzielnicy La Défense, o wysokości 185 m. Budynek został ukończony w 2008 roku. Liczy 36 kondygnacji i jest szóstym pod względem wysokości wieżowcem w Paryżu.

</doc>
<doc id="1314862" url="https://pl.wikipedia.org/wiki?curid=1314862" title="Arya Babbar">
Arya Babbar

Arya Babbar (ur. 4 stycznia 1981 w Nowym Jorku, USA) – bollywoodzki aktor, syn aktora Raj Babbara, nominowany do nagrody Screen Weekly za swój debiut w 2002 roku w "Ab Ke Baras". Jego siostra Juhi Babbar też jest aktorką.

</doc>
<doc id="1314863" url="https://pl.wikipedia.org/wiki?curid=1314863" title="Plamica małopłytkowa zakrzepowa">
Plamica małopłytkowa zakrzepowa



</doc>
<doc id="1314871" url="https://pl.wikipedia.org/wiki?curid=1314871" title="Tour Areva">
Tour Areva

Tour Areva (znany również pod nazwą Tour Fiat, oraz Tour Framatome) – wieżowiec w aglomeracji paryskiej, we Francji, w dzielnicy La Défense, o wysokości 184 m. Budynek został otwarty w 1974. Liczy 44 kondygnacje.
Siedziba główna francuskiego koncernu z branży energetyki jądrowej – Areva.

</doc>
<doc id="1314878" url="https://pl.wikipedia.org/wiki?curid=1314878" title="Lalla Ward">
Lalla Ward

Lalla Ward (ur. 1951, właśc. Sarah Ward) – brytyjska aktorka i ilustratorka. Najbardziej znana z roli Romany w serialu Doktor Who, żona brytyjskiego biologa Richarda Dawkinsa.
Jej powszechnie używane imię Lalla wzięło się z czasów dzieciństwa, kiedy próbowała wymówić imię Sarah. Na własne życzenie zakończyła edukację na poziomie podstawowym (). Później zajmowała się malowaniem, oraz aby przełamać własne ograniczenia, aktorstwem. W latach 1968-1971 uczęszczała do "Central School of Speech and Drama" na Uniwersytecie Londyńskim. Od początku lat 70. zaczęła pojawiać się w filmach. Najbardziej znaną jej rolą jest Romana, kobieta z humanoidalnej rasy "Władców Czasu" (Time Lords), towarzyszka czwartego Doktora w sezonach 17 i 18.
W latach 80. wydała dwie książki o robieniu na drutach i jedną o hafcie.
W grudniu 1981 wyszła za mąż za Toma Bakera, ale małżeństwo trwało tylko szesnaście miesięcy. W 1992 na przyjęciu z okazji 40. urodzin ich wspólny znajomy Douglas Adams (współpracowała z nim na planie "Doktora Who") przedstawił ją Richardowi Dawkinsowi. Jeszcze tego samego roku wyszła za niego i zaprzestała grania w filmach. Ilustruje książki Dawkinsa oraz przygotowuje materiały do jego wykładów.
Lalla Ward jest prawnuczką Mary Ward.

</doc>
<doc id="1314879" url="https://pl.wikipedia.org/wiki?curid=1314879" title="Tower 42">
Tower 42

Tower 42 – wieżowiec w Londynie, w Wielkiej Brytanii, o wysokości 183 metrów. Budynek został otwarty w 1979 i posiada 47 kondygnacji.
Budynek był bardzo kontrowersyjnym projektem. Poprzednio w Londynie obowiązywało dużo restrykcji co do wysokości budynków i analogiczne do wówczas powstających w innych centrach finansowych jak Nowy Jork nie mogły zostać zbudowane w Londynie. Wynikało to z tradycji i historii która w UK jest bardzo ważna. Dlatego jest też nazywany pierwszym wieżowcem Londynu lub pierwszym nowoczesnym wieżowcem. Ostatecznie jednak oficjalnego otwarcia dokonała królowa Elżbieta II w czerwcu 1981. W momencie otwarcia został siedzibą banku NatWest i stąd jego nazwa NatWest Tower. Tytuł najwyższego budynku Londynu miał przez prawie dekadę do czasu otwarcie 1 Canada Square w 1990 (na terenie Canary Wharf). Budynek ma wysoko umieszczone panele LED(dodane później) i m.in. wyświetlano na nich symbol olimpijski podczas IO 2012. 
W budynku znajduje się też luksusowa restauracja z widokiem na Londyn(na 24 piętrze), posiadająca gwiazdkę Michelina.Przykładowa cena dania głównego w 2020 wynosi 37 GBP (ok. 182,77 złotych), podczas gdy zarobki minimalne w Wielkiej Brytanii dla etatowego pracownika powyżej 25 lat to £8.72 na godzinę(ok. 43,07 złotych na godzinę, w przybliżeniu 6891,94 złotych miesięcznie przy typowym etacie). 

</doc>
<doc id="1314884" url="https://pl.wikipedia.org/wiki?curid=1314884" title="Masterplan (album)">
Masterplan (album)

Masterplan to debiutancki album szwajcarskiej piosenkarki Stefanie Heinzmann. Został wydany przez Universal Music Domestic 7 marca 2008 roku. Album dotarł do top10 w Austrii i Niemczech oraz zadebiutował na podium w Szwajcarii, gdzie otrzymał status złotej płyty, czyli sprzedano ponad 15 tysięcy egzemplarzy.

</doc>
<doc id="1314889" url="https://pl.wikipedia.org/wiki?curid=1314889" title="Myśl Współczesna">
Myśl Współczesna

Myśl Współczesna – miesięcznik naukowy poświęcony filozofii i problemom społecznym, wydawany w Łodzi w latach 1946–1951
Pierwszym redaktorem naczelnym był Józef Chałasiński, następnie Adam Schaff (od numeru 10. z 1948 r.). Ukazało się 67 numerów czasopisma. W 1951 roku jego miejsce zajął kwartalnik "Myśl Filozoficzna".

</doc>
<doc id="1314890" url="https://pl.wikipedia.org/wiki?curid=1314890" title="Puchar Heinekena">
Puchar Heinekena



</doc>
<doc id="1314895" url="https://pl.wikipedia.org/wiki?curid=1314895" title="Desmopresyna">
Desmopresyna

Desmopresyna (DDAVP, ) – organiczny związek chemiczny, syntetyczny analog wazopresyny, naturalnego hormonu podwzgórzowego. Desmopresyna w porównaniu z wazopresyną ma silniejsze i dłuższe działanie antydiuretyczne oraz słabsze działanie wazopresyjne. Desmopresyna ma wpływ na hemostazę zwiększając stężenie krążącego czynnika VIII i czynnika von Willebranda, zwiększając aktywność tkankowego aktywatora plazminogenu w osoczu i nasilając fibrynolizę.

</doc>
<doc id="1314896" url="https://pl.wikipedia.org/wiki?curid=1314896" title="DDAVP">
DDAVP



</doc>
<doc id="1314906" url="https://pl.wikipedia.org/wiki?curid=1314906" title="Opinia naukowa o zmianie klimatu">
Opinia naukowa o zmianie klimatu

Narodowe i międzynarodowe akademie nauk oraz profesjonalne stowarzyszenia wytworzyły silny naukowy konsensus na temat globalnego ocieplenia. Niemal wszyscy (97%-98%, 99,994%) klimatolodzy aktywnie publikujący artykuły o klimacie są zdania, że od połowy XX w. klimat Ziemi się ociepla i jest to spowodowane głównie przez aktywność człowieka. Oceny te potwierdzają i popierają stanowisko Międzyrządowego Zespołu ds. Zmian Klimatu (IPCC).
Artykuł ten dokumentuje opinię naukową przedstawioną przez syntetyczne raporty, ciała naukowe o narodowym lub międzynarodowym znaczeniu i badania opinii wśród klimatologów. Poglądy indywidualnych naukowców, poszczególnych uniwersytetów lub laboratoriów, ani opinie list jednostek powstałych w wyniku samoselekcji, np. petycje, nie są w nim uwzględnione.
Raporty syntetyczne.
Raporty syntetyczne to przegląd literatury naukowej, integrujący wyniki niezależnych od siebie badań, w celu zapewnienia szerszego zrozumienia lub opisania stanu wiedzy na dane zagadnienie.
Międzyrządowy Zespół ds. Zmian Klimatu (IPCC) 2007.
W lutym 2007 IPCC opublikował podsumowanie tworzonego wówczas Czwartego raportu IPCC. W przedstawionym raporcie IPCC stwierdziła, że większość (&gt; 50%) obserwowanego globalnego ocieplenia obserwowanego od połowy XX wieku z prawdopodobieństwem powyżej 90% jest spowodowana wzrostem stężenia gazów cieplarnianych w atmosferze w wyniku działalności człowieka. Prawdopodobieństwo zmian klimatu wyłącznie pod wpływem czynników naturalnych oceniano na mniej niż 5%. W tym przypadku za globalne ocieplenie uznano wzrost średnich temperatur globalnych o 0,75 °C na przestrzeni ostatnich 100 lat. Pełny raport IPCC ukazał się w marcu 2007 roku.
Międzyrządowy Zespół ds. Zmian Klimatu (IPCC) 2014.
Bazując na 9200 recenzowanych naukowo artykułach, IPCC stwierdził, że ocieplenie klimatu jest jednoznaczne ("unequivocal"). Ziemię czekają bezprecedensowe zmiany na przestrzeni dekad, a nawet mileniów, włączając ogrzewanie się atmosfery i oceanów, zmniejszenie pokrywy śniegowej i lodowej, oraz wzrost poziomu morza. Emisje gazów cieplarnianych, napędzana w dużym stopniu wzrostem ekonomicznym i ludności, doprowadziły ich stężenia do poziomów nie spotykanych w atmosferze od co najmniej 800 tys. lat. Jest niezwykle prawdopodobne [zgodnie z konwencją przyjętą w raporcie oznacza to prawdopodobieństwa 95%–100%], że człowiek wpłynął w sposób dominujący na obserwowane od połowy XX wieku ocieplenie.
Federal Climate Change Science Program.
Powołana w 2002 przez rząd George’a Busha Federal Climate Change Science Program opublikowała 2 maja 2006 pierwsze z 21 sprawozdań, gdzie ogłoszono:
W sprawozdaniu z 29 maja 2008 napisano:
Berkeley Earth Surface Temperature.
Projekt Berkeley Earth był wspierany przez U.S. Department of Energy oraz Lawrence Berkeley National Laboratory. Jego celem było zebranie i przenalizowanie większej liczby danych ze stacji meteorologicznych niż w poprzednich badaniach. Zarówno zbiory danych, zastosowane metody analityczne oraz oprogramowanie zostały udostępnione publicznie.
Głównym wnioskiem była obserwacja, że w ciągu ostatnich 250 lat średnia temperatura na Ziemi wzrosła o 1,5 °C, z czego o 0,9 °C w ciągu ostatnich 50 lat. Największy wpływ na te zmiany ma aktywność wulkaniczna oraz antropogeniczna emisja gazów cieplarnianych. Wpływ aktywności słonecznej jest niewielki.
Organizacje zgadzające się.
Akademie nauk.
InterAcademy Council.
Reprezentująca akademie nauki i techniki z całego świata, złożona z 15 przewodniczących krajowych akademii InterAcademy Council (IAC) w 2007 roku opublikowała raport zatytułowany "Lighting the Way: Toward a Sustainable Energy Future". Mówi on m.in.:
International Council of Academies of Engineering and Technological Sciences (CAETS).
W październiku 2007 "International Council of Academies of Engineering and Technological Sciences" wystosował "Statement on Environment and Sustainable Growth":
Wspólne oświadczenie akademii nauk z 2001.
W 2001 narodowe akademie z Australii, Belgii, Brazylii, Chin, Francji, Indii, Indonezji, Irlandii, Kanady, Karaibów, Malezji, Niemiec, Nowej Zelandii, Szwecji, Wielkiej Brytanii i Włoch wystosowały wspólne oświadczenie, w którym uznają IPCC za ciało reprezentujące naukowy konsensus w sprawie zmian klimatu.
Wspólne oświadczenie akademii nauk z 2005.
W 2005 narodowe akademie nauk krajów G8 oraz Brazylia, Chiny i Indie (trzy kraje emitujące największą ilość gazów cieplarnianych z wszystkich krajów rozwijających się) podpisały oświadczenie w sprawie globalnej odpowiedzi na zmianę klimatu. Deklaracja uznaje wnioski IPCC i podkreśla, że dowody naukowe są wystarczające do podjęcia natychmiastowych działań.
Wspólne oświadczenie akademii nauk z 2007.
W związku ze szczytem grupy G8 2007 narodowe akademie nauk krajów G8+5 wystosowały deklarację, wspominając "Wspólne oświadczenie akademii nauk z 2005" i potwierdzając zgodność swojego stanowiska z tamtejszą deklaracją w oparciu o najnowsze badania.
Trzynaścioro sygnatariuszy to narodowe akademie nauk z Brazylii, Chin, Francji, Indii, Japonii, Kanady, Meksyku, Niemiec, Rosji, Republiki Południowej Afryki, Stanów Zjednoczonych, Wielkiej Brytanii i Włoch.
Network of African Science Academies.
W 2007 Network of African Science Academies wręczyło przywódcom obradującym na szczycie G8 w Niemczech wspólne „Oświadczenie nt. samowystarczalności, wydajności energii i zmian klimatu” (ang. ).
Trzynaścioro sygnatariuszy to narodowe akademie nauk Kamerunu, Ghany, Kenii, Madagaskaru, Nigerii, Senegalu, Republiki Południowej Afryki, Sudanu, Tanzanii, Ugandy, Zambii, Zimbabwe i Afrykańska Akademia Nauk (AAS).
European Academy of Sciences and Arts.
W marcu 2007 European Academy of Sciences and Arts wystosowała formalną deklarację, w której oświadczyła:
Polska Akademia Nauk (PAN).
Oświadczenie Polskiej Akademii Nauk z 13 grudnia 2007 głosi, że problem globalnego ocieplenia i zmian klimatycznych „jest jednym z najbardziej dramatycznych wyzwań współczesności”. Przywołując apele IPCC, stwierdzono, że „jest powinnością nauki polskiej i władz państwowych, aby w sposób przemyślany, zorganizowany i aktywny włączyć się w realizację tych idei”. Wzrost stężenia dwutlenku węgla i „innych, szkodliwych gazów generowanych przez działalność człowieka” został określony jako „fakty”.
W czerwcu 2009 Komitet Geofizyki PAN zajmujący się badaniami fizyki atmosfery i klimatu przedstawił "Stanowisko w sprawie współczesnej zmiany klimatu".
w którym stwierdza:
„Scenariusze dotyczące zmiany klimatu opracowane za pomocą modeli matematycznych są wprawdzie obarczone niepewnością, ale powinny być brane pod uwagę przy podejmowaniu decyzji politycznych i gospodarczych. Kolejne raporty Międzyrządowego Zespołu ds. Zmian Klimatu (IPCC), laureata Pokojowej Nagrody Nobla 2007, są, mimo pewnych niedostatków, najlepszą i najbardziej kompetentną syntezą badań na temat klimatu Ziemi. (...) Środowisko [naukowe] poważnie traktuje tezę, że niezależnie od naturalnej zmienności klimatu istotne i potencjalnie groźne jego zmiany – w szczególności globalne ocieplenie – są także skutkiem działalności człowieka.”
Naukowe ogólne.
Europejska Fundacja Nauki (ESF).
W 2007 Europejska Fundacja Nauki opublikowała „Position Paper” "Impacts of Climate Change on the European Marine and Coastal Environment", w którym stwierdza:
American Association for the Advancement of Science (AAAS).
W 2006 American Association for the Advancement of Science wystosowała oficjalne oświadczenie na temat zmian klimatu, które stwierdza:
Międzynarodowa Rada Nauki (ICSU).
W październiku 2007 Międzynarodowa Rada Nauki wydała „kluczowe oświadczenie ICSU” (ang. "key ICSU statement"), w którym zgodziła się, że „ustalone jest już ponad wszelką wątpliwość, że następuje zmiana klimatu, a w znacznej mierze spowodowane jest to działalnością człowieka. IPCC jest jednym z wielu przykładów na potrzebę zapewnienia naukowego zrozumienia jako podstawę rozsądnej polityki.
Federacja Naukowców Amerykańskich (FAS).
W "Energy and Environment Overview" Federacja Naukowców Amerykańskich stwierdza, że „nie ma poważnych wątpliwości, że działalność człowieka zmienia klimat ziemski w potencjalnie katastroficzny sposób. Nawet sceptycy muszą przyznać, że ryzyko jest prawdziwe, a rozwaga nakazuje działanie, choćby jako polisa ubezpieczeniowa; jedyna poważna debata to jak najlepiej zareagować.”
National Research Council (NRC).
W 2001 Committee on the Science of Climate Change amerykańskiego National Research Council opublikował "Climate Change Science: An Analysis of Some Key Questions" wyrażające opinię nt. obecnej zmiany klimatu:
Meteorologia/Oceanografia.
Światowa Organizacja Meteorologiczna (WMO).
W oświadczeniu "Statement at the Twelfth Session of the Conference of the Parties to the U.N. Framework Convention on Climate Change" zaprezentowanym 15 listopada 2006, Światowa Organizacja Meteorologiczna stwierdza potrzebę „zapobiegniecia niebezpiecznym ingerencjom antropogenicznym w system klimatyczny.” WMO jest zdania, że „sprawozdania naukowe potwierdziły, że działalność człowieka faktycznie zmienia skład atmosfery, w szczególności poprzez spalanie paliw kopalnych do porodukcji energii i transoprtacji.” Stwierdza też, że „obecne stężenie atmosfertczne CO2 nie było większe od ostatnich 420 000 lat”, a raporty IPCC dostarczają najbardziej autorytatywnych, aktualizowanych porad naukowych.”
Amerykańskie Towarzystwo Meteorologiczne (AMS).
W oświadczeniu przyjętym przez Radę American Meteorological Society (AMS Council) 9 lutego 2003 napisano:
Royal Meteorological Society.
W lutym 2007, po wydaniu podsumowania Czwartego Raportu IPCC, Royal Meteorological Society wydało oświadczenie popierające raport. Poza odnoszeniem się do IPCC jako „najlepszymi klimatologami na świecie” stwierdzili, że zmiana klimatu dzieje się „wskutek emisji od czasów industrializacji; wprawiliśmy już w ruch kolejne 50 lat globalnego ocieplania się – co czynimy teraz zadecyduje jak się to pogorszy”.
Australian Meteorological and Oceanographic Society (AMOS).
Australian Meteorological and Oceanographic Society opublikowała "Statement on Climate Change", gdzie oświadczyła:
Canadian Meteorological and Oceanographic Society (CMOS).
W 2007 Canadian Meteorological and Oceanographic Society wystosowało następujące oświadczenie:
Nauki o Ziemi.
Amerykańska Unia Geofizyczna (AGU).
Oświadczenie Amerykańskiej Unii Geofizycznej wystosowane w 2003 i skorygowane w 2007 przyznaje, że wzrastające koncentracje antropogenicznych gazów cieplarnianych powodowały i nadal będą powodować ocieplenie globalnej temperatury powierzchni Ziemi.
Geological Society of America (GSA).
W 2006 Geological Society of America wydała następujące oświadczenie nt. globalnej zmiany klimatu:
Stratigraphy Commission of the Geological Society of London.
Geological Society of London oświadczyła, że
Międzynarodowa Unia Geodezji i Geofizyki (IUGG).
W lipcu 2007 Międzynarodowa Unia Geodezji i Geofizyki przyjęła uchwałę "The Urgency of Addressing Climate Change". IUGG zauważa:
Ponadto:
Międzynarodowa Unia Nauk Geologicznych (IUGS).
W swoim prospekcie "Climate Change" dla projektu Międzynarodowy Rok Planety Ziemia IUGS stwierdza:
Europejska Unia Nauk o Ziemi (EGU).
W lipcu 2005 Europejska Unia Nauk o Ziemi wystosowała oświadczenie wspierające wspólne oświadczenie akademii nauk nt. globalnej odpowiedzi na zmianę klimatu. Dodatkowo EGU zgodziła się, że IPCC:
Komitet Geofizyki PAN.
W czerwcu 2009 Komitet Geofizyki PAN zajmujący się badaniami fizyki atmosfery i klimatu opublikował "Stanowisko w sprawie współczesnej zmiany klimatu", w myśl którego m.in.„Kolejne raporty Międzyrządowego Zespołu ds. Zmian Klimatu (IPCC), laureata Pokojowej Nagrody Nobla 2007, są, mimo pewnych niedostatków, najlepszą i najbardziej kompetentną syntezą badań na temat klimatu Ziemi i dobrze odzwierciedlają postęp wiedzy na temat procesów klimatotwórczych zachodzących na Ziemi. Raporty te, podobnie jak oryginalne prace naukowe stanowiące ich podstawę, a także prace naukowe, które ukazały się po opublikowaniu ostatniego Raportu IPCC w roku 2007 oraz nowe dane obserwacyjne i wyniki nowych symulacji są publicznie dostępne i podlegają ciągłej, niezależnej weryfikacji ze strony światowego środowiska naukowego. Środowisko to poważnie traktuje tezę, że niezależnie od naturalnej zmienności klimatu istotne i potencjalnie groźne jego zmiany – w szczególności globalne ocieplenie – są także skutkiem działalności człowieka."
24 maja 2018 roku Komitet Geofizyki PAN wydał uaktualnione oświadczenie, w którym podkreśla rolę antropogenicznej emisji węgla.„Emisje antropogeniczne węgla wynoszą ok. 10 GtC rocznie i na razie nie wykazują tendencji spadkowych. Obliczenia wskazują, że wypełnienie zobowiązań niedawnych Porozumień Paryskich o utrzymaniu wzrostu średniej temperatury na świecie znacznie niższego niż 2 °C powyżej poziomu sprzed epoki przemysłowej i dążeniu do tego, by ograniczyć wzrost do 1,5 °C, do roku 2100, nie będzie możliwe bez szybkiej redukcji emisji gazów cieplarnianych nie później niż do 2030 roku i neutralności węglowej w skali planety przed końcem XXI wieku.”
Paleoklimatologia.
American Quaternary Association (AMQUA).
American Quaternary Association stwierdza, że:
International Union for Quaternary Research (INQUA).
W oświadczeniu nt. zmian klimatu, International Union for Quaternary Research przytacza podstawowe wnioski IPCC oraz wzywa „wszystkie narody do podjęcia bezzwłocznych działań, zgodnie z ustaleniami UNFCCC”.
Inne.
Amerykański Instytut Fizyki (AIP).
Kierownictwo Amerykańskiego Instytutu Fizyki udzieliło poparcia oświadczeniu Amerykańskiej Unii Geofizycznej o zmianie klimatu wskutek działalności człowieka z grudnia 2003.
Amerykańskie Towarzystwo Astronomiczne (AAS).
Amerykańskie Towarzystwo Astronomiczne wsparło oświadczenie AGU 2 czerwca 2004.
Amerykańskie Towarzystwo Chemiczne (ACS).
American Chemical Society stwierdziło:
Amerykańskie Towarzystwo Fizyczne (APS).
Amerykańskie Towarzystwo Fizyczne wystosowało w listopadzie 2007 oficjalne oświadczenie o zmianie klimatu:
Engineers Australia (IEAust).
W 2007 Institution of Engineers Australia wydało oświadczenie, w którym stwierdziło:
Oświadczenia alternatywne.
American Association of State Climatologists (AASC).
Oświadczenie American Association of State Climatologists z 2001 zwraca uwagę na trudności przy przewidywaniu efektów globalnego ocieplenia, choć uznaje wpływ działalności człowieka na klimat.
American Association of Petroleum Geologists (AAPG).
Oświadczenie American Association of Petroleum Geologists (AAPG) o zmianie klimatu stwierdza, że:
Komitet Nauk Geologicznych PAN.
W lutym 2009 Komitet Nauk Geologicznych PAN zajmujący się geologią opublikował stanowisko odnoszące się do antropogenicznej teorii ocieplenia klimatu, wskazujące na znaczną liczbę czynników wpływających na klimat Ziemi, niekompletność danych pomiarowych oraz niedoskonałość modeli, konkludując:
Stanowisko KNG PAN opublikowane w 2019 roku zostało skrytykowane przez redakcję portalu Nauka o klimacie (red. Marcin Popkiewicz, konsultacja merytoryczna: prof. Szymon Malinowski).

</doc>
<doc id="1314909" url="https://pl.wikipedia.org/wiki?curid=1314909" title="Anton Pashku">
Anton Pashku

Anton Pashku (ur. 8 stycznia 1938 w Grazhdaniku koło Prizrenu, zm. 31 października 1995 w Prisztinie) – kosowski dziennikarz, pisarz i wydawca.
Życiorys.
Pochodził z chłopskiej rodziny, mieszkającej w małej wsi w górach Has. Uczył się początkowo w Prizrenie, a następnie ukończył szkołę średnią w Prisztinie. Pracował jako dziennikarz w pismach "Bashkimi" (Zjednoczenie) i "Mesuesi" (Nauczyciel), a następnie aż do śmierci jako redaktor w wydawnictwie Rilindja w Prisztinie.
Pierwsze utwory publikował w prasie w roku 1957. Jego twórczość obejmuje krótkie opowiadania i powieści, zdradzające ślady fascynacji prozą George'a Orwella, Franza Kafki i Roberta Musila. Jego utwory były trudne w odbiorze, naznaczone przykrymi doświadczeniami lat 50. XX w. Wyjątkowo charakter posiada powieść "Oh", wydana w 1971, stanowiąca rzadki w literaturze albańskiej przykład powieści groteskowej.

</doc>
<doc id="1314912" url="https://pl.wikipedia.org/wiki?curid=1314912" title="Szott al-Gharsa">
Szott al-Gharsa



</doc>
<doc id="1314913" url="https://pl.wikipedia.org/wiki?curid=1314913" title="Diagram Ferrersa">
Diagram Ferrersa

Diagram Ferrersa to sposób przedstawienia podziału liczby naturalnej. Diagram Ferrersa dla podziału liczby
składa się z formula_2 wierszy, gdzie w formula_3-tym wierszu znajduje się formula_4 elementów.

</doc>
<doc id="1314914" url="https://pl.wikipedia.org/wiki?curid=1314914" title="Żelazka">
Żelazka

Żelazka – część wsi Wiatrowo w Polsce, położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 Żelazka należały administracyjnie do województwa pilskiego.

</doc>
<doc id="1314916" url="https://pl.wikipedia.org/wiki?curid=1314916" title="Leon Witan-Dubiejkowski">
Leon Witan-Dubiejkowski

Lawon Dubiejkowski, Leon Witan-Dubiejkowski, biał. "Лявон Дубейкаўскi" (ur. lub 1867 w Dubiejkowie, pow. mścisławski, zm. 6 listopada 1940 w Wilnie) – białoruski działacz polityczny, architekt.
Życiorys.
W 1903 r. ukończył Petersburski Instytut Inżynieryjny. W 1909 r. został absolwentem Francuskiej Akademii Architektury. Pracował jako architekt w guberni mohylewskiej, a następnie przeniósł się do Warszawy (1910). Od 1916 r. działał w ruchu białoruskim. Był przewodniczącym Białoruskiego Komitetu Narodowego w Warszawie (1919). Kierował misją dyplomatyczną Białoruskiej Republiki Ludowej w Polsce (pierwszy konsul wolnej Republiki Białoruskiej), a od 1922 r. w Wilnie.
Pomiędzy 25 a 29 września 1921 r. uczestniczył w I Wszechbiałoruskiej Politycznej Konferencji zorganizowanej w Pradze. Był oddelegowany z ramienia Białoruskiego Komitetu Narodowego w Warszawie.
W okresie międzywojennym był jednym z budowniczych klasztoru w Niepokalanowie. Zaprojektował też budynek szkoły w Budsławiu (ok. 1916 r.).
Pochowany na wileńskim Cmentarzu na Rossie.

</doc>
<doc id="1314917" url="https://pl.wikipedia.org/wiki?curid=1314917" title="Pierre Itier">
Pierre Itier

Pierre Itier (zm. 20 maja 1367 w Awinionie) — francuski duchowny katolicki z okresu niewoli awiniońskiej. Był biskupem Dax (10 maja 1359 do 17 września 1361), następnie kardynałem prezbiterem tytułu Santi Quatro Coronati (17 września 1361 — 4 lutego 1364) i kardynałem biskupem Albano (od 4 lutego 1364). Uczestniczył w konklawe 1362. Zmarł w Awinionie i został pochowany w miejscowym kościele dominikańskim.

</doc>
<doc id="1314919" url="https://pl.wikipedia.org/wiki?curid=1314919" title="Sebkha Ariana">
Sebkha Ariana



</doc>
<doc id="1314920" url="https://pl.wikipedia.org/wiki?curid=1314920" title="IPhone OS">
IPhone OS



</doc>
<doc id="1314921" url="https://pl.wikipedia.org/wiki?curid=1314921" title="Tamandua północny">
Tamandua północny



</doc>
<doc id="1314922" url="https://pl.wikipedia.org/wiki?curid=1314922" title="Sabkha">
Sabkha



</doc>
<doc id="1314924" url="https://pl.wikipedia.org/wiki?curid=1314924" title="Tamandua mexicana">
Tamandua mexicana



</doc>
<doc id="1314925" url="https://pl.wikipedia.org/wiki?curid=1314925" title="Niebieski szlak turystyczny Rzeszów – Grybów">
Niebieski szlak turystyczny Rzeszów – Grybów

Szlak turystyczny, oznakowany kolorem niebieskim, biegnący z dzielnicy Rzeszowa – Białej do Grybowa, nazywany również Szlakiem Granicznym (głównie na odcinkach przygranicznych) lub Szlakiem Karpackim, jest trzecim pod względem długości pieszym szlakiem turystycznym w Polsce (428,9 km). Prowadzi przez: Pogórze Dynowskie, Pogórze Przemyskie, Góry Sanocko-Turczańskie, Góry Słonne, Bieszczady Zachodnie oraz Beskid Niski. Na obszarze dwóch ostatnich z wyżej wymienionych pasm na długich odcinkach przebiega wzdłuż granicy polsko-słowackiej, a pomiędzy Wielką Rawką i Krzemieńcem w Bieszczadach – również polsko-ukraińskiej, jednak nie wykracza poza terytorium Polski. Najwyżej położone miejsce na trasie znajduje się pod wierzchołkiem Krzemienia (ok. 1320 m n.p.m.).
Na odcinku Grybów – Nowy Łupków szlak nosi imię Kazimierza Pułaskiego.
Odcinek graniczny pomiędzy Przełęczą Dukielską na zachodzie a Wielką Rawką na wschodzie powiela, z niewielkimi odstępstwami, przebieg znakowanego na czerwono Głównego Szlaku Karpackiego im. Józefa Piłsudskiego wyznaczonego w 1935 roku.
Zimowe przejście.
Pierwsza zimowa próba samotnego (bez wsparcia) przejścia szlaku nastąpiła między 6 a 23 stycznia 2021. Przejście było połączone z akcją charytatywną na rzecz Fundacji Hospicjum dla Dzieci z siedzibą w Rzeszowie.

</doc>
<doc id="1314927" url="https://pl.wikipedia.org/wiki?curid=1314927" title="Droga I/70 (Czechy)">
Droga I/70 (Czechy)

Droga I/70 () – droga krajowa I kategorii na południu Czech. Arteria łącząca miejscowość Petrov (węzeł z drogą I/55) z dawnym przejściem granicznym ze Słowacją. Trasa jest najkrótszą drogą krajową w Czechach – liczy dokładnie 729 m.

</doc>
<doc id="1314928" url="https://pl.wikipedia.org/wiki?curid=1314928" title="Niedobór białka C">
Niedobór białka C



</doc>
<doc id="1314930" url="https://pl.wikipedia.org/wiki?curid=1314930" title="Sebkhet">
Sebkhet



</doc>
<doc id="1314931" url="https://pl.wikipedia.org/wiki?curid=1314931" title="Sojuz TMA-17">
Sojuz TMA-17

Sojuz TMA-17 – misja Sojuza, który wyniósł na Międzynarodową Stację Kosmiczną (ISS) 22. stałą załogę stacji. Start odbył się 20 grudnia 2009 (21 grudnia według czasu rosyjskiego) z kosmodromu Bajkonur. Lądowanie odbyło się 2 czerwca 2010 r. w Kazachstanie.

</doc>
<doc id="1314932" url="https://pl.wikipedia.org/wiki?curid=1314932" title="Ewangelia Dzieciństwa Tomasza">
Ewangelia Dzieciństwa Tomasza

Ewangelia Dzieciństwa Tomasza (także "Dzieciństwo Pana" gr. Παιδικα του Κυριου, skrót: EwTmDz) – apokryf Nowego Testamentu. Należy do gatunku tzw. ewangelii dzieciństwa. Utwór powstał prawdopodobnie w II wieku. Napisany został pierwotnie w języku greckim, choć wedle niektórych uczonych (np. R. Cameron) językiem oryginału mógł być syryjski. W późniejszych czasach przechodził wielokrotne przeróbki i zmiany redakcyjne. Obecnie posiadamy dwie wersje tego utworu w języku greckim (wersje A i B) i kilka różnych wersji w innych językach starożytnych, m.in. łacińskie, syryjskie i etiopskie.
Autorstwo i data kompozycji.
Utwór tradycyjnie przypisywany jest Tomaszowi Apostołowi, jest to jednak atrybucja niewiarygodna i legendarna.
Pierwotnie utwór powstał prawdopodobnie w środowisku gnostycko-dokeckim, o czym świadczy sposób portretowania Jezusa i występowanie greckich terminów gnostyckich. Przedstawienie Józefa jako naturalnego ojca Jezusa sugeruje związki utworu z gminą ebionitów.
Utwór w późniejszych czasach był wielokrotnie oczyszczany z elementów heterodoksyjnych, co tłumaczy liczne redakcje. Uczeni przyjmują z dużą dozą niepewności, że utwór powstał w środowisku palestyńsko-syryjskim.
Ponieważ niektóre epizody Ewangelii Dzieciństwa Tomasza cytują Justyn Męczennik i św. Ireneusz, powstanie utworu można datować na I połowę wieku n.e.
Zarys treści.
Ewangelia Dzieciństwa Tomasza opowiada o cudach, jakich dokonał Jezus w swoim dzieciństwie między piątym a dwunastym rokiem życia. W zrekonstruowanym pierwotnym tekście greckim układ i treść perykop jest następująca:
Inne wersje językowe wzbogacone są o liczne anegdoty o podobnym charakterze, ukazujące cudowność postaci Jezusa, gdzie Jezus np. chodzi po promieniu słonecznym, ożywia zasoloną rybę, etc.

</doc>
<doc id="1314935" url="https://pl.wikipedia.org/wiki?curid=1314935" title="Maggie’s Farm">
Maggie’s Farm

Maggie’s Farm – piosenka skomponowana przez Boba Dylana, nagrana przez niego w styczniu i wydana na albumie "Bringing It All Back Home" w marcu, oraz na singlu w kwietniu 1965.
Historia i charakter utworu.
W 1964 r. nikt nie przeczuwał, że Bob Dylan zmierza prosto do głębokiego kryzysu. Wydawało się to wtedy niemożliwe – same sukcesy artystyczne, miliony fanów, wielki wpływ na to, o czym i jak ludzie myślą. Dlatego nikt nie zastanawiał się głębiej nad jego wypowiedzią w czasie koncertu w Philharmonic Hall w Nowym Jorku w październiku 1964 r., że „nosi maskę Dylana”. Wszyscy potraktowali to jako halloweenowy żart artysty. Tymczasem ta maska uwierała go coraz bardziej.
W styczniu 1965 r. Dylan nagrał album "Bringing It All Back Home", na którym pojawiły się jego pierwsze komercyjne nagrania dokonane z zespołem grającym na elektrycznych instrumentach. Ale jego majowe tournée po Anglii było ze względów kontraktowych jeszcze całkowicie solowe i akustyczne. Jednak stan jego ducha w kryzysie i na rozdrożu został znakomicie oddany w dokumentalnym filmie "Dont Look Back" D.A. Pennebakera.
O tym, że Dylan znalazł się na rozdrożu i jeszcze nie wie, gdzie ma pójść, świadczy także katastrofalna sesja w Levy’s Recording Studio w Londynie, zaraz po skończeniu tournée (12.5. 1965). Grupą akompaniującą byli John Mayall’s Bluesbreakers (wówczas w składzie: John Mayall, Eric Clapton, John McVie i Hughie Flint). Sesja trwała pięć godzin i Dylan nie potrafił dokończyć nawet jednego utworu, którym był „If You Gotta Go, Go Now”. Muzycy Mayalla byli wyjątkowo dobrze wychowani, gdyż na końcu pięciogodzinnego nagrania słychać głos Flinta "Chyba niezbyt często pracowałeś z zespołami, nieprawdaż?"
Jednak tuż przed wyjazdem z Anglii Dylan zaczął zapisywać swoje „wymioty” (określenie Dylana) ze słowami "How does it feel?" Po skondensowaniu, już w kilka miesięcy później, świat pozna arcydzieło, jakim okazał się utwór „Like a Rolling Stone”.
Również jego życie uczuciowe uległo turbulencjom. Przed angielskim tournée Dylan zerwał związek z Joan Baez i nawiązał romans, zakończony później małżeństwem, z Shirley Noznisky (znaną bardziej jako Sara Lownds). Charakterystyczne, że chociaż Baez była z Dylanem na tej turze koncertowej, to ani razu nie wyszła na scenę. Potem do Anglii przyjechała Sara i razem z Grossmanami wszyscy pojechali do Portugalii. Dylan wyczerpany sławą, nudnymi i rutynowymi występami rzucił wszystko. Przestał śpiewać i grać. Ale z tego dna w jakim wówczas był, w ciągu kilku tygodni wyłonił się niespodzianie jak Feniks z popiołów „Like a Rolling Stone”. I dodatkowo – zupełnie nowy Dylan, który publicznie pojawił się w dwa miesiące później na Newport Folk Festival.
„Maggie’s Farm” był pierwszym utworem, który w „zelektryfikowanej” wersji został wykonany przez Dylana. Stało się to 25 lipca 1965 r. na Festiwalu Folkowym w Newport. I chociaż już tylko z tego powodu mógł się znaleźć w historii muzyki rockowej, to jego wartość leży także w treściach, które zawierał.
Kompozycja ta jest najbardziej osobistą pieśnią protestu w twórczości Dylana. Właśnie jej wybór na premierowe elektryczne wykonanie i jej treść sygnalizowały, że Dylan chce coś ważnego przekazać konserwatywnej folkowej publiczności.
Oprócz przesłania politycznego (Dylan zaatakował zarówno kapitalizm, jak i komunizm – oba m.in. za alienowanie pracowników) piosenka ta niosła przesłanie osobiste. Był to protest song przeciwko... protest songom. Zasygnalizował swoim fanom, że nie jest już „tym” Dylanem, ale kimś zupełnie innym, że zerwał maskę, którą musiał nosić. Było to także pożegnanie z tymi, którzy nie zechcą mu towarzyszyć w jego dalszym rozwoju jako artysty. Końcowy wniosek z treści politycznych był niestety pesymistyczny – wszyscy pracujemy na czyjejś farmie...
Wokół tego występu narosło kilka legend, bowiem „mundus vult decipi”. Wszystkim wiadomo, że publiczność wybuczała Dylana, że przerwał swój elektryczny występ po trzech utworach, wrócił ponownie na scenę z akustyczną gitarą i że się popłakał. A Pete Seeger siekierą usiłował przeciąć przewody elektryczne, czemu starał się przeszkodzić menedżer Dylana Albert Grossman i obaj starsi panowie się pobili.
Prawda była następująca. Przez większość publiczności ów elektryczny występ został przyjęty pozytywnie. Album "Bringing It All Back Home" ukazał się przecież 22 marca, a więc fani Dylana już byli zaznajomieni z tym, że ich idol się elektryfikuje. Publiczność nie protestowała przeciwko nowemu Dylanowi – był najbardziej oczekiwanym artystą festiwalu – tylko fatalnemu nagłośnieniu występu. Ponieważ był to festiwal folkowy, przygotowany sprzęt miał służyć tylko występom akustycznym. Publiczność w ogóle nie słyszała śpiewającego Dylana. Świadek koncertu, Ramblin’ Jack Elliott powiedział potem: "muzyka by dobra, ale brzmiała gównianie".
Dylan nie przerwał koncertu po trzech utworach przerażony reakcją publiczności, lecz z prostej przyczyny – razem z zespołem przygotowali tylko te trzy utwory. I przygotowali je znakomicie, o czym świadczy film z tego festiwalu, który także nie potwierdza masowych protestów.
Pete Seeger rzeczywiście usiłował przeciąć przewody, ale – jak sam to później tłumaczył – robił to w trosce o bezpieczeństwo muzyków, bowiem nadchodziła burza, a scena nie była najlepiej zabezpieczona przed deszczem. Doszło także do kłótni z Grossmanem i obaj panowie pobili się.
Burza jednak była faktem. Film z dalszego ciągu koncertu Dylana, tym razem już akustycznego, pokazuje twarz Dylana, po której spływają krople. To, co brano za jego łzy, to po prostu krople deszczu, które spływały po jego czole, policzkach, nosie i szyi.
Jednym z najważniejszych źródeł „Maggie’s Farm” był zapewne utwór „Penny’s Farm”, często wykonywany w kręgu muzyków country. Innym źródłem mogła być także piosenka „Tanner’s Farm” nagrana w 1934 r. przez Gida Tannera i Rileya Pucketta. Niektórzy sugerują, że sam pomysł takiej kompozycji mógł powstać jeszcze 6 czerwca 1963 r., gdy Dylan, jako działacz ruchu praw obywatelskich, wystąpił na farmie Silasa Magee, właściciela Greenwood w Missisipi. Plonem tego występu było sfilmowane wykonanie „Only a Pawn in Their Game”.
Od strony muzycznej utwór ten jest szybkim bluesem. W czasie wielu jego koncertowych wykonań ulegał wielu przeróbkom. W 1965 r. był po prostu ostrym rockowym bluesem. Gdy Dylan wykonywał go na swojej pierwszej od maja 1966 r. turze koncertowej w styczniu 1974 r. z towarzyszeniem The Band, piosenka ta stała się jeszcze bardziej ostra, dochodząc właściwie do pewnej granicy. Podobnie, chociaż bardziej chaotycznie, brzmiała podczas Rolling Thunder Revue w 1976 r. W 1978 r. Dylan wykonywał ją stylu występów Elvisa Presleya w Las Vegas, zaaranżowaną na big-band. Od 1984 r. kompozycja ta – właściwie aż do dnia dzisiejszego – jest wykonywana w stylu szybkiego boogie.
„Maggie’s Farm” została także zaadaptowana przez brytyjski ruch protestujący przeciwko Margaret Thatcher i jej konserwatywnemu rządowi.

</doc>
<doc id="1314937" url="https://pl.wikipedia.org/wiki?curid=1314937" title="Tamandua południowy">
Tamandua południowy



</doc>
<doc id="1314940" url="https://pl.wikipedia.org/wiki?curid=1314940" title="Robert Culp">
Robert Culp

Robert Martin Culp (ur. 16 sierpnia 1930 w Oakland, zm. 24 marca 2010 w Los Angeles) – amerykański aktor, scenarzysta i reżyser filmowy. Grywał głównie w filmach i serialach telewizyjnych.
Życiorys.
W 1947 roku ukończył Berkeley High School. Był również absolwentem College of the Pacific przy Uniwersytecie Pacyfiku w Stockton w stanie Kalifornia.
Był żonaty z Nancy Ashe (1957–1966), z którą ma czworo dzieci: trzech synów – Josepha, Joshuę i Jasona (ur. 1962) oraz córkę Rachel, Elayne Wilner (od 23 września 1951 do 1956), France Nuyen (od 9 grudnia 1967 do 1970) i Sheilą Sullivan (od 25 grudnia 1971 do 1981). W dniu 31 grudnia 1981 roku ożenił się po raz piąty – z Candace Faulkner, z którą miał córkę.
Znany również z dubbingu dr. Breen'a z serii gier „Half Life” (firmy Valve).

</doc>
<doc id="1314945" url="https://pl.wikipedia.org/wiki?curid=1314945" title="Partie polityczne Nepalu">
Partie polityczne Nepalu

Partie polityczne Nepalu – partie polityczne państwa Nepal, powstałe w oparciu o zapis w konstytucji pozwalający na wielopartyjny ustrój państwa.

</doc>
<doc id="1314946" url="https://pl.wikipedia.org/wiki?curid=1314946" title="Brunirowanie">
Brunirowanie

Brunirowanie - (wł.) dosłownie brązowienie, technika zdobienia zbroi płytowych rozpowszechniona od schyłku XVI w. we Włoszech, polegająca na wywoływaniu sztucznej rdzy na metalu przez działanie lekkimi kwasami, następnie na zaprawianiu olejem i polerowaniu całej powierzchni.

</doc>
<doc id="1314947" url="https://pl.wikipedia.org/wiki?curid=1314947" title="Droga wojewódzka nr 813">
Droga wojewódzka nr 813

Droga wojewódzka nr 813 (DW813) – droga wojewódzka klasy G (główna) w województwie lubelskim o długości 94,467 km. Przebiega południkowo łącząc Międzyrzec Podlaski z Podzamczem położonym 0,5 km na północ od Łęcznej, przez Parczew i Ostrów Lubelski. Leży w powiatach ziemskich: bialskim, radzyńskim, parczewskim, lubartowskim oraz łęczyńskim.
Właścicielem drogi jest Zarząd Dróg Wojewódzkich w Lublinie – Rejon DW Biała Podlaska (na odcinku przez powiat bialski) oraz Rejon DW Parczew (na odcinku Żelizna – Podzamcze).

</doc>
<doc id="1314951" url="https://pl.wikipedia.org/wiki?curid=1314951" title="Brylantowanie">
Brylantowanie

Brylantowanie – technika zdobienia przedmiotów metalowych, w tym również broni i uzbrojenia ochronnego, polegająca na trybowaniu bądź wycinaniu całej powierzchni lub tylko krawędzi danego przedmiotu w piramidki albo we wgłębienia podobne do szlifu kamieni szlachetnych.

</doc>
<doc id="1314952" url="https://pl.wikipedia.org/wiki?curid=1314952" title="Front (1958-1992)">
Front (1958-1992)



</doc>
<doc id="1314956" url="https://pl.wikipedia.org/wiki?curid=1314956" title="Bolita południowa">
Bolita południowa

Bolita południowa ("Tolypeutes matacus") – gatunek ssaka z podrodziny bolit (Tolypeutinae) w obrębie rodziny Chlamyphoridae. 
Zasięg występowania.
Bolita południowa występuje we wschodniej Boliwii, w południowo-zachodniej Brazylii, w Gran Chaco w Paragwaju i w północnej oraz środkowej Argentynie.
Taksonomia.
Gatunek po raz pierwszy naukowo opisał w 1782 roku chilijski przyrodnik Juan Ignacio Molina nadając mu nazwę "Dasypus octodecimcinctus", lecz nazwę tę użył w 1777 roku niemiecki przyrodnik Johann Christian Polycarp Erxleben na opisanie kabassu jednopaskowego ("Cabassous unicinctus"); następną dostępną nazwą była nazwa "Loricatus matacus" którą w 1804 roku ukuł francuski zoolog Anselme Gaëtan Desmarest. Desmarest nie wskazał miejsca typowego odłowu holotypu, w toku późniejszej desygnacji miejsce typowe określono na Tucumán, w Tucumán, w Argentynie.
Autorzy "Illustrated Checklist of the Mammals of the World" uznają "T. matacus" za gatunek monotypowy.
Morfologia.
Długość ciała (bez ogona) 200–250 mm, długość ogona 50–70 mm, długość ucha 20–26 mm, długość tylnej stopy 39–55 mm; masa ciała 1–2 kg. Ubarwienie ciemnobrązowe.
Ekologia.
Dojrzewa płciowo pomiędzy 9-12 miesiącem życia. Samica rodzi jedno młode. Za schronienie wykorzystują nory innych zwierząt. Żywią się mrówkami i termitami.
Zagrożona bolita zwija się w kulę chroniąc się pod pancerzem. Pozostawioną w pancerzu szczeliną potrafi przyciąć łapę atakującego drapieżnika. Przez ludzi jest poławiana dla mięsa.

</doc>
<doc id="1314960" url="https://pl.wikipedia.org/wiki?curid=1314960" title="Maria Thaddäus von Trautmannsdorff">
Maria Thaddäus von Trautmannsdorff

Maria Thaddäus von Trautmannsdorff, czes. "Maria Tadeáš Trauttmansdorff" (ur. 28 maja 1761 w Grazu; zm. 20 stycznia 1819 w Wiedniu) – austriacki duchowny, biskup kralowohradecki w latach 1795-1814, arcybiskup ołomuniecki w latach 1814-1819, kardynał.
Życiorys.
Wczesne lata.
Urodził się w 1761 roku w Grazu jako syn Weikharta von Trautmannsdorffa i jego żony Anny z domu von Wurmbrandt. Po ukończeniu miejscowego gimnazjum w Grazu podjął studia teologiczne na Collegium Germanicum w Rzymie. W 1782 roku uzyskał tam stopień naukowy doktora teologii. Na polecenie cesarza Józefa II Habsburga został skierowany na dodatkowe studia do Pawii. Za sprawą tamtejszych nauczycieli zetknął się tam z doktryną późnego jansenizmu, stając się jej zwolennikiem.
20 grudnia 1783 roku otrzymał święcenia kapłańskie w rodzinnym Grazu po których otrzymał godność kanonika w Ołomuńcu. W ciągu kolejnych lat sprawował funkcję proboszcza w Karniowie i Holešovie, ucząc się w międzyczasie języka czeskiego. Dzięki kontaktom z dworem arcybiskupim w Kromieryżu odwrócił się od jansenizmu. Został ponadto członkiem loży masońskiej.
Biskup hradecki.
W 1793 roku został mianowany biskupem Triestu, ale zanim objął tę diecezję został 30 sierpnia 1794 roku mianowany ordynariuszem kralowohradeckim. Papież Pius VI zatwierdził go 1 czerwca 1795 roku. Święcenia biskupie przyjął 8 września 1795 roku w Kromieryżu. Podczas swoich rządów doprowadził w 1802 roku do otwarcia gimnazjum w Niemieckim Brodzie.
Arcybiskup ołomuniecki.
26 listopada 1811 roku ołomuniecka kapituła katedralna wybrała go na nowego arcybiskupa metropolitę ołomunieckiego po śmierci abpa Antona Theodora von Colloredo-Waldsee-Melsa. Papieskie zatwierdzenie tej decyzji nastąpiło dopiero 15 marca 1814 roku ze względu na więzienie papieża Piusa VII przez cesarza Napoleona I Bonapartego. 23 września 1816 został mianowany kardynałem.
Tak samo jak w Hradec Králové tak i w Ołomuncu dał się poznać jako sprawny gospodarz i osoba hojna. Prowadził działalność charytatywną oraz nie prowadził wystawnego trybu życia. Oszczędzone pieniądze przeznaczał na ubogich i chorych diecezjan. Kładł nacisk na edukację księży oraz ich moralność i umiejętność porozumiewania się w miejscowym języku. Przeprowadził wiele wizytacji kanonicznych swoich parafii. Zmarł w 1819 roku w Wiedniu.

</doc>
<doc id="1314961" url="https://pl.wikipedia.org/wiki?curid=1314961" title="Fabián Estoyanoff">
Fabián Estoyanoff

Fabián Estoyanoff (27 września 1982 w Montevideo) – urugwajski piłkarz grający na pozycji pomocnika. Mierzy 1,73 m. Obecnie gra w Panioniosie GSS. Od 2001 roku jest zazwyczaj regularnie powoływany do kadry La Celeste.
Kariera reprezentacyjna.
Estoyanoff gra w drużynie narodowej Urugwaju od 2001 roku. Ma w swoim kadrowym dorobku brązowy medal Copa America 2004. Brał również udział w Copa America 2007.

</doc>
<doc id="1314964" url="https://pl.wikipedia.org/wiki?curid=1314964" title="Éva Marton">
Éva Marton

Éva Marton (ur. 18 czerwca 1943 w Budapeszcie) – węgierska śpiewaczka operowa, sopran dramatyczny, słynna interpretatorka ról wagnerowskich oraz ról Turandot i Toski w dziełach Giacomo Pucciniego pod tymi samym tytułami.
Początki kariery.
Marton zdobywała wykształcenie muzyczne w Akademii im. Liszta w Budapeszcie. Zadebiutowała w 1968 na festiwalu na Wyspie Świętej Małgorzaty w drugoplanowej roli Kate Pinkerton w "Madame Butterfly", a następnie zagrała Królową w "Złotym koguciku" Rimskiego-Korsakowa.
W 1972 r. zadebiutowała poza Węgrami, grając Hrabinę w "Weselu Figara" w operze frankfurckiej, a następnie wcielając się w Matyldę w "Wilhelmie Tellu" Gioacchino Rossiniego pod batutą Riccardo Mutiego. W 1973 r. po raz pierwszy zagrała jedną ze swoich legendarnych ról – Toskę na deskach Opery Wiedeńskiej. Od 1977 r. występowała także w Stanach Zjednoczonych – jako Aida w operze Giuseppe Verdiego pod tym samym tytułem oraz jako Maddalena w "Andrei Chénierze" Umberto Giordano. W 1978 r. zadebiutowała w La Scali jako Leonora w "Trubadurze". W późniejszym czasie porzuciła jednak repertuar Verdiego, grając kolejno Helenę Egipską w operze Richarda Straussa pod analogicznym tytułem oraz Leonorę w operze Beethovena "Fidelio".
W latach 80. Marton zdobyła sławę jednej z największych w historii odtwórczyń roli Turandot. Zagrała ją, począwszy od 1983 r., ponad sto razy na różnych, w tym najbardziej renomowanych scenach. Jej występy w Turandot zostały kilkakrotnie sfilmowane i dwukrotnie nagrane. Nieco mniej słynna stała się jej interpretacja tytułowej roli "Elektry" w operze R. Straussa, którą Marton wykonywała regularnie od 2001 do 2008 i którą też zakończyła karierę sceniczną w marcu 2008.
Role wagnerowskie.
Największą sławę Evie Marton przyniosły jednak kreacje ról w operach Richarda Wagnera. W 1976 r. zadebiutowała w Metropolitan Opera jako Ewa w "Śpiewakach norymberskich". W 1977 r. na festiwalu w Bayreuth zagrała ponownie tę rolę, wcielając się także w Wenus w "Tannhäuserze". Z tą rolą powróciła w 1982 do Met, zbierając entuzjastycznie recenzje krytyków.
W latach 1988–1991 w nagrała dla EMI partię Brunhildy w "Pierścieniu Nibelunga" pod batutą Barnarda Haitinka, a w 1996 tę samą partię w wersji koncertowej w Operze Lirycznej Chicago z Zubinem Mehtą. W 1998 w tej samej operze pojawiła się jako Ortruda w "Lohengrinie", w 2000 jako Izolda w "Tristanie i Izoldzie".
Odznaczenia.
W 2016 została odznaczona Krzyżem Wielkim Orderu św. Stefana.

</doc>
<doc id="1314966" url="https://pl.wikipedia.org/wiki?curid=1314966" title="Bitwa pod Bornhøved">
Bitwa pod Bornhøved



</doc>
<doc id="1314969" url="https://pl.wikipedia.org/wiki?curid=1314969" title="Porcupine">
Porcupine

Porcupine – rzeka w USA i Kanadzie o długości 800 km oraz powierzchni dorzecza 78 000 km².
Źródła rzeki znajdują się w Górach Mackenzie, a uchodzi ona do rzeki Jukon.
Rzeka Porcupine zamarza na okres ok. 8 miesięcy.

</doc>
<doc id="1314971" url="https://pl.wikipedia.org/wiki?curid=1314971" title="DW813">
DW813



</doc>
<doc id="1314972" url="https://pl.wikipedia.org/wiki?curid=1314972" title="DW815">
DW815



</doc>
<doc id="1314973" url="https://pl.wikipedia.org/wiki?curid=1314973" title="DW811">
DW811



</doc>
<doc id="1314974" url="https://pl.wikipedia.org/wiki?curid=1314974" title="Ariel Borysiuk">
Ariel Borysiuk

Ariel Borysiuk (ur. 29 lipca 1991 w Białej Podlaskiej) – polski piłkarz występujący na pozycji pomocnika. Reprezentant Polski w latach 2010–2016.
Kariera klubowa.
Początki i Legia Warszawa.
Jest wychowankiem UKS TOP 54 Biała Podlaska. W 2007 przeniósł się do Legii Warszawa. W kadrze I zespołu Legii oficjalnie zadebiutował w wieku 16 lat 4 miesięcy i 5 dni – 4 grudnia 2007 na Stadionie WP, podczas wygranego 2:0 (0:0) meczu 6. kolejki fazy grupowej Pucharu Ekstraklasy sezonu 2007/2008 przeciwko ŁKS-owi Łódź. Stał się tym samym drugim najmłodszym – po Macieju Korzymie – piłkarzem w historii klubu, który wystąpił w oficjalnym spotkaniu.
23 lutego 2008 – mając 16 lat i 209 dni – przegranym 1:0 (0:0) wyjazdowym pojedynkiem 18. kolejki sezonu 2007/2008 z Dyskobolią Grodzisk Wielkopolski, zadebiutował w polskiej Ekstraklasie, zmieniając w 85. minucie Piotra Gizę.
19 kwietnia 2008 – licząc 16 lat 8 miesięcy i 21 dni – w 38. minucie wyjazdowego spotkania 26. kolejki sezonu 2007/2008 przeciwko Odrze Wodzisław Śląski zdobył swego premierowego ligowego gola, a tym samym pierwszą bramkę w oficjalnym meczu dla Legii, stając się jednocześnie najmłodszym strzelcem w historii klubu oraz drugim najmłodszym (po Włodzimierzu Lubańskim) w dziejach rodzimej ekstraklasy.
Łącznie w latach 2007–2012 rozegrał w barwach Legii Warszawa 131 spotkań, strzelając w nich 4 gole. Zdobył w tym czasie 3. puchary i Superpuchar Polski.
1. FC Kaiserslautern.
31 stycznia 2012 podpisał 4,5-letni kontrakt (ważny do czerwca 2016) z drużyną niemieckiej Bundesligi, 1. FC Kaiserslautern. Zainteresowane kluby nie ujawniły kwoty odstępnego.
5 lutego 2012 w barwach Kaiserslautern zadebiutował w Bundeslidze. Miało to miejsce w ligowym przeciwko 1. FC Köln. Borysiuk w 35. minucie otrzymał żółtą kartkę po faulu na Mato Jajalo, zaś drugą żółtą i w konsekwencji czerwoną kartkę arbiter spotkania Wolfgang Stark pokazał Borysiukowi w 40. minucie po faulu na swoim rodaku Sławomirze Peszce. Ostatecznie drużyna Kaiserslautern przegrała to spotkanie w stosunku 0:1 po bramce Roshiego. W sezonie 2011/12 spadł z Kaiserslautern z Bundesligi i przez kolejne półtora sezonu występował z nim w 2. Bundeslidze.
Wołga Niżny Nowogród.
30 stycznia 2014 został wypożyczony na pół roku do rosyjskiego klubu Wołga Niżny Nowogród. W Priemjer-Lidze zadebiutował 10 marca 2014 w przegranym 1:5 meczu z Amkarem Perm. Łącznie rozegrał w barwach Wołgi 4 mecze, lecz nie zdołał zapobiec spadku drużyny do drugiej ligi. Po sezonie powrócił do Kaiserslautern.
Lechia Gdańsk.
W czerwcu 2014 powrócił do Polski i podpisał kontrakt z Lechią Gdańsk. W tym klubie rozegrał łącznie 57 spotkań, w których zdobył 2 bramki.
Powrót do Legii.
11 stycznia 2016 ponownie został piłkarzem stołecznego klubu, podpisując 3,5-letni kontrakt. Borysiuk spędził w Legii pół roku i pomógł drużynie w zdobyciu krajowego dubletu – mistrzostwa i Pucharu Polski.
Queens Park Rangers.
22 czerwca 2016 został piłkarzem angielskiego klubu Queens Park Rangers. Zawodnik podpisał z drugoligowcem z zachodniego Londynu, 3-letni kontrakt. W nowym klubie zadebiutował 23 sierpnia 2016 w wygranym 2:1 meczu 2. rundy Pucharu Ligi Angielskiej przeciwko Rochdale rozgrywanym na Loftus Road. 4 dni później – 27 sierpnia 2016, podczas wygranego 1:0 spotkania z Wigan Athletic zadebiutował w Championship.
Powrót do Lechii.
Pod koniec stycznia 2017 został wypożyczony do Lechii Gdańsk, gdzie przez pół roku rozegrał 14 spotkań, strzelając 1 gola. Po zakończeniu sezonu, powrócił do QPR i w sezonie 2017/18 rozegrał tam dwa spotkania Pucharu Ligi. 26 stycznia 2018 definitywnie powrócił do Lechii i podpisał z gdańskim klubem 3,5-letni kontrakt. 3 lipca 2019 roku rozwiązał kontrakt za porozumieniem stron z Lechią Gdańsk pozostając wolnym agentem.
Wisła Płock.
17 stycznia 2019 został wypożyczony z Lechii do Wisły Płock, do końca sezonu 2018/2019.
Sheriff Tyraspol.
29 lipca podpisał kontrakt z Sheriffem Tyraspol.
Jagiellonia Białystok.
W lutym 2020 roku podpisał krótki czteromiesięczny kontrakt z Jagiellonią Białystok, otrzymał numer 23 na koszulce.
Chennaiyin FC.
10 sierpnia 2021 roku został zakontraktowany przez indyjski Chennaiyin FC.
KF Laçi.
26 lipca 2022 roku podpisał dwuletni kontrakt z albańskim klubem KF Laçi.
Kariera reprezentacyjna.
17 listopada 2010 zadebiutował w reprezentacji Polski w wygranym 3:1 meczu towarzyskim z Wybrzeżem Kości Słoniowej, zmieniając w 84. minucie Roberta Lewandowskiego.
Życie prywatne.
9 czerwca 2017 poślubił swoją długoletnią partnerkę – Paulinę Piotrowską. Razem z żoną wychowuje córkę Gaję i syna żony Jakuba. Jego brat, Rafał Borysiuk jest trenerem Avia Kamionki.

</doc>
<doc id="1314979" url="https://pl.wikipedia.org/wiki?curid=1314979" title="Kazuya Mishima">
Kazuya Mishima



</doc>
<doc id="1314980" url="https://pl.wikipedia.org/wiki?curid=1314980" title="Bitwa pod Bornhoved">
Bitwa pod Bornhoved



</doc>
<doc id="1314981" url="https://pl.wikipedia.org/wiki?curid=1314981" title="DW698">
DW698



</doc>
<doc id="1314982" url="https://pl.wikipedia.org/wiki?curid=1314982" title="DW806">
DW806



</doc>
<doc id="1314983" url="https://pl.wikipedia.org/wiki?curid=1314983" title="Difenylodiazen">
Difenylodiazen



</doc>
<doc id="1314984" url="https://pl.wikipedia.org/wiki?curid=1314984" title="Thriller 25">
Thriller 25

Thriller 25 – reedycja albumu "Thriller" amerykańskiego wykonawcy muzyki pop Michaela Jacksona. Premiera albumu miał miejsce 11 lutego 2008.
Album promowały dwa single – „The Girl Is Mine 2008” (gośc. will.i.am) oraz „Wanna Be Startin’ Somethin’ 2008” (z Akonem). Album wydany w dwóch ekskluzywnych szatach graficznych oraz w wersji deluxe.
W Polsce nagrania uzyskały status platynowej płyty.

</doc>
<doc id="1314985" url="https://pl.wikipedia.org/wiki?curid=1314985" title="Bitwa nad Kałką">
Bitwa nad Kałką



</doc>
<doc id="1314986" url="https://pl.wikipedia.org/wiki?curid=1314986" title="Tablice rejestracyjne w Kambodży">
Tablice rejestracyjne w Kambodży

Kambodżańskie tablice rejestracyjne (obecny wzór wprowadzony w 2005 r.) składają się z sześciu znaków – cyfry determinującej kategorię pojazdu, litery i czterech cyfr seryjnych. Powyższe dotyczy jedynie pojazdów cywilnych – rządowe i wojskowe posiadają inny system oznakowania. Tablice rejestracyjne cywilne składają się z niebieskiego napisu numeru rejestracyjnego (pisanego alfabetem łacińskim) na białym tle pod którym figuruje nazwa prowincji w której pojazd jest zarejestrowany (również w alfabecie łacińskim). Na górze tablicy figuruje inskrypcja w języku khmerskim.
Pierwsza cyfra na tablicy rejestracyjnej oznacza odpowiednio:

</doc>
<doc id="1314987" url="https://pl.wikipedia.org/wiki?curid=1314987" title="Maksim Harecki">
Maksim Harecki

Maksim Iwanowicz Harecki (biał. "Максiм Гарэцкi", ur. 6 lutego 1893 w Małej Bogacówce, pow. mścisławski, zm. 10 lutego 1938) – białoruski działacz polityczny, pisarz, krytyk i historyk literatury.
Życiorys.
W latach 1918-1923 pracował jako nauczyciel w Wileńskim Gimnazjum Białoruskim. Współpracował z kilkoma gazetami. W sierpniu 1921 r. władze Litwy Środkowej zakazały wydawania pisma w języku białoruskim "Nasza Dumka", którego redaktorem naczelnym był Maksim Harecki. Rozpoczął on wówczas publikację nowej gazety "Biełaruskija Wiedamaści", jednak miała ona już charakter czysto literacki. 
W 1922 r. został aresztowany i wydalony z obszaru Litwy Środkowej. Od października 1923 r. był wykładowcą języka białoruskiego na Białoruskim Uniwersytecie Państwowym. Należał do Akademii Nauk. Pracował też w Instytucie Kultury Białoruskiej i Akademii Rolniczej w Horkach. W 1930 r. został ponownie aresztowany i zesłany do posiołka Piesocznaja w obwodzie smoleńskim, niedaleko Kaługi, w głębi Rosji. Powodem aresztowania były podejrzenia o przynależność do Związku Wyzwolenia Białorusi. 
5 stycznia 1938 skazany na rozstrzelanie. 10 lutego 1938 rozstrzelany, a w 1955 r. zrehabilitowany.

</doc>
<doc id="1314995" url="https://pl.wikipedia.org/wiki?curid=1314995" title="Droga wojewódzka nr 806">
Droga wojewódzka nr 806

Droga wojewódzka nr 806 (DW806) – droga wojewódzka klasy Z łącząca Łuków z Międzyrzecem Podlaskim. Jej długość wynosi ok. 27,7 km.
Historia numeracji.
Obecne oznaczenie droga otrzymała w grudniu 1985 roku. Nieznane są wcześniejsze oznaczenia – na wydawanych ówcześnie przez Państwowe Przedsiębiorstwo Wydawnictw Kartograficznych mapach i atlasach drogowych trasa umieszczana była jako "droga drugorzędna", bez podawania numeracji. W latach 1985 – 1999 arteria posiadała kategorię drogi krajowej, zaś do 2000 roku trasa biegła do Stoczka Łukowskiego. W 2000 roku odcinek Łuków – Stoczek Łukowski wraz z ówczesną drogą nr 803 Stoczek Łukowski – Wilga został przemianowany na drogę krajową nr 76.
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 8 ton.

</doc>
<doc id="1314998" url="https://pl.wikipedia.org/wiki?curid=1314998" title="Ursus 4502">
Ursus 4502

Ursus 4502 – ciągnik sadowniczy produkowany w ZPC Ursus.

</doc>
<doc id="1314999" url="https://pl.wikipedia.org/wiki?curid=1314999" title="Michałowice (przystanek kolejowy)">
Michałowice (przystanek kolejowy)

Michałowice – przystanek Warszawskiej Kolei Dojazdowej położony przy ul. Jesionowej w Michałowicach.
Opis przystanku.
Peron.
Przystanek składa się z dwóch peronów bocznych leżących po przeciwnych stronach ulicy. Każdy peron posiada jedną krawędź peronową.
Powierzchnia peronów pokryta jest asfaltem i kostką brukową.
Na peronach znajdują się:
Punkty sprzedaży biletów.
Na przystanku znajduje się pełnozakresowa kasa biletowa. Mieści się przy peronie drugim.
Przejazd kolejowo-drogowy.
Pomiędzy peronami znajduje się przejazd kolejowo-drogowy. Położony jest w ciągu ul. Jesionowej.
W roku 2017 przystanek obsługiwał 700–999 pasażerów dobowo.

</doc>
<doc id="1315000" url="https://pl.wikipedia.org/wiki?curid=1315000" title="Małosenie">
Małosenie

Małosenie (także: Małosanie, Małosań, Małoseń) – jezioro w starorzeczu Wisły w Dolinie Środkowej Wisły, w województwie mazowieckim o powierzchni ok. 1,5 ha, położone na granicy wsi Dziecinów (Łurzyce) i Radwanków Szlachecki (Kępa Radwankowska). Nie odpływa do Wisły.

</doc>
<doc id="1315001" url="https://pl.wikipedia.org/wiki?curid=1315001" title="Raima Sen">
Raima Sen

Raima Sen (Bengali: রাইমা সেন; urodz. Raima Dev Varma 11 listopada 1979) – indyjska aktorka z aktorskiej rodziny (córka Moon Moon Sen i wnuczka legendarnej w Indiach Sushitry Sen). Jej siostra Riya Sen też jest aktorką. Jej ojciec Bharat Dev Varma jest potomkiem królewskiej rodziny.

</doc>
<doc id="1315006" url="https://pl.wikipedia.org/wiki?curid=1315006" title="Deutsche Tourenwagen Masters 2006">
Deutsche Tourenwagen Masters 2006

Deutsche Tourenwagen Masters 2006 – siódmy sezon serii DTM po jej wznowieniu w 2000 roku.
Klasyfikacje generalne.
Zespoły.
"(punkty zdobywane podczas poszczególnych wyścigów)"

</doc>
<doc id="1315008" url="https://pl.wikipedia.org/wiki?curid=1315008" title="Festung Glatz">
Festung Glatz



</doc>
<doc id="1315012" url="https://pl.wikipedia.org/wiki?curid=1315012" title="Mistrzostwa Europy w Badmintonie 2008">
Mistrzostwa Europy w Badmintonie 2008

21. Mistrzostwa Europy w badmintonie odbyły się w dniach 12 - 20 kwietnia 2008 w Herning (Dania).

</doc>
<doc id="1315013" url="https://pl.wikipedia.org/wiki?curid=1315013" title="Biwalirudyna">
Biwalirudyna

Biwalirudyna () – organiczny związek chemiczny, lek przeciwzakrzepowy z grupy bezpośrednich swoistych inhibitorów trombiny (DTI). Biwalirudyna hamuje trombinę zarówno we frakcji płynnej, jak i we frakcji związanej ze skrzepem, co uniemożliwia rozszczepienie przez trombinę fibrynogenu do monomerów fibryny, aktywację czynników XIII, V, VIII i pobudzanie trombocytów do agregacji. Lek charakteryzuje się liniową farmakokinetyką przy podaniu dożylnym. W 1998 roku FDA odmówiła rejestracji biwalirudyny do leczenia pacjentów z niestabilną chorobą wieńcową kwalifikowanych do zabiegu angioplastyki. W Europie została dopuszczona na rynek w większości krajów w 2005 roku w oparciu o wyniki badania klinicznego REPLACE-2. Preparat leku dostępny na rynku to Angiomax® (w Polsce Angiox®). Zgodnie z wytycznymi ESC z 2012 jest preferowanym lekiem I rzutu przed planową PCI zawału serca typu STEMI.

</doc>
<doc id="1315016" url="https://pl.wikipedia.org/wiki?curid=1315016" title="Tamasz Hryb">
Tamasz Hryb

Tomasz Hryb (biał. Тамаш Грыб, ps. „Т. Глеба”, „Антон Небарака”, „Т.Г.”; ur. 6 marca 1895 w Polanach, zm. 25 stycznia 1938 w Pradze) – białoruski polityk, historyk-archiwista, publicysta, pisarz, wydawca, działacz społeczno-kulturalny, oświatowy i narodowy.
W 1913 r. ukończył gimnazjum. W latach 1914–1916 studiował w Instytucie Psycho-Neurologicznym w Piotrogrodzie. Zaangażował się wówczas w działalność w białoruskim ruchu narodowym. Od października 1916 r. brał udział w I wojnie światowej. Podczas rewolucji lutowej 1917 r. był członkiem rad robotniczych, chłopskich i żołnierskich w Rewlu i Pskowie. Na I Wszechrosyjskim Zjeździe Rad wszedł w skład Centralnego Komitetu Wykonawczego, w ramach którego należał do 2 komisji: wojskowej i kulturowo-społecznej. W lipcu tego roku wstąpił do Białoruskiej Socjalistycznej Hramady; później wszedł w skład jej Komitetu Centralnego. Następnie został też członkiem Rosyjskiej Partii Komunistycznej (bolszewików). Uczestniczył w rewolucji październikowej.
Podczas II Wszechrosyjskiego Zjazdu Rad w październiku wystąpił z RKP(b) i opuścił obrady, rozpoczynając aktywną działalność w białoruskim ruchu narodowym. Uczestniczył w wojskowych zjazdach Białorusinów w Piotrogradzie i Witebsku, gdzie wybrano go w skład Centralnej Białoruskiej Rady Wojskowej. W grudniu 1917 r. uczestniczył w obradach Kongresu Wszechbiałoruskiego w Mińsku, w ramach którego został członkiem prezydium. W styczniu 1918 r. brał udział w III Wszechrosyjskim Zjeździe Rad jako delegat wojskowych Białorusinów. Wystąpił z protestem przeciwko rozgonieniu Kongresu Wszechbiałoruskiego przez bolszewików i podziału Białorusi na mocy umowy w Brześciu. W marcu tego roku został członkiem Rady Białoruskiej Republiki Ludowej. Był współautorem konstytucyjnych hramot Białoruskiej Republiki Ludowej.
Po zajęciu ziem białoruskich przez wojska niemieckie objął funkcję sekretarza w szkolnej sekcji urzędu miejskiego Mińska. Pod jego kierownictwem powstał Białoruski Związek Nauczycielski. Od stycznia do kwietnia 1919 r. był nauczycielem w Gimnazjum Białoruskim w Wilnie. Założył i przewodniczył Białoruskiej Partii Socjalistów-Rewolucjonistów. Redagował jej organ prasowy „Грамадзянiн”, w którym ukazywały się jego artykuły. Od lipca tego roku wydawał w Grodnie gazetę „Родны Край”, zlikwidowaną po czterech numerach przez polskie władze. Współredagował też czasopismo „Беларуская Думка”. Za działalność w Białoruskiej Partii Socjalistów-Rewolucjonistów został aresztowany, ale już w listopadzie wypuszczony na wolność.
W tym samym miesiącu został ministrem spraw wewnętrznych i propagandy w rządzie Jazepa Waronki. Po udaniu się białoruskiego gabinetu na emigrację pozostał na Białorusi, kierując powstańczym ruchem wyzwoleńczym. W marcu 1920 r. został ponownie aresztowany przez Polaków. Miał zostać rozstrzelany, ale ostatecznie osadzono go w więzieniu w Mińsku, następnie w warszawskiej Cytadeli, w więzieniu we Wronkach, oraz na końcu w obozie w Dąbie pod Krakowem. W grudniu 1920 r. wypuszczono go na wolność, ale bez prawa powrotu na Białoruś. W tej sytuacji w styczniu 1921 r. wyemigrował na Litwę. Zamieszkał w Kownie, gdzie zorganizował i stanął na czele zagranicznej grupy Białoruskiej Partii Socjalistów-Rewolucjonistów. Redagował też pismo „Сялянская доля”. W lutym tego roku uczestniczył w kongresie partii socjalistycznych w Wiedniu.
W 1922 r. wyjechał do Pragi, gdzie w listopadzie 1927 r. ukończył studia filozoficzne. Działał w Białoruskim Związku Studenckim. W międzyczasie brał udział w 1923 r. w kolejnym kongresie socjalistycznym w Hamburgu. Uczestniczył w działalności Rady Białoruskiej Republiki Ludowej na uchodźstwie. Utworzył i stanął na czele Białoruskiego Towarzystwa Kulturalnego im. Franciszka Skaryny. Od 1930 r. pracował w Słowiańskiej Bibliotece. W latach 1934–1938 był kierownikiem Białoruskiego Archiwum Zagranicznego w Pradze. Był autorem licznych artykułów dotyczących historii Białorusi w pismach „Бюлетэнь загранічнай групы БПС-Р”, „Перавясла”, „Студэнцкая думка”, „Золак”, „Iskry Skaryny”. Opracował bibliografię białorusoznastwa. Przygotował dysertację doktorską.
Jego żonami były Paulina Miadziołka i Pałuta Badunowa.

</doc>
<doc id="1315020" url="https://pl.wikipedia.org/wiki?curid=1315020" title="Moonwalker">
Moonwalker

Moonwalker (ang. "Michael Jackson’s Moonwalker") – amerykańska eksperymentalna antologia filmowa z 1988 roku, w której rolę główną odgrywa Michael Jackson. Film jest kompilacją filmów służących jako teledyski do utworów z albumu "Bad". Tytuł filmu nawiązuje do moonwalku, tańca spopularyzowanego przez Jacksona.
Fabuła.
Film jest antologią filmów ukazujących Michaela Jacksona, jego drogę do kariery oraz filozofię życia.
"Man in the Mirror".
Prezentuje on Michaela Jacksona wykonującego utwór "Man in the Mirror" podczas swej trasy koncertowej Bad World Tour na Stadionie Wembley. Nagranie z koncertu przeplata się z materiałami archiwalnymi klęski głodu w Afryce, Martina Luthera Kinga, Matki Teresy, Mahatmy Gandhiego, Nelsona Mandeli, Desmonda Tutu, braci Kennedych, Lecha Wałęsy i marszu dla Johna Lennona.
"Retrospective".
10-minutowy film biograficzny nt. Jacksona, zaczynając od jego początku w grupie The Jackson 5 aż do Bad World Tour. Na ten segment składają się urywki z nagrań występów muzycznych i wcześniejszych teledysków z udziałem Jacksona.
"Badder".
Parodia teledysku "Bad", w którym role dorosłych grają dzieci. W roli tancerzy wystąpili m.in. bratankowie Jacksona – Jermaine Jackson Jr., T.J. Jackson i Taryll Jackson, a także młoda Nikki Cox i grupa piosenkarzy dziecięcych – The Boys.
"Speed Demon".
Po nagraniu "Badder" mały Michael Jackson w towarzystwie ochroniarzy (też jako dzieci) opuszczają plan zdjęciowy. Przechodząc przez chmurę dymu stają się ponownie dorośli i zauważeni przez nawiedzonych fanów Jacksona żądnych jego autografów. Jackson nie tylko musi uciekać przed fanami, ale i przypominającymi mafię paparazzi oraz wściekłymi aktorami kręconego westernu, na którego plan wpadł przez przypadek. Chowając się w przyczepie charakteryzatorskiej przed prześladowcami znajduje kostium królika imieniem Spike i ucieka na motocyklu ze studia filmowego. Fani, paparazzi i aktorzy westernu rozpoznają go i ścigają go po mieście, jednak Jacksonowi udaje się ich wykiwać zmieniając się w różne osoby. Po długim pościgu prześladowcy Jacksona / Spike’a zostają aresztowani przez policję. Niepokojony przez nikogo Jackson jedzie na pustynię i zdejmuje kostium. Gdy zamierza opuścić, kostium materializuje się jako Spike i wyzywa go na taneczny pojedynek. Walkę wygrywa Jackson, którego radość psuje policjant drogówki wypisujący mu mandat za złamanie zakazu tańca w tym rejonie. Jackson próbuje mu się wytłumaczyć, ale zauważa, że Spike zniknął. Policjant sarkastycznie każe mu dać „autograf” na mandacie. Tuż przed odjazdem Jacksona, twarz Spike’a materializuje się w formacji skalnej i obaj wymieniają się uśmiechami.
"Leave Me Alone".
Teledysk do singla "Leave Me Alone" będący odpowiedzią Jacksona na ataki ze strony prasy, które nasiliły po sukcesie "Thrillera". Jackson jest przedstawiony jako fundamenty wesołego miasteczka, zaś prasa jako psy jako symbol ich zezwierzęcenia. Sarkastycznie pokazane są doniesienia mediów nt. zbudowania świątyni poświęconej Elizabeth Taylor czy zakupu szkieletu Josepha Merricka. W teledysku pojawiają się szympans Bubbles oraz wąż Muscle należące do Jacksona. Teledysk kończy się powstaniem Jacksona z jednoczesnym zniszczeniem wesołego miasteczka, który spogląda w dal.
"Smooth Criminal".
Trójka bezdomnych dzieci – Katie, Sean i Zeke skradają się po wielkim mieście i widzą swego starszego przyjaciela – Michaela wychodzącego ze swego mieszkania. Wkrótce Michael jest ostrzeliwany przez bandytów. W retrospekcji Michael gra w piłkę ze swymi dziecięcymi przyjaciółmi na łące. Gdy ich pies Skipper ucieka do lasu, Michael i Katie idą go szukać. Przypadkiem odkrywają kryjówkę Mr. Biga – gangstera, który pragnie zawładnąć nad światem i doprowadzić wszystkie dzieci do uzależnienia od produkowanych przez niego narkotyków. Podsłuchujący go Michael i Katie zostają zdemaskowani i ledwo udaje się im uciec.
Historia wraca do czasów obecnych, gdzie Mr. Big chce zabić Michaela, nim ten pokrzyżuje jego plany. Po wyczerpującym się pościgu Michael zauważa spadającą gwiazdę i zmienia się w auto Lancia Stratos i ucieka ludziom Mr. Biga. W tym samym czasie dzieci zjawiają się w opuszczonym klubie "Club 30’s", gdzie mieli się spotkać z Michaelem. Wkrótce Katie widzi sylwetkę transformującego się Michaela, który wchodzi do klubu, tym razem zapełnionego gangsterami z lat 30. XX wieku. Michael Jackson wobec tego uruchamia szafę grającą i tańczy z bywalcami klubu do piosenki "Smooth Criminal".
Mr. Big ze swymi ludźmi otacza klub i każe go ostrzelać. Podczas wymiany ognia Katie zostaje porwana. Michael wraz Seanem i Zeke’em idą do kryjówki Mr. Biga, który przetrzymuje Katie. Grozi Michaelowi, że da jej zastrzyk silnie uzależniającego narkotyku. Katie udaje się wyrwać na momentu przestępcy, rozkazuje ją zabić, a potem Michaela. Gdy pojawia się spadająca gwiazda Michael zmienia się w gigantycznego robota bojowego i rozprawia się z ludźmi Mr. Biga. Po tym zmienia się w latający statek i spotyka się z dziećmi, jednak zostaje zestrzelony przez wielkie działo laserowe sterowane przez Mr. Biga. Dzieci są następnym celem, jednak latający statek pojawia się i zabija promieniem Mr. Biga. Latający statek odlatuje na niebie i znika w gwiazdach. Katie stwierdza, że Michael ich opuścił.
"Come Together".
Sean, Katie i Zeke wracają do miasta zasmuceni tym, że Michaela już z nimi nie ma. Zeke pokazuje reszcie papierową spadającą gwiazdę mającą przypominać o Michaelu. Katie odchodzi zapłakana i wyrzuca papierową gwiazdę. Siedząc w kącie życzy, by Michael wrócił. Nagle z mgły pojawia się Michael i jednoczy się z przyjaciółmi. Zabiera ich z powrotem do "Club 30’s", gdzie zostają przetransportowani do kulisów sceny koncertowej. Dzieci spotykają się z kolegą Michaela – Frankiem DiLeo, który przekazuje im odnalezionego Skippera. Michael jest eskortowany na scenę, gdzie przed publicznością wykonuje cover "Come Together" The Beatles. Zaś dzieci w towarzystwie Franka DiLeo oglądają koncert zza kulis.
Utwory wykorzystane w filmie.
Oto lista utworów Michaela Jacksona, które zostały wykorzystane w filmie:

</doc>
<doc id="1315021" url="https://pl.wikipedia.org/wiki?curid=1315021" title="Zygmunt Karolak">
Zygmunt Karolak

Zygmunt Karolak (ur. 1905 w Kościelcu koło Kalisza, zm. 2 sierpnia 1999 w Sopocie) – polski malarz, grafik, profesor Państwowej Wyższej Szkoły Sztuk Plastycznych w Gdańsku (od 1996 r. nazwa uczelni: Akademia Sztuk Pięknych w Gdańsku).
W latach 1925–1930 studiował malarstwo na Akademii Sztuk Pięknych w Krakowie w pracowni Wojciecha Weissa. W latach 1932–1939 był nauczycielem rysunku w gimnazjum w Kaliszu. W czasie II wojny światowej był jeńcem Oflagu II D Gross-Born, w którym stworzył serię około 6 tysięcy rysunków prób i spektakli obozowego „Teatru Symbolów”.
Od 1950 roku pracował w gdańskiej PWSSP. W latach 1953–1975 był kierownikiem Katedry Grafiki Artystycznej, a w latach 1953–1954 dziekanem Wydziału Malarstwa.

</doc>
<doc id="1315022" url="https://pl.wikipedia.org/wiki?curid=1315022" title="Daniel Jenifer">
Daniel Jenifer

Daniel Jenifer (ur. 15 kwietnia 1791, zm. 18 grudnia 1855) – polityk i dyplomata amerykański. Dwukrotnie był przedstawicielem stanu Maryland w Izbie Reprezentantów Stanów Zjednoczonych, najpierw w latach 1831–1833 reprezentując pierwszy okręg wyborczy, a w latach 1835–1841 siódmy okręg wyborczy w tym stanie.
W latach 1841–1845 był ambasadorem Stanów Zjednoczonych w Austrii.
Jego wujek, Daniel of St. Thomas Jenifer, był jednym z sygnatariuszy Konstytucji Stanów Zjednoczonych.

</doc>
<doc id="1315023" url="https://pl.wikipedia.org/wiki?curid=1315023" title="Przywilej z Cieni">
Przywilej z Cieni

Przywilej z Cieni – wydany 5 maja 1228 w czasie zjazdu w Cieni przez księcia Władysława III Laskonogiego duchowieństwu i możnym w zamian za uzyskanie tronu krakowskiego.
We wsi Cienia pod Kaliszem książę zatwierdził przywileje duchowieństwa i możnych oraz zobowiązał się szanować stare prawa ("każdemu zachowam jego prawo") i nie ustanawiać samowolnie nowych, bez "rady biskupa i baronów", co w praktyce uzależniało jego decyzje od ich woli.

</doc>
<doc id="1315026" url="https://pl.wikipedia.org/wiki?curid=1315026" title="Nasionnica trześniówka">
Nasionnica trześniówka

Nasionnica trześniówka ("Rhagoletis cerasi") – gatunek owada z rzędu muchówek. Szkodnik drzew owocowych. Dorosły osobnik jest czarny o długości ciała 4–5 mm, skrzydła przeźroczyste z ciemnymi poprzecznymi paskami. Między nasadami skrzydeł ma żółtopomarańczową tarczkę.
Biologia.
Dorosłe osobniki składają jaja na owocach czereśni i wiśni powodując ich „robaczywienie”. Larwy żerują w owocach, a po wydostaniu się na zewnątrz, chowają się w ziemi, gdzie ulegają przepoczwarczeniu i zimują. Lot much rozpoczyna się najczęściej w połowie maja, jednak jego dynamika w poszczególnych latach znacznie się różni. Jaja składa na przełomie maja i czerwca, na miękkie, już dojrzewające owoce. Samica Nasionnicy trześniówki jest w stanie złożyć nawet od 100 do 250 jaj. Owoce na których złożone są jaja oznaczone są feromonem służącym do oznaczenia "już zajętego owocu". Po okresie około 10-14dni z jaj wykluwają się larwy o długości około 4mm i białej barwy.
Zwalczanie.
Ponieważ larwy przepoczwarczają się bezpośrednio pod drzewem, jednym ze sposobów na pozbycie się szkodnika jest zebranie ziemi dookoła drzewa do głębokości 5 cm. Najlepiej zrobić to po owocowaniu czereśni, wtedy gdy już wszystkie larwy spadły na ziemię i się w niej ukryły. Dla pewności i w obawie że nie udało nam się zniszczyć wszystkich larw, należy głęboko przekopać ziemię pod drzewami.
Inną metodą, skuteczną od maja do czerwca, jest przykrycie ziemi pod drzewem gęstą siatką lub folią – tak aby dorosłe owady nie mogły wylecieć na zewnątrz. Stosuje się również pułapki. Na szkodniki te najlepiej działają żółte (żółto-pomarańczowe) pułapki lepowe, rozwieszane na drzewach od drugiej połowy maja.
Ich działanie wzmaga dodawany do lepu i powoli się ulatniający octan amonu. Owoce zarażone najlepiej poddać działaniu wysokiej temperatury (spalić), tym samym zapobiegając wydostaniu się larw do ziemi.
Walkę ze szkodnikiem może wspomóc metoda chemiczna. Zabiegi zwalczające przeprowadza się w okresach intensywnego lotu much. W zależności od jego przebiegu, na odmianach późno dojrzewających konieczne jest wykonanie dwóch lub trzech opryskiwań. Pierwszy zabieg przeprowadza się po 2 lub 3 dniach od odłowu na pułapki lepowe much w liczbie przekraczającej próg szkodliwości, który wynosi więcej niż 2 odłowione sztuki na pułapkę. Dalsze jedno lub dwa opryskiwania wykonuje się w okresach intensywnego lotu much. Postępując w ten sposób uzyskamy wolne od larw nasionnicy trześniówki owoce czereśni i wiśni. Do zwalczania stosuje się jakikolwiek z dostępnych insektycydów z grupy pyretroidów lub środków fosoroorganicznych.

</doc>
<doc id="1315027" url="https://pl.wikipedia.org/wiki?curid=1315027" title="David Braine">
David Braine

David Dimond Conway Braine (ur. 1940, zm. 17 lutego 2017 w Aberdeen) – brytyjski filozof. Zajmował się analityczną filozofią religii i metafizyką.

</doc>
<doc id="1315030" url="https://pl.wikipedia.org/wiki?curid=1315030" title="FSV Zwickau">
FSV Zwickau

Fußball-Sport-Verein Zwickau – niemiecki klub piłkarski z siedzibą w mieście Zwickau leżącym w Saksonii.
Historia.
Klub założony został 27 kwietnia 1912 roku w wiosce położonej na południe od Zwickau, zwanej Planitz. Z tego powodu początkowo nazwa klubu brzmiała: "Fußball-Club Planitz". Już 28 sierpnia tego samego roku klub zmienił nazwę na "Planitzer Sportclub", a w 1918 znany był pod nazwą "Sportvereinigung Planitz". Jednak już 2 lutego 1919 klub wrócił do nazwy "Planitzer Sportclub". Pierwszym znaczącym sukcesem klubu był występ w 1931 w lidze środkowoniemieckiej ("Mitteldeutschland"), w której klub dostał się do fazy barażowej, gdzie dotarł aż do półfinału.
W 1933 doszło do reorganizacji rozgrywek o mistrzostwo Niemiec. Utworzono sześć najwyższych lig znanych jako "Gauligen". "Planitz" grał w lidze saskiej ("Gauliga Sachsen"), gdzie z roku na rok spisywał się coraz lepiej, aż w latach 40. stał się głównym przeciwnikiem klubu "Dresdner SC". W 1942 klub wygrał ligę, po czym w drugim etapie mistrzostw Niemiec dotarł do ćwierćfinału, gdzie przegrali 2:3 z końcowym wicemistrzem Niemiec – klubem "Vienna Wiedeń". W latach 30. i na początku 40. "Planitzer SC" pojawiał się we wczesnych rundach ówczesnego Pucharu Niemiec, zwanego wówczas "Tschammerpokal", który był poprzednikiem rozgrywanego dzisiaj "DFB-Pokal".
Po zakończeniu II wojny światowej większość niemieckich organizacji sportowych została rozwiązana przez władze okupacyjne. W 1945 klub stał się częścią związku kilku klubów nazwanego "Sportgruppe Planitz". We wznowionych wkrótce rozgrywkach piłkarskich "SG Planitz" zdobył mistrzostwo radzieckiej strefy okupacyjnej ("Ostzone") po pokonaniu 1:0 4 lipca 1948 na stadionie w Lipsku drużyny SG Freiimfelde Halle. Zwycięski skład mistrzowskiej drużyny "SG Planitz" wyglądał następująco:&lt;br&gt;
"Anton Huber – Erich Merkel, Egon Jugel, Günter Schneider – Herbert Seltmann, Erich Meichsner – Hans Meier, Johannes Breitenstein, Horst Weiß, Karl Dittes, Helmut Fischer".
W 1949 roku klub przyjął nazwę "Zentralsportgemeinschaft (ZSG) Horch". W sezonie 1949/50 klub pod nazwą "ZSG Horch Zwickau" zadebiutował w nowo utworzonej pierwszej lidze wschodnioniemieckiej (DDR-Oberliga). Debiut był niezwykle udany, gdyż "Horch" został jej pierwszym mistrzem pokonując w ostatnim meczu "Dresden Friedrichstadt".
W 1950 klub zmienił nazwę na "BSG Horch", a następnie na "BSG Motor". Klub z "Zwickau" odniósł znaczne sukcesy we wschodnioniemieckim pucharze. Po przegranym finale w 1954, klub zdobył puchar w 1963, 1967 i 1975. W międzyczasie (w 1968) klub połączył się z "Aktivist Karl Marx Zwickau" i przyjął nazwę "BSG Sachsenring Zwickau".
Na arenie międzynarodowej "Sachsering" zdobył rozgłos niezwykle udanym występem w Pucharze Zdobywców Pucharów w sezonie 1975/76, kiedy to klub dotarł aż do półfinału, w którym uległ późniejszym triumfatorom – belgijskiemu klubowi RSC Anderlecht.
W 1990, po zjednoczeniu Niemiec, klub pod obecną już nazwą przystąpił do rozgrywek III ligi (NOFV-Oberliga Süd) i w 1994 awansował do drugiej ligi (2. Bundesliga), w której grał przez 4 sezony. Potem klub spadł do trzeciej ligi (Regionalliga), a następnie znów znalazł się w "NOFV-Oberliga Süd", która stanowiła w tym momencie już czwartą ligę. Kłopoty finansowe klubu sprawiły, że w 2005 "FSV Zwickau" znalazł się w piątej lidze (Landesliga Sachsen), ale dzięki udanemu sezonowi 2005/06 klub powrócił do czwartej ligi.

</doc>
<doc id="1315031" url="https://pl.wikipedia.org/wiki?curid=1315031" title="Motor Zwickau">
Motor Zwickau



</doc>
<doc id="1315034" url="https://pl.wikipedia.org/wiki?curid=1315034" title="Clement Dorsey">
Clement Dorsey

Clement Dorsey (ur. 1778, zm. 6 sierpnia 1848) – amerykański prawnik i polityk. W latach 1825–1831 przez trzy kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1315035" url="https://pl.wikipedia.org/wiki?curid=1315035" title="Sachsenring Zwickau">
Sachsenring Zwickau



</doc>
<doc id="1315036" url="https://pl.wikipedia.org/wiki?curid=1315036" title="Czarcia Łapa">
Czarcia Łapa

Czarcia Łapa – obiekt legendy związanej z charakterystycznym śladem widocznym na zabytkowym stole znajdującym się w Muzeum Narodowym w Lublinie.
Podanie – zwane też czasami legendą o sądzie diabelskim – ma wiele wersji. Jedna z nich głosi, że w 1637 roku, w lubelskim trybunale koronnym, odbył się proces pewnej wdowy. Stroną w sporze był magnat, który przekupił sędziów. Skorumpowani sędziowie, nie bacząc na fakty, przyznali rację magnatowi. Zrozpaczona wdowa wzniosła ręce do krucyfiksu wiszącego w sali sądowej i zawołała: "Gdyby diabli sądzili wydaliby sprawiedliwszy wyrok!" Jej pełen bólu i gniewu głos odbił się echem w wysokich salach lubelskiego trybunału i przestronnej sieni. Jeszcze tej samej nocy, o północy, w sali posiedzeń sądowych pojawiły się tajemnicze postacie odziane w żupany, szlacheckie kontusze i w czarnych perukach. Przerażony pisarz, notujący przebieg rozprawy, spostrzegł diabelskie rogi ukryte w kruczych włosach i poczuł zapach siarki. Wydali oni wyrok na korzyść kobiety. Ażeby go przypieczętować, diabelski sędzia oparł się ręką o stół, wypalając w desce ślad dłoni. Wówczas to Chrystus na krucyfiksie w sali rozpraw odwrócił głowę, żeby nie patrzeć, jak diabelskie sądy są sprawiedliwsze od ludzkich. Krzyż trybunalski do dziś znajduje się w jednej z kaplic w archikatedrze. Niesprawiedliwi sędziowie połamali sobie nogi na trybunalskich schodach.
Najstarsze wersje legendy.
Legenda o procesie wytoczonym wdowie przez chciwego szlachcica, chcącego w ten sposób zagarnąć jej majątek, znana jest w Lublinie przynajmniej od początku XIX wieku. Informację o „sławnych diabelskich zjazdach” odbywających się właśnie w tym mieście, odnotował w 1810 roku poeta Wincenty Kamieński. W poemacie pt. "Przypadki lubelskie" zamieścił on „bajkę”, stanowiącą komentarz do fragmentu jego "Pieśni Pierwszej". Jest to, jak dotąd, najstarszy znany tekst tej legendy.
Inna wersja legendy pochodzi z gawędy szlacheckiej Henryka Rzewuskiego "Pamiątki JPana Seweryna Soplicy, cześnika parnawskiego", publikowanej (w częściach) w Paryżu w latach 1839–1841. Tę samą wersję przytoczył również Lucjan Siemieński w swojej książce "Podania i legendy polskie, ruskie i litewskie" z roku 1845:
Geneza legendy.
Według pisarza i regionalisty Władysława Zielińskiego, legenda narodziła się z połączenia dwóch elementów: ustnego podania o niesłusznie osądzonej przez Trybunał Koronny wdowie oraz plotki o przechowywanych w lubelskim archiwum „diabelskich dokumentach”. Taką właśnie jej genezę miały potwierdzać odnalezione przez niego w Archiwum Akt Dawnych Grodzkich i Ziemskich (obecnie Archiwum Państwowe w Lublinie) zapisy, opatrzone podpisem „Plutona, władcy i króla piekieł”. W rzeczywistości wpisy te, umieszczone w księdze lubelskiego sądu grodzkiego z 1637 roku (seria: Relacje, sygn. 66, k. 177v-179v) i zatytułowane odpowiednio "Marcin Luter w imieniu Statoriusza przywilej oblatuje" oraz "Oblata tegoż [przywileju]", nie dotyczą żadnego sporu o majątek ubogiej wdowy. Jest to pastisz skierowany przeciwko innowiercom (zwłaszcza arianom), którzy mieli jakoby dzielnie służyć siłom piekielnym i promować fałszywą doktrynę wiary.
Obiekty i miejsca powiązane z legendą.
Stół z wypaloną czarcią łapą.
Według niektórych późniejszych wersji legendy pamiątką po diabelskim sądzie nie były jedynie przechowywane w archiwum „diabelskie dokumenty”, ale także stół ze śladem czarciej łapy, znajdujący się obecnie w Muzeum Narodowym w Lublinie. Pierwsza informacja o widocznym na stole odcisku pojawiła się prawdopodobnie dopiero w 1876 w „Gazecie Lubelskiej” (artykuł autorstwa Władysława Zielińskiego). Do dziś nie wiadomo jednak, czy mebel ten kiedykolwiek znajdował się w głównej izbie posiedzeń sądu, czy stał jedynie w sali ustępowej, w której gromadziły się strony postępowania i świadkowie oczekujący na wydanie przez sędziów wyroku. Ponadto dotychczasowe ustalenia dowodzą, że sosnowy blat stołu pochodzi najpewniej dopiero z końca XVIII lub nawet początku XIX wieku.
Budynek Trybunału Koronnego.
Budynek Trybunału Koronnego (dawny ratusz) w Lublinie to miejsce, w którym według legendy odbył się diabelski sąd. Wspominało o tym już samo podanie zanotowane w 1810 przez Kamieńskiego. Jednak według tekstu staropolskiego raptularza (notatnika) spisanego przez żyjącego w XVII wieku szlachcica Zbigniewa Borowskiego, wydarzenie to miało mieć miejsce na ratuszu w Piotrkowie Trybunalskim.
Informacje o diabłach sądzących w Piotrkowie pojawiają się również w książce Janusza Tazbira "Arianie i katolicy" z 1971. W rozdziale zatytułowanym "Zagłada ariańskiej stolicy" znaleźć można zdanie, jakie na sejmie w 1638 wygłosił podobno poseł rawski Stanisław Studziński. Miał on powiedzieć do zebranych "Panowie, bójmy się, żeby tu diabli nie sądzili miasto nas, jak i w Piotrkowie sądzili". Również Bohdan Baranowski w swojej książce "Kultura ludowa XVII i XVIII w. na ziemiach Polski Środkowej" podawał, że do diabelskiego sądu doszło właśnie w Piotrkowie.
Kawiarnia „Czarcia Łapa” i kabaret "Czart".
Lokal „Czarcia Łapa”, z charakterystycznym szyldem przedstawiającym diabelską dłoń, działał w Lublinie przez ponad pół wieku. Mieścił się na Starym Mieście w zabytkowej kamienicy (róg Rynku i ul. Bramowej). Występował w nim kabaret "Czart", założony w 1959 przez dwóch dziennikarzy „Kuriera Lubelskiego” – Andrzeja Malickiego i Ryszarda Nowickiego.
Diabelski sąd na elewacji kamienicy.
Scenę przedstawiającą trzech diabłów w szlacheckich strojach stojących przy stole trybunalskim można znaleźć na elewacji kamienicy Rynek 4 w Lublinie. Wykonano ją techniką "al fresco" w 1954 podczas odbudowy i renowacji budowli Starego Miasta. Autorami polichromii, odnowionej w 2011, byli Stanisław Brodziak i Piotr Wollenberg. Poniżej, w kartuszu, widoczna była „ręka diabelska” (dziś już nieczytelna).
Krucyfiks Trybunalski.
Jan Sas-Zubrzycki w wydanej w 1928 pracy "Dwa podania lubelskie" pisał, że do diabelskiego sądu doszło w roku 1727. Wskazał tę datę, łącząc legendę z informacjami o domniemanym cudzie, mającym miejsce w lubelskim Trybunale dnia 9 maja 1727. Na obliczu ukrzyżowanego Chrystusa, wiszącego w przedsionku izby sądowej, pojawiły się wtedy łzy. Świadkami tego zdarzenia było kilkadziesiąt osób, m.in. obecny na miejscu ówczesny Marszałek Trybunału Franciszek Salezy Potocki. Krucyfiks przeniesiono wkrótce do kościoła pw. św. Michała Archanioła (obecnie nieistniejący), a 26 sierpnia 1832 do archikatedry lubelskiej, gdzie do dziś się znajduje.
Czarcia Łapa – instalacja artystyczna.
W 2018 na placu im. Lecha Kaczyńskiego w Lublinie odsłonięto instalację artystyczną typu site-specific. Jej pomysłodawcą był Kamil Filipowski, a autorem rzeźby Paweł Pawluk. Przedstawia wielką, wyrastającą z ziemi czerwoną dłoń, ściskającą pień drzewa. Zimą 2018/2019 lubelska grupa „Bombardowanie Włóczką” przybrała ją w wełnianą rękawiczkę, a w marcu 2020 Filipowski zorganizował przy niej happening, zachęcający do mycia rąk w dobie epidemii.

</doc>
<doc id="1315039" url="https://pl.wikipedia.org/wiki?curid=1315039" title="Szpatułka">
Szpatułka

Szpatułka – narzędzie laboratoryjne lub medyczne, rodzaj wąskiej łopatki. Wykonana może być z drewna lub tworzywa sztucznego, a w zastosowaniach laboratoryjnych - także ze szkła lub metalu.
W medycynie szpatułka ma niemal zawsze zaokrąglone brzegi i służy najczęściej do badania jamy ustnej: przy pomocy szpatułki lekarz może – uciskając lekko język pacjenta – zajrzeć do gardła. Szpatułka lekarska ma długość kilkunastu centymetrów i szerokość około 1 cm; nie musi być płaska, czasem może być lekko wygięta (jak na zdjęciu obok), dzięki czemu lekarz nie zasłania sobie własną dłonią pola widzenia.
W laboratorium chemicznym lub biologicznym szpatułka (łopatka laboratoryjna) służyć może do nabierania materiałów sypkich, do ich mieszania lub rozprowadzania po płaskich powierzchniach. Szpatułki laboratoryjne mogą być nieco mniejsze od lekarskich, niektóre mają wyodrębnioną część spłaszczoną oraz uchwyt, niekiedy przeciwległy koniec szpatułki ma kształt łyżeczki.
Odmianą szpatułek, stosowanych czasem w gospodarstwie domowym, są narzędzia do rozsmarowywania masła lub margaryny na kromce chleba. Wykonane w postaci małej deszczułki, czasem dołączane są jako reklamowy gadżet do opakowania margaryny. Szpatułkę taką można bezpiecznie dać przy stole dziecku zamiast noża, nie ryzykując skaleczenia przy nauce posługiwania się sztućcami.

</doc>
<doc id="1315041" url="https://pl.wikipedia.org/wiki?curid=1315041" title="Edita Gruberová">
Edita Gruberová

Edita Gruberová (ur. 23 grudnia 1946 w Bratysławie, zm. 18 października 2021 w Zurychu) – słowacka śpiewaczka operowa, jeden z najsłynniejszych na świecie sopranów koloraturowych, mistrzyni belcanta.
Życiorys.
Gruberová urodziła się na Słowacji i uważała się za Słowaczkę, chociaż jej matka jest Węgierką, a rodzina ojca przybyła z Niemiec. Uczyła się w Akademii Teatralnej w Bratysławie pod kierunkiem Márii Medveckiej. W czasie studiów śpiewała także w popularnych zespołach wykonujących muzykę ludową.
W 1968 zadebiutowała w operze bratysławskiej jako Rozyna w Cyruliku sewilskim. W tym samym roku wygrała prestiżowy konkurs w Tuluzie, jednak ze względu na warunki polityczne panujące w ówczesnej Czechosłowacji nie mogła rozwijać swojego talentu w znanych operach, lecz została zaangażowana do opery w Bańskiej Bystrzycy. Tylko dzięki zabiegom Medveckiej Gruberová mogła ubiegać się o przyjęcie do zespołu opery wiedeńskiej, gdzie w 1970 zagrała Królową Nocy w Czarodziejskim flecie i zwróciła na siebie uwagę krytyków muzycznych z całej Europy. Rola ta stała się jej wizytówką, zagrała ją także w swoim debiucie w Metropolitan Opera. Na dobre opuściła Czechosłowację.
W 1981 zagrała Gildę w filmowej wersji Rigoletta z Luciano Pavarottim, a w 1984 zachwyciła publiczność Covent Garden jako Julia w "Capuletich i Montekich" Vincenzo Belliniego.
14 maja 2010 Edita Gruberová wystąpiła w recitalu wokalnym w Operze Narodowej w Warszawie. W tym samym miejscu jako Elisabetta w wykonaniu koncertowym opery "Roberto Devereux" Gaetano Donizettiego – 26 czerwca 2011.
Jej występy w wielu rolach zostały utrwalone na DVD, nagrała też wiele płyt.
27 marca 2019 występując w Bawarskiej Operze Państwowej w Monachium w roli Królowej Elżbiety w operze Donizettiego "Roberto Devereux" pożegnała się ze sceną operową.

</doc>
<doc id="1315042" url="https://pl.wikipedia.org/wiki?curid=1315042" title="Bad Boys II (ścieżka dźwiękowa)">
Bad Boys II (ścieżka dźwiękowa)

Bad Boys II Soundtrack – soundtrack filmu "Bad Boys II" z 2003 roku, wydany 15 lipca 2003 roku przez Bad Boy i Universal. Album uplasował się na miejscu #1 listy Billboard 200, rozchodząc się w pierwszym tygodniu w liczbie 324 000 egzemplarzy. Stał się tym samym jednym z nielicznych soundtracków, którym udało się dotrzeć na szczyt notowania. 21 kwietnia 2003 roku płyta, rozchodząc się w ponad milionie kopii, pokryła się platyną, przyznaną przez Recording Industry Association of America.
Pierwszy singel, piosenka "La-La-La" wykonywana przez Jaya-Z jest remiksem jego innego utworu, "Excuse Me Miss", pochodzącego z albumu "". Drugi singel, utwór "Shake Ya Tailfeather" Nelly'ego, P. Diddy'ego i Murphy'ego Lee uplasował się na pierwszym miejscu listy Billboard Hot 100 oraz wygrał nagrodę Grammy.

</doc>
<doc id="1315043" url="https://pl.wikipedia.org/wiki?curid=1315043" title="Plötzky">
Plötzky

Plötzky – dzielnica miasta Schönebeck (Elbe) w Niemczech, w kraju związkowym Saksonia-Anhalt, w powiecie Salzland. Leży ok. 50 km na południe od Magdeburga, na lewym brzegu Łaby.
Do 31 grudnia 2008 Plötzky było samodzielną gminą należącą do wspólnoty administracyjnej Schönebeck.

</doc>
<doc id="1315045" url="https://pl.wikipedia.org/wiki?curid=1315045" title="Dorota Trafankowska">
Dorota Trafankowska

Dorota Trafankowska – polska gimnastyczka, mistrzyni Polski z 1971 roku.
Reprezentując poznański klub Energetyk zdobyła w 1971 roku tytuł mistrzyni Polski w gimnastyce artystycznej.
Zagrała w filmie „Jej portret” ilustrującym piosenkę Bogusława Meca pod tym tytułem.

</doc>
<doc id="1315048" url="https://pl.wikipedia.org/wiki?curid=1315048" title="Wierzbięta Krotoski">
Wierzbięta Krotoski

Wierzbięta Krotoski lub Krotoszyński herbu Łodzia (zm. przed 1423) – przedstawiciel możnego wielkopolskiego rodu Łodziów. 
Prawdopodobnie uczestniczył w bitwie pod Grunwaldem. Między 1411 a 1414 rokiem otrzymał z rąk króla Władysława Jagiełły przywilej na lokowanie miasta Krotoszyna. Samo miasto lokował w 1415, a w 1419 roku ufundował drewniany kościół i parafię pod wezwaniem świętych apostołów Piotra i Pawła oraz szkółkę parafialną. Posiadał także wieś Targoszyce oraz miasteczko Kobylin. Zmarł przed rokiem 1423.

</doc>
<doc id="1315049" url="https://pl.wikipedia.org/wiki?curid=1315049" title="Józef Ostaszewski">
Józef Ostaszewski

Józef Ostaszewski herbu Ostoja (ur. ok. 1765, zm. 10 lipca 1854 w Klimkówce) – członek Stanów Galicyjskich, członek tymczasowego rządu narodowego we Lwowie w 1809 r., właściciel dóbr Klimkówka na Podkarpaciu. 
Życiorys.
Był synem Michała Ostaszewskiego, a bratem Sebastiana (1755-1826) i Kazimierza Ostaszewskiego (1756-1845).
Uczęszczał do Akademii Zamojskiej. W roku akademickim 1780/1781 był studentem filozofii tejże Akademii.
Około 1799 roku ożenił się z Franciszką Skarbek-Woyczyńską (1780–1843), córką Franciszka Skarbek-Woyczyńskiego i Marii z Drogomirów..
Dnia 27 maja 1809 r. wszedł na krótko do tymczasowego rządu narodowego we Lwowie, ustanowionego na ziemiach zaboru austriackiego w okresie wojen napoleońskich, obejmując w nim funkcję dyrektora policji. 
W 1810 r. opuścił Lwów i osiadł w majątku w Klimkówce, który kupił od swego przyrodniego brata, Kazimierza Ostaszewskiego. 
Od 1818 roku był członkiem Stanów Galicyjskich.
Podejmował szereg inicjatyw na rzecz poprawy sytuacji chłopów. Przed 1836 r. założył w Klimkówce specjalny fundusz gromadzki, który służył opłacaniu podatku gruntowego ciążącego na chłopach. We wspomnieniach rewolucyjnego demokraty Klemensa Mochnackiego został opisany jako jeden z niewielu ziemian w Galicji, którzy wspierali szkolnictwo chłopskie.
W swoim majątku starał się wprowadzać nowoczesne metody rolnictwa. W 1845 wszedł do grona członków założycieli Galicyjskiego Towarzystwa Gospodarskiego we Lwowie (wraz ze swoim bratankiem Teofilem Ostaszewskim).
Nie mając z potomstwa z Franciszką Skarbek-Woyczyńską zapisał Klimkówkę swojemu bratankowi Teofilowi Wojciechowi Ostaszewskiemu.
Zmarł 10 lipca 1854 i został pochowany w Klimkówce.

</doc>
<doc id="1315054" url="https://pl.wikipedia.org/wiki?curid=1315054" title="Klasztor Andechs">
Klasztor Andechs

Klasztor Andechs (niem. "Kloster Andechs") – klasztor benedyktyński na wzgórzu "Heiliger Berg" w Andechsie na wschodnim brzegu jeziora Ammersee w górnej Bawarii w południowych Niemczech. 
Zabudowania klasztorne postawiono w miejscu dawnego zamku Andechs, siedziby dynastii Andechs, z której pochodziła św. Jadwiga. Od 1850 klasztor podlega opactwu św. Bonifacego w Monachium. 
Przyklasztorny kościół św. Mikołaja, św. Elżbiety i św. Marii słynie z rokokowych wnętrz, sztukaterii i fresków autorstwa Johanna Baptisty Zimmermanna. W skarbcu klasztornym znajduje się wiele relikwii, m.in. kości czaszki św. Jadwigi. Obok Altötting, Andechs jest najważniejszym celem pielgrzymek w Bawarii.
Klasztor znany jest z warzonego tu piwa "Andechser".
Historia.
Zamek Andechs.
Historia Andechsu sięga X w., kiedy to, wedle legendy graf Rasso (880-954) przywiózł z wyprawy do Rzymu i Ziemi Świętej relikwie, dla których ufundował klasztor w Wörth (obecnie Grafrath). W obliczu najazdu Węgrów relikwie zostały ewakuowane do kaplicy na wzgórzu zamkowym, dając początek słynnemu świętemu skarbowi (niem. "Heiliger Schatz"). 
W 1068 pojawiła się po raz pierwszy nazwa "Andehsa". W 1128 graf Bertold II zarządził pierwsza pielgrzymkę do znajdujących się w Andechsie relikwii. W 1132 grafowie Andechs przekazali swoją siedzibę w Dießen am Ammersee Stolicy Apostolskiej i przenieśli się do zamku Andechs. 
W 1176 przyszła tu na świat Jadwiga (1176–1243), córka grafa Bertolda IV i jego żony Agnieszki z rodu Wettynów, późniejsza święta. W 1186 Jadwiga poślubiła na zamku Andechs księcia śląskiego Henryka I Brodatego.
W 1180 cesarz Fryderyk I Barbarossa podarował Bertoldowi IV księstwo Meranii. W 1189 Bertold IV wyruszył z Ratyzbony na wyprawę krzyżową. Na życzenie Barbarossy przywodził jednemu z czterech hufców rycerskich.
W XII w. Andechs otrzymał w darze relikwie trzech świętych hostii (niem. "Heilige Drei Hostien"). Dwie z nich były konsekrowane przez papieża Grzegorza I a jedna przez Leona IX. 
W 1208 książęta Andechs-Meran zostali posądzeni o udział w zamordowaniu w Bambergu króla Filipa Szwabskiego. W 1211–1220 książęta zostali uniewinnieni i zrehabilitowani.
W 1235–36 papież Grzegorz IX wyniósł na ołtarze Elżbietę Węgierską, córkę króla Węgier Andrzeja II z dynastii Arpadów i Gertrudy z Meran, córki Bertolda IV.
Wraz ze śmiercią Ottona II w 1248 wymarła męska linia książąt Andechsu-Meranu. Włości książęce zostały przejęte przez ród Wittelsbachów a zamek zniszczony w czasie walk z Wittelsbachami. Relikwie udało się ukryć, lecz miejsce ich ukrycia pozostawało nieznane.
W 1270 książę Ludwik III rozpoczął odbudowę kościoła w Andechsie.
Klasztor Andechs.
26 maja 1388 pod ołtarzem św. Mikołaja dawnej kaplicy zamkowej odnalazły się zagubione relikwie i zostały przeniesione do kaplicy dworskiej św. Laurentego w Monachium. W 1391–92 zapadła decyzja o założeniu w Andechsie klasztoru, by roztoczyć opiekę nad relikwiami i pielgrzymami. Pierwsza wzmianka o klasztorze pochodzi z 1392 kiedy to biskup Johann z Ratyzbony informuje w liście o odpustach udzielonych dla miasta Monachium oraz klasztoru Andechs.
W 1394 powróciły do klasztoru z Monachium trzy święte hostie.
W 1416 Andechs został podporządkowany zakonnikom z Dießen (niem. "Diessener Chorherrenstift"). W 1423 książę Ernest zlecił wybudowanie tu trójnawowego kościoła halowego, a wzgórze nazwał Świętą Górą (niem. "Heiliger Berg"). Do 1425 wróciły do Andechsu pozostałe relikwie. 
W 1438 wspomniano po raz pierwszy przyklasztorną gospodę.
17 marca 1455 książę Albrecht III założył tu klasztor benedyktyński i sprowadził mnichów z klasztoru w Tegernsee. W 1458 opatem klasztoru został Eberhard Stöckling a klasztor uniezależnił się od zakonników w Tegernsee.
W 1669 klasztor wraz z zabudowaniami strawił wielki pożar wywołany uderzeniem pioruna. Odbudowę klasztoru ukończono w 1675. Wtedy też wzniesiono słynną wieżę kościoła przyklasztornego zwieńczoną barokowym dachem cebulastym.
Z okazji trzechsetnej rocznicy powstania klasztoru w 1755, opat Bernhard Schütz zlecił przebudowę kościoła w duchu rokoko malarzowi dworskiemu z Monachium Johannowi Zimmermannowi (1680-1758), który sporządził plany prac i nadzorował całe przedsięwzięcie. Ponadto osobiście wykonał m.in. sztukaterie sufitowe, ścienne i kolumnowe oraz freski na sufitach w nawie głównej, nawach bocznych i zakrystii. 
Obok Zimmermanna nad wystrojem kościoła pracowali również: rzeźbiarz dworski Johann Baptist Straub (1704–1784), rzeźbiarze szkoły weilheimskiej Franz Xaver Schmädl (1705–1777) i Hans Degler, (ok. 1570–1634/35), malarz dworski Johann Andreas Wolff (1652–1716), malarz Elias Greiter Młodszy (1595–1641/42) oraz złotnik monachijski Johann Michael Roth (zm. ok. 1763). Rokokowe wnętrza zachowały się po dziś dzień.
XIX–XX wiek.
W procesie sekularyzacji w 1803 klasztor Andechs został rozwiązany. W 1846 król Bawarii Ludwik I Wittelsbach nabył Andechs a w 1850 przekazał go założonemu wcześniej klasztorowi benedyktyńskiemu św. Bonifacego w Monachium.
W 1929 wrocławski kardynał Adolf Bertram przekazał klasztorowi relikwie św. Jadwigi. 
W okresie II wojny światowej w klasztorze przechowywano dobra kultury. Od 1971 Andechs jest miejscem pochówku członków rodziny Wittelsbachów. W jednej z kaplic bocznych kościoła przyklasztornego, tzw. "Schmerzhafte Kapelle", znajduje się grób kompozytora Carla Orffa. Od 1992 w klasztorze odbywają się coroczne festiwale muzyczne „Orff w Andechsie“ (niem. "Orff in Andechs").
Opaci.
Klasztor Andechs.
Od założenia klasztoru do jego sekularyzacji w 1803 klasztor miał 14 opatów:
Przedsiębiorstwo „Klasztor Andechs“.
Browar.
Piwo warzono w Andechsie już w średniowieczu. W 1455 książę Albrecht III założył tu oficjalny browar przyklasztorny. Mnisi przez wieki pielęgnowali tradycje browarnicze, stale udoskonalając swe receptury.
Obecnie, przyklasztorny browar należy do opactwa św. Bonifacego w Monachium i Andechsie. Roczna produkcja piwa wynosi 100.000 hl. Piwa "Andechser" można skosztować w przyklasztornej gospodzie.
Marka Kloster Andechs.
Klasztor sprzedaje licencje firmom, które produkują według receptur klasztornych i w ramach partnerstwa z klasztorem mogą używać marki "Kloster Andechs". Asortyment jest bogaty, od bułek i sera po tabakę produkowaną przez firmę Pöschl Tabak GmbH .
Ziołolecznictwo.
W latach 1763–1811 klasztor posiadał aptekę, która po sekularyzacji stała się apteką okręgową. Obecnie klasztor nie sporządza i nie sprzedaje żadnych leków samodzielnie. Medykamenty według starych receptur klasztornych produkowane są przez firmę zewnętrzną, która otrzymała od klasztoru licencję. Produkowane są ekstrakty roślinne m.in. z arniki, baldrianu i mirry.
Klasztor do tej pory jest w posiadaniu historycznego spisu składników aptekarskich, tzw. "Andechser Apothekenliste", sporządzonego ok. 1392. Dokument zawiera listę leków powszechnie używanych w czasach średniowiecza, opisy chorób, rady odnośnie do zbierania ziół oraz receptury mikstur leczniczych.

</doc>
<doc id="1315055" url="https://pl.wikipedia.org/wiki?curid=1315055" title="Studium Wojskowe Akademii Morskiej w Gdyni">
Studium Wojskowe Akademii Morskiej w Gdyni

Studium Wojskowe Akademii Morskiej w Gdyni – jednostka ogólnouczelniana Akademii Morskiej w Gdyni (a wcześniej Wyższej Szkoły Morskiej w Gdyni), której zadaniem było realizowanie przepisów "Ustawy o powszechnym obowiązku obrony Rzeczypospolitej" w zakresie dotyczącym studentów wyższych uczelni morskich.
Studenci Akademii, (głównie mężczyźni, lecz w przypadku Wydziału Nawigacyjnego – także kobiety; studentki pozostałych Wydziałów – fakultatywnie) byli zobowiązani do odbycia służby wojskowej w formie równorzędnej. W ostatnim okresie funkcjonowania, szkolenie wojskowe trwało trzy semestry (II, III i IV) w wymiarze 7 godzin w tygodniu (jeden dzień). We wcześniejszym okresie uczelni, studium to trwało trzy lata. Rozpoczynając służbę, studenci otrzymywali stopień wojskowy marynarza i tytuł „podchorążego”. Podlegali dyscyplinie, regulaminowi oraz przepisom wojskowym, w drodze na zajęcia, w ich trakcie i w powracając z zajęć, nosili mundury polowe brzegowych jednostek Marynarki Wojennej RP. Przysięga wojskowa odbywała się zazwyczaj w maju, w scenerii gdyńskiego Skweru Kościuszki (Alei Jana Pawła II), z wykorzystaniem, jako tła, fregaty szkolnej "Dar Młodzieży". Kolejne wyższe stopnie wojskowe przyznawane były indywidualnie każdemu studentowi po każdym semestrze w przypadku osiągnięcia określonej średniej z ocen z przedmiotów Studium Wojskowego lub za dobre pełnienie określonych funkcji.
W okresie WSM, studenci pierwszego roku przechodzili przeszkolenie ogólnowojskowe, gdy dwa kolejne lata przeznaczano na szkolenia specjalistyczne, odrębne dla każdego wydziału i kierunku studiów. Szkolenie wojskowe kończyło się egzaminem oficerskim, który zazwyczaj zbiegał się z awansem na stopień mata (dowódcy plutonów i drużyn otrzymują zazwyczaj ten awans kilka miesięcy wcześniej – najczęściej z okazji Święta Niepodległości), nadaniem specjalności wojskowej i przeniesieniem do rezerwy, co jest równoznaczne z uregulowaniem stosunku do służby wojskowej.
Od 15 września 2000 pracą Studium kierował kmdr dr inż. Tadeusz Kaczorowski.
Od 1 stycznia 2010 roku wszedł w życie pakiet ustaw związanych z trwającym procesem profesjonalizacji Sił Zbrojnych RP.
Ustawa z dnia 27 sierpnia 2009 r. o zmianie ustawy o powszechnym obowiązku obrony Rzeczypospolitej Polskiej oraz o zmianie niektórych innych ustaw (Dz. U. Nr 161, poz. 1278); wprowadza następującą regulację :
Zniesiono możliwość odbywania przysposobienia obronnego i przeszkolenia wojskowego przez studentów w trakcie studiów oraz wymóg odbywania obowiązkowych zajęć wojskowych przez studentów uczelni morskich.
Termin likwidacji studium wojskowego uczelni morskich wyznaczono na dzień 31 października 2010 roku.

</doc>
<doc id="1315057" url="https://pl.wikipedia.org/wiki?curid=1315057" title="Pretzien">
Pretzien

Pretzien – dzielnica miasta Schönebeck (Elbe) w Niemczech, w kraju związkowym Saksonia-Anhalt, w powiecie Salzland.
Do 31 grudnia 2008 Pretzien było samodzielną gminą należącą do wspólnoty administracyjnej Schönebeck.

</doc>
<doc id="1315058" url="https://pl.wikipedia.org/wiki?curid=1315058" title="Klemens Mochnacki">
Klemens Mochnacki

Klemens Mochnacki (ur. 1811, zm. ok. 1883) – rewolucyjny demokrata, spiskowiec; daleki krewny Maurycego Mochnackiego
Klemens Mochnacki był synem księdza greckokatolickiego. Ukończył we Lwowie wydział teologiczny. Aresztowany wskutek działalności spiskowej w 1841 r. w domu Aleksandra Fredry (gdzie był guwernerem), przesiedział w więzieniu do 1845 r. Zostawił po sobie pamiętnik – krytyczny obraz stosunków panujących w Galicji w poł. XIX wieku.

</doc>
<doc id="1315060" url="https://pl.wikipedia.org/wiki?curid=1315060" title="Gubernia augustowska">
Gubernia augustowska

Gubernia augustowska (ros. "Августовская губерния") – jednostka administracyjna Królestwa Polskiego w latach 1837–1866 ze stolicą w Suwałkach.
Nazwy guberni wzięte zostały od miast gubernialnych, z wyjątkiem guberni augustowskiej, w której Rząd Gubernialny mieścił się w Suwałkach.
Gubernię utworzono 23 lutego 1837 w miejsce województwa augustowskiego. Gubernia augustowska zlikwidowana została na mocy ustawy o reorganizacji urzędów gubernialnych z (19) 31 grudnia 1866 r. unifikujących administrację w Imperium Rosyjskim. W jej miejsce utworzono gubernię suwalską i łomżyńską. Suwałki odzyskały status miasta gubernialnego, a cały kraj podzielono na 10 guberni i 85 powiatów.
Podział administracyjny.
Gubernia dzieliła się na 5 obwodów i 7 powiatów – od 23 lutego (7 marca) 1837 r. do 29 września (11 października) 1842 r.:
Gubernia dzieliła się na 5 powiatów – od 29 września (11 października) 1842 r. do 19 (31) grudnia 1866 r.:
Historia.
Na mocy ukazu Mikołaja I z 23 lutego (7 marca) 1837 r. dokonano przemianowania województw na gubernie. Komisje Wojewódzkie zostały przemianowane na Rządy Gubernialne, a prezesi Komisji Wojewódzkich na gubernatorów cywilnych. Miało to dostosować podział administracyjny kraju do obowiązującego w Cesarstwie. Gubernie – w liczbie ośmiu – przejęły herby dotychczasowych ośmiu województw; na pieczęciach Rządów Gubernialnych nadal był używany herb Królestwa Polskiego.
Ukazem z 29 września (11 października) 1842 r. obwody nazwano powiatami, których liczbę zwiększono do 85 (w 1866 r.), kierowane były przez naczelników powiatowych (powiaty dzieliły się na okręgi–okrągi).
Dalsze zmiany organizacyjne i terytorialne na szczeblu guberni nastąpiły w 1844 r. Na podstawie ukazu z 9 (21) sierpnia 1844 r. zamiast dotychczasowych ośmiu utworzono pięć guberni. Łączono je po dwie na zasadzie wspólnych granic: sandomierską i kielecką (do 1841 r. krakowską) – w radomską; lubelską i podlaską – w lubelską; kaliską i mazowiecką – w warszawską; w dotychczasowych granicach utrzymano gubernię płocką i augustowską.
W 1841 r. wprowadzono rosyjski system monetarny: ruble i kopiejki. Bank Polski utracił prawa instytucji emisyjnej, a mennicę warszawską ograniczono do bicia bilonu. W 1847 r. wprowadzono w Królestwie rosyjski kodeks karny.
W ostatnim dziesięcioleciu nastąpiło zagęszczenie jednostek podziału terytorialnego, co miało m.in. służyć rusyfikacji centralnych ziem Polski.
Herb guberni (jego częścią była Pogoń) jest przedstawiony na karteczce petersburskiego wydziału kartografii.
Narodowość oraz wyznanie mieszkańców guberni augustowskiej jest ukazana na mapie będącej w zasobach Archiwum Głównym Akt Dawnych w Warszawie.

</doc>
<doc id="1315064" url="https://pl.wikipedia.org/wiki?curid=1315064" title="Edita Gruberowa">
Edita Gruberowa



</doc>
<doc id="1315066" url="https://pl.wikipedia.org/wiki?curid=1315066" title="Gubernia mazowiecka">
Gubernia mazowiecka

Gubernia mazowiecka () – jednostka administracyjna Królestwa Polskiego w latach 1837-1844 ze stolicą w Warszawie. 
Gubernia mazowiecka powołana została ukazem carskim dnia 7 marca 1837 roku. Zlikwidowana w 1844 i od 1 stycznia 1845 wraz z gubernią kaliską utworzyła gubernię warszawską.

</doc>
<doc id="1315071" url="https://pl.wikipedia.org/wiki?curid=1315071" title="Polityka rachunkowości">
Polityka rachunkowości



</doc>
<doc id="1315076" url="https://pl.wikipedia.org/wiki?curid=1315076" title="Yurlunggur">
Yurlunggur

Yurlunggur – tęczowy wąż i ambiwalentne bóstwo płodności, znany u wielu ludów australijskich.
Jest jednym z bohaterów mitu o siostrach Wauwaluk.

</doc>
<doc id="1315078" url="https://pl.wikipedia.org/wiki?curid=1315078" title="Maciej Skawiński">
Maciej Skawiński

Maciej Skawiński (ur. 1973) – polski fotoreporter.
Życiorys.
Specjalizuje się w fotoreportażu, którego uczył się od brytyjskiego fotoedytora Colina Jacobsona. Fotografował w Afganistanie, Iranie, Pakistanie, Rosji, Kazachstanie, Uzbekistanie, Rumunii, Czechach, Tadżykistanie, Republice Południowej Afryki, Brazylii, na Białorusi, Litwie, Ukrainie, Węgrzech, Słowacji, ale wiele zdjęć zrobił w Polsce.
Pracował w „Rzeczpospolitej”, „Gazecie Wyborczej”, agencji Reporter i Forum. Jego zdjęcia publikowała prasa zagraniczna: „Die Zeit”, „die tageszeitung”, „Politiken”, a w Polsce: „Tygodnik Powszechny”, „Polityka”, „Wprost”, „Newsweek Polska”, „Przekrój”, oraz „Foto Pozytyw” i „Fototapeta”.
Ważniejsze nagrody.
Wykłada w Warszawskiej Szkole Fotografii i Uniwersytecie SWPS, współtwórca projektu Dziennikarze Wędrowni.

</doc>
<doc id="1315081" url="https://pl.wikipedia.org/wiki?curid=1315081" title="Starzec i wróg">
Starzec i wróg

Starzec i wróg (tyt. oryg. "Plaku dhe hasmi") – albański film fabularny z roku 1981 w reżyserii Hysena Hakaniego, na podstawie opowiadania "Eshtë dielli i fortë" Anastasa Kondo.
Opis fabuły.
Akcja filmu rozgrywa się w czasie II wojny światowej. Okupujący Albanię Włosi zakładają na południu kraju obóz, w którym przetrzymują tych, którzy stawiali im opór 7 kwietnia 1939 w czasie inwazji. Wśród internowanych jest jeden starzec, którego pozostali nazywają "wujkiem". Sceny z obozu przeplatają się ze wspomnieniami z dnia inwazji. Stary człowiek walczył na równi z młodszymi. Po wyjściu z obozu przyłącza się do partyzantów.

</doc>
<doc id="1315082" url="https://pl.wikipedia.org/wiki?curid=1315082" title="Roton">
Roton

Roton (z łac. "roto" „obracać, wirować”) – rodzaj kwazicząstki. Nazwa "roton" została wprowadzona przez Richarda Feynmana do określenia stanów wzbudzonych w nadciekłym helu-4. Wzbudzenia te dotyczą stanów w okolicy minimum krzywej dyspersji, podczas gdy stany wzbudzenia odpowiadające części liniowej krzywej identyfikuje się z fononami. 
Obecnie rotonami określa się także inne wzbudzenia kwazicząstkowe, których relacja dyspersji przejawia podobne własności (np. magnetoroton).

</doc>
<doc id="1315083" url="https://pl.wikipedia.org/wiki?curid=1315083" title="Plectranthus">
Plectranthus



</doc>
<doc id="1315086" url="https://pl.wikipedia.org/wiki?curid=1315086" title="Gubernia podlaska">
Gubernia podlaska

Gubernia podlaska (ros. "Подлясская губерния") – jednostka administracyjna Królestwa Polskiego w latach 1837–1844, utworzona w miejsce województwa podlaskiego.
Gubernia podlaska powołana została ukazem carskim dnia 23 lutego/7 marca 1837 roku. Zlikwidowana ukazem carskim z 9/21 sierpnia 1844 i włączona do guberni lubelskiej.
W 1867 r.gubernia lubelska ponownie stanowiła oddzielną jednostkę administracyjną, a w miejsce guberni podlaskiej utworzono gubernię siedlecką wydzieloną z lubelskiej.

</doc>
<doc id="1315094" url="https://pl.wikipedia.org/wiki?curid=1315094" title="Hoym">
Hoym

Hoym – dzielnica miasta Seeland w Niemczech, w kraju związkowym Saksonia-Anhalt, w powiecie Salzland. Położona nad rzeką Selke, między Quedlinburgiem, a Aschersleben. Przez dzielnicę przebiega droga krajowa B6.
Do 14 lipca 2009 Hoym było samodzielnym miastem należącym do wspólnoty administracyjnej Seeland.
Współpraca.
Miejscowość partnerska:

</doc>
<doc id="1315096" url="https://pl.wikipedia.org/wiki?curid=1315096" title="Edykt pretorski">
Edykt pretorski

Edykt pretorski – zbiór zasad, jakimi zamierzał się kierować pretor w czasie swojego urzędowania, które trwało jeden rok. Edykt będąc aktem prawnym i źródłem prawa łączył prawo rzymskie z prawami ludów podbitych. 
Elementy edyktu.
Edykt pretorski składał się z pięciu części. Pierwsza część zawierała zasady dotyczące zakresu działalności pretora oraz postępowania przed jego urzędem. Część druga i trzecia przedstawiały poszczególne przypadki udzielenia przez pretora ochrony prawnej przez udzielenie skargi-powództwa. Część czwarta przedstawiała sposoby egzekwowania orzeczeń sądowych. Część piąta zajmowała się udzielaniem ochrony prawnej przez pretora w postępowaniu poza procesowym.
Edictum tralaticium.
Główny trzon edyktu poprzednika, który nie jest zmieniany.
Lex Cornelia 67 r. p.n.e..
Ustawa ta stanowiła, iż pretor jest związany tym co zawarł w swoim edykcie,
Edictum perpetuum (edykt wieczysty) 125-138 r..
Na polecenie cesarza Hadriana, Salvius Iulianus zredagował jednolity tekst edyktu pretora miejskiego, edyla kurulnego oraz prawdopodobnie edykt namiestnika prowincji i pretora peregrynów. Tym samym kończy się prawotwórcza działalność pretora. Miał on obowiązywać na czas nieokreślony.
Ius honorarium.
Nazwa prawa edyktowego, które miało na celu wspomaganie, uzupełnianie i poprawianie ius civile.

</doc>
<doc id="1315103" url="https://pl.wikipedia.org/wiki?curid=1315103" title="Gubernia krakowska">
Gubernia krakowska

Gubernia krakowska () – jednostka administracyjna Królestwa Polskiego w latach 1837–1841, utworzona w miejsce województwa krakowskiego.
Gubernia krakowska powołana została ukazem carskim dnia 23 lutego/7 marca 1837 roku. Ukazem z 3/15 czerwca 1841 gubernia zmieniła nazwę na kielecką ze stolicą w Kielcach. Z dniem 1 stycznia 1845 roku wprowadzono na podstawie ukazu z 9/21 sierpnia 1844 r. nowy podział administracyjny w Królestwie Polskim i gubernia kielecka została połączona z gubernią sandomierską w gubernię radomską.
Do roku 1841 herb guberni był identyczny z herbem dawnego województwa, także po zmianie nazwy na gubernię kielecką. W 1845 zmianie uległ herb guberni radomskiej.

</doc>
<doc id="1315107" url="https://pl.wikipedia.org/wiki?curid=1315107" title="Giersleben">
Giersleben

Giersleben – gmina w Niemczech, w kraju związkowym Saksonia-Anhalt, w powiecie Salzland, w gminie związkowej Saale-Wipper.
Do 31 grudnia 2009 gmina była częścią wspólnoty administracyjnej Stadt Hecklingen.

</doc>
<doc id="1315112" url="https://pl.wikipedia.org/wiki?curid=1315112" title="Veľký Šturec">
Veľký Šturec

Veľký Šturec (słow. "sedlo Veľký Šturec"; 1010 m) – przełęcz w grupie górskiej Wielkiej Fatry w Karpatach Zachodnich na Słowacji.
Położenie.
Przełęcz Veľký Šturec leży w grzbiecie wododziału rozdzielającego dorzecza Wagu (na północy) i Hronu na południu, pomiędzy bezimienną kotą 1180 m (w masywie Zwolenia, słow. "Zvolen", 1402 m) na wschodzie a szczytem Šturec (1075 m, już w grzbiecie biegnącym ku Krížnej) na zachodzie. Na północ spływa spod niej potok Šturec, wpadający w miejscowości Vyšná Revúca do Revúcy, natomiast na południe – potok o takiej samej nazwie Šturec, wpadający na dolnym skraju wsi Motyčky do Potoku Starohorskiego w Dolinie Starohorskiej ("Starohorská dolina").
Według starego słowackiego podziału geomorfologicznego Karpat, obowiązującego do 1978 r., przełęcz Veľký Šturec stanowiła granicę pomiędzy Niżnymi Tatrami a Wielką Fatrą. Obecnie oddziela od głównego zrębu Wielkiej Fatry włączony do niej po tym roku masyw Zwolenia.
Historia.
Przez przełęcz wiedzie kręta, górska droga, zbudowana jako strategiczne połączenie między środkową a północną Słowacją jeszcze w XVIII w. Droga była w kilku miejscach chroniona posterunkami wojskowymi i umocnieniami, których ślady można jeszcze znaleźć na południowym skłonie przełęczy. Przestała pełnić swe funkcje po wybudowaniu nowej szosy przez Przełęcz Donowalską.
Długotrwałe boje o przełęcz toczyły się w końcowym okresie słowackiego powstania narodowego: po upadku Bańskiej Bystrzycy partyzanci bronili drogi przez przełęcz do połowy marca 1945 r., by nie dopuścić do połączenia się Niemców z doliny Hronu z ich oddziałami na Liptowie. Szereg niemieckich jednostek było z tego powodu zmuszonych porzucić ciężki sprzęt w Dolinie Starohorskiej i wycofywać się pieszo przez grzbiety Wielkiej Fatry do Turca.
Obecnie droga przez przełęcz ma nawierzchnię szutrową i status drogi leśnej (ruch pieszych i wjazd rowerów dozwolone).
Szlaki turystyczne.
Przez szczyt prowadzi "Cesta hrdinov SNP", najdłuższy szlak turystyczny na Słowacji.

</doc>
<doc id="1315114" url="https://pl.wikipedia.org/wiki?curid=1315114" title="2 Pułk Huzarów Śląskich">
2 Pułk Huzarów Śląskich



</doc>
<doc id="1315118" url="https://pl.wikipedia.org/wiki?curid=1315118" title="Ufność">
Ufność



</doc>
<doc id="1315119" url="https://pl.wikipedia.org/wiki?curid=1315119" title="Etynyloestradiol">
Etynyloestradiol

Etynyloestradiol () – organiczny związek chemiczny, syntetyczny estrogen, składnik większości współczesnych dwuskładnikowych środków antykoncepcyjnych.
Zastępuje fizjologiczne estrogeny, których powstawanie jest zahamowane w czasie stosowania leków tego typu. Etynyloestradiol jest pochodną naturalnego estradiolu, która nie ulega strawieniu w przewodzie pokarmowym po podaniu doustnym.

</doc>
<doc id="1315120" url="https://pl.wikipedia.org/wiki?curid=1315120" title="Rhagoletis cerasi">
Rhagoletis cerasi



</doc>
<doc id="1315121" url="https://pl.wikipedia.org/wiki?curid=1315121" title="Bitwa pod Bogucicami">
Bitwa pod Bogucicami

Bitwa pod Bogucicami – bitwa stoczona 3 maja 1285 pod wsią Bogucice k. Bochni.
Zwycięstwo wojsk księcia Leszka Czarnego, wspieranych przez posiłki węgierskie króla Władysława IV (dowodzone przez Jerzego Baksę), nad wojskami księcia Konrada II. W staraniach o tron krakowski Konradowi II pomogli zbuntowani możni krakowscy. Wśród których byli: Janusz Starża i biskup Paweł z Przemankowa. W konsekwencji Konrad musiał powrócić na Mazowsze, a buntownicy ponieśli karę.

</doc>
<doc id="1315123" url="https://pl.wikipedia.org/wiki?curid=1315123" title="Wzór Lisaka">
Wzór Lisaka

Wzór Lisaka – sposób na obliczanie powierzchni użytkowej samochodu ciężarowego dla celów podatku od towarów i usług (VAT). Wzór był jednym z działań mających na celu ograniczenie odliczania pełnego podatku VAT od samochodów osobowych, w szczególności aut typu kombi.
Przepis ustawy zawierający wzór Lisaka (art. 86 ust.3 ustawy o podatku od towarów i usług) brzmiał następująco: 
W przypadku nabycia samochodów osobowych oraz innych pojazdów samochodowych o dopuszczalnej ładowności mniejszej niż określona według wzoru:
DŁ = 357 kg + n × 68 kg
gdzie:
kwotę podatku naliczonego stanowi 50% kwoty podatku określonej w fakturze lub kwoty podatku należnego z tytułu wewnątrzwspólnotowego nabycia towarów lub kwoty podatku należnego od dostawy towarów, dla której podatnikiem jest ich nabywca – nie więcej jednak niż 5.000 zł.
Bezpośrednim pomysłodawcą rozwiązania był poseł Janusz Lisak z Unii Pracy. Wprowadzony w maju 2004 wzór nie przyniósł oczekiwanego efektu, po niespełna roku zniesiono go wprowadzając nowy sposób obliczania powierzchni pojazdów. 
22 grudnia 2008 Europejski Trybunał Sprawiedliwości wydał wyrok w sprawie Magoora (C-414/07) uznając, że wzór Lisaka i wszelkie inne ograniczenia odliczania VAT od paliwa w stosunku do stanu prawnego obowiązującego przed przystąpieniem Polski do UE naruszyły wyrażony w VI Dyrektywie VAT zakaz ustanawiania nowych ograniczeń odliczalności tego podatku..

</doc>
<doc id="1315124" url="https://pl.wikipedia.org/wiki?curid=1315124" title="Matt Elliott (piłkarz)">
Matt Elliott (piłkarz)

Matthew Stephen Elliott (ur. 1 listopada 1968 w Roehampton) – szkocki piłkarz grający na pozycji bocznego obrońcy.
Kariera klubowa.
Piłkarską karierę Elliott rozpoczął w małym amatorskim klubie o nazwie Leatherhead and Epsom &amp; Ewell. Jego pierwszym poważnym klubem był Charlton Athletic. W sezonie 1988/1989 był członkiem pierwszej drużyny jednak nie przebił się do podstawowego składu i po roku trafił do Torquay United, w którym grał w rozgrywkach Division Four. W marcu 1992 roku został zawodnikiem Scunthorpe United i występował tam do listopada 1993 roku, kiedy to został piłkarzem Oxford United. W 1994 roku spadł z tym klubem z Division One, a w 1996 roku powrócił z klubem z uniwersyteckiego miasta na zaplecze Premiership.
W styczniu 1997 roku Elliott przeszedł do grającego w Premiership Leicester City. Kosztował 1,6 miliona funtów, a transfer ten jest najwyższym w historii klubu z Oksfordu. W barwach nowej drużyny zadebiutował 18 stycznia w wygranym 1:0 domowym spotkaniu z Wimbledonem. W kolejnych sezonach był ostoją defensywy „Lisów”, a w 2000 roku zdobył Puchar Ligi Angielskiej, dzięki wygraniu finału 2:1 z Tranmere Rovers. W sezonie 2000/2001 wystąpił w rozgrywkach Pucharu UEFA, ale zespół odpadł po dwumeczu ze Crveną Zvezdą (1:1, 1:3). W 2002 roku spadł z Leicester do Division One. W 2003 roku powrócił jednak do Premiership, a w 2004 roku został wypożyczony do Ipswich Town, z którym grał w Division One. W 2005 roku wrócił do Leicester, które międzyczasie znów doświadczyło degradacji, ale niedługo potem zakończył piłkarską karierę z powodu kontuzji kolana.
Kariera reprezentacyjna.
Babcia Matta była Szkotką, toteż Elliott został uprawniony do występów w reprezentacji Szkocji. W niej zadebiutował 12 listopada 1997 roku w przegranym 1:2 spotkaniu z Francją. W 1998 roku został powołany przez Craiga Browna do kadry na mundial we Francji, ale tam nie wystąpił w żadnym ze spotkań Szkotów. Po wyjazdowym meczu eliminacyjnym do Euro 2000 z Wyspami Owczymi (1:1), 5 czerwca 1999 roku, został - w następstwie otrzymanej w tym meczu czerwonej kartki - wyrzucony z reprezentacji przez Craiga Browna, który wówczas powiedział o Elliott'cie: „"Ten pan, dopóki jestem trenerem reprezentacji Szkocji, więcej w niej nie zagra"”. Po rezygnacji Browna Elliott wrócił do reprezentacji, by ostatecznie zakończyć w niej karierę w 2001 roku, a jego ostatnim występem był mecz z Łotwą (2:1). W kadrze narodowej wystąpił 18 razy i zdobył jedną bramkę.

</doc>
<doc id="1315126" url="https://pl.wikipedia.org/wiki?curid=1315126" title="Kufonisi">
Kufonisi

Kufonisi (gr. Κουφονήσι) – grecka niezamieszkana wyspa położona 4 km od wybrzeży Krety, w administracji zdecentralizowanej Kreta, w regionie Kreta, w jednostce regionalnej Lasiti, w gminie Sitia. Długość wyspy wynosi 6 km i około 5,5 km szerokości. Łączna powierzchnia wyspy wynosi 5,25 km². Na wyspie znajdują się ruiny starożytnego teatru oraz budynków, które pochodzą z czasów rzymskich. Wyspa nie posiada wielu atrakcji turystycznych z wyjątkiem ruin oraz łaźni. Podczas sezonu letniego na wyspę można dotrzeć za pomocą łodzi pływających z oddalonego o 18 km portu Makrygialos, znajdującego się na wyspie Kreta.

</doc>
<doc id="1315131" url="https://pl.wikipedia.org/wiki?curid=1315131" title="Jan Pieterszoon Sweelinck">
Jan Pieterszoon Sweelinck

Jan Pieterszoon Sweelinck (ur. w kwietniu 1562 w Deventer, zm. 16 października 1621 w Amsterdamie) – niderlandzki organista, kompozytor i pedagog.
Skomponował liczne wariacje, toccaty, fantazje oraz madrygały, psalmy, motety. Napisał ponad 250 utworów wokalnych oraz utwory na instrumenty klawiszowe tj.: wirginał, klawesyn, organy.
Był ostatnim kontynuatorem szkoły franko-flamandzkiej i polifonii wokalnej, a zarazem twórcą przełomu renesansu i baroku.
Jest nazywany "Orfeuszem z Amsterdamu"

</doc>
<doc id="1315132" url="https://pl.wikipedia.org/wiki?curid=1315132" title="Dzwon Grzesznika">
Dzwon Grzesznika

Dzwon Grzesznika – 113-cetnarowy (ok. 5,8 ton) dzwon, zawieszony w 1386 (prawdopodobnie 17 lipca) w południowej wieży Katedry św. Marii Magdaleny we Wrocławiu. Miał wysokość 180 cm, obwód 6,3 metra i grał ton H; do jego rozkołysania potrzeba było ponad pół minuty pracy dzwonników.
Zamówienie na wykonanie spiżowego dzwonu przyjął wrocławski mistrz ludwisarski, Michael Wilde, którego ludwisarnia mieściła się przy "Neue Gasse". Legenda głosi, że po przygotowaniu formy i potrzebnej ilości roztopionego metalu oddalił się z warsztatu, pozostawiając tam jedynie swego czeladnika, który przez nieostrożność spowodował, że wypadł czop zamykający tygiel, w którym podgrzewano stop, i zawartość tygla spłynęła do formy. Czeladnik pobiegł do mistrza błagać o wybaczenie, ale rozwścieczony Wilde zabił go ciosem noża. Sam dzwon, pomimo że odlany bez kontroli mistrza, udał się i nie miał żadnych usterek. Wilde za morderstwo skazany został na śmierć, przy czym według legendy w ostatnim słowie poprosił, aby mógł posłuchać przed śmiercią bicia dzwonu; zgodę uzyskał i stracony został na szafocie przy akompaniamencie dźwięków swego dzieła.
Niemiecko-łacińska inskrypcja na dzwonie miała następującą treść (obok próba tłumaczenia na język polski):
Dzwon miał nosić imię Marii, ale okoliczności związane z jego odlaniem spowodowały, że przylgnęła doń nazwa Dzwonu Grzesznika bądź Grzeszników, albo Dzwonu Biednych Grzeszników ("Sünder Glocke" albo "Armen-Sünder Glocke"). Przetrwał ponad pół tysiąclecia, z oblężeniem "Festung Breslau" włącznie; 17 maja 1945, już po zakończeniu działań wojennych, wybuch miny (lub – według innych informacji – zgromadzonej obok kościoła amunicji) spowodował zniszczenie wieży kościoła, zawalenie stropu i zniszczenie zabytkowego dzwonu.
W 1996 rada miasta Wrocławia podjęła decyzję o zrekonstruowaniu dzwonu na podstawie zachowanych rysunków, fotografii i nagrań dźwięku dzwonu. Inicjatywa ta na razie jednak nie doczekała się realizacji.

</doc>
<doc id="1315133" url="https://pl.wikipedia.org/wiki?curid=1315133" title="The Satanic Scriptures">
The Satanic Scriptures

The Satanic Scriptures - książka Najwyższego Kapłana Kościoła Szatana, Petera H. Gilmore'a. Wydawnictwo zawiera zbiór obserwacji, esejów oraz opisów rytuałów satanistycznych. Książka ukazała się w październiku 2007 roku nakładem Scapegoat Publishing w dwóch edycjach (, ).

</doc>
<doc id="1315134" url="https://pl.wikipedia.org/wiki?curid=1315134" title="George Weigel">
George Weigel

George Weigel (ur. 1951 w Baltimore) − amerykański pisarz katolicki, teolog, działacz społeczny i polityczny, autor najlepiej sprzedającej się biografii papieża Jana Pawła II, pt. "Świadek nadziei".
Główną część twórczości pisarskiej Weigla zajmują sprawy religii i kultury; jest uważany za pisarza ortodoksyjnego w kwestiach wiary i pod tym względem porównywany do papieża Jana Pawła II i Benedykta XVI.
Życiorys.
Weigel dorastał w Baltimore w stanie Maryland, gdzie uczęszczał do katolickiego St. Mary’s Seminary and University. Później zdobył tytuł magistra (ang. masters degree) University of St. Michael's College w Toronto. Pisarz otrzymał dziewięć honorowych doktoratów oraz papieski Krzyż Pro Ecclesia et Pontifice. Polski minister kultury uhonorował biografa papieskiego Złotym Medalem „Zasłużony Kulturze Gloria Artis”.
W swej karierze uniwersyteckiej pisarz wykładał w St. Thomas the Apostle Seminary w Kenmore w stanie Waszyngton. Pracował również w World Without War Council of Greater Seattle oraz w Woodrow Wilson International Center for Scholars w Waszyngtonie. Założył i przewodniczył The James Madison Foundation w latach 1986–1989. Był jednym z sygnatariuszy dokumentu "Evangelicals and Catholics Together" w 1994. Obecnie współpracuje z Ethics and Public Policy Center w Waszyngtonie. Wraz z żoną Joan mieszka w North Bethesda w Hrabstwie Montgomery.

</doc>
<doc id="1315135" url="https://pl.wikipedia.org/wiki?curid=1315135" title="Szachmatain Ajastan">
Szachmatain Ajastan

Szachmatain Ajastan (tj. Szachowa Armenia) – czasopismo szachowe Armeńskiej SRR, ukazujące się od 1972. Jako pierwsze czasopismo było wydawane w języku ormiańskim. Redaktorem naczelnym był Gagik Oganesjan.

</doc>
<doc id="1315136" url="https://pl.wikipedia.org/wiki?curid=1315136" title="Diane Hegarty">
Diane Hegarty

Diane Hegarty (ur. 13 listopada 1942 w Chicago, zm. 23 lipca 2022) - współzałożycielka Kościoła Szatana. Hegarty przez dwadzieścia lat była Najwyższą Kapłanką, była również żoną tzw. "Czarnego Papieża" Antona Szandora LaVeya z którym ma córkę Zeenę LaVey.

</doc>
<doc id="1315139" url="https://pl.wikipedia.org/wiki?curid=1315139" title="Taj-cung">
Taj-cung



</doc>
<doc id="1315140" url="https://pl.wikipedia.org/wiki?curid=1315140" title="Scacco">
Scacco

Scacco – wydawane od 1970 włoskie czasopismo szachowe o charakterze miesięcznika wydawane w Santa Maria Capus Ceserte. Zawiera dodatek "Telescaco" będący organem Stowarzyszenia Włoskich Szachistów w grze korespondencyjnej.

</doc>
<doc id="1315142" url="https://pl.wikipedia.org/wiki?curid=1315142" title="Julian Talko-Hryncewicz">
Julian Talko-Hryncewicz

Julian Talko-Hryncewicz h. Iłgowski (ur. 12 sierpnia 1850 w Rukszanach k. Kowna, zm. 26 kwietnia 1936 w Krakowie) – polski lekarz, antropolog i etnograf, archeolog amator, badacz Syberii, profesor Uniwersytetu Wileńskiego i Jagiellońskiego, członek Akademii Umiejętności i Polskiej Akademii Umiejętności, członek Towarzystwa Historycznego we Lwowie.
Pochodzenie i lata nauki.
Urodził się w folwarku Rukszany pow. trocki, w polskiej szlacheckiej rodzinie Dominika Jana (ur. 1803), lekarza, i Leokadii z Fischerów. Ponieważ małżeństwo rodziców rychło się rozpadło, wychowaniem chłopca zajęli się rodzice matki Adam (zm. 1896) i Domicella z Dworzeckich (zm. 1873) Fiszerowie. Rozpoczętą w Kownie naukę w gimnazjum ukończył w Petersburgu. Po zakończonych niepowodzeniem staraniach o podjęcie dalszej nauki w Warszawie i Petersburgu, zdecydował się ostatecznie na studia medyczne w Kijowie i ukończył je w 1876. Jego dziadkami ze strony ojca byli Jan Ludwik Talko-Hryncewicz (ur. ok. 1750, zm. 1807) i Krystyna z Karpiów h. wł.. Pradziadkami byli Franciszek Talko-Hryncewicz i Ludwika z Kwintów h. Dryja, córka Antoniego „Prewysz” Kwinta.
Droga życiowa i zawodowa.
Europa Zachodnia i Ukraina.
Po ukończeniu studiów podjął pracę w charakterze lekarza praktyka w niewielkiej, liczącej wówczas 12 tysięcy mieszkańców, miejscowości Zwinogródka w guberni kijowskiej. Pragnąc pogłębić swoją wiedzę ogólnomedyczną, wyjechał na przełomie lat 1876–1877 za granicę, odwiedzając liczne ośrodki medyczne we Francji, w Niemczech i w Austro-Węgrzech. Będąc w Paryżu zainteresował się antropologią, słuchając wykładów Paula Broki. Po powrocie do Zwinogródki, gdzie w sumie pracowało 4 lekarzy, Talko-Hryncewicz prowadził praktykę lekarską o bardzo szerokim profilu, w której przeważały przypadki chorób zakaźnych występujące endemicznie i epidemicznie. Nie odpowiadała mu jednak praca lekarza prowincjonalnego. Jednocześnie zorientował się, że intelektualne zainteresowania skłaniają go do podjęcia prac badawczych w zakresie antropologii.
Ujawniła się w nim również w tym okresie pasja archeologiczna – powodowany ciekawością zwrócił uwagę na kurhany w okolicy Ryżanówki, które rozkopał i przebadał. Jego prace wykopaliskowe przy Wielkim Kurhanie Ryżanowskim w 1884 nie przyniosły początkowo efektu, ale z czasem pozostawiony przez niego wykop uległ obsunięciu, ujawniając wejście do komory grobowej, w której spoczywały szczątki scytyjskiej księżniczki. Dalsze prace wykopaliskowe prowadził już, wezwany z Krakowa przez Talko-Hryncewicza, zawodowy archeolog Gotfryd Ossowski. Talko-Hryncewicz brał jednak udział w tych badaniach, przeprowadzając analizę szczątków, odnalezionych w grobowcu.
Syberia i Mongolia.
Jego zainteresowania antropologią oraz kłopoty finansowe skłoniły go w końcu do opuszczenia Ukrainy i wyjazdu na Syberię, gdzie zarobki podejmujących dobrowolnie pracę lekarzy były bardzo wysokie. Osiedlił się wraz z poślubioną tuż przed wyjazdem na Syberię w 1891, żoną Krystyną z Szabuniewiczów, w małej, liczącej 8 tysięcy mieszkańców, miejscowości Troickosawsk przy granicy z Mongolią, otrzymując posadę lekarza okręgowego. Do jego zadań, oprócz obowiązków diagnostyczno-terapeutycznych, należały czynności eksperckie i sądowo-lekarskie w różnych komisjach sanitarnych oraz wykonywanie sekcji zwłok. Na podległym jego kompetencjom terenie zamieszkiwało około 70 tysięcy osób i pracowało w sumie 11 lekarzy. Prowadził też tam badania etnograficzne i antropologiczne oraz był organizatorem miejscowego życia naukowego. Należał do założycieli lokalnego oddziału Rosyjskiego Towarzystwa Geograficznego w Troickosawsku i przez cały okres pobytu w tym mieście był inspiratorem różnych przedsięwziąć naukowych. Z jego inicjatywy powstało miejscowe muzeum, biblioteka naukowa, założono lokalne wydawnictwo "Prace Troicko-Kiachtańskiej Sekcji Nadamurskiego Oddziału Imperatorskiego Rosyjskiego Towarzystwa Geograficznego", na którego łamach publikował swoje prace antropologiczne. Były one rezultatem jego własnych obserwacji terenowych, pogłębionych lekturą literatury przedmiotu. Dał w nich wszechstronny obraz organizacji społecznej, historii, bytu i religii Buriatów, Ewenków, Chałchasów. Wiele pisał o kontaktach rosyjsko-chińskich, o wzajemnych przenikaniu się ras i dyfuzji kulturowej tego pogranicza.
W 1899 Talko-Hryncewicz oddelegowany został do stolicy Mongolii, Urgi, w celu zwalczania szerzącej się epidemii dżumy. Jego zasługą było stwierdzenie, że głównymi przenosicielami choroby na terenie objętym epidemią są gryzonie – tarbagany.
Kraków, Petersburg, Kijów.
W 1908, po 16 latach praktyki, Julian Talko-Hryncewicz opuścił Syberię i przeniósł się do Krakowa, obejmując Katedrę Antropologii na Uniwersytecie Jagiellońskim. W 1911 był współzałożycielem i autorem koncepcji naukowej Muzeum Etnograficznego w Krakowie. W czasie I wojny światowej znalazł się ponownie w Rosji, gdzie w 1915 powierzono mu zorganizowanie lazaretu nr 243 w Petersburgu dla żołnierzy Buriatów, walczących na froncie. Lazaretem kierował przez 2 lata. W 1917 roku przybył do Kijowa i prowadził wykłady z antropologii w Polskim Uniwersyteckim Kolegium.
W niepodległej Polsce.
W niepodległej Polsce zorganizował Zakład Antropologii na Uniwersytecie Stefana Batorego w Wilnie oraz objął ponownie kierownictwo Katedry Antropologii na Uniwersytecie Jagiellońskim, gdzie pracował do 1932. Polska Akademia Umiejętności w 1927 roku obdarzyła go godnością czynnego członka. Pochowany na Cmentarzu Rakowickim w Krakowie (kwatera HE-płn-2).
Dorobek naukowy.
Na dorobek naukowy Juliana Talko-Hryncewicza z zakresu medycyny złożyły się liczne publikacje w czasopismach medycznych – „Medycynie”, „Gazecie Lekarskiej” i „Przeglądzie Lekarskim”. Ich treść dotyczyła prezentacji różnych schorzeń oraz własnych doświadczeń terapeutycznych autora z okresu pracy na Ukrainie. Publikacjami medycznymi były jego "Listy z zachodniego kraju o stosunkach lekarskich i stanie zdrowotnym prowincji" oraz "Korespondencje ze Zwinogródki". W 1890 opublikował pracę o kołtunie. Za czołowe dzieło uważna jest książka pt. "Zarysy lecznictwa ludowego na Rusi południowej", wydana w Krakowie w 1893. Poprzedziły ją artykuły w języku rosyjskim zamieszczone w czasopismach „Ziemskij Wracz” i „Wiestnik Jewropy”.
Pobyt na Syberii rozbudził zainteresowania Talko-Hryncewicza medycyną tybetańską czego wynikiem była publikacja „Kilka słów o medycynie tybetańskiej i jej stosunku do folkloru” z 1898. W następstwie wyprawy do Mongolii opublikował w języku rosyjskim „O czumnych zaboliewaniach w Mongolii”. Po powrocie do Polski ukazała się obszerna publikacja na łamach „Przeglądu Lekarskiego” (1904 i 1914) pt. "Antropologia i jej stosunek do medycyny" oraz "Antropologia i medycyna".
W porównaniu z olbrzymim dorobkiem piśmienniczym z dziedziny antropologii, opublikowane prace o charakterze ściśle medycznym stanowią niewielką, ale znaczącą część działalności naukowej Juliana Talko-Hryncewicza.
Pozostawił także po sobie dwa pamiętniki: "Z przeżytych dni 1850–1908" oraz "Wspomnienia z lat ostatnich 1908–1932".

</doc>
<doc id="1315148" url="https://pl.wikipedia.org/wiki?curid=1315148" title="Schach-Echo">
Schach-Echo

Schach-Echo – niemieckie czasopismo szachowe o charakterze dwutygodnika, następnie przekształcone w miesięcznik, założone w 1932 roku w Königstein przez Otto Katzera. W trakcie II wojny światowej działalność jego została zawieszona. Ponownie ukazało się w 1952 roku. Obecnie jest redagowane przez Gerharda Katzera.

</doc>
<doc id="1315149" url="https://pl.wikipedia.org/wiki?curid=1315149" title="Zeena Schreck">
Zeena Schreck

Zeena Galatea LaVey po mężu Schreck (ur. 19 listopada 1963 w San Francisco) – amerykańska artystka-performerka, fotografka, kompozytorka, eseistka, autorka tekstów piosenek grupy muzycznej Radio Werewolf i współzałożycielka The Werewolf Order (1988-1998).
Córka Antona Szandora LaVeya i Diane Hegarty - założycieli Kościoła Szatana. W latach 1985-1990 była Najwyższą Kapłanką tegoż zgromadzenia. W latach 1990-2002 pełniła urząd Najwyższej Kapłanki Temple of Set. W listopadzie 2002 zrezygnowała z członkostwa w Świątyni Seta i (wraz z mężem - Nikolasem Schreckiem) założyła ruch o nazwie: The Sethian Liberation Movement (SLM) z siedzibą w Berlinie.
Książki i filmy.
W książce "Demons of the Flesh, The Complete Guide to Left Hand Path Sex Magic", którą Schreck napisała wraz z mężem poruszyła takie zagadnienia jak: magia seksualna, kult kobiecości we wschodnich systemach tantrycznych, rytuały pogańskie oraz dzieje zachodnioeuropejskiego okultyzmu.
Zeena Schreck była również autorką ścieżki dźwiękowej do filmu dokumentalnego pt.: "Charles Manson Superstar".
Muzyka.
Zeena Schreck była współzałożycielką eksperymentalnej grupy muzycznej Radio Werewolf, gdzie aktywnie udzielała się jako: kompozytorka, wokalistka i graficzka. Schreck zaprojektowała okładki takich albumów jak: "Songs for the End of the World", "The Lightning and the Sun", "Bring Me The Head of Geraldo Rivera", "These Boots Were Made for Walking", oraz "Love Conquers All".
Rajd z dnia 8/8/88.
Zespół Radio Werewolf miał w zwyczaju nazywać swoje koncerty "rajdami"... 8 sierpnia 1988 w Strand Theater w San Francisco, z inicjatywy męża Zeeny - Nikolasa - miał miejsce jeden z takich "rajdów", na którym odbyła się premiera filmu mockumentarnego dotyczącego Charlesa Mansona. Film ten powstał niejako przy okazji pisania przez Nikolasa Schrecka swojego opus magnum (z dziedziny literatury faktu) pt. "The Manson File". Artystami, którzy wzięli udział w tym performance, byli m.in.: Boyd Rice, Adam Parfrey oraz Kris Force (naonczas zarządzał Strand Theater). Częścią performance było wystąpienie Zeeny Schreck oraz odtworzenie filmu dokumentującego jej satanistyczny chrzest.

</doc>
<doc id="1315150" url="https://pl.wikipedia.org/wiki?curid=1315150" title="Zeena LaVey">
Zeena LaVey



</doc>
<doc id="1315151" url="https://pl.wikipedia.org/wiki?curid=1315151" title="Nasz towarzysz Tili">
Nasz towarzysz Tili

Nasz towarzysz Tili (tyt. oryg. "Shoku ynë Tili") – albański film fabularny z roku 1981 w reżyserii Fehmi Hoshafiego.
Opis fabuły.
Jeden z pierwszych filmów albańskich, poświęconych kryzysowi współczesnej rodziny. Tili jest trudnym uczniem, który stwarza wiele problemów własnej rodzinie, ale także stanowi poważny problem dla nauczycieli w szkole, szczególnie dla Besy. Dzieciom podobnym do Tiliego nie poświęca się odpowiednio dużo uwagi. Film porusza problem braku czasu u dorosłych, niezbędnego dla właściwego wychowania dzieci.
Nagrody i wyróżnienia.
W 1981 film otrzymał nagrodę specjalną na XII festiwalu filmów dla dzieci i młodzieży w Salerno.

</doc>
<doc id="1315152" url="https://pl.wikipedia.org/wiki?curid=1315152" title="Kostobar II">
Kostobar II

Kostobar II (zm. po 66) – przedstawiciel dynastii herodiańskiej, krewny króla Heroda Agryppy II.
Jego pochodzenie nie jest znane. Przypuszcza się na podstawie przesłanek onomastycznych, że mógł być synem Antypatra III, siostrzeńca Heroda Wielkiego.
Około 62 roku w czasie walk między stronnikami arcykapłanów Jezusa syna Damnajosa i Jezusa syn Gamaliela Kostobar II ze swoim bratem Saulem zebrał - według relacji Józefa Flawiusza - bandę wykolejeńców na czele których dopuszczali się gwałtów i grabieży.
Na początku wojny żydowskiej w 66 roku opuścił Jerozolimę, chroniąc się pod opieką Cestiusza Gallusa, rzymskiego namiestnika Syrii. Według jednej relacji jeszcze w 66 roku przez Gallusa, według innej w 67 roku przez Wespazjana został wysłany do cesarza Nerona, aby zdać relację na temat sytuacji w Judei.
Dalsze losy Kostobara II nie są znane.

</doc>
<doc id="1315153" url="https://pl.wikipedia.org/wiki?curid=1315153" title="Jak wszyscy inni">
Jak wszyscy inni

Jak wszyscy inni (tyt. oryg. Si gjithë të tjerët) – albański film fabularny z roku 1981 w reżyserii Spartaka Pecaniego.
Opis fabuły.
Film porusza problem osób, dojrzewających w domu dziecka i wkraczających w dorosłe życie. Vullnet, który zakończył służbę wojskową powraca do domu dziecka, szukając rozwiązania dla jego problemów życiowych. Przeżywa swoją pierwszą miłość – do Jety i podejmuje pierwszą pracę.
Film realizowano we wnętrzach domu dziecka "8 Nentori" w Tiranie.

</doc>
<doc id="1315154" url="https://pl.wikipedia.org/wiki?curid=1315154" title="Tai Zong">
Tai Zong



</doc>
<doc id="1315162" url="https://pl.wikipedia.org/wiki?curid=1315162" title="Zhu Di">
Zhu Di



</doc>
<doc id="1315163" url="https://pl.wikipedia.org/wiki?curid=1315163" title="Yǒnglè">
Yǒnglè



</doc>
<doc id="1315169" url="https://pl.wikipedia.org/wiki?curid=1315169" title="Klasa wieku drzewostanu">
Klasa wieku drzewostanu

Klasa wieku drzewostanu – umowny okres, zwykle 20-letni, umożliwiający zbiorcze grupowanie drzewostanów według ich wieku. Przeciętny wiek każdego drzewostanu określa się na podstawie wieku obliczonego (oszacowanego) dla kilkunastu drzew panujących danego gatunku. W praktyce leśnej wprowadzono pojęcie klas i podklas wieku, przyjmując następujące oznaczenia:
W drzewostanach starszych niż 100 lat nie stosuje się podziału na podklasy, a więc:
Istnieją również dwie kategorie, które trudniej jest oszacować i trudniej określić dokładny, przeciętny wiek. Są to:
Klasa odnowienia oraz klasa do odnowienia różnią się między innymi wielkością powierzchni zajmowanej przez młode pokolenie drzew.

</doc>
<doc id="1315171" url="https://pl.wikipedia.org/wiki?curid=1315171" title="Kostobar I">
Kostobar I

Kostobar I (zm. 26 p.n.e.) – namiestnik Idumei i Gazy od 37/36 p.n.e., szwagier Heroda Wielkiego.
Pochodził z rodu kapłanów idumejskiego boga Koze (Kozai). Po zdobyciu Jerozolimy przez Heroda Wielkiego w 37 p.n.e. został mianowany jej strażnikiem, a w ciągu kolejnego roku namiestnikiem Idumei i Gazy.
Kostobar zachowywał się nielojalnie wobec Heroda. Potajemnie ukrywał ściganych przez niego synów Baby, zwolenników Antygona, ostatniego króla Judei z dynastii hasmonejskiej. Między 36 a 34 p.n.e. zapewniał egipską władczynię Kleopatrę VII, że Idumejczycy są gotowi porzucić judaizm i wystąpić przeciwko Herodowi. Przypuszcza się, że Kostobar współpracował z Aleksandrą, teściową Heroda. Do grupy idumejskich spiskowców należeli także Dositeos, Lizymach i Antypater Gadias
Pod koniec 34 p.n.e. poślubił Salome I, siostrę Heroda. Para rozwiodła się w 26 p.n.e., a Kostobar I krótko potem został stracony po wykryciu spisku przeciwko byłemu szwagrowi.
Kostobar i Salome mieli syna Antypatra III i córkę Berenikę I.

</doc>
<doc id="1315173" url="https://pl.wikipedia.org/wiki?curid=1315173" title="Kostobar">
Kostobar



</doc>
<doc id="1315176" url="https://pl.wikipedia.org/wiki?curid=1315176" title="Philippe Boisse">
Philippe Boisse

Philippe Boisse (ur. 18 marca 1955), francuski szermierz, szpadzista. Wielokrotny medalista olimpijski.
Pierwszy wielki sukces odniósł na olimpiadzie w Moskwie, kiedy triumfował z kolegami w drużynie. Cztery lata później został mistrzem olimpijskim w konkursie indywidualnym oraz zdobył srebro w drużynie. W 1985 został indywidualnym mistrzem świata, dwukrotnie zwyciężał także w drużynie (1982 i 1983). Sześć razy był mistrzem Francji.
Wśród zdobywców złotego medalu olimpijskiego znajduje się także jego syn Érik.

</doc>
<doc id="1315177" url="https://pl.wikipedia.org/wiki?curid=1315177" title="Jean François Lamour">
Jean François Lamour



</doc>
<doc id="1315178" url="https://pl.wikipedia.org/wiki?curid=1315178" title="Zwoleń (góra)">
Zwoleń (góra)

Zwoleń (słow. "Zvolen", 1402 m) – rozległa góra w grupie górskiej Wielkiej Fatry w Centralnych Karpatach Zachodnich na Słowacji.
Położenie.
Szczyt Zwolenia leży we wschodniej części Wielkiej Fatry, w grzbiecie wododziału, rozdzielającego dorzecza Wagu na północy i Hronu na południu. Stanowi najwyższy szczyt tzw. grupy Zwolenia, usytuowanej we wzmiankowanym grzbiecie pomiędzy Przełęczą Donowalską (słow. "Donovalské sedlo", 950 m) na wschodzie a przełęczą Veľký Šturec na zachodzie i według starego podziału słowackiego, obowiązującego do 1978 r., zaliczanej do Niżnych Tatr. Masyw wypełnia rozległe widły, utworzone przez rzekę Rewucę na północnym zachodzie i jej dopływ, potok Korytnicę na wschodzie.
Od szczytu Zwolenia wybiega na północ potężny halny grzbiet, który poprzez szczyty: Mały Zwoleń (słow. "Malý Zvolen", 1372 m), Končitá (1248 m) i Magura (1049 m) opada w widły Rewucy i Korytnicy. W kierunku zachodnim główny grzbiet wododziałowy biegnie przez szczyt Motyčská hoľa (1292 m) ku wspomnianej przełęczy Veľký Šturec. Sam szczyt Zwolenia opada szerokim stokiem ku południu, wprost nad Przełęcz Donowalską i miejscowość Donovaly.
Opis szczytu.
Szczyt Zwolenia jest kamienisty, a jego grzbiety są trawiaste, zajęte przez duże, obecnie już nieużytkowane hale pasterskie. Dzięki temu roztacza się stąd panorama widokowa obejmująca cały horyzont. Na szczycie skrzyżowanie szlaków turystycznych. Dzięki czynnemu również w sezonie letnim wyciągowi krzesełkowemu na pobliski szczyt Nová hoľa jest to rejon dość licznie odwiedzany przez turystów. Pod szczytem Zwolenia jest zamontowany krzyż łaciński. 

</doc>
<doc id="1315181" url="https://pl.wikipedia.org/wiki?curid=1315181" title="Wojownik (film 2001)">
Wojownik (film 2001)

Wojownik (ang. "The Warrior") – brytyjski dramat filmowy z 2001 roku w reżyserii Asifa Kapadii, nakręcony w ramach międzynarodowej koprodukcji. Wielokrotnie nagradzany debiut fabularny tego reżysera, zrealizowany w języku hindi w Indiach.
Film drogi opowiadający historię wojownika w feudalnym Radżastanie. Po kolejnej rzezi w spalonej wiosce odrzuca on od siebie miecz, którym zabijał i rozpoczyna wędrówkę z Radżastanu przez pustynię Thar ku Himalajom. W roli tytułowej wystąpił Irrfan Khan.
Przy przyznawaniu nagród BAFTA obraz uznano za najlepszy brytyjski film roku. Był również oficjalnym brytyjskim kandydatem do Oscara dla najlepszego filmu nieanglojęzycznego; odrzucono go jednak ze względu na dialogi w języku hindi, a nie w którymś z języków używanych w Wielkiej Brytanii.
Fabuła.
Radżastan. Lafcadia, owdowiały ojciec dziesięcioletniego Katiby pracuje u radźpuckiego księcia. Ściąga dla niego podatki. Z kamienną twarzą słucha błagań o litość chłopa, któremu brak monsunowych deszczy uniemożliwił zbiory. Na rozkaz księcia ścina mu głowę. Wkrótce jednak, gdy w kolejnej wiosce podnosi miecz, by zadać śmierć dziewczynce, na jej szyi zauważa talizman swego synka. Katiba podarował jej go niedawno na znak przyjaźni. Ramię Lafcadii opada nie zadawszy śmierci. Wstrząśnięty wymawia służbę swojemu księciu. Nie chce już być jego wojownikiem. Modląc się przed kapliczką broń swoją oddaje Bogu. Za swoją przemianę przyjdzie mu drogo zapłacić. Książę wysyła za nim jego byłych towarzyszy. Palą jego chatę, zabijają synka. Zrozpaczony Lafcadia wyrusza przez pustynię Thar ku górom. W drodze spotyka chłopca Riaza osieroconego za sprawa wojowników mieczem służących księciu.

</doc>
<doc id="1315182" url="https://pl.wikipedia.org/wiki?curid=1315182" title="Érik Boisse">
Érik Boisse

Érik Boisse (ur. 14 marca 1980 w Clichy), francuski szermierz, szpadzista. Mistrz olimpijski z Aten. Syn Philippe.
Jego ojciec także był szpadzistą, złotym medalistą olimpijskim z Moskwy i Los Angeles. Od kilku sezonów jest mocnym punktem francuskiej drużyny szpadzistów. Zdobył z nią złoto IO 2004 oraz trzykrotnie tytuł mistrza świata (2005, 2006, 2007). Indywidualnie jego największym sukcesem jest srebro mistrzostw świata w 2007 oraz czwarte miejsce na olimpiadzie w Atenach. Był mistrzem Francji w 2004. Startuje w barwach klubu St Gratien CE.

</doc>
<doc id="1315183" url="https://pl.wikipedia.org/wiki?curid=1315183" title="Erik Boisse">
Erik Boisse



</doc>
<doc id="1315184" url="https://pl.wikipedia.org/wiki?curid=1315184" title="J. Paul Getty Museum">
J. Paul Getty Museum

J. Paul Getty Museum, Muzeum J. Paula Getty'ego – muzeum sztuki oraz instytut badawczy konserwacji sztuki znajdujący się w Los Angeles, w Kalifornii, w Stanach Zjednoczonych. Zlokalizowane jest w dwóch miejscach w górach Santa Monica: jako Getty Center w dzielnicy Brentwood oraz jako Getty Villa w Malibu.
Muzeum zostało ufundowane przez magnata naftowego J. Paula Getty'ego. Rozpoczęło działalność w 1974 roku w miejscu znanym dziś jako Getty Villa, natomiast 16 grudnia 1997 zostało otwarte nowoczesne Getty Center.
Obecnym dyrektorem jest Timothy Potts.
Kolekcja.
Na kolekcję muzeum składają się wystawy klasycznej rzeźby i sztuki (starożytne: Grecja, Rzym, Etruria), malarstwo europejskich mistrzów, rzeźby, manuskrypty, fotografia itd. Muzeum nie kolekcjonuje tzw. sztuki nowoczesnej XX i XXI wieku z wyjątkiem fotografii.
W muzeum wystawione są, między innymi, "Irysy" Vincenta van Gogha, "Król Francji i Navarry" Hyacynthe'a Rigaud.

</doc>
<doc id="1315192" url="https://pl.wikipedia.org/wiki?curid=1315192" title="Phoenix canariensis">
Phoenix canariensis



</doc>
<doc id="1315195" url="https://pl.wikipedia.org/wiki?curid=1315195" title="Cykl sonatowy">
Cykl sonatowy

Cykl sonatowy – forma muzyczna popularna zwłaszcza w okresie klasycyzmu, występuje w układzie cztero- i trzyczęściowym.
"Układ czteroczęściowy", charakterystyczny np. dla symfonii:
"Układ trzyczęściowy", charakterystyczny np. dla koncertów instrumentalnych, posiada tylko trzy części.
Zbudowany jest zatem w następujący sposób:
Przykłady z literatury muzycznej:

</doc>
<doc id="1315196" url="https://pl.wikipedia.org/wiki?curid=1315196" title="José de Palafox">
José de Palafox



</doc>
<doc id="1315197" url="https://pl.wikipedia.org/wiki?curid=1315197" title="Rząd Japonii">
Rząd Japonii

 – organ władzy wykonawczej w Japonii. W skład rządu wchodzi premier jako jego szef oraz ministrowie stanu. Premiera wybiera Zgromadzenie Narodowe. Premier ma prawo nominowania oraz dymisjonowania swoich ministrów. Współczesny kształt rządu Japonii został ustanowiony konstytucją uchwaloną w 1946 roku (weszła w życie 3 maja 1947 roku). Rząd w Japonii istniał także w czasie obowiązywania Konstytucji Meiji w latach 1867–1946.
Rząd – Rozdział V Konstytucji Japonii.
Władza wykonawcza należy do Rządu.
Rząd składa się z Premiera stojącego na jego czele oraz innych Ministrów Stanu, przewidzianych ustawą.
Premier i Ministrowie stanu muszą być osobami cywilnymi.
Rząd w realizacji władzy wykonawczej odpowiada solidarnie przed Parlamentem.
Premiera powołuje Parlament spośród swoich członków. Powołanie takie następuje przed rozpatrywaniem innych punktów porządku dziennego.
W przypadku braku zgody między Izbą Reprezentantów i Izbą Radców, jeśli porozumienie nie zostanie osiągnięte nawet we wspólnej komisji obu Izb, przewidzianej ustawą, lub jeśli Izba Radców nie podejmie decyzji co do powołania w okresie dziesięciu dni, wyłączając okres ferii parlamentarnych, od daty powzięcia poprzez Izbę Reprezentantów uchwały o powołaniu, decyzja Izby Reprezentantów staje się decyzją Parlamentu.
Premier mianuje Ministrów Stanu, z tym że większość ich musi być dobrana spośród członków Parlamentu.
Premier może odwoływać Ministrów Stanu według swego uznania.
Jeśli przyjęte zostanie wotum nieufności wobec Rządu lub nie uzyska on wotum zaufania, jest zobowiązany podać się w całości do dymisji, chyba że Izba Reprezentantów zostanie rozwiązana w ciągu dziesięciu (10) dni.
Rząd podaje się w całości do dymisji, gdy stanowisko Premiera stanie się nieobsadzone, jak również po zwołaniu pierwszego posiedzenia Parlamentu po wyborach powszechnych do Izby Reprezentantów.
W przypadkach określonych w dwóch poprzednich artykułach Rząd sprawuje swe funkcje do czasu mianowania nowego Premiera.
Premier, występuje w imieniu Rządu, przedkłada Parlamentowi projekty ustaw oraz sprawozdania na temat spraw ogólnopaństwowych i stosunków zagranicznych oraz sprawuje nadzór i kontrolę nad poszczególnymi działami administracji.
Rząd poza innymi funkcjami ogólnoadministracyjnymi spełnia następujące funkcje:
Wszystkie ustawy i rozporządzenia Rządu podpisywane są przez właściwego Ministra Stanu i kontrasygnowane przez Premiera.
Ministrowie Stanu w okresie sprawowania urzędu nie mogą być pociągani w stan oskarżenia bez zgody Premiera. Jednakże możliwość ich późniejszego oskarżenia nie może być powyższym naruszona.
Współpraca rządu z cesarzem.
Cesarz za radą i aprobatą Rady Ministrów, podejmuje w imieniu Narodu działania w następujących sprawach państwowych:

</doc>
<doc id="1315198" url="https://pl.wikipedia.org/wiki?curid=1315198" title="LiveUSB">
LiveUSB



</doc>
<doc id="1315199" url="https://pl.wikipedia.org/wiki?curid=1315199" title="LiveCD">
LiveCD



</doc>
<doc id="1315200" url="https://pl.wikipedia.org/wiki?curid=1315200" title="Ben Ainslie">
Ben Ainslie

Ben Ainslie CBE (ur. 5 lutego 1977 w Macclesfield) – brytyjski żeglarz sportowy, czterokrotny mistrz olimpijski, wielokrotny mistrz świata.
Życiorys.
Od połowy lat 90. odnosił sukcesy w klasie Laser. Startując w niej zdobył m.in. dwa krążki olimpijskie: srebro w Atlancie i złoto w Sydney. Na początku trzeciego tysiąclecia rozpoczął starty w klasie Finn, a w 2004 wywalczył swój drugi złoty medal olimpijski. Cztery lata później w Pekinie obronił tytuł. Wielokrotnie był mistrzem świata i Europy w obu klasach. Dwukrotnie, w 1998 i 2002, był wybierany żeglarzem roku przez Międzynarodową Federację Żeglarską.
Mistrz świata, m.in. dwukrotny w klasie Laser (1998, 1999) i pięciokrotny w klasie Finn (2002, 2003, 2004, 2005, 2008).
19 maja 2012 jako pierwsza osoba na terenie Wielkiej Brytanii rozpoczął sztafetę olimpijską. Został także wybrany do niesienia flagi swojego kraju podczas ceremonii zamknięcia igrzysk w Londynie 11 sierpnia 2012.
W 2001 został odznaczony MBE, cztery lata później OBE, a w 2009 CBE.
Jego dziewczyna Marit Bouwmeester jest również żeglarką i medalistką olimpijską.

</doc>
<doc id="1315201" url="https://pl.wikipedia.org/wiki?curid=1315201" title="Podwójny system pokrewieństwa">
Podwójny system pokrewieństwa

Podwójny system pokrewieństwa - jeden z typów systemów pokrewieństwa, w którym występuje (niekoniecznie równoważnie) matrylinearna i patrylinearna zasada pochodzenia. W społeczeństwach opartych na tym systemie istnieją obok matrylinearne i patrylinearne grupy pochodzeniowe, do których należy się równocześnie.
Charakterystyka.
System podwójnego pokrewieństwa uznaje się niekiedy za jeden z wariantów unilinernego systemu pokrewieństwa, lecz w rzeczywistości występuje obie reguły pochodzenia: matrylinearna i patrylinearna. W systemie tym jednostka wyprowadza swe pochodzenie od matki matki i ojca ojca.
Alfred Reginald Radcliffe-Brown jako jeden z pierwszych zauważył w 1924 r., że oba warianty unilinernego pochodzenia mogą występować w tym samym społeczeństwie.
Występowanie.
G.P. Murdock badając występowanie tego systemu pokrewieństwa na świecie stwierdził, że najczęściej występuje on w Afryce (np. u 
Yakö w Nigerii) i w Polinezji.

</doc>
<doc id="1315202" url="https://pl.wikipedia.org/wiki?curid=1315202" title="Manru">
Manru

Manru – jedyna opera Ignacego Jana Paderewskiego. Libretto tego dzieła w trzech aktach jest autorstwa Alfreda Nossiga, na podstawie powieści "Chata za wsią" Józefa Ignacego Kraszewskiego.
Prapremiera "Manru" odbyła się w Dreźnie 29 maja 1901 roku (śpiewana była wówczas po niemiecku, dyrygował Ernst von Schuch), zaś polska premiera we Lwowie 8 czerwca 1901, a następnie w Teatrze Wielkim w Warszawie 24 maja 1902 roku. Pierwszym tłumaczem libretta na język polski (na potrzeby premiery lwowskiej) był Stanisław Rossowski.
Premiera amerykańska (śpiewana w języku angielskim do przekładu H.E. Krehbiela) odbyła się na scenie Metropolitan Opera w Nowym Jorku 14 lutego 1902, w której to debiutował (w roli tytułowej) Aleksander Bandrowski, dyrygował Walter Damrosch (przyjaciel kompozytora). Opera otrzymała z początku gorące przyjęcie, premiera była określona przez krytyków z „wielkim wyróżnieniem”. Pomimo tego, głównie z powodu wielkich niedostatków libretta, krytykowanego równolegle z pochwałami dla talentu kompozytora i jego muzyki, otrzymała zaledwie 9 przedstawień tego sezonu (1901/1902) (z tego cztery z nich odbyły się na głównej scenie Metropolitan Opera) i nigdy odtąd nie była tam wznowiona. "Manru" pozostaje do dziś jedyną polską operą, która kiedykolwiek została wystawiona w Metropolitan Opera.
Jeszcze  w sezonie 1901/1902 dzieło to wystawiono w Pradze, Kolonii, Zurychu, Filadelfii, Bostonie, Pittsburghu, Baltimore. Wkrótce jednak zniknęło ze światowego repertuaru. W Polsce "Manru" powrócił na scenę dopiero w 1930 roku w Poznaniu; w tym samym miejscu operę wznowiono po wojnie (1961). Następnie w Warszawie wznowiono produkcję poznańską, później zaś operę wystawiono we Wrocławiu (1962), w Łodzi (1984; 1987: występy gościnne w Dreźnie) i w Warszawie (1991).
W roku 2006 wystawiono "Manru" w bydgoskiej Operze Nova w przekładzie polskim Romana Kołakowskiego. To samo wystawienie powtórzono w 16 listopada 2018 w Operze Krakowskiej. 
W Teatrze Wielkim – Operze Narodowej w Warszawie dzieło zaprezentowano w październiku 2018 roku w historycznym przekładzie Stanisława Rossowskiego. Główne role wykonali Peter Berger (Manru), Ewa Tracz (Ulana) i Mikołaj Zalasiński (Urok); przedstawienie wyreżyserował Marek Weiss, dyrygował Grzegorz Nowak. Następnie ta sama produkcja została pokazana w grudniu 2018 roku w Teatrze Wielkim w Poznaniu z udziałem m.in. Dominika Sutowicza (Manru), Magdaleny Nowackiej (Ulana) i Mikołaja Zalasińskiego (Urok), pod kierownictwem muzycznym Tadeusza Kozłowskiego.
"Manru" w inscenizacji Marka Weissa (koprodukcja Teatru Wielkiego – Opery Narodowej w Warszawie i Teatru Wielkiego w Poznaniu) został nominowany w 2019 roku do nagrody zwanej operowym Oscarem – International Opera Awards w kategorii "Rediscovered Work" ("Dzieło odkryte na nowo").
W 2020 roku Narodowy Instytut Fryderyka Chopina wydał na DVD zapis warszawskiego spektaklu "Manru" z 2018 roku. 

</doc>
<doc id="1315203" url="https://pl.wikipedia.org/wiki?curid=1315203" title="Szczepan Baczyński">
Szczepan Baczyński

Szczepan Baczyński (wyst. też jako Stefan Baczyński; ur. 16 grudnia 1901 w Warszawie, zm. 9 stycznia 1989 tamże) – polski aktor teatralny, filmowy i telewizyjny, reżyser teatralny, także dyrektor i kierownik artystyczny teatru oraz pedagog.
Życiorys.
W 1926 roku został absolwentem Oddziału Dramatycznego przy Konserwatorium Muzycznym w Warszawie, gdzie uczył się aktorstwa. Pracę w tym zawodzie rozpoczął w Teatrze Miejskim w Bydgoszczy. W 1928 roku przeniósł się do Warszawy, gdzie m.in. organizował na Żoliborzu pierwsze przedstawienia kukiełkowe przeznaczone dla najmłodszych widzów. Zapoczątkował w ten sposób działalność Teatru Baj.
W latach 1930–1932 grał w Teatrze Ateneum, a w następnym sezonie (1933/1934) – w Teatrze im. Stefana Żeromskiego. Współpracował wówczas również z Redutą – teatrem Juliusza Osterwy.
W roku 1934 został wysłany przez ówczesne Ministerstwo Spraw Zagranicznych na Łotwę. Tam był inspektorem kulturalno-oświatowym działającym w środowisku polonijnym.
Podczas II wojny światowej przebywał na Zachodzie. Był tam aktorem i reżyserem w zespołach teatralnych działających przy polskich jednostkach wojskowych – najpierw we Francji, potem również w Rumunii; walczył też na froncie. Następnie związany był z Teatrem Polskim utworzonym na obczyźnie, a kierowanym przez Zbigniewa Ziembińskiego (aktora i reżysera). Po upadku Francji wyjechał do Londynu. W roku 1944 był kierownikiem Polskiej YMCA przy 1 Dywizji Pancernej, dowodzonej przez generała Mączka. Baczyński organizował koncerty dla żołnierzy (Francja, Belgia, Holandia). W maju 1945 roku nawiązał współpracę z wszechstronnie utalentowanym Leonem Schillerem. Wspólnie utworzyli Teatr Ludowy im. Wojciecha Bogusławskiego w Lingen (Ems) (Niemcy), w którym dziedziną artystyczną kierował Schiiler, a Baczyński zajmował się sprawami organizacyjnymi, administracyjnymi.
Pod koniec roku 1945 Baczyński powrócił do ojczyzny. Doprowadził do reaktywacji Teatru Baj, którego w latach 1946–1948 był dyrektorem i reżyserem. W tym czasie należał też do zespołu Miejskich Teatrów Dramatycznych w Warszawie (1947–48). W roku 1950 był dyrektorem wrocławskich Teatrów Dramatycznych, jednak rok później powrócił do stolicy. W latach 1951–1956 był aktorem teatrów warszawskich: Współczesnego i Narodowego, z kolei w latach 1956–1960 – dyrektorem Teatru Guliwer. W latach 1960–1972 należał do zespołu warszawskiego Teatru Polskiego.
Występował również w filmach i serialach telewizyjnych. Przez wiele lat wykładał też w warszawskiej PWST, a w latach 1950–1970 był jej prorektorem.
Zginął w wypadku ulicznym, wracając z nagrania. Gdy przechodził przez jezdnię na pasach, potrącił go samochód.

</doc>
<doc id="1315204" url="https://pl.wikipedia.org/wiki?curid=1315204" title="MalariaControl.net">
MalariaControl.net

MalariaControl.net jest aplikacją korzystającą z przetwarzania rozproszonego w celu stochastycznego modelowania epidemiologii i historii malarii. Jest częścią ogólniejszego projektu Africa@home.
Aplikacja używa platformy BOINC umożliwiającej łatwe w obsłudze i jednocześnie wielofunkcyjne zarządzanie udostępnianymi przez użytkownika zasobami komputera jak: użycie procesora, pamięci RAM, dysku twardego. Została stworzona, przy użyciu narzędzi programistycznych z instytutu CERN, który również zajmuje się modelowaniem epidemiologii, jednak wyłącznie na krótki odcinek czasu. Natomiast MalariaControl.net została napisana, aby modelować długoterminowe rozprzestrzenianie się epidemii, dzięki czemu możliwe jest testowanie długoterminowego zwalczania zarazy.
W październiku 2008 projekt opublikował jego pierwsze rezultaty w pracy pt. "What Should Vaccine Developers Ask? Simulation of the Effectiveness of Malaria Vaccines".

</doc>
<doc id="1315205" url="https://pl.wikipedia.org/wiki?curid=1315205" title="Robert Scheidt">
Robert Scheidt

Robert Scheidt (ur. 15 kwietnia 1973 w São Paulo) – brazylijski żeglarz sportowy, pięciokrotny medalista igrzysk olimpijskich, jedenastokrotny mistrz świata.
Startując w klasie Laser zdobył trzy krążki olimpijskie: złoto w Atlancie i Atenach oraz srebro w Sydney, gdzie przegrał z Benem Ainslie. Ośmiokrotnie był mistrzem świata w klasie Laser (1995, 1996, 1997, 2000, 2001, 2002, 2004 i 2005) i dwukrotnie wicemistrzem (1999, 2003). Dwukrotnie, w 2001 i 2004 był wybierany Żeglarzem Roku przez Międzynarodową Federację Żeglarską.
Srebrny medalista igrzysk olimpijskich w 2008 roku w Pekinie wspólnie z Bruno Pradą w klasie Star, w której to klasie startuje od 2005 roku. Z tym samym partnerem zdobył brąz podczas igrzysk w Londynie również w klasie star. Trzykrotny mistrz świata (2007, 2011 i 2012), wicemistrz w 2006 i brązowy medalista w 2008 roku.
Był chorążym Brazylii podczas ceremonii otwarcia igrzysk w Pekinie.
Jego żona Litwinka Gintarė Volungevičiūtė jest również żeglarką i medalistką olimpijską.

</doc>
<doc id="1315209" url="https://pl.wikipedia.org/wiki?curid=1315209" title="Ireneusz Linde">
Ireneusz Linde

Ireneusz Linde (ur. 3 stycznia 1950 roku w Sierakowie, zm. 15 października 2004 roku) – polski artysta fotograf, członek rzeczywisty i Artysta Fotoklubu Rzeczypospolitej Polskiej. Członek Związku Polskich Artystów Fotografików.
Życiorys.
Był jednym z przedstawicieli polskiej szkoły fotografii plenerowej drugiej połowy XX wieku, wyróżniony Odznaką „Zasłużony Działacz Kultury”. Przez wiele lat był instruktorem fotografii w Technikum Rybackim w Sierakowie oraz w tamtejszym Ośrodku Kultury. Był komisarzem warsztatów, spotkań, plenerów fotograficznych. Był autorem i współautorem wystaw fotograficznych, krajowych i międzynarodowych – zbiorowych i indywidualnych. Był uczestnikiem i laureatem konkursów fotograficznych.
Imieniem Ireneusza Linde nazwano cykliczny konkurs fotograficzny, organizowany przez Muzeum Zamek Opalińskich, Sierakowski Ośrodek Kultury i Bibliotekę Publiczną w Międzychodzie wraz z oddziałem Muzeum Regionalnego.

</doc>
<doc id="1315210" url="https://pl.wikipedia.org/wiki?curid=1315210" title="Pułk Huzarów Śląskich">
Pułk Huzarów Śląskich

Potoczne określenie dwóch pułków kawalerii Cesarstwa Niemieckiego:

</doc>
<doc id="1315217" url="https://pl.wikipedia.org/wiki?curid=1315217" title="Józefa Frysztakowa">
Józefa Frysztakowa

Józefa Frysztakowa (ur. 10 kwietnia 1921 w Łęce k.Płocka, zm. 13 kwietnia 2008 w Tarnowcu k.Tarnowa) – polska poetka, malarka, nauczycielka.
Życiorys.
W 1930 straciła ojca. Szkołę podstawową skończyła w Jaśle, a w Gorlicach gimnazjum i liceum ogólnokształcące. Ukończyła polonistykę w Wyższej Szkole Pedagogicznej w Krakowie. W latach 80. XX wieku uczyła matematyki w Szkole Podstawowej w Porębie Radlnej. Pracowała również w szkołach podstawowych oraz średnich w Tarnowie i w Tarnowcu. 
Twórczość.
Debiutowała w 1980, po śmierci syna Wiesława. Należała do Związku Literatów Polskich (od 1999) oraz do Stowarzyszenia Rodzin Katolickich. Laureatka kilku konkursów poetyckich. Jej utwory drukowały ogólnopolskie pisma: "Tygodnik Kulturalny", "Gromada - Rolnik Polski", "Gość Niedzielny" oraz pisma o zasięgu lokalnym. W wolnym czasie malowała kwiaty, pejzaże, sceny religijne. Jej dzieło, obraz św. Józefa Robotnika umieszczono w głównym ołtarzu w kościele parafialnym w Tarnowcu. Pisała również opowiadania i wiersze dla dzieci. 
Opublikowała zbiory wierszy:
Jej utwory umieszczono w pracach zbiorowych, m.in.:
Upamiętnienie.
Stowarzyszenie Twórcze Tarnowska Grupa Literacka „Jaskółka” zainicjowało konkursy literackie im. Józefy Frysztakowej. Od 1997 w Tarnowcu organizowany jest corocznie Gminny Konkurs Poetycki im. Józefy Frysztakowej.

</doc>
<doc id="1315218" url="https://pl.wikipedia.org/wiki?curid=1315218" title="Wojewódzki Sąd Administracyjny">
Wojewódzki Sąd Administracyjny



</doc>
<doc id="1315219" url="https://pl.wikipedia.org/wiki?curid=1315219" title="Ford Konno">
Ford Konno

Ford Hiroshi Konno (ur. 1 stycznia 1933 w Honolulu) - amerykański pływak o japońskich korzeniach. Wielokrotny medalista olimpijski.
Urodził się na Hawajach. Specjalizował się w stylu dowolnym. W igrzyskach brał udział dwukrotnie, startował w Helsinkach i Melbourne, łącznie zdobył cztery medale. Podczas igrzysk olimpijskich w Helsinkach w 1952 roku zwyciężył w wyścigu na 1500 m stylem dowolnym i sztafecie kraulowej 4 × 200 m oraz wywalczył srebro na dystansie 400 m stylem dowolnym. Cztery lata później ponownie był członkiem sztafety 4 × 200 m stylem dowolnym na igrzyskach w Melbourne. Amerykanie w finale zdobyli w tej konkurencji srebrny medal. Wielokrotnie bił rekordy świata. 
W 1972 roku wprowadzony do International Swimming Hall of Fame.

</doc>
<doc id="1315222" url="https://pl.wikipedia.org/wiki?curid=1315222" title="Nelson Diebel">
Nelson Diebel

Nelson W. Diebel (ur. 9 listopada 1970 w Hinsdale) – amerykański pływak specjalizujący się w stylu klasycznym, dwukrotny złoty medalista olimpijski z Barcelony.
W 1989 wywalczył srebrny medal pływackich mistrzostw Pacyfiku w konkurencji 200 m st. klasycznym. W tej samej konkurencji otrzymał dwa lata później srebrny medal igrzysk panamerykańskich.
W 1992 brał udział w igrzyskach olimpijskich. Zdobył na nich dwa złote medale – w konkurencji 100 m st. klasycznym, gdzie uzyskanym w finale czasem 1:01,50 ustanowił nowy rekord olimpijski oraz w konkurencji 4 × 100 m st. zmiennym, gdzie amerykański zespół z jego udziałem uzyskał w finale czas 3:36,93 i tym samym wyrównał rekord świata.
W karierze wywalczył siedem tytułów mistrza Stanów Zjednoczonych.
Po igrzyskach olimpijskich zakończył karierę zawodniczą i kontynuował studia na Uniwersytecie Princeton. Od przełomu XX i XXI wieku pełni funkcję trenera w różnych klubach pływackich, w czerwcu 2020 roku został trenerem klubu "Delaware Swim Team".

</doc>
<doc id="1315223" url="https://pl.wikipedia.org/wiki?curid=1315223" title="Pułk Huzarów Magdeburskich">
Pułk Huzarów Magdeburskich



</doc>
<doc id="1315224" url="https://pl.wikipedia.org/wiki?curid=1315224" title="Pułk Huzarów Heskich">
Pułk Huzarów Heskich

Potoczne określenie dwóch pułków kawalerii Cesarstwa Niemieckiego:

</doc>
<doc id="1315225" url="https://pl.wikipedia.org/wiki?curid=1315225" title="1 Pułk Huzarów Heskich">
1 Pułk Huzarów Heskich



</doc>
<doc id="1315226" url="https://pl.wikipedia.org/wiki?curid=1315226" title="Pułk Huzarów Brunszwickich">
Pułk Huzarów Brunszwickich



</doc>
<doc id="1315227" url="https://pl.wikipedia.org/wiki?curid=1315227" title="Ilona Elek">
Ilona Elek

Ilona Elek-Schacherer (ur. 17 maja 1907 w Budapeszcie, zm. 24 lipca 1988 w Budapeszcie), węgierska florecistka, Wielokrotna medalistka olimpijska, uznana przez Międzynarodową Federację Szermierczą za florecistkę wszech czasów.
Sukcesy na planszy szermierczej odnosiła przez ponad 20 lat. Na igrzyskach debiutowała w 1936 w Berlinie i wtedy też wywalczyła swój pierwszy złoty medal olimpijski (wyprzedziła Helene Mayer). Drugi zdobyła na kolejnej olimpiadzie, w Londynie w 1948. Miała wówczas 41 lat. Cztery lata później, w Helsinkach zajęła drugie miejsce. Trzy razy była indywidualną mistrzynią świata (1934, 1935 i 1951), wielokrotnie zdobywała medale w drużynie. Siostra olimpijki Margit Elek.
Linki zewnętrzne.
Ilona ELEK - Olympic Athlete (profil zawodniczki na olympic.org) 

</doc>
<doc id="1315228" url="https://pl.wikipedia.org/wiki?curid=1315228" title="Laura Flessel">
Laura Flessel

Laura Flessel (ur. 6 listopada 1971 w Pointe-à-Pitre) – francuska szpadzistka pochodząca z Gwadelupy. Wielokrotna medalistka olimpijska, mistrzostw świata i Europy. Od 2017 do 2018 minister sportu.
Życiorys.
W 1990 osiedliła się w europejskiej części Francji, zaczęła uprawiać szermierkę jeszcze na Gwadelupie w 1978. Specjalizowała się w szpadzie. Trenowała w klubach Levallois Sporting Club Escrime i Lagardère Paris Racing. Wystąpiła na pięciu igrzyskach olimpijskich z rzędu (1996, 2000, 2004, 2008 i 2012). W Atlancie, w czasie pierwszych olimpijskich zawodów szpadzistek, wywalczyła złote medale indywidualnie i w drużynie. Została wicemistrzynią indywidualnie w Atenach oraz dwukrotnie brązową medalistką (indywidualnie w Sydney i drużynowo w Atenach). Zajęła również 5. miejsce z drużyną w Sydney. W Pekinie i Londynie startowała indywidualnie (odpowiednio 7. i 13. miejsce). Wywalczyła również liczne medale na mistrzostwach Francji. 13 medali mistrzostw świata (w tym dwukrotnie indywidualne mistrzostwo) oraz 6 medali mistrzostw Europy (w tym raz indywidualne mistrzostwo).
W 2002 została zawieszona na trzy miesiące z powodu wykrycia w jej organizmie niedozwolonej substancji, po czym kontynuowała karierę. W 2012 pełniła funkcję chorążego olimpijskiej reprezentacji Francji.
Kształciła się w dziedzinie turystyki. W 2010 została członkinią Rady Gospodarczej, Społecznej i Środowiskowej. W maju 2017 w nowo powołanym gabinecie Édouarda Philippe’a objęła stanowisko ministra sportu. Pozostała na tej funkcji również w utworzonym w czerwcu 2017 drugim rządzie tegoż premiera. Zakończyła urzędowanie we wrześniu 2018. Złożenie dymisji uzasadniła względami osobistymi, media jednak podały, że rezygnacja była związana ze sprawą niezgłoszenia istotnych przychodów do opodatkowania.
Odznaczona Legią Honorową V klasy (1996) oraz Orderem Narodowym Zasługi III klasy (2004). W 2012 wystąpiła w trzeciej edycji "Danse avec les stars", francuskiej edycji programu rozrywkowego "Strictly Come Dancing".

</doc>
<doc id="1315232" url="https://pl.wikipedia.org/wiki?curid=1315232" title="Bhuvaneshvari">
Bhuvaneshvari



</doc>
<doc id="1315233" url="https://pl.wikipedia.org/wiki?curid=1315233" title="Gmina Galiny">
Gmina Galiny

W przeszłości istniały równocześnie dwie gminy o jednakowej nazwie i bardzo bliskim siebie położeniu (tereny obu dawnych gmin leżą w obrębie dzisiejszego powiatu bartoszyckiego):

</doc>
<doc id="1315235" url="https://pl.wikipedia.org/wiki?curid=1315235" title="Maha Mantra">
Maha Mantra



</doc>
<doc id="1315237" url="https://pl.wikipedia.org/wiki?curid=1315237" title="BZH">
BZH



</doc>
<doc id="1315240" url="https://pl.wikipedia.org/wiki?curid=1315240" title="Joga klasyczna">
Joga klasyczna

Joga klasyczna, "asztanga joga" (sans.: "ośmioczłonowa joga", dewanagari राजयोग "Radźa joga" "joga królewska") – starożytny system jogi, któremu ostateczny kształt nadał Patańdżali w swoich Jogasutrach. W tej postaci został uznany za jeden z sześciu ortodoksyjnych (tzn. uznających autorytet Wed) systemów filozoficznych. Teoretyczną podbudowę stanowi dlań sankhja – inny z tych sześciu systemów, natomiast sama joga skupia się na zagadnieniach praktyki.
Źródłosłów.
Termin „radżajoga” występuje w literaturze dopiero od około XV wieku. Używany był ówcześnie w opozycji do jogi opartej na ćwiczeniach ciała fizycznego (hathajoga).
Można go interpretować, jako odnoszącego się do celu praktyk joginów – jaźni, którą charakteryzuje sanskrycki rdzeń rāj o znaczeniach "władać, rządzić, błyszczeć, jaśnieć".
"Królewska joga" – rodzaj jogi, określanej jako królewska z uwagi na zaawansowane praktyki medytacyjne (samadhi) i mentalne (praca ze świadomością, procesem myślowym, intuicją).
Odmiany radżajogi.
Współcześnie jest ona często, choć nie do końca słusznie, utożsamiania z ośmiostopniową asztangajogą lub ujmowana jako system obejmujący fragmenty nauczania Patańdźalego (część 2 i 3 księgi Jogasutr). O tym, że radźajoga jest odmienna od nauczania zawartego w "Jogasutrach" naucza w książce Joga B.K.S. Iyengar. Wielu współczesnych guru naucza technik powiązanych z radżajogą.
System radżajogi.
Istnieje różnica między systemem Radżajogi a celem Radżajogi (którym jest doznanie całkowitej psychicznej integracji i wyzwolenie z koła narodzin i śmierci (patrz karma). Ten drugi, będąc wynikiem ćwiczeń jogicznych, jest skutkiem pierwszego. Na system Radżajogi składa się ośmiostopniowa ścieżka, w skład której wchodzi:
1. Jama
2. Nijama
3. Asana
4. Pranajama
5. Pratjahara
6. Dharana
7. Dhjana
8. Samadhi
Pierwszy stopień, Jama, co można przetłumaczyć jako „oczyszczanie”, obejmuje pięć zakazów biernych. Zakazy te to:
1. Nie zabijać
2. Nie kłamać
3. Nie kraść
4. Żyć wstrzemięźliwie
5. Nie przywiązywać się emocjonalnie
Zakazy te, pilnie przestrzegane, mają na celu uchronienie ucznia przed nawykiem popadania w utarte błędne wzorce postępowania, myślenia jak i odczuwania. Należy bowiem pamiętać, że wszelkie wskazania Radżajogi odnoszą się, przede wszystkim. do pracy na poziomie mentalnym i uczuciowym. Nie należy rozumieć wskazań Jamy w znaczeniu tylko dosłownym. Dla przykładu, kłamanie to także zatajanie informacji, które mogłyby pomóc drugiemu człowiekowi, to także nie prostowanie czyichś oszczerstw, wiedząc że są to oszczerstwa itd.
Drugi stopień, Nijama, nabywanie cnót, jako drugi ze szczebli Raja Jogi, jest logicznym następstwem Jamy. Składają się na nią:
1. Szatsampatti, czyli uzdatnienie poszóstne, na które składają się:
a) Śama – kontrola nad myślami
b) Dama – kontrola nad postępkami
c) Uparama – wytrwałość w utrzymywaniu się na swojej życiowej drodze
d) Titiksza – cierpliwość w znoszeniu niepowodzeń i przykrości
e) Samadhana – równowaga wewnętrzna
2. Wiweka – rozróżnianie rzeczy trwałych od znikomych
3. Wiraga – moc nie dbająca o wyniki starań
4. Mumukszu – dążenie do oswobodzenia
Podczas gdy Jama sprowadza się do oczyszczania, Nijama polega na wbudowywaniu w człowieka wzorców zachowania całkiem nowych, jakościowo różnych od starych. Poprzez intensywną praktykę, ma na celu utworzenie w uczniu nowych wzorców zachowania, myślenia i czucia. W klasycznej Radża Jodze Jama i Nijama traktowane są ze szczególną powagą jako niezbędne do wytworzenia w człowieku warunków wewnętrznych koniecznych do prawidłowej praktyki kolejnych szczebli. Nierzadko nad praktyką samej Jamy i Nijamy spędzał uczeń kilka lat.
Trzeci stopień, Asana, postawa życiowa, jest kolejnym szczeblem, budowanym na fundamencie Jamy i Nijamy. Asana w radża jodze nie ma praktycznie nic wspólnego z ćwiczeniami fizycznymi. Chodzi w niej o właściwą postawę moralną/duchową w życiu codziennym. Składają się na nią:
1. Wiedza odpowiednia
2. Chęci odpowiednie
3. Słowo odpowiednie
4. Dzieło odpowiednie
5. Życie odpowiednie
6. Dążenia odpowiednie
7. Skupienie odpowiednie
8. Pogrążenie odpowiednie
W asanie chodzi o zachowanie takiej postawy umysłu, która będzie najodpowiedniejsza do wytrwania w długotrwałych praktykach medytacyjnych. Jest to analogiczne do podejścia hathajogi, która jednak skupia się na właściwej postawie fizycznej.
Czwarty stopień, Pranajama, rytm życiowy, polega na takim zharmonizowaniu swojego życia, aby określone czynności każdego dnia odbywały się podług pewnego rytmu. W najprostszym wariancie będzie to polegać na sypianiu o stałych porach, jadaniu o stałych porach, ćwiczeniu o stałych porach, pracowaniu o stałych porach itd. Jednak w praktyce jest to rytmika dużo subtelniejsza, prowadząca do harmonii w organizowaniu własnego życia.
Piąty stopień, Pratjahara, władanie uwagą, stanowi pierwszy etap bezpośrednich ćwiczeń umysłowych. Polega na takim wyćwiczeniu posługiwania się zmysłami, aby móc dowolnie je kontrolować. Czyli gdy chce się słyszeć, wtedy się słucha i żadne inne wrażenie zmysłowe nie jest w stanie odciągnąć naszej uwagi od zmysłu słuchu. W konsekwencji opanowania ćwiczeń w Pratjaharze uczeń uczy się nie ulegać żadnemu ze zmysłów. Tym samym uczy się popadać w stan wewnętrznej ciszy. Jest to warunek wstępny do zaawansowanych ćwiczeń w Samjamie, na którą składa się Dharana, Dhajana i Samadhi.
Szósty stopień, Dharana, koncentracja, oznacza tyle co zdolność umysłu do skupienia się na jednym wybranym obiekcie przez dowolnie długi czas. Obiektem tym mogą być przedmioty, myśli, odczucia, a także oddech lub pustka będąca następstwem nie uczestniczenia we wszelkich wrażeniach zmysłowych, w tym myślach i uczuciach.
Siódmy stopień, Dhjana, medytacja, jest stanem wynikłym z długotrwałej koncentracji. Podczas gdy koncentracja dokonywała się na obiektach podmiotowych, choćby tak subtelnym jak myśli czy pustka, to medytacja tyczy wprowadzenia umysłu w stan, w którym następuje zatopienie umysłu w obiekcie koncentracji, tak że doznaje się wiedzy ogólnej o przedmiocie. Na przykład, skupienie umysłu na śmierci ukochanego psa należy do Dharany, ale skupienie umysłu na śmierci w ogóle, jako na cesze, części życia, to już Dhjana.
Ósmy stopień, Samadhi, stan umożliwiający kontemplację, jest stanem następującym spontanicznie po długotrwałej medytacji. Podczas, gdy w Dhjanie doznawało się niejako rozszerzenia widzenia o danym przedmiocie, to w kontemplacji umysł „staje się” samym przedmiotem. Tym samym poznaje się przedmiot nie przez myśli i odczucia choćby tak subtelne jak te płynące z Dhjany. W Samadhi człowiek sam staje się obiektem skupienia, „widzi jego oczami”, „słyszy jego uszami”. Wyćwiczenie w kontemplacji prowadzi do uzyskania intuicji. Poprzez kontemplację różnych obiektów doznaje się intuicyjnego poznania tych obiektów. Najwyższym obiektem Samadhi jest skupienie na istocie własnego umysłu.
Choć stopnie Radżajogi zaczyna się w opisanej kolejności, to nie są one jak szczeble drabiny, gdzie po przebyciu wcześniejszego szczebla zapomina się o nim. Wraz z rozwojem praktyki dokłada się kolejne stopnie i praktykuje wszystkie równocześnie. Nie jest też potrzebne doskonałe opanowanie wcześniejszego stopnia, by zacząć praktykować kolejny. Wystarczy nabranie w nim biegłości i uczynienie z niego stałego elementu swojego życia.

</doc>
<doc id="1315250" url="https://pl.wikipedia.org/wiki?curid=1315250" title="Bitwa o Tal Afar">
Bitwa o Tal Afar

Bitwa o Tal Afar – akcja zbrojna w północno-zachodnim Iraku, przeprowadzona przez Stany Zjednoczone przy wsparciu wojsk irackich, przeciwko partyzanom w Tal Afar. Akcja została przeprowadzona w odpowiedzi na wzrastającą liczbę zamachów na żołnierzy amerykańskich oraz irackich.
W dniu 7 czerwca, armia USA prowadziła mało znaczące operacje w mieście.
Gdy siły USA wycofały się z Tal Afar, partyzanci zaatakowali miasto. .
Premier Iraku Ibrahim al-Dżaafari ogłosił w sobotę 10 września zamknięcie przejścia granicznego z Syrią, w pobliżu miasta Tal Afar. Powodem tej decyzji było rozpoczęcie operacji wojskowej na dużą skalę zmierzającej do „uwolnienia” obszarów wokół Tal Afar od rebeliantów i arabskich bojowników.
Dnia 18 września, armia amerykańska oraz irackie siły ponownie wkroczyły do Tal Afar, opanowanego przez partyzantów. Wybuchły ciężkie walki w mieście. W operacji siły amerykańskie straciły 6 żołnierzy, straty sił irackich są szacowane na około 20-30 żołnierzy.

</doc>
<doc id="1315253" url="https://pl.wikipedia.org/wiki?curid=1315253" title="Dolany (kraj ołomuniecki)">
Dolany (kraj ołomuniecki)

Dolany – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 2827 mieszkańców.
W miejscowości znajduje się zabytkowy pałac, który został zbudowany w XVII wieku.

</doc>
<doc id="1315260" url="https://pl.wikipedia.org/wiki?curid=1315260" title="W-3 Sokół">
W-3 Sokół



</doc>
<doc id="1315265" url="https://pl.wikipedia.org/wiki?curid=1315265" title="Narciarstwo alpejskie na Zimowych Igrzyskach Olimpijskich 2002">
Narciarstwo alpejskie na Zimowych Igrzyskach Olimpijskich 2002

Konkurencje narciarstwa alpejskiego podczas Zimowych Igrzysk Olimpijskich 2002 w amerykańskim Salt Lake City rozgrywane były od 10 do 23 lutego 2002 roku. Zawody odbywały się w Park City, Snowbasin i Deer Valley.

</doc>
<doc id="1315278" url="https://pl.wikipedia.org/wiki?curid=1315278" title="Walerij Filippow">
Walerij Filippow

Walerij Filippow, ros. Валерий Владимирович Филиппов (ur. 28 listopada 1975) – rosyjski szachista, arcymistrz od 1996 roku.
Kariera szachowa.
Znaczące sukcesy zaczął odnosić w połowie lat 90. W 1995 r. zwyciężył w kołowym turnieju w Kemerowie, zajął również III m. (za Jurijem Szulmanem i Wiktorem Bołoganem) we Władywostoku, a w następnym roku podzielił I m. (wspólnie z Siemonem Dwojrisem) w Omsku oraz zajął III m. w Gistrup (za Jurijem Jakowiczem i Aleksiejem Aleksandrowem). W 1997 r. podzielił II m. (za Władimirem Małaniukiem, wspólnie z Andriejem Charitonowem) w finale Pucharu Rosji, a w 1998 w rozgrywkach tych zajął III m. (za Wadimem Zwiagincewem i Aleksandrem Morozewiczem). W tym samym roku wystąpił w drugiej reprezentacji Rosji na rozegranej w Eliście szachowej olimpiadzie, a w 1999 r. na pierwszej szachownicy reprezentacji kraju na drużynowych mistrzostwach Europy w Batumi. W 2000 r. zdobył w Warnie tytuł akademickiego mistrza świata, zwyciężył w memoriale Carlosa Torre Repetto w Meridzie oraz w memoriale Michaiła Czigorina w Sankt Petersburgu (wspólnie m.in. z Jewgienijem Najerem i Maksimem Sorokinem), w 2001 r. podzielił I m. (wspólnie z Walerijem Popowem) w kolejnym finale Pucharu Rosji, rozegranym w Kazaniu, a w 2002 r. po raz drugi w karierze zwyciężył w memoriale Carlosa Torre Repetto. W 2004 r. odniósł jeden z największych sukcesów w karierze, zwyciężając (wspólnie z Siergiejem Rublewskim i Rafaelem Waganianem) w otwartym turnieju "Aerofłot Open" w Moskwie. Wystąpił również w rozegranym w Trypolisie pucharowym turnieju o mistrzostwo świata, awansując do III rundy (w dwóch pierwszych pokonał Daniela Camporę i Loeka van Wely, a w trzeciej przegrał z Aleksandrem Griszczukiem).
Najwyższy ranking w dotychczasowej karierze osiągnął 1 kwietnia 2004 r., z wynikiem 2639 punktów zajmował wówczas 53. miejsce na światowej liście FIDE.

</doc>
<doc id="1315279" url="https://pl.wikipedia.org/wiki?curid=1315279" title="Road (film)">
Road (film)

Road – indyjski film drogi, thriller z 2002 roku wyprodukowany przez Ram Gopal Varma i wyreżyserowany przez Rajat Mukherjee. W rolach głównych Vivek Oberoi, Manoj Bajpai i Antara Mali. Vivek Oberoi – Nagroda Screen Weekly za Najlepszy Debiut (razem z "Company" i "Saathiya"). Film opowiada historie dwojga zakochanych ludzi, którzy chcąc pobrać się wbrew woli ojca dziewczyny wyruszają z Delhi do Dżodhpuru w Radżastanie. Po drodze przez pustynię zabierają ze sobą obcego mężczyznę. Film mówi też o tym, jak ktoś obcy staje się bliski, nie przestając być wrogiem.
Fabuła.
Arvind (Vivek Oberoi) i Lakshmi (Antara Mali) są parą. Zaczepni, drażliwi, kłócący się o byle co. Potem godzący się ze sobą. Bardzo w sobie zakochani. Jej ojciec, oficer policji, nie znosi Arvinda. Nie wyobraża sobie, że mógłby on poślubić jego córkę i stać się dla niego synem. Dlatego młodzi nagle podejmują decyzję – wyjeżdżają z Delhi do Radżastanu. W Dżodhpurze zamierzają się pobrać. Droga przez pustynię to uszczęśliwiająca ich przygoda. Arvind prowadzi szybko. Na pustej drodze w środku pustyni zatrzymuje ich pewien mężczyzna. Kończy się radosne sam na sam młodych. Babu (Manoj Bajpai) to typ gawędziarza. Swobodny, szybko łamie granice. Bawi ich. Ale z czasem zaczyna drażnić. Pali w aucie, chociaż Lakshmi jest uczulona na dym. Bez ich zgody przełącza muzykę w radiu. Gdy jego żarty z ich związku stają się zbyt swobodne, rozgniewany Arvind każe Babu wysiąść z auta.
Piosenki.
Autorem muzyki do piosenek – Sandesh Shandilya

</doc>
<doc id="1315283" url="https://pl.wikipedia.org/wiki?curid=1315283" title="Sorgo japońskie">
Sorgo japońskie



</doc>
<doc id="1315291" url="https://pl.wikipedia.org/wiki?curid=1315291" title="Marcel Granollers">
Marcel Granollers

Marcel Granollers Pujol (ur. 12 kwietnia 1986 w Barcelonie) – hiszpański tenisista, zdobywca Pucharu Davisa, olimpijczyk z Londynu (2012).
Kariera tenisowa.
Karierę profesjonalną Granollers rozpoczął w 2003 roku, chociaż w zawodach juniorskich startował jeszcze w sezonie 2004, zdobywając tytuł mistrza gry podwójnej chłopców wspólnie z Pablem Andújarem podczas French Open.
Wygrywał turnieje z serii ATP Challenger Tour w singlu, jak i deblu. W turniejach rangi ATP Tour awansował do 7 singlowych finałów, odnosząc 4 zwycięstwa. W grze podwójnej Granollers awansował do 47 finałów, z których w 24 triumfował. Jest finalistą czterech turniejów Wielkiego Szlema: French Open 2014, US Open 2014, US Open 2019 i Wimbledonu 2021. Wspólnie z Markiem Lópezem zostali mistrzami Barclays ATP World Tour Finals 2012.
Od roku 2010 reprezentuje Hiszpanię w Pucharze Davisa. W 2019 był w składzie drużyny, która zdobyła trofeum.
W 2012 zagrał na igrzyskach olimpijskich w Londynie w konkurencji gry podwójnej, partnerując Markowi Lópezowi. Hiszpańska para odpadła z rywalizacji w pierwszym meczu z reprezentującymi Izrael Jonatanem Erlichem i Andym Ramem.
Najwyżej sklasyfikowany w rankingu singlistów był na 19. miejscu (lipiec 2012), a w zestawieniu deblistów na 4. pozycji (luty 2013).

</doc>
<doc id="1315299" url="https://pl.wikipedia.org/wiki?curid=1315299" title="Józef Innocenty Guz">
Józef Innocenty Guz

Innocenty (Józef Wojciech) Guz OFMConv (ur. 18 marca 1890 we Lwowie, zm. 6 czerwca 1940 w Sachsenhausen (KL)) – polski duchowny katolicki, franciszkanin konwentualny, męczennik, błogosławiony Kościoła katolickiego.
Życiorys.
Do zakonu wstąpił 25 sierpnia 1908 roku i przyjął imię zakonne Innocenty. Studiował filozofię i teologię w Krakowie, a święcenia przyjął w 1924. Pracował potem w parafiach franciszkańskich w okolicach Lwowa, a także po spotkaniu bł. o. Maksymiliana w Niepokalanowie (1933-36).
II wojna światowa zastała o. Innocentego w Grodnie jako ekonoma klasztoru i spowiednika. Po agresji ZSRR na Polskę został zatrzymany w areszcie domowym na plebanii w Adamowiczach koło Grodna (21 marca 1940 roku). Po udanej ucieczce został aresztowany przez Niemców, przy próbie przekroczenia granicy.
Duszpasterz przetrzymywany był w Suwałkach i Działdowie, a na koniec przewieziony został do niemieckiego obozu koncentracyjnego Sachsenhausen i tam bestialsko torturowany, został w końcu zamordowany przez obozowego oprawcę.
Ostatnimi jego słowy, skierowanymi tuż przed śmiercią do przyjaciela było pożegnanie:„Ja już odchodzę do Niepokalanej, a ty pozostań i rób swoje”.
Beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.

</doc>
<doc id="1315300" url="https://pl.wikipedia.org/wiki?curid=1315300" title="Pallada">
Pallada



</doc>
<doc id="1315302" url="https://pl.wikipedia.org/wiki?curid=1315302" title="Zatoka Liaotuńska">
Zatoka Liaotuńska

Zatoka Liaotuńska () – zatoka u wybrzeży północno-wschodnich Chin na Morzu Żółtym, stanowi część Zatoki Pohaj. Wcina się na ok. 220 km w głąb lądu, szerokość do 175 km, głębokość do 50 m. Uchodzi do niej rzeka Liao He. Największe miasto i port nad zatoką to Yingkou.

</doc>
<doc id="1315305" url="https://pl.wikipedia.org/wiki?curid=1315305" title="Scotties Tournament of Hearts 2008">
Scotties Tournament of Hearts 2008

Scotties Tournament of Hearts 2008, mistrzostwa Kanady kobiet w curlingu odbyły się między 16 a 24 lutego 2008, w Reginie (obiekt Brandt Centre). Mistrzem Kanady została drużyna Jennifer Jones, która wcześniej wygrała rywalizację w Manitibie i reprezentowała kraj na Mistrzostwach Świata Kobiet w Curlingu 2008, gdzie zdobyła złoty medal.
Eliminacje.
Kursywą oznaczono drużyny broniące tytułu na szczeblu prowincjonalnym.
Alberta.
Eliminacje Alberty odbyły się w dniach 22–26 stycznia w Wainwright.
Kolumbia Brytyjska.
Eliminacje w Kolumbii Brytyjskiej odbyły się w dniach 23–27 stycznia, w Trail.
Poprzednia zwyciężczyni, Kelly Law nie uczestniczyła w mistrzostwach.
Manitoba.
Eliminacje w Manitoby odbyły się w dniach 23–27 stycznia, w Gimli.
Nowa Fundlandia i Labrador.
Eliminacje w Nowej Fundlandii i Labradorze odbyły się w dniach 23–27 stycznia, w Saint John.
Nowa Szkocja.
Eliminacje w Nowej Szkocji odbyły się w dniach 22–27 stycznia, w Halifaksie.
Nowy Brunszwik.
Eliminacje w Nowym Brunszwiku odbyły się w dniach 23–27 stycznia, w Saint John.
Ontario.
Rywalizacja w tej prowincji została podzielona na trzy etapy. Na początku mecze rozgrywano sposobem pucharowym w 16 strefach, następnie tym samym sposobem na szczeblu regionalnym wyłoniono 10 drużyn, które zmierzyły się w zawodach prowincjonalnych. 
Quebec.
Eliminacje Quebecku odbyły się w dniach 13–20 stycznia.
Saskatchewan.
Mistrzostwa Saskatchewanu odbyły się między 23–27 stycznia w North Battleford.
Jan Betker, poprzednia mistrzyni, nie brała udziału w zawodach.
Terytoria Północno-zachodnie/Jukon.
Mistrzostwa Terytoriów Północno-zachodnich i Jukonu odbyły się w dniach 24–27 stycznia w Yellowknife.
Wyspa Księcia Edawrda.
Mistrzostwa tej prowincji rozegrano w dniach 18–22 stycznia w Charlottetown. Odbyły się one na zasadach potrójnego systemu pucharowego.

</doc>
<doc id="1315311" url="https://pl.wikipedia.org/wiki?curid=1315311" title="António Diniz da Cruz e Silva">
António Diniz da Cruz e Silva

António Diniz da Cruz e Silva (ur. 1731, zm. 5 października 1799) – portugalski poeta.
Życiorys.
António Diniz da Cruz e Silva urodził się w Lizbonie w 1731. Jako członek literackiego Towarzystwa "Arcadia Ulyssiponense" (założonego w 1756 roku), które za cel swój obrało odrodzenie podupadłej poezji narodowej, nosił pseudonim Elpino Nonacriense. Napisał wiele (ponad 300) sonetów, eklog, elegii, kancon, epigramów, listów poetyckich i kilka tomów ód pindarycznych, które znalazły wielki poklask. Najbardziej cenionym jego utworem jest epopeja heroikomiczna "O Hyssope" (1802), naśladująca swobodnie "Le Lutrin" Boileau'a.

</doc>
<doc id="1315314" url="https://pl.wikipedia.org/wiki?curid=1315314" title="Antara Mali">
Antara Mali

Antara Mali (ur. 11 maja 1979) – indyjska aktorka bollywoodzka. Córka znanego fotografa Jagdisha Mali. Od swojego debiutu w 1999 roku w filmie "Prem Katha" gra w filmach wyreżyserowanych lub wyprodukowanych przez Ram Gopala Varmę.

</doc>
<doc id="1315321" url="https://pl.wikipedia.org/wiki?curid=1315321" title="Pomnik Marcina Lutra w Bielsku-Białej">
Pomnik Marcina Lutra w Bielsku-Białej

Pomnik Marcina Lutra – pomnik zlokalizowany w Bielsku-Białej, na placu Marcina Lutra. Znajduje się w centrum tak zwanego Bielskiego Syjonu, w sąsiedztwie ewangelickiego Kościoła Zbawiciela. Jest to obecnie jedyny w Polsce pomnik Marcina Lutra.
2,5-metrowa, ważąca 690 kilogramów, sylwetka reformatora (w pełnej postaci, ubranego w togę z gestem wyciągniętych do przodu, trzymających Biblię, rąk) została wykonana przez wiedeńskiego rzeźbiarza Franza Vogla. Stoi ona na granitowym cokole zbudowanym przez miejscowego kamieniarza Theodora Grögera. Bielski pomnik został odsłonięty 8 września 1900, po trzech latach od powołania komitetu jego budowy.
Historia.
Pomysł wystawienia w Bielsku pomnika Lutra wyszedł od właściciela fabryki włókienniczej w Aleksandrowicach Heirlicha Wilhelma Förstera. Został on zaakceptowany przez bielską parafię ewangelicką Zbawiciela. Konkretne rozmowy na temat powstania pomnika miały jednak miejsce dopiero w 1897. Wówczas pomysł Förstera stał się popularny wśród mieszkańców miasta (w większości ewangelików).
Oficjalny projekt wystawienia pomnika przedstawiony został 10 listopada 1897, na zebraniu członków parafii. Uznano, że pomnik „"doda honoru zborowi i stanie się ozdobą Bielska"”, postanawiając jednocześnie nie kopiować istniejących już wizerunków Lutra. Na tym samym zebraniu powołano "Wydział dla Wzniesienia Pomnika Marcina Lutra", na czele którego stanął Adolf Mänhardt senior, wicekurator zboru.
Pieniądze na budowę pochodziły przede wszystkim z darów członków parafii i sprzedaży „cegiełek” z wizerunkiem pomnika, a w mniejszym stopniu także środków gmin ewangelickich w Warszawie i Tomaszowie Mazowieckim, do których parafia Zbawiciela zwróciła się o pomoc.
W 1899, kiedy zgromadzona była już większa część funduszy, Wydział rozpisał konkurs na model pomnika. Z trzech zgłoszonych projektów – rzeźbiarza E. Hegenbartha, twórcy pomnika w Ašu Ignatza Rössnera oraz rzeźbiarza Franza Vogla – wybrano projekt tego ostatniego, odlanie rzeźby powierzono wiedeńskiej filii zakładu metalurgicznego Arthura Kruppa z Berndorf, natomiast wykonanie granitowego cokołu zlecono bielskiej firmie kamieniarskiej Theodora Grögera. Miejsce postawienia pomnika – plac przed kościołem Zbawiciela – wybrał sam Vogl. On też zaprojektował otaczającą go zieleń.
Przygotowania do uroczystości odsłonięcia pomnika rozpoczęły się w maju 1900. 11 maja w ustalonym miejscu ustawiono granitowy cokół. Początkiem września rozpoczęła się dekoracja placu, na terenie miasta porozlepiano plakaty informujące o uroczystości, a w prasie pojawiły się ogłoszenia i artykuły na ten temat. 6 września tradycyjnym wieczorem familijnym urządzonym w Strzelnicy w Parku Jubileuszowym im. Franciszka Józefa (dzisiejsza siedziba Bielskiego Centrum Kultury), na którym pastor Artur Schmidt wygłosił mowę dotyczącą roli protestantyzmu w Austro-Węgrzech, rozpoczęły się uroczystości. Następnego dnia, odbyło się zebranie Głównego Związku Ewangelickiego Stowarzyszenia Gustawa Adolfa oraz przedstawienie teatralne Hansa Herriga pod tytułem "Martin Luther. Festspiel". Główne uroczystości rozpoczęły się jednak dopiero 8 września, w sobotę. O 8:30 z wieży kościelnej zabrzmiała melodia grana przez miejską orkiestrę, po czym ruszył pochód, przechodzący przez, przygotowaną wcześniej, bramę ceremonialną. Pastor Schmidt wygłosił przemówienie, w którym przedstawił historię pomnika. W końcowej części głos zabrał prezes Wydziału dla Wzniesienia Pomnika, który poprosił o przyjęcie przez zbór pomnika i „"sprawowanie nad nim nadzoru po wsze czasy"”. Po wszystkich przemówieniach pod pomnikiem złożone zostały wieńce, a uczestnicy uroczystości udali się na drugie nabożeństwo.
Początkowo duże kontrowersje wzbudzał wygląd pomnika, gdyż twarz Lutra z pomnika znacznie odbiega od rzeczywistego wyglądu duchownego. W zamyśle autora nie było jednak dokładne oddanie fizjonomii Lutra, tylko ukazanie idei: bohaterstwa, heroizmu ducha, wielkości, potęgi miasta i dumy narodowej. Wygląd pomnika został szybko zaakceptowany, a monument stał się symbolem miasta i ewangelików na Śląsku Cieszyńskim.
W 1945 nieliczne pomniki Marcina Lutra w Polsce (między innymi pomnik w Gdańsku i pomnik w Brzegu) zostały usunięte. Wyjątkiem był pomnik w Bielsku-Białej, który został ostrzelany przez radzieckich żołnierzy, nie został jednak całkowicie zlikwidowany, przez co jest dziś jedynym jego pomnikiem w Polsce.

</doc>
<doc id="1315327" url="https://pl.wikipedia.org/wiki?curid=1315327" title="Władysław Siarkowski">
Władysław Siarkowski

Władysław Siarkowski (ur. 28 lutego 1840 w Imielnie, zm. 23 marca 1902 w Grodźcu) – duchowny katolicki, historyk i etnograf. 
Życiorys.
Całe swoje życie związany z ziemią kielecką. Poza etnografią interesował się historią i archeologią, śledził zachodzące zmiany w kulturze ludu kieleckiego. Badał parafialne archiwa, biblioteki, cmentarze, historię kościołów, czego rezultatem było m.in. odkrycie pogańskiego cmentarza pod Pińczowem i Leszczycami. Współpracownik Oskara Kolberga.
Był synem dzierżawcy Józefa i Antoniny z Zarzeckich. Ukończył 5 klas Gimnazjum św. Anny w Krakowie. W latach 1860-1864 uczył się w Seminarium Duchownym w Kielcach. Święcenia kapłańskie otrzymał z rąk administratora diecezji Macieja Majerczaka 3 lipca 1864 zostając 15 lipca skierowanym do pracy w parafii w Proszowicach. W latach 1866-1872 był wikarym w Kielcach. 13 marca 1873 Tomasz Teofil Kuliński powołał go na stanowisko sekretarza konsystorza a następnie w czerwcu 1874 mianował go notariuszem sądu biskupiego w Kielcach. W styczniu 1877 otrzymał probostwo w Kijach. 21 grudnia 1878 otrzymał tytuł kanonika honorowego biskupstwa sandomierskiego. W 1876 dzięki działaniom Oskara Kolberga został członkiem przybranym (współpracownikiem) Komisji Antropologicznej Akademii Umiejętności w Krakowie. W 1878 został przyjęty w skład Lwowskiego Towarzystwa Archeologicznego. Aktywność duszpasterska i naukowa zahamowała choroba płuc. 16 września 1900 zrzekł się wszystkich swoich obowiązków ze względu na konieczność opieki zamieszkał u rodziny w Grodźcu, gdzie zmarł i został pochowany na miejscowym cmentarzu. W kościele w Kijach została ufundowana dla niego pamiątkowa tablica.

</doc>
<doc id="1315329" url="https://pl.wikipedia.org/wiki?curid=1315329" title="Andreas Feininger">
Andreas Feininger

Andreas Bernhard Lyonel Feininger (ur. 27 grudnia 1906, zm. 18 lutego 1999 roku) – amerykański fotograf niemieckiego pochodzenia, autor książek poświęconych technice fotografowania. Najstarszy syn Lyonela Feiningera.

</doc>
<doc id="1315330" url="https://pl.wikipedia.org/wiki?curid=1315330" title="Misie (przystanek kolejowy)">
Misie (przystanek kolejowy)

Misie – przystanek kolejowy, w Misiach, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 50–99 pasażerów na dobę.
Dane ogólne.
W 2008 roku w trakcie modernizacji magistrali E20 zostały zbudowane od podstaw dwa perony krawędziowe standardowej wysokości (wysokie), wykończone w całości elementami betonowymi.

</doc>
<doc id="1315332" url="https://pl.wikipedia.org/wiki?curid=1315332" title="Wzór Hilla">
Wzór Hilla



</doc>
<doc id="1315333" url="https://pl.wikipedia.org/wiki?curid=1315333" title="Max Q">
Max Q

W aeronautyce, max Q oznacza punkt maksymalnego ciśnienia dynamicznego, czyli punkt, w którym naprężenia w pojeździe kosmicznym spowodowane czynnikami aerodynamicznymi w locie atmosferycznym osiągają maksymalną wartość.
Biorąc pod uwagę definicję ciśnienia dynamicznego: formula_1 podczas startu rakiety/wahadłowca w przestrzeń kosmiczną ciśnienie dynamiczne jest:
W związku z tym, zawsze będzie istniał punkt, w którym ciśnienie dynamiczne będzie miało wartość maksymalną – i ten punkt oznaczany jest jako max Q.
Innymi słowy, poniżej punktu max Q, efekt przyspieszenia pojazdu przewyższa zmniejszenie gęstości. Powyżej punktu max Q, jest dokładnie odwrotnie.
Przykładowo, w czasie startu promu kosmicznego, wartość max Q była osiągana na wysokości około 11 km.
W czasie typowej misji Apollo, max Q był osiągany pomiędzy 13 a 14 km.

</doc>
<doc id="1315335" url="https://pl.wikipedia.org/wiki?curid=1315335" title="SSME">
SSME



</doc>
<doc id="1315336" url="https://pl.wikipedia.org/wiki?curid=1315336" title="Ćma (film)">
Ćma (film)

Ćma – polski film psychologiczny z 1980 roku w reżyserii Tomasza Zygadły. 
Tytułowa rola Romana Wilhelmiego nagrodzona została na 7. FPFF (1980) oraz na MFF w Moskwie (1981).
Fabuła.
Historia radiowca, Jana, który prowadzi „na żywo” nocny program „Radiotelefon”. Podczas audycji rozmawia z mającymi osobiste problemy słuchaczami, którzy szukają wsparcia i zrozumienia. Intensywna nocna, wyczerpująca psychicznie praca, dzielenie życia pomiędzy żoną i kochanką, prowadzą do dezintegracji osobowości głównego bohatera, który pomagając innym nie potrafi sam sobie pomóc.

</doc>
<doc id="1315337" url="https://pl.wikipedia.org/wiki?curid=1315337" title="Flake">
Flake

Flake – piosenka hawajskiego muzyka Jacka Johnsona, pochodząca z jego debiutanckiego albumu "Brushfire Fairytales". Została wydana jako pierwszy singel artysty oraz jako jedyny promujący tę płytę.
„Flake” odniosła umiarkowany sukces w Stanach Zjednoczonych, będąc pierwszym utworem Johnsona, który znalazł się na liście Billboard Hot 100, gdzie uplasował się na miejscu 73. Duży sukces piosenka odnotowała w Nowej Zelandii, gdzie w zestawieniu zajęła miejsce 6. „Flake” wciąż jest najpopularniejszą piosenką muzyka w Nowej Zelandii.

</doc>
<doc id="1315338" url="https://pl.wikipedia.org/wiki?curid=1315338" title="Port lotniczy Brindisi">
Port lotniczy Brindisi

Port lotniczy Brindisi (IATA: BDS, ICAO: LIBR) – port lotniczy położony 3 km na północ od Brindisi, w Apulii, we Włoszech.

</doc>
<doc id="1315339" url="https://pl.wikipedia.org/wiki?curid=1315339" title="Dawid Olejniczak">
Dawid Olejniczak

Dawid Olejniczak (ur. 1 marca 1983 w Łodzi) – polski tenisista, reprezentant w Pucharze Davisa.
Kariera tenisowa.
Podczas swojej kariery zwyciężył w 1 turnieju o randze ATP Challenger Tour, w Meksyku w sezonie 2008. Wystąpił raz w drabince głównej rozgrywek wielkoszlemowych, na Wimbledonie 2008 przechodząc najpierw przez eliminacje. W 1 rundzie turnieju głównego poniósł porażkę z Gillesem Simonem.
W latach 2007 i 2008 reprezentował Polskę w Pucharze Davisa, rozgrywając 5 singlowych meczów, z których 3 wygrał.
W rankingu gry pojedynczej najwyżej był na 185. miejscu (11 sierpnia 2008), a w klasyfikacji gry podwójnej na 206. pozycji (17 lipca 2006).
Po zakończeniu kariery został komentatorem stacji Eurosport i Polsat Sport.

</doc>
<doc id="1315341" url="https://pl.wikipedia.org/wiki?curid=1315341" title="Go First">
Go First

Go First (do 2021 pod nazwą "Go Air") – indyjska tania linia lotnicza z siedzibą w Bombaju. Głównym węzłem jest port lotniczy Chhatrapati Shivaji.

</doc>
<doc id="1315344" url="https://pl.wikipedia.org/wiki?curid=1315344" title="Ostrożnie Yeti">
Ostrożnie Yeti

Ostrożnie Yeti – polska komedia z 1960 roku. 
Zarys fabuły.
Do Polski trafia skrzynia z Indii, w której ma się znajdować Yeti. Jednak skrzynia jest pusta. Zaczynają się poszukiwania.

</doc>
<doc id="1315346" url="https://pl.wikipedia.org/wiki?curid=1315346" title="FIDE Grand Prix 2008/2010">
FIDE Grand Prix 2008/2010

FIDE Grand Prix 2008/2010 – cykl sześciu turniejów szachowych, które rozegrane zostały w latach 2008–2010, mający na celu wyłonienie dwóch uczestników meczów pretendentów, które zostały rozegrane w maju 2011 r. w Kazaniu (zwyciężył w nich Boris Gelfand). Organizacja turniejów Grand Prix była kolejną propozycją Międzynarodowej Federacji Szachowej reformującą system wyłaniania mistrza świata.
Do uczestnictwa w cyklu zakwalifikowano 21 szachistów (większość ze ścisłej światowej czołówki), z których każdy zobowiązany był do udziału wyłącznie w czterech turniejach. Po zmianach pod koniec 2008 r. czterech uczestników zostało zastąpionych innymi. W każdej eliminacji wystąpiło 14 zawodników, którzy rozegrali po 13 rund systemem kołowym. Obowiązywało tempo gry 120 minut na pierwsze 40 posunięć, następnie 60 minut na kolejne 20 posunięć oraz po 15 minut na dokończenie partii (począwszy od 61. posunięcia zawodnicy otrzymywać będą 30 sek. po wykonaniu każdego ruchu). W czasie gry uczestnikom nie wolno było składać propozycji remisowych, takie zakończenie partii mogło nastąpić jedynie w przypadku trzykrotnego powtórzenia pozycji, wiecznego szacha, powstania na szachownicy teoretycznej pozycji remisowej oraz wykonania przez graczy 50 posunięć bez ani jednego zabicia bierki przeciwnika („zasada 50 posunięć”).
Z uczestnictwa w turniejach Grand Prix zrezygnowało czterech najlepszych w ówczesnym okresie (mających najwyższe rankingi) szachistów świata (Viswanathan Anand – 2803, Władimir Kramnik – 2788, Aleksander Morozewicz – 2774 i Weselin Topałow – 2767). Oznacza to, że na liście startowej nie był obecny żaden z mistrzów świata.
Pierwszy z turniejów rozegrany został na przełomie kwietnia i maja 2008 r. w Baku, kolejne w Soczi (lipiec/sierpień 2008), Eliście (grudzień 2008; pierwotnie w Dosze), Nalczyku (kwiecień 2009, pierwotnie Montreux), Dżermuku (sierpień 2009; pierwotnie Elista) i Astrachaniu (maj 2010, pierwotnie Karlowe Wary). Zgodnie z harmonogramem, ostatni turniej miał zostać rozegrany w grudniu 2009 r., jednakże z powodów organizacyjnych odbył się 5 miesięcy później.
W grudniu 2008 r. z uczestnictwa w cyklu zrezygnowali Magnus Carlsen oraz Michael Adams, a w wyniku tych zmian z cyklu wykluczeni zostali Yannick Pelletier oraz Mohamad Al-Modiahki. W ich miejsce do cyklu dopuszczeni zostali Władimir Akopian, Jewgienij Aleksiejew, Paweł Eljanow, Rustam Kasimdżanow oraz Rusłan Ponomariow, który wystąpił tylko w jednym turnieju.
Ostatecznie po 6 turniejach dwa pierwsze miejsca zajęli Lewon Aronjan oraz Teymur Rəcəbov i to oni zdobyli awans do turnieju pretendentów, w którym uczestniczyć również będą Weselin Topałow (wicemistrz świata, Sofia 2010), Gata Kamski (uczestnik finałowego meczu pretendentów, Sofia 2009), Boris Gelfand (zdobywca Pucharu Świata, Chanty-Mansyjsk 2009), Magnus Carlsen i Władimir Kramnik (obaj dzięki wysokim rankingom) oraz zawodnik wytypowany przez gospodarza turnieju.
Końcowa klasyfikacja cyklu.
"do punktacji końcowej zaliczane były 3 najlepsze wyniki"

</doc>
<doc id="1315348" url="https://pl.wikipedia.org/wiki?curid=1315348" title="Louis-Lewin-Straße">
Louis-Lewin-Straße

Louis-Lewin-Straße – stacja metra w Berlinie, w dzielnicy Hellersdorf, w okręgu administracyjnym Marzahn-Hellersdorf na linii U5. Stacja została otwarta w 1989.

</doc>
<doc id="1315349" url="https://pl.wikipedia.org/wiki?curid=1315349" title="Hönow (stacja metra)">
Hönow (stacja metra)

Hönow – początkowa stacja metra w Berlinie, w dzielnicy Hellersdorf, w okręgu administracyjnym Marzahn-Hellersdorf na linii U5. Stacja została otwarta w 1989.

</doc>
<doc id="1315351" url="https://pl.wikipedia.org/wiki?curid=1315351" title="Kochankowie z Marony (film 1966)">
Kochankowie z Marony (film 1966)

Kochankowie z Marony – polski melodramat z 1966 roku na podstawie opowiadania Jarosława Iwaszkiewicza.

</doc>
<doc id="1315353" url="https://pl.wikipedia.org/wiki?curid=1315353" title="The Horizon Has Been Defeated">
The Horizon Has Been Defeated

The Horizon Has Been Defeated – piosenka hawajskiego muzyka Jacka Johnsona, pochodząca z jego wydanego w 2003 roku albumu "On and On".
Piosenka odniosła umiarkowany sukces, plasując się na miejscu 43. w Nowej Zelandii oraz na pozycji 31. w Stanach Zjednoczonych.

</doc>
<doc id="1315355" url="https://pl.wikipedia.org/wiki?curid=1315355" title="Tadeusz Cybulski">
Tadeusz Cybulski

Tadeusz Cybulski h. Prawdzic (ur. 31 marca 1878 w Krakowie, zm. 30 października 1954 tamże) – prawnik, malarz, rzeźbiarz, krytyk i scenograf.
Życiorys.
Syn Augusta i Michaliny z Włodarskich. Absolwent Wydziału Prawa UJ, po obronie doktoratu z prawa w 1905 podjął studia w krakowskiej ASP. W latach 1905–1910 studiował rzeźbę pod kierunkiem Konstantego Laszczki. W latach 1918–1920 odbył studia malarskie w pracowni Wojciecha Weissa. W 1921 ożenił się z Różą Czarnowską. W latach 1924–1925 studiował w Paryżu pod kierunkiem Józefa Pankiewicza.
Malował pejzaże ("Planty krakowskie", 1926), martwe natury i studia portretowe. Rzeźbił portrety zaprzyjaźnionych osób. Projektował kostiumy i scenografie teatralne np. do "Wyzwolenia" Stanisława Wyspiańskiego, wystawianego przez teatr „Cricot” w 1938.
Był członkiem Cechu Artystów Plastyków „Jednoróg”, Zrzeszenia Artystów Plastyków „Zwornik”, a w latach 1913–1918 pełnił funkcję wiceprezesa Towarzystwa Przyjaciół Sztuk Pięknych.
Pochowany został na Cmentarzu Rakowickim (kwatera HA-płd-po prawej Schoenów).

</doc>
<doc id="1315357" url="https://pl.wikipedia.org/wiki?curid=1315357" title="Essen-Hügel">
Essen-Hügel

Essen-Hügel – przystanek kolejowy w Essen, w kraju związkowym Nadrenia Północna-Westfalia, w Niemczech. Według klasyfikacji Deutsche Bahn posiada kategorię 5. Znajdują się tu 2 perony. Przystanek znajduje się nad jeziorem Baldeneysee na trasie szybkiej kolei S-Bahn z Essen Hauptbahnhof do Kolonii Nippes przez Düsseldorf (linia S 6).

</doc>
<doc id="1315358" url="https://pl.wikipedia.org/wiki?curid=1315358" title="Jonathan Gould">
Jonathan Gould

Jonathan Alan Gould (ur. 18 lipca 1968 w Paddington) – szkocki piłkarz grający na pozycji bramkarza.
Kariera klubowa.
Jonathan jest synem byłego selekcjonera Walii, Bobby’ego Goulda. Karierę piłkarską rozpoczął w małym klubie o nazwie Clevedon Town. W 1990 roku przeszedł do Halifax Town, w którym spędził dwa sezony. W 1992 roku trafił do Coventry City, trenowanego przez ojca, a następnie przez Phila Neala. Przez 3 lata sporadycznie występował na boiskach Premiership pełniąc rolę rezerwowego dla Steve’a Ogrizovicia. W 1996 roku został bramkarzem Bradford City, a w trakcie sezonu zaliczył też trzy spotkania w Gillingham F.C.
2 sierpnia 1997 roku Gould podpisał kontrakt z Celtikiem. W zespole „The Bhoys” zadebiutował 16 sierpnia w przegranym 1:2 domowym spotkaniu z Dunfermline Athletic F.C. W Celtiku wygrał rywalizację z Gordonem Marshallem i przyczynił się do wywalczenia pierwszego od 10 lat mistrzostwa dla Celtiku oraz zdobycia Pucharu Ligi Szkockiej. Pod koniec sezonu 1998/1999 doznał kontuzji, ale nawet po przyjściu Rosjanina Dmitrija Charina grał w wyjściowej jedenastce w sezonie 1999/2000. Wtedy też sięgnął po Puchar Ligi, a w 2001 roku zdobył z Celtikiem potrójną koronę – mistrzostwo, Puchar Szkocji i Puchar Ligi. Po tym sezonie stał się jednak rezerwowym dla Roberta Douglasa i przez półtora roku wystąpił tylko w 3 meczach.
10 sierpnia 2003 roku Douglas przeszedł na zasadzie wolnego transferu do Preston North End. Tam grał do 2005 roku i został wówczas wypożyczony do Hereford United. Następnie trafił do Bristol City, ale po paru tygodniach wyjechał do Nowej Zelandii i został grającym trenerem Hawke’s Bay United, a jego ojciec został zatrudniony na stanowisku asystenta.
Kariera reprezentacyjna.
W reprezentacji Szkocji Gould zadebiutował 9 października 1999 roku w wygranym 3:0 spotkaniu z Litwą. Wcześniej w 1998 roku został powołany przez Craiga Browna do kadry na mundial we Francji, ale tam nie wystąpił w żadnym ze spotkań Szkotów będąc rezerwowym dla Jima Leightona. W kadrze narodowej wystąpił 2 razy.

</doc>
<doc id="1315359" url="https://pl.wikipedia.org/wiki?curid=1315359" title="Katarzyna Maciąg">
Katarzyna Maciąg

Katarzyna Maciąg (ur. 3 maja 1982 w Kozienicach) – polska aktorka teatralna, filmowa i telewizyjna.
Życiorys.
Jest absolwentką krakowskiej PWST. Przed podjęciem studiów aktorskich przez dwa lata studiowała na Wydziale Neofilologii w Instytucie Germanistyki Uniwersytetu Warszawskiego.
Debiutowała na trzecim roku studiów w spektaklu "Gąska" w Teatrze Śląskim im. Stanisława Wyspiańskiego w Katowicach. Była aktorką Starego Teatru w Krakowie. Uczestniczyła w dziesiątej edycji programu "Twoja twarz brzmi znajomo" (2018).
Ma brata Michała.

</doc>
<doc id="1315360" url="https://pl.wikipedia.org/wiki?curid=1315360" title="Caaguazú (departament)">
Caaguazú (departament)

Caaguazú – jeden z departamentów Paragwaju. Stolicą jest Coronel Oviedo.
Dystrykty.
Caaguazú dzieli się na 20 dystryktów:
Historia.
Powierzchnia dzisiejszego Caaguazú w XVI i XVII wieku była napadana przez portugalskich bandytów i Indian Guaicurú, co spowodowało wyludnienie tego terenu na wiele lat.
W wieku XVIII na nowo rozpoczęto zaludnianie tego obszaru. W 1712 roku Gregorio Bazán de Pedraza założył miejscowość Villa de San Isidro Labrador de Curuguaty. Następnie powstawały osady: Ybygatimí w 1715, San Joaquín w 1746 i Carayaó w 1770.
W 1906 utworzono departament nr 5 nazwany Yhú, w którym znajdowały się miasta: ówczesna stolica Yhú, Ajos, Carayaó, San Joaquín i Caaguazú (miasto). Jednakże w 1945, wraz z reformą terytorialną nazwano ten departament Caaguazú.
W 1973 ustalono dzisiejszą powierzchnię i granice departamentu.
W Caaguazú urodzili się: pisarz Mario Haley Mora i muzyk Cayo Sila Godoy.
Położenie i granice.
Caaguazú leży w środku regionu Oriental. Współrzędne to: równoleżniki 24º30’ i 25º50’ szerokości geograficznej południowej i między południkami 55º00’ i 56º45’ szerokości geograficznej zachodniej.
Sąsiednie departamenty to:
Klimat.
Przeciętnie klimat jest łagodny z obfitymi deszczami. Latem temperatura dochodzi do 31 °C, zimą natomiast spada do 0 °C. Tutejsze warunki klimatyczne sprzyjają rozwoju rolnictwa.
Orografia i gleby.
Z północy na południe biegną góry Cordillera de Caaguazú. Góry nie są wysokie. Większość szczytów nie przekracza 200 metrów. Jedynie na wschodzie góry dochodzą do 250 m.
Na zachodzie uformowały się gleby pochodzenia lodowcowego pochodzące z okresu karbonu z ery paleozoiku. Jest tam też dużo piaskowca. Na wschodzie ziemia pochodzi z okresu permu, w większości będąca nanosami rzecznymi i morskimi. W górach występują piaskowce z zawartością kwarcu, pochodzące z okresu triasu.
Występuje tutaj dużo dolin i wyżyn ciągnących się z północy na południe. Na północy doliny doskonale nadają się do hodowli bydła. Wschód służy uprawie ziół i licznym lasom.
Ziemie te są mocno eksploatowane na potrzeby rolnictwa.
Hydrografia.
Najbardziej istotne dla departamentu rzeki to: Paragwaj (rzeka), Paraná, Acaray, Monday-mi, Yguazú, Capiibary, Tebicuary-mi, Guyraungua i kanały Tapiracuai, Mbutuy, Hondo oraz Tobatiry.
Środowisko naturalne i roślinność.
Caaguazú jest częścią Lasu Centralnego.
Główną działalnością regionu było zalesianie i zaopatrzenie przemysłu w drewno.
Obecnie region ten jest masowo wylesiany. Zagrożone wyginięciem są m.in. rośliny: yvyra paje (kadzidłowiec), cedr, nandyta. Zwierzęta zagrożone wyginięciem to m.in.: jaguar i papuga tirica.
Ekonomia.
Caaguazú zajmuje 1. miejsce w kraju w produkcji manioku oraz 2. miejsce w produkcji bawełny. Zyski przynosi także uprawa innych roślin oraz hodowla bydła.
Departament ten zajmuje również drugą pozycję w produkcji cukru trzcinowego i czwarte miejsce w produkcji kukurydzy.
Podsumowując, najważniejsze role w przemyśle pełnią: bawełna, olej, przemysł drzewny i produkcja mebli.
Komunikacja i łączność.
Przez departament przebiegają dwie ważne autostrady: „Mcal. Estigarribia” (nr 2) i „Dr. Gaspar Rodríguez de Francia” (nr 7). Te autostrady krzyżują się w Caaguazú.
Miasta w departamencie są dobrze połączone. Autostrada „Gral. Aquino” (nr 3) łączy się z „Bernardino Caballero” (nr 5) i razem tworzą połączenie z Concepción do Pedro Juan Caballero. Autostrada „Dr. Blas Garay” (nr 8) łączy się z autostradą nr 2 i tworzy połączenie Coronel Oviedo z Villarrica i Caazapá.
Jednak większość dróg departamentu to drogi utwardzone.
Jest też kilka małych lotnisk dla niewielkich samolotów.
Według miejscowego operatora telefonicznego w departamencie jest 10 300 abonamentów telefonii stacjonarnej.
Edukacja.
W departamencie Caaguazú jest 589 szkół podstawowych, 913 szkół zawodowych i 151 szkół wyższych (zgodnych z Paragwajskim systemem nauczania).
Zdrowie.
W departamencie jest 65 zakładów opieki zdrowotnej (szpitale, ośrodki zdrowia, przychodnie specjalistyczne itp.).

</doc>
<doc id="1315361" url="https://pl.wikipedia.org/wiki?curid=1315361" title="Biały niedźwiedź (film)">
Biały niedźwiedź (film)

Biały niedźwiedź – polski film wojenny z 1959 roku. Film otrzymał wyróżnienie na Międzynarodowym Festiwalu Filmowym w Edynburgu.
Historia Henryka Fogla, uczonego Żyda, który zostaje schwytany przez niemieckiego majora.
Miejsca realizacji filmu: Zakopane, Kuźnice, Kasprowy Wierch (stacja kolejki linowej).
Obsada aktorska.
Źródło.

</doc>
<doc id="1315362" url="https://pl.wikipedia.org/wiki?curid=1315362" title="Chwila prawdy (teleturniej)">
Chwila prawdy (teleturniej)

Chwila prawdy – polski teleturniej z elementami reality show oparty na japońskim formacie "Happy Family Plan", powstały na licencji TBS, emitowany na antenie TVN w latach 2002–2004. Jego prowadzącym był Zygmunt Chajzer.
Zasady programu.
W każdym odcinku wystąpiły trzy rodziny. Uczestnicy programu mieli siedem dni na opanowanie wyznaczonego zadania (najczęściej zręcznościowego, czasem umysłowego). Za jego prawidłowe wykonanie w czasie nagrania w studiu telewizyjnym otrzymywali nagrody.
Pierwszego dnia prowadzący odwiedzał rodziny w ich domach i prowadził do miejsca, w którym rodzina dowiadywała się, jakie zadanie zostało jej przydzielone i kto został do niego wyznaczony. Często poprawny sposób wykonania zadania przedstawiał ekspert. Po upływie tygodnia rodzina udawała się do studia, w którym najpierw gospodarz programu przeprowadzał z nią rozmowę, potem pokazywano film z przygotowań (nagrany przez członków rodziny), a następnie gracz prezentował konkurencję (często ograniczoną limitem czasu). Jeśli uczestnik wykonał zadanie prawidłowo, to cała rodzina otrzymywała wybrane przez siebie nagrody rzeczowe (najczęściej samochód, sprzęt domowy i zabawki); w przypadku przegranej dzieci otrzymywały nagrody pocieszenia.
Od drugiej serii przeprowadzano konkurs SMS-owy, w którym widzowie mogli zgadywać rezultat konkurencji.
Odcinki specjalne.
31 grudnia 2002 roku miała miejsce emisja odcinka, w którym zaprezentowano najciekawsze zadania minionej serii.
W czerwcu 2003 wyemitowano specjalne wydanie z udziałem pięciu przegranych rodzin, które otrzymały drugą szansę. W tym odcinku musiały powtórzyć, wcześniej niezaliczone, zadanie.
12 kwietnia 2004 został wyemitowany odcinek specjalny, w którym wystąpili politycy: Lech Kaczyński, Jarosław Kalinowski i Michał Kamiński. Każdy z uczestników mógł wygrać 50 000 zł dla Fundacji TVN, której ostatecznie przekazano 100 000 zł.

</doc>
<doc id="1315363" url="https://pl.wikipedia.org/wiki?curid=1315363" title="Taylor (singel)">
Taylor (singel)

Taylor – piosenka hawajskiego muzyka Jacka Johnsona, pochodząca z jego wydanego w 2003 roku albumu "On and On".
Piosenka odniosła spory sukces, plasując się na miejscu 33. w Nowej Zelandii oraz na pozycji 27. w Australii.

</doc>
<doc id="1315366" url="https://pl.wikipedia.org/wiki?curid=1315366" title="Smuga cienia (film)">
Smuga cienia (film)

Smuga cienia – polsko-brytyjski dramat psychologiczny z 1976 roku w reżyserii Andrzeja Wajdy. Ekranizacja powieści o tym samym tytule (ang. "The Shadow-Line, A Confession") z 1917 roku autorstwa Josepha Conrada.
Charakterystyka.
Akcja filmu osnuta jest na epizodzie z 1888 r. - epidemii febry (malarii) na pokładzie barku "Otago", którego kapitanem był autor. Treścią filmu są przejścia młodego oficera brytyjskiej marynarki handlowej, skierowanego przez konsula brytyjskiego do Bangkoku w celu przeprowadzenia stamtąd do Singapuru pewnego trójmasztowego barku, którego poprzedni kapitan zmarł w morzu. Zdarzenie to miało miejsce w czasie kariery morskiej Conrada, który nim został sławnym pisarzem, spędził 20 lat na morzach, jako marynarz, oficer, a w końcu kapitan na statkach handlowych, w znacznej większości brytyjskich.
Produkcja.
Zdjęcia do filmu kręcono na terenie czterech krajów (Polska, Wielka Brytania, Bułgaria, Tajlandia) w następujących lokacjach: Gdynia, Warszawa, Londyn, Warna i Bangkok.

</doc>
<doc id="1315370" url="https://pl.wikipedia.org/wiki?curid=1315370" title="Göttingen (stacja kolejowa)">
Göttingen (stacja kolejowa)

Göttingen – stacja kolejowa w Getyndze, w kraju związkowym Dolna Saksonia, w Niemczech. Stacja została otwarta w 1854. Znajduje się tu 5 peronów.

</doc>
<doc id="1315372" url="https://pl.wikipedia.org/wiki?curid=1315372" title="Næstved (stacja kolejowa)">
Næstved (stacja kolejowa)

Næstved - stacja kolejowa w Næstved, w Danii. Znajduje się tu 5 peronów.

</doc>
<doc id="1315377" url="https://pl.wikipedia.org/wiki?curid=1315377" title="Nowy Peterhof (stacja kolejowa)">
Nowy Peterhof (stacja kolejowa)

Nowy Peterhof – stacja kolejowa w Peterhofie w Rosji, otwarta w 1857 r. Znajdują się tu 2 perony.

</doc>
<doc id="1315378" url="https://pl.wikipedia.org/wiki?curid=1315378" title="Jarosław Dąbrowski (film)">
Jarosław Dąbrowski (film)

Jarosław Dąbrowski – polsko-radziecki-francuski film biograficzny w reżyserii Bohdana Poręby o Jarosławie Dąbrowskim, jednym z dowódców Komuny Paryskiej (1975). Konsultantem historycznym filmu był prof. Jerzy Zdrada.

</doc>
<doc id="1315379" url="https://pl.wikipedia.org/wiki?curid=1315379" title="Piauí EC">
Piauí EC

Piauí Esporte Clube – brazylijski klub piłkarski z siedzibą w mieście Teresina, stolicy stanu Piauí. Niekiedy spotkać się można ze skrótem pełnej nazwy klubu - PEC.
Historia.
Klub "Piauí" założony został 15 sierpnia 1948. Obecnie występuje w pierwszej lidze stanu Piauí. Zdarzało się jednak, że klub spadał do drugiej ligi. Po jednym z takich przypadków "Piauí" w 1957 zdobył swoje jedyne mistrzostwo drugiej ligi stanowej.

</doc>
<doc id="1315380" url="https://pl.wikipedia.org/wiki?curid=1315380" title="Piauí Esporte Clube">
Piauí Esporte Clube



</doc>
<doc id="1315382" url="https://pl.wikipedia.org/wiki?curid=1315382" title="Southend Central">
Southend Central

Southend Central – stacja kolejowa w Southend-on-Sea, w hrabstwie Essex, w Anglii. Znajdują się tu 2 perony.

</doc>
<doc id="1315386" url="https://pl.wikipedia.org/wiki?curid=1315386" title="Mohamad Al-Modiahki">
Mohamad Al-Modiahki

Mohamad Al-Modiahki (ur. 1 czerwca 1974) – katarski szachista, pierwszy arcymistrz w historii tego kraju (tytuł otrzymał w 1998 roku).
Kariera szachowa.
Pierwszy międzynarodowy sukces odniósł w 1986 r., zajmując IV m. w mistrzostwach świata juniorów do lat 12, rozegranych w San Juan. Pod koniec lat 80. awansował ścisłej krajowej czołówki, a od połowy 90. jest liderem katarskich szachistów. Wielokrotnie reprezentował barwy swojego kraju w turniejach drużynowych, m.in.:
Czterokrotnie uczestniczył w pucharowych turniejach o mistrzostwo świata, za każdym razem przegrywając swoje pojedynki w I rundach, odpowiednio z: Rusłanem Ponomariowem (Las Vegas, 1999), Aleksandrem Jermolińskim (New Delhi, 2000), Judit Polgar (Moskwa, 2001) i Zoltanem Almasim (Trypolis, 2004). W 2003 r. zdobył w Doha brązowy medal indywidualnych mistrzostw Azji.
Na swoim koncie posiada wiele indywidualnych sukcesów, m.in.: zwycięstwa w międzynarodowych turniejach rozegranych w Maroku (1997), Tunisie (1997) i Andorze (1999) oraz dzielenie I m. w Kalkucie (1995) i Benasque (1997), jak również czterokrotne zwycięstwa w turniejach strefowych (eliminacji mistrzostw świata) w latach 1997, 1999, 2000 i 2001. Poza tym wielokrotnie zdobywał medale w mistrzostwach państw arabskich (indywidualnie złote w latach 1994, 1997, 2000, 2002; srebrny w 1993 r. oraz brązowy w 1996 r.).
Najwyższy ranking w dotychczasowej karierze osiągnął 1 października 2003 r., z wynikiem 2588 punktów zajmował wówczas 1. miejsce wśród katarskich szachistów.
Za swoje osiągnięcia otrzymał tytuł "Szachista stulecia krajów arabskich" (ang. "Trophy of the Player of the Century within the Arab Countries").
Życie prywatne.
Od 2001 r. żoną Mohamada Al-Modiahki jest mistrzyni świata z lat 2001–2004, Zhu Chen.

</doc>
<doc id="1315387" url="https://pl.wikipedia.org/wiki?curid=1315387" title="Olimpiada ’40">
Olimpiada ’40

Olimpiada ’40 – polski film wojenny. Opowieść o olimpiadzie zorganizowanej przez jeńców wojennych w stalagu w 1940 roku. Film oparty na faktach.

</doc>
<doc id="1315388" url="https://pl.wikipedia.org/wiki?curid=1315388" title="Special Edition EP">
Special Edition EP

Special Edition EP – video z koncertowymi utworami jednego z najważniejszych zespołów brytyjskiego hard rocka późnych lat sześćdziesiątych – Deep Purple.
Na tym video zespół występuje w ich najbardziej kreatywnym składzie linii Mk IIa.
Wideo zawiera trzy utwory zarejestrowane dla niemieckiej telewizji pochodzące z końca lat 60 i początku lat 70.
W roku 2002 materiał wydany został na DVD przez Classic Pictures Entertainment, system PAL / 1.33:1, – 1.33:1, audio: 5.1 Dolby Digital / 5.1 DTS.

</doc>
<doc id="1315389" url="https://pl.wikipedia.org/wiki?curid=1315389" title="Genova Pra">
Genova Pra

Genova Pra (wł: "Stazione di Genova Pra") – przystanek kolejowy w Genui, w regionie Liguria, we Włoszech. Znajdują się tu 2 perony.

</doc>
<doc id="1315391" url="https://pl.wikipedia.org/wiki?curid=1315391" title="Oliver Grau">
Oliver Grau

Oliver Grau (ur. 24 października 1965) – niemiecki historyk sztuki i teoretyk mediów specjalizujący się w nauce o obrazie, nowoczesności oraz sztuce mediów, a także kulturze XIX wieku i sztuce włoskiego renesansu.
Po studiach w Hamburgu, Sienie i Berlinie oraz po uzyskaniu stopnia doktora, Grau wykładał na Uniwersytecie Humboldtów w Berlinie, był gościem wielu laboratoriów naukowych w Japonii i USA, zaś po habilitacji w 2003 roku, już ze stopniem naukowym profesora, wykładał na wielu uniwersytetach na świecie. Był doradcą licznych międzynarodowych specjalistycznych periodyków i stowarzyszeń. Grau był dyrektorem wielu konferencji, inicjatorem i jednocześnie dyrektorem Refresh! Pierwszej Międzynarodowej Historii Sztuki Mediów, Nauki i Technologii, która odbyła się w Banff, w Kanadzie, w 2005 roku (2007 Berlin, 2009 Melbourne). 
W 2001 roku został wybrany członkiem Młodej Akademii Berlińsko-Brandenburskiej Akademii Nauk i Leopoldiny, w 2002 został wyróżniony nagrodą Instytut Goethego InterNations, w 2003 jego książka "Sztuka Wirtualna" została Książką Miesiąca Scientific American, w tym samym roku także otrzymał stypendium Niemiecko-Włoskiego Centrum Villa Vigoni, zaś w 2004, Nagrodę Mediów Uniwersytetu Humboldtów. Jest profesorem Nauki o Obrazie (Image Science) oraz dziekanem tegoż Wydziału na Uniwersytecie Dunajskim w Krems w Austrii. Główne pola jego badań to historia sztuki mediów, immersji i emocji, jak również historii, idei i kultury teleobecności oraz sztucznego życia. 
Jego książka "Sztuka wirtualna" zaoferowała po raz pierwszy historyczne porównanie teorii obraz-widz immersji oraz systematycznej trylogii artysta-dzieło-widz w warunkach sztuki cyfrowej. Badania powiązane zostały z nowatorskim modelem ewolucyjnej historii iluzji medialnych, które wynikają, z jednej strony, z odpowiedniej zależności od nowych zmysłowych potencjałów sugestii oraz, z drugiej strony, zmiennej siły wyobcowania widza (kompetencja medialna). 
Grau zainicjował powstanie nowych narzędzi naukowych humanistyki/cyfrowych nauk humanistycznych; kierował projektem „Sztuka immersyjna” Niemieckiej Fundacji Nauki (DFG), którego zespół w 1998 roku rozpoczął opracowywanie pierwszego międzynarodowego archiwum sztuki cyfrowej ([www.virtualart.at]) pisanego na platformie open source na Uniwersytecie Dunajskim w Krems, na bazie którego powstał później cały szereg projektów pokrewnych. Począwszy od 2000 roku DVA (Database of Virtual Art) była pierwszym archiwum online, które regularnie transmitowało dokumenty wideo. Od 2005 roku Grau jest dyrektorem bazy danych Kolekcji Grafiki Goettweig, największej austriackiej prywatnej kolekcji grafiki, na którą składa się trzydzieści tysięcy dzieł, od Albrechta Dürera po Gustava Klimta. 
Dla nauk obrazowych Grau opracował nowe międzynarodowe programy nauczania: studia magisterskie Historie Sztuki Mediów, eksperta akademickiego w dziedzinach Zarządzanie Zbiorami Cyfrowymi i Projektowanie Wystaw, Kompetencji Wizualnych oraz kurs magisterski Nauka o Obrazie. Ponadto, wraz z serią Telewykładów Dunajskich (Danube Telelectures) powstał nowy format platformy interaktywnej dla wykładów i dyskusji emitowanych na cały świat. 

</doc>
<doc id="1315393" url="https://pl.wikipedia.org/wiki?curid=1315393" title="Wielki pęk atmosferyczny">
Wielki pęk atmosferyczny

Wielki pęk atmosferyczny – kaskada cząstek i fotonów powstająca w atmosferze Ziemi, wywołana pojedynczą cząstką promieniowania kosmicznego o dużej energii, rzędu 1012 eV i większej.
Historia.
Występowanie wielkich pęków atmosferycznych po raz pierwszy było stwierdzone przez Pierre'a Augera w roku 1938. Wraz ze swoimi współpracownikami rozstawił on detektory cząstek naładowanych w pewnej odległości. Okazało się, że występowała koincydencja rejestracji zliczeń w licznikach, co oznacza, że do liczników cząstki docierały w tym samym czasie. Koincydencja ta nie zależała praktycznie od odległości pomiędzy licznikami w zakresie od pięciu do 300 m (na zwiększenie tej odległości nie zezwalały warunki techniczne pomiaru). Auger wyciągnął stąd wniosek, że cząstki docierające równocześnie do powierzchni Ziemi na tak dużym obszarze, muszą mieć to samo źródło – są skutkiem wtargnięcia do atmosfery jednej wysokoenergetycznej cząstki promieniowania kosmicznego.
Rozbudowa aparatury pozwoliła stwierdzić, że koincydencje występują również po rozstawieniu liczników w odległości 1 km i większej.
Źródła wielkich pęków atmosferycznych.
Źródłem wielkiego pęku jest zazwyczaj proton, cząstka alfa lub kwant γ. Energia cząstek inicjujących kaskadę jest tak duża, że wszystkie one poruszają się praktycznie z prędkością światła w próżni. Liczba cząstek promieniowania kosmicznego o określonej energii zależy od wartości ich energii. Zakres energii cząstek decyduje o tym czy stanowią plazmę galaktyczną, czy dotarły do detektora z bardziej odległych obszarów. Przynależności do jednej z tych dwu faz promieniowania kosmicznego nie można jednoznacznie rozstrzygnąć w zakresie energii 1017−1019 eV.
Przed rokiem 1993 zarejestrowano kilkaset kaskad o energiach 1019 eV, zaś największe energie jakie można było wówczas rejestrować to 1020 eV.
W przestrzeni kosmicznej na 1 cm2 pada 1 taka cząstka na kilkaset tysięcy lat. Zarejestrowanie ich byłoby praktycznie bardzo trudne, gdyby nie to, że wywoływana przez pojedynczą cząstkę kaskada obejmuje obszar wielu kilometrów kwadratowych.
Przypuszcza się, że cząstki te powstały najprawdopodobniej w wybuchach supernowych, akrecji materii na czarną dziurę i innych gwałtownych procesach gwiazdowych zarówno w naszej galaktyce, jak i w źródłach pozagalaktycznych.
Rozwój i skład wielkiego pęku.
Tradycyjnie cząstki powstające w wielkim pęku dzieli się na składową twardą i składową miękką.
Składowa miękka, zwana również kaskadą elektromagnetyczną, to kwanty promieniowania elektromagnetycznego, elektrony i pozytony. Źródłem fotonów jest głównie promieniowanie hamowania elektronów i pozytonów w polu elektrycznym jąder powietrza, a źródłem elektronów i pozytonów jest proces tworzenia par, który przy tych energiach fotonów jest dominującym procesem utraty energii przez foton. Jak widać każdy akt tworzenia pary zwiększa liczbę cząstek o dwie, a każdy przypadek promieniowania hamowania, powoduje powstanie jednego fotonu. Powstające fotony i elektrony mają energię wystarczające do produkcji kolejnych cząstek. W ten sposób liczba cząstek w kaskadzie narasta lawinowo.
Składowa twarda to cząsteczki jądrowe – protony, neutrony, mezony π, cząstki α i cięższe jądra.
Ponadto w kaskadzie powstają krótko żyjące miony, słabo oddziaływające z materią neutrina oraz inne, często egzotyczne cząstki o bardzo krótkim czasie życia, których rejestracja jest w związku z tym utrudniona. Jeżeli cząstką inicjującą jest cząstka o bardzo wysokiej energii, w wielkim pęku atmosferycznym mogą powstawać również inne masywniejsze cząstki – nawet takie, które są trudne do wytworzenia w akceleratorach.
Badanie wielkich pęków.
Podobnie jak w początkach badania wielkich pęków atmosferycznych, zasadnicza metoda badawcza polega na rozmieszczeniu na dużym obszarze detektorów cząstek i promieniowania. Ponieważ koszty budowy aparatury do detekcji wtórnego promieniowania kosmicznego są wielokrotnie niższe niż koszt budowy akceleratorów, wielkie pęki atmosferyczne nazywane są „akceleratorem dla ubogich”.
Detektory stosowane w rejestracji cząstek wielkiego pęku
Używane są wszelkiego rodzaju detektory, najczęściej
Liczniki te rejestrują cząstki w czasie rzeczywistym i pozwalają na badanie koincydencji, co pozwala określić również kierunek, z którego nadleciała cząstka pierwotna.
Obecnie jest uruchomionych kilka projektów mających na celu badanie wielkich pęków, m.in.:

</doc>
<doc id="1315396" url="https://pl.wikipedia.org/wiki?curid=1315396" title="124 Pułk Artylerii Przeciwlotniczej">
124 Pułk Artylerii Przeciwlotniczej

124 Pułk Artylerii Przeciwlotniczej – oddział przeciwlotniczy ludowego Wojska Polskiego.
Sformowany w 1955 na bazie 22 dywizjonu artylerii przeciwlotniczej. Wchodził w skład 12 Dywizji Zmechanizowanej. Stacjonował w garnizonie Szczecin przy ulicy Narutowicza, później przy Wojska Polskiego. W latach 90. XX w. przeformowany na 3 Pułk Przeciwlotniczy.
Struktura organizacyjna.
Dowództwo i sztab
Razem w pułku:

</doc>
<doc id="1315397" url="https://pl.wikipedia.org/wiki?curid=1315397" title="Dziecinne pytania">
Dziecinne pytania

Dziecinne pytania – polski film obyczajowy z nurtu kina moralnego niepokoju wyreżyserowany przez Janusza Zaorskiego. Premiera obrazu odbyła się w 1981 roku.
Film kręcony w Warszawie, Pułtusku i Bielsku-Białej (Fabryka Samochodów Małolitrażowych).

</doc>
<doc id="1315402" url="https://pl.wikipedia.org/wiki?curid=1315402" title="Zacne grzechy">
Zacne grzechy

Zacne grzechy – polska komedia kostiumowa z 1963 roku na podstawie powieści "Siedem zacnych grzechów głównych" Tadeusza Kwiatkowskiego. Rolę narratora w filmie pełni Jeremi Przybora.
Lokacje: Ojców, Zamek Pieskowa Skała.

</doc>
<doc id="1315405" url="https://pl.wikipedia.org/wiki?curid=1315405" title="Biszara al-Churi">
Biszara al-Churi

Biszara al-Churi (arab. بشارة الخوري, fr. Béchara El-Khoury, ur. 10 sierpnia 1890 w Alajh, zm. 1 stycznia 1964 w Bejrucie) – libański polityk, Maronita, pierwszy prezydent niepodległego Libanu w latach 1943-1952 roku z 11-dniową przerwą (11-22 listopada 1943). Dwukrotnie był również premierem Libanu: 1927-1928 i w 1929. Był jedną z najważniejszych postaci w walce o niepodległość.
Jego córka Huguette Caland była uznaną w zachodnim świecie malarką, rzeźbiarką i projektantką mody.
Życiorys.
Al-Churi z wykształcenia był prawnikiem, studiował w Bejrucie i Paryżu. Dwukrotnie startował w wyborach prezydenckich. W 1936 roku przegrał z Émile Eddé, a w wyborach z roku 1943 został wybrany na prezydenta. Zanim jednak został głową państwa założył partię Ad-Dustour i dwukrotnie był premierem Libanu. Al-Churi był postrzegany za nacjonalistę i zdecydowanie sprzeciwiał się francuskiej obecności w Libanie. Dlatego właśnie, już jako prezydent, 11 listopada 1943 roku został przez Francuzów aresztowany i na 11 dni zamknięty w wieży w Raszai. Razem z prezydentem uwięzieni zostali Rijad as-Sulh (premier), Pierre Dżemajel, Kamil Szamun i wielu innych polityków związanych z ruchem niepodległościowym.
Demonstracje przeciwko francuskiej obecności w Libanie doprowadziły do uwolnienia al-Churiego, a w konsekwencji doprowadziły do uzyskania przez Liban niepodległości. Od tamtego momentu 22 listopada 1943 roku jest libańskim Dniem Niepodległości.
Początkowe lata prezydentury al-Churiego to duży wzrost gospodarczy i rozkwit państwa. Sytuacja zmieniła się podczas wojny Izraela o niepodległość toczącej się w latach 1948-1949. Liban brał czynny udział w tej wojnie. Po jej zakończeniu w Libanie osiadło blisko 100 tysięcy palestyńskich uchodźców. Sytuacja wewnętrzna, jak również oskarżenia o korupcję w administracji prezydenckiej, spowodowały liczne demonstracje, po których al-Churi zrezygnował ze swojej funkcji. Miało to miejsce 18 września 1952 roku. Jego następcą został Kamil Szamun.
Postanowieniem z 17 października 1946 r. został przez prezydenta RP Władysława Raczkiewicza odznaczony Orderem Orła Białego w dowód uznania za działalność na rzecz polskich uchodźców przebywających w Libanie.

</doc>
<doc id="1315406" url="https://pl.wikipedia.org/wiki?curid=1315406" title="Stadion Legii Warszawa">
Stadion Legii Warszawa



</doc>
<doc id="1315409" url="https://pl.wikipedia.org/wiki?curid=1315409" title="Bizz">
Bizz

BIZZ model słuchawki Bluetooth francuskiej marki Bluetrek, należącej do ModeLabs Technologies Ltd. BIZZ jest pierwszą słuchawką Bluetooth wyposażoną w czytnik kart pamięci microSD i MicroSDHC. Oficjalna prezentacja słuchawki odbyła się na targach CeBIT 2008 w Hanowerze.
Inne produkty marki Bluetrek.
Sense, Sugar, Mini, X2, Skin, Tattoo, E2, Surface Sound Compact

</doc>
<doc id="1315412" url="https://pl.wikipedia.org/wiki?curid=1315412" title="The Secret Life of a Satanist">
The Secret Life of a Satanist

The Secret Life of a Satanist: The Authorized Biography of Anton LaVey ("Tajemne Życie Satanisty: Autoryzowana Biografia Antona LaVeya") to książka autorstwa Blanche Barton dokumentująca życie i twórczość założyciela Kościoła Szatana Antona Szandora Laveya. Wydawnictwo ukazało się nakładem Feral House w 1990 roku (), oraz wznowiona w 1992 ().

</doc>
<doc id="1315415" url="https://pl.wikipedia.org/wiki?curid=1315415" title="I ty zostaniesz Indianinem (film)">
I ty zostaniesz Indianinem (film)

I ty zostaniesz Indianinem – polski film przygodowy dla młodzieży z 1962 w reż. Konrada Nałęckiego. Scenariusz do filmu powstał na podstawie książki Wiktora Woroszylskiego o tym samym tytule.
Fabuła.
Mirek Kubiak jest uczniem szkoły podstawowej. Tak jak koledzy jest zafascynowany Indianami i chciałby zostać dzielnym Apaczem. Do jego domu przybywa wuj Eligiusz z Ameryki. Chłopiec zostaje wplątany w aferę kryminalną.

</doc>
<doc id="1315418" url="https://pl.wikipedia.org/wiki?curid=1315418" title="Kamil Szamun">
Kamil Szamun

Kamil Nimr Szamun (arab. كميل نمر شمعون, "Kamīl Sham'ūn", fr. "Camille Nimr Chamoun"; ur. 3 kwietnia 1900 w Dajr al-Kamar, zm. 7 sierpnia 1987 w Bejrucie) – libański polityk, drugi prezydent niepodległego Libanu od 23 września 1952 do 22 września 1958 roku, ojciec Dory'ego oraz Dany'ego Szamunów. W 1958 roku założył Narodową Partię Liberalną. W okresie wojny domowej w Libanie był jednym z liderów chrześcijańskiego Frontu Libańskiego.

</doc>
<doc id="1315419" url="https://pl.wikipedia.org/wiki?curid=1315419" title="The Early Years">
The Early Years



</doc>
<doc id="1315423" url="https://pl.wikipedia.org/wiki?curid=1315423" title="Biały Murzyn">
Biały Murzyn

Biały Murzyn – polski melodramat z 1939 roku, na podstawie pozytywistycznej powieści o awansie społecznym Michała Bałuckiego z 1875 roku, pod tym samym tytułem.
Fabuła.
Antoni Sikorski, student medycyny, przyjeżdża na wakacje do ojcowskiej chłopskiej chaty. W lesie przypadkiem ratuje hrabiankę Jadwigę Lipską, która zraniła się w nogę. Kobieta nie okazuje żadnej wdzięczności, traktuje go arogancko i z wyższością, mimo to Antoni jest urzeczony jej urodą i zakochuje się w dziedziczce. Kiedy dowiaduje się, że jest zaręczona z Zygmuntem Karskim popada w apatię. Jadwiga jest zakochana z wzajemnością w narzeczonym, dlatego, gdy Zygmunt umiera w wyniku ran odniesionych w wypadku samochodowym, próbuje się zabić. Po raz kolejny Antoni ratuje ją w ostatnie chwili. 
Aby bronić honoru rodziny hrabia Lipski postanawia wydać córkę za Antoniego, a po przyjściu na świat dziecka opłacić rozwód. Początkowo Antoni odmawia, jednak gdy Jadwiga próbuje popełnić samobójstwo godzi się na małżeństwo. Kobieta traktuje go z pogardą i próbuje upokorzyć, dlatego po ślubie nie tylko nie godzi się na przyjęcie pieniędzy od hrabiego za wyświadczenie przysługi rodzinie Lipskich, ale też oświadcza, że zrobił to z bezinteresownej miłości do Jadwigi i zapowiada, że nie zgodzi się na rozwód, dopóki hrabianka nie zrozumie, jak bardzo go skrzywdziła. 
Antoni wyjeżdża, uzyskuje dyplom doktora, poświęca się karierze naukowej i badaniom mającym na celu leczyć sparaliżowane dzieci. Robi to wszystko mając nadzieję, że kiedyś uda mu się zdobyć serce żony. Ciężko pracuje i osiąga kolejne sukcesy. W jego pracy wspiera go zakochana w nim asystentka Janka. O jego względy zabiega także Ludwika, żona profesora Sewickiego. Zaślepiona kobieta narzuca się Antoniemu i gdy profesor zastaje ich w dwuznacznej sytuacji wybucha skandal, w wyniku którego młody doktor traci posadę. Janka podsłuchuje rozmowę Ludwiki z Antonim i dowiaduje się, że Sikorski kocha tylko żonę. Spotyka się z żoną profesora i nakłania ją aby wyznała prawdę mężowi. Profesor przebacza żonie i pragnie przyjąć z powrotem do pracy cennego naukowca, którego darzy szacunkiem i przyjaźnią. Urażony Antoni odmawia i tygodniami nie rusza się z mieszkania. Dopiera Jance udaje się dotrzeć do niego i wyrwać z marazmu przekonując jak bardzo jego praca potrzebna jest chorym dzieciom. Sikorski godzi się objąć posadę lekarza w szpitalu uzdrowiskowym pod warunkiem, że Janka zostanie jego asystentką. 
W wieczór sylwestrowy do jego szpitala trafia sparaliżowane dziecko w stanie krytycznym. Okazuje się, że to synek Jadwigi. Tylko dzięki doświadczeniu i eksperymentalnym badaniom Antoniego udaje się uratować chłopca. Jadwiga w końcu dostrzega jak bardzo była niesprawiedliwa dla męża i prosi o przebaczenie. Tym razem to ona nie chce rozwodu, pragnąc rozpocząć z nim wspólne życie. Janka nie chcąc stawać na drodze do szczęścia człowieka, którego kocha czystą i bezinteresowną miłością wyjeżdża.

</doc>
<doc id="1315425" url="https://pl.wikipedia.org/wiki?curid=1315425" title="Sopockie Forum Integracji Nauki, Kultury i Sztuki „Sfinks”">
Sopockie Forum Integracji Nauki, Kultury i Sztuki „Sfinks”

Sopockie Forum Integracji Nauki, Kultury i Sztuki „Sfinks” – fundacja i grupa artystyczna działająca w latach 1991 - 2010 w Sopocie. Obecnie w budynku przy ulicy Mamuszki 1, będącym swego czasu siedzibą Sfinksa, mieści się klub Sfinks700, który częściowo kontynuuje działalność grupy, a także skupia osoby z nią związane. W chwili obecnej jest tam nieco inaczej niż za dawnych lat. Góruje tam muzyka techno. 
Michalina Stefaniak.
Historia.
Założycielami Sfinksa są malarze:
oraz

</doc>
<doc id="1315427" url="https://pl.wikipedia.org/wiki?curid=1315427" title="Port-Cartier">
Port-Cartier

Port-Cartier – miasto w Kanadzie, w prowincji Quebec, w regionie Côte-Nord i MRC Sept-Rivières. Port-Cartier położone jest nad Rzeką Świętego Wawrzyńca i jest ważnym ośrodkiem portowym.
Liczba mieszkańców Port-Cartier wynosi 6 758. Język francuski jest językiem ojczystym dla 96,9%, angielski dla 1,1% mieszkańców (2006).

</doc>
<doc id="1315428" url="https://pl.wikipedia.org/wiki?curid=1315428" title="Fuad Szihab">
Fuad Szihab

Emir Fuad Abdallah Szihab (arab.: فؤاد شهاب, fr.: Faud Chéhab, ur. 1902 w Ghazir, zm. 25 kwietnia 1973 w Bejrucie) – libański polityk, trzeci prezydent niepodległego Libanu w latach 1958–1964 roku. Przed objęciem stanowiska głowy państwa był generałem-majorem oraz pierwszym Dowódcą Libańskich Sił Zbrojnych w latach 1945–1958.

</doc>
<doc id="1315430" url="https://pl.wikipedia.org/wiki?curid=1315430" title="Sejfulla Malëshova">
Sejfulla Malëshova

Sejfulla Malëshova, ps. Lame Kodra (ur. 2 marca 1900 we wsi Malëshove k. Këlcyry, zm. 9 czerwca 1971 w Fierze) – albański polityk, pisarz i poeta, ofiara represji komunistycznych.
Życiorys.
Jego ojciec, Tasim był urzędnikiem celnym. W dzieciństwie uczył się w szkole tureckiej we Wlorze, a następnie wyjechał wraz z rodziną do Włoch. Ukończył szkołę średnią w Kalabrii i podjął studia medyczne w Rzymie. W czasie pobytu we Włoszech współpracował z Odhise Paskalim redagując pismo "Studenti Shqiptar", w którym także publikował pierwsze utwory poetyckie pod pseudonimem Kostandini.
Wrócił do Albanii w 1924 i w wieku 23 lat został osobistym sekretarzem Fana Nolego w kierowanym przez niego rządzie. Po obaleniu rządu Nolego, Maleshova uciekł do Włoch, a następnie do Paryża. Działał w organizacji KONARE (Komitet Narodowo-Rewolucyjny), skupiającej albańską emigrację polityczną. Przez tę organizację został wysłany do Moskwy, aby tam podjąć studia z zakresu marksizmu. W roku 1930, w czasie pobytu w ZSRR wstąpił do partii komunistycznej. W tym czasie dokonał wspólnie z Tajerem Zavalanim tłumaczenia podstawowych dokumentów ruchu komunistycznego, w tym Manifestu komunistycznego na język albański. W 1939 wyjechał do Francji, gdzie współpracował z tamtejszymi środowiskami lewicowymi.
Powrócił do Albanii w 1943 i nawiązał współpracę z ruchem oporu. Początkowo pełnił funkcję członka sztabu generalnego Armii Narodowowyzwoleńczej, a w 1944 r. został ministrem propagandy w kontrolowanym przez komunistów albańskich Rządzie Tymczasowym. W tym rządzie wyróżniał się liberalnymi poglądami, co do możliwości włączenia sił niekomunistycznych do rządu, ale także odnosił się z rezerwą, co do potępienia przedwojennych twórców (jak Gjergj Fishta). Był także pierwszym przewodniczącym Ligi Pisarzy Albańskich. Zwolennicy ścisłej współpracy z Jugosławią, wśród nich ówczesny minister spraw wewnętrznych Koçi Dzodze doprowadzili do odsunięcia Maleshovy. Na posiedzeniu KC KPA 21 lutego 1946 oskarżono go o oportunizm i odchylenie prawicowe, a następnie usunięto z KC i Biura Politycznego partii. Do 1948 pełnił funkcję ministra edukacji. W 1949 na III Zjeździe Związku Pisarzy Albańskich został poddany krytyce za oportunizm i liberalizm i pozbawiony funkcji przewodniczącego. W 1951 Enver Hoxha na II zjeździe Albańskiej Partii Pracy określił Malëshovę mianem jugosłowiańskiego trockisty. Do 1952 pracował w Instytucie Nauk w Tiranie, gdzie wspólnie z Pashko Gecim przygotowywał słownik rosyjsko-albański.
Po kilku latach spędzonych na wolności, w roku 1955 został internowany w Ballshu, a po kilku miesiącach przeniesiony do Fieru, gdzie pracował jako urzędnik. Z uwagi na to, że był osobą podejrzaną politycznie, mieszkańcy miasta obawiali się z nim rozmawiać. Jego naznaczone milczeniem życie przerywały tylko rozmowy służbowe, z towarzyszącą mu siostrą i zabawy z miejscowymi dziećmi. Zmarł w miejscu odosobnienia. W jego pogrzebie uczestniczyła siostra, grabarz i dwóch agentów Sigurimi, którzy go wcześniej kontrolowali.
21 jego utworów poetyckich, które pisał na emigracji znalazło się w zbiorze "Vjersha" (Wiersze), opublikowanym w Tiranie, w roku 1945.

</doc>
<doc id="1315432" url="https://pl.wikipedia.org/wiki?curid=1315432" title="Tito Gobbi">
Tito Gobbi

Tito Gobbi (ur. 24 października 1913 w Bassano del Grappa, zm. 5 marca 1984 w Rzymie) – włoski śpiewak operowy, baryton.
Życiorys.
Gobbi nie planował początkowo kariery operowej, ukończył studia prawnicze i dopiero później rozpoczął profesjonalną naukę śpiewu. Zadebiutował w 1935 rolą księcia Rudolfa w Lunatyczce Vincenzo Belliniego. W latach 40. zdobył międzynarodową popularność dzięki roli Belcore w Napoju miłosnym Gaetano Donizettiego, którą wykonywał w La Scali, a od 1951 także w Covent Garden Theatre.
W latach 50. i 60. pozostawał związany z operą w Rzymie, w której wykonał większość swoich najsłynniejszych ról. . Zagrał w 25 produkcjach filmowych – zarówno nagraniach oper, jak i w rolach mówionych. W 1964 r. wystąpił jako Scarpia w słynnej produkcji Toski w reżyserii Franco Zeffirellego, uważanej do dziś za jedno z najlepszych wykonań opery, partnerując Marii Callas i Giuseppe di Stefano. Gobbi przyjaźnił się z Marią Callas i wielokrotnie występował razem z nią na scenie.
W latach 70. występował przede wszystkim w Operze Lirycznej w Chicago. Zakończył karierę w 1979 r. Opublikował dwie książki – "Tito Gobbi: Moje życie" oraz "Tito Gobbi i jego świat włoskiej opery".
Od lat 60. próbował swoich sił jako reżyser teatralny, przygotowując w 1965 r. wystawienie Simona Boccanegry w Covent Garden.

</doc>
<doc id="1315433" url="https://pl.wikipedia.org/wiki?curid=1315433" title="Voulez-Vous">
Voulez-Vous

Voulez-Vous – szósty studyjny album szwedzkiej grupy ABBA.

</doc>
<doc id="1315435" url="https://pl.wikipedia.org/wiki?curid=1315435" title="Colocasia">
Colocasia



</doc>
<doc id="1315439" url="https://pl.wikipedia.org/wiki?curid=1315439" title="Vinasat-1">
Vinasat-1

Vinasat-1 – geostacjonarny satelita telekomunikacyjny; pierwszy satelita wietnamski.
Wyposażony w 8 transponderów pasm C i 12 pasma Ku (przekazywanie 10 000 rozmów telefonicznych lub 120 kanałów telewizyjnych) pokrywających zasięgiem południowo-wschodnią Azję, część Chin, Indie, Koreę, Japonię, Australię i Hawaje. Planowany czas działania 15-20 lat.
Prace nad satelitą rozpoczęły się w 1995. W 2005, po trudnych negocjacjach z Japonią i Tonga, ustalano, że satelita spocznie na południku 132°E. Statek został wybudowany przez Lockheed Martin (na platformie A2100A) na zlecenie Vietnam Posts and Telecommunications Group.
Całkowity koszt misji (statek, wystrzelenie, infrastruktura naziemna) wyniósł około 300 mln USD (Wietnam płacił około 15 mln USD rocznie za dzierżawienie satelitów od innych krajów i organizacji). Do użytkowania satelity zgłosiło się 16 wietnamskich firm i instytucji.

</doc>
<doc id="1315442" url="https://pl.wikipedia.org/wiki?curid=1315442" title="Farbiarnie w Fezie">
Farbiarnie w Fezie



</doc>
<doc id="1315451" url="https://pl.wikipedia.org/wiki?curid=1315451" title="Charles Hélou">
Charles Hélou

Charles Alexandre Hélou (arab. شارل الحل, ur. 25 września 1913 w Bejrucie, zm. 7 stycznia 2001 w Bejrucie) – libański polityk, prawnik, współzałożyciel partii Kataeb, minister wielu resortów (m.in. sprawiedliwość, zdrowia publicznego, spraw zagranicznych), czwarty prezydent Libanu w latach 1964-1970.

</doc>
<doc id="1315453" url="https://pl.wikipedia.org/wiki?curid=1315453" title="The Early Years (album Deep Purple)">
The Early Years (album Deep Purple)

 The Early Years – album kompilacyjny zespołu Deep Purple wydany w roku 2004. Materiał muzyczny to utwory wydane w latach 1968-1969 oraz niewydane nigdy wcześniej utwory zmiksowane i remiksy z tego samego okresu.

</doc>
<doc id="1315457" url="https://pl.wikipedia.org/wiki?curid=1315457" title="Sulajman Farandżijja">
Sulajman Farandżijja

Sulajman Kabalan Bajk Farandżijja (arab. سليمان فرنجيّة, ur. 15 czerwca 1910 w Zagharcie-Ehden, zm. 23 lipca 1992 w Bejrucie) – libański polityk, prezydent Libanu w latach 1970–1976.
Zobacz też: Farandżijja.

</doc>
<doc id="1315460" url="https://pl.wikipedia.org/wiki?curid=1315460" title="Margaret Price">
Margaret Price

Margaret Berenice Price (ur. 13 kwietnia 1941 w Blackwood, zm. 28 stycznia 2011 w Cardigan) – walijska śpiewaczka operowa, sopran. Dama Komandor Orderu Imperium Brytyjskiego (1993).
Życiorys.
Urodziła się w muzykalnej rodzinie, od dzieciństwa śpiewała amatorsko, jednak planowała pracę jako nauczycielka biologii. Jako piętnastolatka, za namową nauczyciela muzyki, zdecydowała się jednak ubiegać o przyjęcie do londyńskiego Trinity College of Music. Została przyjęta i uzyskała stypendium. Została zaklasyfikowana jako mezzosopranistka. Po szkole zadebiutowała w Narodowej Operze Walijskiego jako Cherubino w "Weselu Figara". Trafiła do zespołu Covent Garden Theatre, jednak grała początkowo tylko role drugoplanowe. Przełom nastąpił, gdy Teresa Berganza, odtwórczyni roli Cherubina, w ostatniej chwili musiała odwołać swój występ i zastąpiła ją właśnie Price.
Jej umiejętności zostały dostrzeżone przez krytyków muzycznych i artystów, z których największą rolę w życiu Price odegrał pianista James Lockhart. Przekonał on ją do dodatkowych lekcji głosu, w czasie których mogła rozwinąć swoją niedocenianą do tej pory skalę głosu i ujawnić pełnię talentu jako sopran liryczny. W 1972 r. Price ugruntowała swoją popularność, nagrywając kolejną operę Mozarta – "Così fan tutte", gdzie grała Fiordiligi.
Price niechętnie podróżowała i dlatego występy poza rodzimą sceną – kolejno Covent Garden, a następnie opery w Kolonii i Monachium – zdarzały jej się rzadko. W 1985 r. pojawiła się w Metropolitan Opera jako Desdemona w "Otellu" Giuseppe Verdiego. Koncertowała także w Polsce. Zakończyła karierę w 1999 i wróciła do rodzinnej Walii.
Repertuar.
Margaret Price była uznawana przede wszystkim za wspaniałą wykonawczynię repertuaru mozartowskiego. Oprócz Cherubina i Fiordiligi stworzyła wysoko cenione kreacje Hrabiny i Barbariny w "Weselu Figara", Paminy w "Czarodziejskim flecie" oraz Donny Anny w "Don Giovannim". Grała też role Amelii w "Balu maskowym", tytułowej bohaterki w "Aidzie", Elżbiety w "Don Carlosie" Giuseppe Verdiego oraz tytułową rolę w "Ariadnie na Naksos" Richarda Straussa. Przez całą karierę obawiała się zniszczenia głosu przez nieodpowiedni dobór repertuaru, dlatego m.in. odmawiała konsekwentnie wykonywania na scenie ról wagnerowskich (chociaż studyjnie nagrała "Tristana i Izoldę"). Bodaj jeszcze większe sukcesy niż w operze, odnosiła jako interpretatorka pieśni: jej niezrównane wykonania Schuberta, Schumanna, Liszta, czy Musorgskiego do dziś uchodzą za wzorcowe. Wykonywała też tradycyjne pieśni walijskie i niemieckie.

</doc>
<doc id="1315461" url="https://pl.wikipedia.org/wiki?curid=1315461" title="Jan Feliks Dulfus">
Jan Feliks Dulfus

Jan Feliks Dulfus, Dolfos (ur. 1726, zm. po 1794) – kupiec, prezydent Starej Warszawy w latach: 1754–56, 1764, 1767.
Życiorys.
Będąc prezydentem miasta, już na początku zarządził oświetlenie ratusza i bram miejskich (Krakowskiej i Nowomiejskiej), a także miejskich posesji. Zlecił renowację miejskich wodociągów, ogłosił spis mieszkańców i ich posiadłości w mieście. W 1762 wydzierżawił folwark Fawory (obecnie teren Cytadeli na Żoliborzu), który rozparcelował w 1768. Dzięki temu powstało na tym terenie wiele letnich rezydencji magnaterii i bogatego mieszczaństwa. 
26 listopada 1764, w czasie drugiej prezydentury, wziął udział wraz z mieszkańcami Warszawy w uroczystym hołdzie złożonym Stanisławowi Augustowi.
Był właścicielem kamienicy przy ulicy Freta 1 na Nowym Mieście, dzierżawcą kamienicy wójtowskiej, sklepów pod ratuszem, cegielni miejskiej i placu na Solcu. W 1765 miał zatarg z władzami o czynsze dzierżawne.
W 1767 ponownie został prezydentem; praca nad naprawą administracji, gospodarki i sądownictwa przyniosła m.in. reformę milicji miejskiej. Dulfusowi miasto zawdzięcza również poprawę statusu, jako miasta królewskiego, o którą zabiegał w czasie Sejmu Czteroletniego. Tuż po sejmie 1768 r. został nobilitowany.

</doc>
<doc id="1315463" url="https://pl.wikipedia.org/wiki?curid=1315463" title="Peter Fröjdfeldt">
Peter Fröjdfeldt

Peter Fröjdfeldt (ur. 14 listopada 1963 w Eskilstunie) – szwedzki sędzia piłkarski klasy międzynarodowej. Został nominowany przez UEFA jako główny sędzia podczas Mistrzostw Europy w Piłce Nożnej 2008.

</doc>
<doc id="1315464" url="https://pl.wikipedia.org/wiki?curid=1315464" title="Alicja Kossoń">
Alicja Kossoń



</doc>
<doc id="1315466" url="https://pl.wikipedia.org/wiki?curid=1315466" title="WSPS">
WSPS



</doc>
<doc id="1315467" url="https://pl.wikipedia.org/wiki?curid=1315467" title="Stade Marcel Picot">
Stade Marcel Picot

Stade Marcel Picot – stadion piłkarski położony we francuskim mieście Tomblaine. Stadion został zbudowany w 1926 roku. Obecnie swoje mecze na nim rozgrywa drużyna AS Nancy. W 2003 roku stadion został gruntownie przebudowany i zmodernizowany dzięki czemu obecnie może pomieścić 20,087 osób.

</doc>
<doc id="1315469" url="https://pl.wikipedia.org/wiki?curid=1315469" title="Iljas Sarkis">
Iljas Sarkis

Iljas Jussef Sarkis (arab. إلياس سركيس, ur. 20 lipca 1924 w Shabbaniah, zm. 27 czerwca 1985 w Szwajcarii) – libański polityk, prawnik, gubernator Centralnego Banku Libanu, szósty prezydent niepodległej Republiki Libańskiej od 23 września 1976 do 22 września 1982 roku.

</doc>
<doc id="1315471" url="https://pl.wikipedia.org/wiki?curid=1315471" title="Nagroda Grammy w kategorii Best Male Pop Vocal Performance">
Nagroda Grammy w kategorii Best Male Pop Vocal Performance

Nagroda Grammy w kategorii Best Male Pop Vocal Performance przyznawana była w latach 1966-2011. W tym czasie wielokrotnie zmieniano jej nazwę:
W latach 1959-1960 przyznawana była nagroda Grammy w podobnej kategorii, Grammy Award for Best Vocal Performance, Male.

</doc>
<doc id="1315473" url="https://pl.wikipedia.org/wiki?curid=1315473" title="Unearth">
Unearth

Unearth – amerykańska grupa muzyczna wykonująca metalcore.
Historia.
Debiutancki album grupy "The Stings of Conscience" odbił się głośnym echem w podziemnej scenie metalcore’owej. Ich muzyka to połączenie nowoczesnego metalu i hardcore’u, jednak często wykraczają poza granice gatunku, jak np. w swoim albumie "", gdzie wprowadzili trochę thrashmetalowego brzmienia. Znani są również z tego, że grają na siedmiostrunowych gitarach, podczas gdy basista korzysta z pięciostrunowego basu.
Derek Kerswill był w latach 2003–2009 aktywny w formacji Seemless, którą założył wraz z byłym wokalistą Killswitch Engage, Jesse’m Leach’em. Jest on także członkiem zespołu Kingdom of Sorrow, a także współtworzy projekt Burn Your Wishes wraz z Adamem Dutkiewiczem (Killswitch Engage), który był producentem wszystkich albumów studyjnych Unearth. Po odejściu z Unearth w 2010 Kerswill oraz były basista grupy Seemless Jeff Fultz stworzyli projekt muzyczny pod nazwą Dead Of Night (jego członkami są także gitarzyści grupy Shadows Fall: Jonathan Donais i Matt Bachand oraz wokalista Jason Witte, znany z grupy Goaded).
Na 2011 zaplanowano premierę nowego albumu grupy, której producentem został ponownie Adam Dutkiewicz. Płyta została raz jeszcze wydana nakładem wytwórni Metal Blade Records. Do nagrań zaangażowano perkusistę Justina Foleya z Killswitch Engage. Album zatytułowany "Darkness in the Light" miał premierę 5 lipca 2011.
W styczniu 2012 poinformowano, że nowym perkusistą zespołu został Nick Pierce, który w 2011 jednorazowo wystąpił z zespołem podczas koncertu, a sami muzycy Unearth poznali go dzięki jego interpretacjom muzyki Unearth na perkusji, publikowanym przez niego na stronie internetowej YouTube.
28 października 2014 ukazała się szósta płyta Unearth, pt. "Watchers of Rule". 23 listopada 2018 premierę miała płyta pt. "Extinction(s)".
Na początku czerwca 2022 ogłoszono, że z zespołu odszedł perkusista Nick Pierce, a w jego miejsce ponownie został zaangażowany Michael (Mike) Justian z myślą o występach koncertowych. Także w czerwcu 2022 w składzie koncertowym As I Lay Dying zostali ogłoszeni zarówno Pierce, jak i gitarzysta Unearth, Ken Susi. On w październiku 2022 przyznał, że nie pozostaje już w pracy nad nowym materiałem muzycznym ani też nie występuje na koncertach Unearth
Na początku 2023 ogłoszono, że nowym muzykami w składzie Unearth zostali znani z członstwa w zespole przed laty: Peter Layman (dotychczas w formacji Apiary) oraz perkusista Michael (Mike) Justian. Na 5 maja 2023 przewidziano premierę albumu "The Wretched; The Ruinous".

</doc>
<doc id="1315477" url="https://pl.wikipedia.org/wiki?curid=1315477" title="Vüqar Həşimov">
Vüqar Həşimov

Vüqar Həşimov (ur. 24 czerwca 1986 w Baku, zm. 10 stycznia 2014 w Berlinie) – azerski szachista, arcymistrz od 2002 roku.
Kariera szachowa.
Zasady gry w szachy poznał w szóstym roku życia, a jego pierwszym nauczycielem był ojciec. Od 1995 corocznie reprezentował swój kraj na mistrzostwach świata i Europy juniorów, wielokrotnie zdobywając medale:
Reprezentant Azerbejdżanu na szachowych olimpiadach (czterokrotnie w latach 2002–2008; w 2008 r. zdobył srebrny medal za indywidualny wynik na III szachownicy), drużynowych mistrzostwach świata (dwukrotnie w latach 2010–2011) oraz drużynowych mistrzostwach Europy (pięciokrotnie w latach 2001–2011; trzykrotny medalista drużynowy: złoty – 2009, srebrny – 2011, brązowy – 2007 oraz dwukrotny indywidualnie: srebrny – 2009 – na II szachownicy, brązowy – 2011 – na II szachownicy).
Odniósł szereg sukcesów na arenie międzynarodowej, między innymi:
Najwyższy wynik rankingowy osiągnął 1 stycznia 2012; mając 2761 punktów, zajął wówczas 10. miejsce na światowej liście FIDE, jednocześnie zajmując 2. miejsce (za Teymurem Rəcəbovem) wśród szachistów azerskich.
Memoriał Vüqara Həşimova.
W 2014 rozegrano w Şəmkirze pierwszy memoriał Vüqara Həşimova. W turnieju A zwyciężył Magnus Carlsen, natomiast w turnieju B Pawło Eljanow.

</doc>
<doc id="1315482" url="https://pl.wikipedia.org/wiki?curid=1315482" title="János Martinek">
János Martinek

János Martinek (ur. 23 maja 1965), węgierski pięcioboista nowoczesny. Wielokrotny medalista igrzysk olimpijskich.
W Seulu zwyciężył w konkurencji indywidualnej oraz w drużynie. Raz był indywidualnie brązowym medalistą mistrzostw świata (1994), większe sukcesy odnosił w drużynie i sztafecie. W Atlancie, po ośmiu latach przerwy, zdobył kolejny medal – brązowy.

</doc>
<doc id="1315483" url="https://pl.wikipedia.org/wiki?curid=1315483" title="Janos Martinek">
Janos Martinek



</doc>
<doc id="1315489" url="https://pl.wikipedia.org/wiki?curid=1315489" title="The Devil’s Notebook">
The Devil’s Notebook

The Devil’s Notebook – książka autorstwa Antona Szandora Laveya. Wydawnictwo ukazało się w 1992 roku nakładem Feral House (). Lavey w Pamiętniku Diabła porusza takie zagadnienia jak nazizm, terroryzm, kanibalizm czy nonkonformizm.

</doc>
<doc id="1315491" url="https://pl.wikipedia.org/wiki?curid=1315491" title="Michael Massimino">
Michael Massimino

Michael James Massimino (ur. 19 sierpnia 1962 w Nowym Jorku, USA) – amerykański inżynier, astronauta.
Loty kosmiczne.
Do swojej pierwszej misji kosmicznej Massimino wystartował 1 marca 2002. Podczas lotu pełnił funkcję specjalisty misji (MS-5). Wyprawą dowodził Scott D. Altman. Udział w niej wzięli również: pilot – Duane G. Carey, John M. Grunsfeld (MS-1), Nancy J. Currie (MS-2), Richard M. Linnehan (MS-3) oraz James H. Newman (MS-4). Celem lotu było przechwycenie na orbicie teleskopu Hubble’a i umieszczenie go w ładowni promu, aby wykonać niezbędne prace remontowe. Na platformę serwisową ładowni HTS trafił 3 marca. Massimino dwukrotnie (5 i 7 marca) wychodził na zewnątrz Columbii. Za każdym razem towarzyszył mu J. Newman. Podczas tych wyjść w otwartą przestrzeń kosmiczną astronauci wymienili m.in.: jeden z paneli baterii słonecznych teleskopu, zainstalowali urządzenie kontrolujące system chłodzenia NICMOS, a także umieścili na satelicie nowa kamerę ACS (Advanced Camera for Surveys). W sumie obaj pracowali poza wahadłowcem przez blisko 15 godzin. 9 marca teleskop został ponownie umieszczony na orbicie. Astronauci wylądowali na bieżni Centrum Kosmicznego im. Johna F. Kennedy’ego na Przylądku Canaveral 12 marca, po prawie 11 dniach lotu. Była to ostatnia udana misja Columbii przed katastrofą jaka miała miejsce 1 lutego 2003 podczas powrotu na Ziemię załogi misji STS-107.

</doc>
<doc id="1315494" url="https://pl.wikipedia.org/wiki?curid=1315494" title="Excuse Me Miss">
Excuse Me Miss

"Excuse Me Miss" – piosenka amerykańskiego rapera Jaya-Z, pochodząca z jego wydanego w 2002 roku albumu, "". Remiks utworu, "La-La-La", został wydany na soundtracku "Bad Boys II" oraz, jako bonusowa piosenka, na płycie "The Blueprint 2.1".
Piosenka cieszyła się popularnością na listach z muzyką R&amp;B, a także uplasowała się na miejscu #8 notowania Hot Pop 100 w Stanach Zjednoczonych.
Teledysk, który wyreżyserował Little X, ukazał się w lutym 2003 roku.

</doc>
<doc id="1315497" url="https://pl.wikipedia.org/wiki?curid=1315497" title="Lanny Barbie">
Lanny Barbie



</doc>
<doc id="1315498" url="https://pl.wikipedia.org/wiki?curid=1315498" title="Pamiętnik Diabła">
Pamiętnik Diabła



</doc>
<doc id="1315505" url="https://pl.wikipedia.org/wiki?curid=1315505" title="Ted Grant">
Ted Grant

Edward (Ted) Grant, właśc. Izaak Blank (ur. 9 lipca 1913 w Germiston, zm. 20 lipca 2006) – brytyjski działacz polityczny, trockista, współzałożyciel Międzynarodowej Tendencji Marksistowskiej.
Młodość.
Rodzice Granta byli pochodzenia żydowskiego i uciekli do RPA z carskiej Rosji. Po narodzinach syna szybko się rozwiedli, Izaak pozostał z matką, której głównym źródłem utrzymania był wynajem pokoi. Jednym z lokatorów okazał się trockista Ralph Lee, który wprowadził młodego Teda Granta do ruchu lewicowego. W 1934 obaj założyli Ligę Bolszewików – Leninistów Afryki Południowej, która weszła następnie do Partii Robotników RPA. W tym samym roku Lee i Izaak Blank wyjechali do Londynu, gdzie ich zdaniem mogli więcej zrobić dla trockizmu.
W czasie podróży Blank przyjął pseudonim Edward Grant, którego zawsze używał w formie Ted, a następnie spotkał się z synem Trockiego Lwem Siedowem. Wstąpił do marksistowskiej grupy działającej w obrębie Niezależnej Partii Pracy, wziął udział w ulicznej Bitwie na Cable Street przeciwko bojówkom faszystowskim. W sporze o dalszą taktykę działania (wejście jako frakcja do Partii Pracy lub odrzucenie tej opcji i dalsze działanie samodzielne) Grant, podobnie zresztą jak sam Lew Trocki, poparł dokonanie entryzmu, i wobec niezgody kierownictwa grupy opuścił ją razem z kilkoma towarzyszami, zakładając Tendencję Militant.
Militant.
Po wyjeździe Ralpha Lee do RPA Grant został głównym teoretykiem grupy, która początkowo nie odgrywała większej roli. Od 1952 r. jego grupa działała jako frakcja Partii Pracy, a w latach 1957 – 1965 była brytyjską sekcją Czwartej Międzynarodówki. Od 1964 wydawała gazetę Militant (wcześniej: „Socjalista Internacjonalista”). Jako oficjalni członkowie Partii Pracy, zwolennicy Granta szeroko rozprzestrzeniali swoje poglądy wśród jej członków, uzyskując niemały odzew i w latach 80. zyskując poważną rolę na brytyjskiej scenie politycznej – kontrolowali radę miejską Liverpoolu i mieli trzech posłów w Izbie Gmin. Biurokratyczne kierownictwo Partii Pracy patrzyło na radykalną i szybko powiększającą się grupę (nawet 20 tys. członków) z rosnącą niechęcią. W 1983 przywódcy Militant, razem z Grantem, zostali wyrzuceni z partii, lecz duże poparcie szeregowych członków PP dla Militant uniemożliwiło całkowite rozwiązanie frakcji oraz zakaz wydawania jej gazety.
Dopiero działania nowego, jeszcze mniej propracowniczego kierownictwa partii na czele z Neilem Kinnockiem doprowadziło do zniszczenia Militant. Pod pretekstem nieprawidłowości w zeznaniach podatkowych liderzy i szeregowi członkowie Militant byli usuwani z Partii Pracy, często z naruszeniem partyjnego regulaminu. Wewnątrz Militant wybuchła wówczas dyskusja o sens dalszych działań o charakterze entrystowskim: bronił ich Grant, wskazując, iż tworzenie nowej organizacji oznaczałoby zniszczenie bazy wśród pracowników. Z kolei inni przywódcy uważali, że liczebność i siła Militant pozwala dawnej frakcji rozwinąć się w samodzielną partii i przejąć elektorat PP.
Rozłam w Militant.
Pod wpływem tej ostatniej dyskusji Ted Grant razem ze swoimi zwolennikami (przede wszystkim Alanem Woodsem opuścił Militant oraz międzynarodowy Komitet na rzecz Międzynarodówki Robotniczej, zarzucając swoim przeciwnikom sekciarstwo i niezrozumienie fundamentów trockizmu. Założył nową grupę pod nazwą Socialist Appeal od wydawanej przez nią gazety. Założył również Komitet na rzecz Międzynarodówki Marksistowskiej, który w miarę wzrostu liczby członków przerodził się w Międzynarodową Tendencję Marksistowską.
Wkład Granta w myśl lewicową.
Ted Grant zawsze określał siebie jako marksistę – leninistę – trockistę, co miało być wyrazem ciągłości tradycji ruchu lewicowego na świecie i nawiązywania przezeń nie tylko do pism Trockiego, w odróżnieniu od wielu innych odłamów trockizmu. Szczególnie wiele wniósł do myśli trockistowskiej w następujących kwestiach:

</doc>
<doc id="1315506" url="https://pl.wikipedia.org/wiki?curid=1315506" title="Ferenc Torok">
Ferenc Torok



</doc>
<doc id="1315508" url="https://pl.wikipedia.org/wiki?curid=1315508" title="Ferenc Török">
Ferenc Török

Ferenc Török (ur. 3 sierpnia 1935 w Budapeszcie) – węgierski pięcioboista nowoczesny. Wielokrotny medalista igrzysk olimpijskich.
Na igrzyskach olimpijskich 1964 w Tokio zwyciężył w konkurencji indywidualnej oraz zdobył brąz w drużynie. Nigdy nie został indywidualnie mistrzem świata, choć cztery razy stanął na podium tej imprezy – najczęściej przegrywał z rodakiem Andrásem Balczó. Większe sukcesy odnosił w drużynie. Na igrzyskach 1968 w Meksyku zdobył kolejny złoty medal, właśnie w drużynie. 
Jego bratem jest Ottó Török, również pięcioboista. Jego szwagier László Móra wystąpił na igrzyskach w jeździectwie, a teść Péter Abay w szermierce.

</doc>
<doc id="1315512" url="https://pl.wikipedia.org/wiki?curid=1315512" title="Strongman Champions League">
Strongman Champions League



</doc>
<doc id="1315513" url="https://pl.wikipedia.org/wiki?curid=1315513" title="Richard Dorson">
Richard Dorson

Richard Mercer Dorson (ur. 1916, zm. 1981) – amerykański folklorysta i pisarz. Wykładał na uniwersytetach w Indiana i Michigan. Bywa określany mianem "ojca amerykańskiej folklorystyki".

</doc>
<doc id="1315517" url="https://pl.wikipedia.org/wiki?curid=1315517" title="Kościół Matki Boskiej Bolesnej w Nowej Rudzie">
Kościół Matki Boskiej Bolesnej w Nowej Rudzie

Kościół Matki Boskiej Bolesnej w Nowej Rudzie – sanktuarium położone w Sudetach, w paśmie Wzgórz Włodzickich, na szczycie Kościelca. Bywa też często określane jako "Sanktuarium na Górze Wszystkich Świętych". Poświęcone jest Matce Boskiej Bolesnej.
Historia.
Miejsce od XVIII wieku stanowiło cel pielgrzymek – znajdował się tutaj drewniany krzyż, być może postawiony przez bernardynów. W 1680 mieszkańcy Słupca postanowili wybudować kościół, jako podziękowanie za ocalenie z zarazy, szalejącej po ziemi kłodzkiej. W lipcu nadeszła zgoda na budowę od arcybiskupa Pragi, a w listopadzie wyświęcono kościół ku czci Chrystusowego Świętego Krzyża, Jego Najświętszej Bolesnej Matki Maryi Dziewicy i Jej gorzkim łzom, św. Sebastianowi, św. Rochowi, św. Karolowi Boromeuszowi, św. Franciszkowi Ksaweremu, św. Rozalii i jeszcze innym świętym chroniącym przed zarazami.
Już w XVIII wieku zamieszkali tu pierwsi pustelnicy, w specjalnej pustelni obok świątyni. Pierwszym znanym był Onufry Roter (1687-1761) z zakonu minorytów św. Franciszka. W 1752 wybudowano drugą pustelnię tuż przy kościele, a w 1801 trzecią. W 1816 udekorowano ołtarz, a w 1819 pojawiła się ambona. W 1847 w kościele znalazły się relikwie Pacyfikusa i Cancydy – męczenników chrześcijańskich z okresu rzymskiego.
W 1855 obok kościoła powstała droga krzyżowa – poświęcił ją ks. Teuber ze Słupca. Autorem obrazów na kapliczkach był malarz Siegel z Ząbkowic Śląskich. W 1880 na ołtarzu ustawiono nową figurę Madonny, wykonanej przez monachijskiego rzeźbiarza Rücknera na polecenie pustelnika Augusta Teubera. Starsza, barokowa rzeźba znalazła się w sztucznej grocie obok kościoła.
Na początku XX wieku sanktuarium została wyremontowane, podobnie jak stacje drogi krzyżowej. W związku z dużym ruchem pątniczym w XIX wieku wybudowano tutaj drogę ze Słupca; w 1909 Kłodzkie Towarzystwo Górskie otwarło na Górze Wszystkich Świętych schronisko "Luckasbaude", a w 1913 wieżę widokową "Moltketurm".
Od 1885 do 1930 w pustelni przebywał kolejny pustelnik – Anton Hertelt, znany jako brat Felix (Frater Felix). Dzisiaj upamiętnia go tablica pamiątkowa, wmurowana w ścianę kościoła.
W okresie powojennym sanktuarium straciło na znaczeniu i powoli niszczało. W latach 80. XX wieku było już całkowitą ruiną z zawalonym dachem i częściowo zniszczonymi ścianami. Zostało odbudowane i ponownie konsekrowane dopiero w 1996. W nowy ołtarz główny wmurowano relikwie św. męczenników rzymskich.
Od 15 września 2002 nosi tytuł Sanktuarium Ziemi Noworudzkiej.
Architektura.
Kościół został wzniesiony na planie prostokąta, z kwadratowym prezbiterium nakrytym kopułą zwieńczoną hełmem . Nawa nakryta jest dachem dwuspadowym. Na elewacji frontowej jest główny portal zamknięty trójkątnym tympanonem, po prawej stronie jest skromniejszy drugi portal. Po obu stronach fasady i w jej trójkątnym szczycie znajdują się nisze.

</doc>
<doc id="1315518" url="https://pl.wikipedia.org/wiki?curid=1315518" title="Shake Ya Tailfeather">
Shake Ya Tailfeather

"Shake Ya Tailfeather" to piosenka trzech raperów: Nelly'ego, P. Diddy'ego oraz Murphy'ego Lee, pochodząca z wydanego w 2003 soundtracku, "Bad Boys II". Uplasowała się ona na szczycie notowania Billboard Hot 100, stając się tym samym pierwszym utworem Murphy'ego Lee, trzecim Nelly'ego i czwartym P. Diddy'ego, który zdołał zająć pierwsze miejsce na tej liście. Piosenka ukazała się również na debiutanckim albumie Murphy'ego. 
W 2004 roku piosenka wygrała nagrodę Grammy w kategorii Best Rap Performance by a Duo or Group.

</doc>
<doc id="1315519" url="https://pl.wikipedia.org/wiki?curid=1315519" title="Tigres UANL Monterrey">
Tigres UANL Monterrey



</doc>
<doc id="1315522" url="https://pl.wikipedia.org/wiki?curid=1315522" title="Ferenc Németh">
Ferenc Németh

Ferenc Németh (ur. 4 kwietnia 1936 w Budapeszcie) – węgierski pięcioboista nowoczesny.
Kariera sportowa.
Dwukrotny złoty medalista olimpijski z Rzymu. W Rzymie zwyciężył w obu konkurencjach: indywidualnej i drużynowej (wraz z Imre Nagy i Andrásem Balczó). Nigdy nie zdobył medalu mistrzostw świata.
Ojciec szermierza Zsolta Németha.

</doc>
<doc id="1315523" url="https://pl.wikipedia.org/wiki?curid=1315523" title="Ferenc Nemeth">
Ferenc Nemeth



</doc>
<doc id="1315529" url="https://pl.wikipedia.org/wiki?curid=1315529" title="Józef Górniewicz">
Józef Górniewicz

Józef Henryk Górniewicz (ur. 7 stycznia 1956 w Tucholi) – polski pedagog, prof. dr hab., drugi rektor Uniwersytetu Warmińsko-Mazurskiego w Olsztynie (od 1 września 2008 do 31 sierpnia 2012). Autor ponad 200 prac naukowych z dziedziny pedagogiki.
Życiorys.
Studia z zakresu pedagogiki kulturalno–oświatowej ukończył w 1981 na Wydziale Humanistycznym Uniwersytetu Mikołaja Kopernika w Toruniu. Tam też rozpoczął pracę na stanowisku asystenta-stażysty. W latach 1982–1983 odbywał zasadniczą służbę wojskową, a następnie wrócił do pracy w UMK.
W 1987 r. obronił doktorat (UMK), a w styczniu 1994 uzyskał habilitację na Wydziale Studiów Edukacyjnych Uniwersytetu im. Adama Mickiewicza w Poznaniu rozprawą "Pedagogiczna problematyka wyobraźni i samorealizacji (cykl prac z tego zakresu)". W styczniu 2001 r. otrzymał tytuł profesora nauk humanistycznych o specjalności pedagogika ogólna, studia nad szkolnictwem wyższym, teorie wychowania.
Ojciec piosenkarki Julii Marcell.
Zainteresowania naukowe.
Zainteresowania naukowe Józefa Górniewicza koncentrują się wokół zagadnień związanych z wychowaniem moralnym (głównie z wychowaniem przez sztukę oraz rozwijaniem wyobraźni) oraz kształtowaniem stosunku młodzieży do spraw tolerancji religijnej i etnicznej.

</doc>
<doc id="1315535" url="https://pl.wikipedia.org/wiki?curid=1315535" title="Włókna sztuczne">
Włókna sztuczne

Włókna sztuczne – włókna chemiczne, które są wytwarzane w procesach technologii chemicznej, modyfikujących strukturę:

</doc>
<doc id="1315539" url="https://pl.wikipedia.org/wiki?curid=1315539" title="Lars Hall">
Lars Hall

Lars Hall (ur. 30 kwietnia 1927 w Karlskronie, zm. 26 kwietnia 1991 w Täby) – szwedzki pięcioboista nowoczesny. Wielokrotny medalista igrzysk olimpijskich.
W Helsinkach zwyciężył w konkurencji indywidualnej oraz zdobył srebro w drużynie. Cztery lata później w Melbourne obronił tytuł mistrza olimpijskiego. Dokonał tego jako jedyny pięcioboista w historii. Dwa razy był indywidualnym mistrzem świata (1950 i 1951), zwyciężał także w drużynie (1949, 1950, 1951 i 1953). W 1956 został uhonorowany nagrodą Svenska Dagbladets guldmedalj.

</doc>
<doc id="1315540" url="https://pl.wikipedia.org/wiki?curid=1315540" title="Trzecie zakony">
Trzecie zakony



</doc>
<doc id="1315541" url="https://pl.wikipedia.org/wiki?curid=1315541" title="Nagroda Grammy w kategorii Best Rap Performance by a Duo or Group">
Nagroda Grammy w kategorii Best Rap Performance by a Duo or Group

Nagroda Grammy w kategorii Nagroda Grammy w kategorii Best Rap Performance by a Duo or Group przyznawana była w latach 1991-2011, tak samo jak nagrody w kategorii siostrzanej, Best Rap Solo Performance.

</doc>
<doc id="1315543" url="https://pl.wikipedia.org/wiki?curid=1315543" title="Greccy arcymistrzowie szachowi">
Greccy arcymistrzowie szachowi

Lista greckich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Grecję reprezentowali tylko w pewnym okresie swojego życia.

</doc>
<doc id="1315547" url="https://pl.wikipedia.org/wiki?curid=1315547" title="Stefan Chaskielewicz">
Stefan Chaskielewicz

Stefan Chaskielewicz (ur. 1914 w Warszawie, zm. 2004) – polski matematyk i ekonomista pochodzenia żydowskiego. Autor książki o getcie warszawskim i Żydach mieszkających po aryjskiej stronie miasta pt. "Ukrywałem się w Warszawie", w której opisał przeżycia człowieka ukrywającego się przed i po powstaniu oraz pracę policji żydowskiej podczas eksterminacji w getcie. 
Życiorys.
Ukończył studia na Akademii Handlowej w Antwerpii oraz Wydział Ekonomii Finansowej w Brukseli. Studiował również fotografię techniczną w Wiedniu. Do roku 1939 był pracownikiem polskiego oddziału belgijskich zakładów fotochemicznych Gevaert. Podczas wojny, do stycznia 1943 przebywał w getcie warszawskim. Po ucieczce z getta razem z rodzicami do stycznia 1945 ukrywał się w Warszawie. Od 1956 roku pracował w Polskiej Akademii Nauk, zajmując się organizacją i zarządzaniem prac badawczych.

</doc>
<doc id="1315549" url="https://pl.wikipedia.org/wiki?curid=1315549" title="Dram armeński">
Dram armeński



</doc>
<doc id="1315550" url="https://pl.wikipedia.org/wiki?curid=1315550" title="Lari gruziński">
Lari gruziński



</doc>
<doc id="1315551" url="https://pl.wikipedia.org/wiki?curid=1315551" title="Dram karabachski">
Dram karabachski



</doc>
<doc id="1315553" url="https://pl.wikipedia.org/wiki?curid=1315553" title="Tenge kazachski">
Tenge kazachski



</doc>
<doc id="1315554" url="https://pl.wikipedia.org/wiki?curid=1315554" title="Som kirgiski">
Som kirgiski



</doc>
<doc id="1315555" url="https://pl.wikipedia.org/wiki?curid=1315555" title="Łat łotewski">
Łat łotewski



</doc>
<doc id="1315556" url="https://pl.wikipedia.org/wiki?curid=1315556" title="Somoni tadżycki">
Somoni tadżycki



</doc>
<doc id="1315557" url="https://pl.wikipedia.org/wiki?curid=1315557" title="Nagroda Grammy w kategorii Best Rap Solo Performance">
Nagroda Grammy w kategorii Best Rap Solo Performance

Nagroda Grammy w kategorii Best Rap Solo Performance była przyznawana w latach 1991-2011, tak samo jak nagrody Grammy w siostrzanej kategorii, Best Rap Performance by a Duo or Group.

</doc>
<doc id="1315559" url="https://pl.wikipedia.org/wiki?curid=1315559" title="Ułus amgiński">
Ułus amgiński

Ułus amgiński (ros. "Амгинский улус", jakuc. "Амма улууhа") – ułus, jednostka podziału administracyjnego w rosyjskiej Jakucji w południowo-wschodniej części położonej na Syberii autonomicznej rosyjskiej republiki Jakucji.
Rejon został utworzony 9 stycznia 1930. Centrum administracyjnym jest wieś Amga założona w 1652.
Teren ułusu ma powierzchnię 29 400 km².

</doc>
<doc id="1315560" url="https://pl.wikipedia.org/wiki?curid=1315560" title="6 Pułk Huzarów im. Hrabiego Goetzena">
6 Pułk Huzarów im. Hrabiego Goetzena



</doc>
<doc id="1315563" url="https://pl.wikipedia.org/wiki?curid=1315563" title="Karbowaniec ukraiński">
Karbowaniec ukraiński



</doc>
<doc id="1315571" url="https://pl.wikipedia.org/wiki?curid=1315571" title="Aleksandr Miedwied">
Aleksandr Miedwied

Aleksandr Wasiljewicz Miedwied (ros. Александр Васильевич Медведь; ur. 16 września 1937 w Białej Cerkwi) – radziecki zapaśnik. Trzykrotny złoty medalista olimpijski.
Urodził się w Ukraińskiej Socjalistycznej Republiki Radzieckiej. Walczył w stylu wolnym. Po ukończeniu szkoły średniej wyjechał do pracy w fabryce. Po dwóch latach pracy, Miedwied poszedł służyć w armii. Uchodzi za jednego z najwybitniejszych zapaśników w historii, zdominował kategorie w których startował. Zdobywał tytuły mistrza świata w trzech kategoriach (łącznie siedem) i Europy (łącznie trzy), trzykrotnie zwyciężał w igrzyskach w Tokio, Meksyku i Monachium.
Po zakończeniu kariery sportowej pracował naukowo w Instytucie Radiotechniki w Mińsku. Podczas IO 80 (w Moskwie) składał przysięgę olimpijską w imieniu sędziów. Zasiada w białoruskim komitecie olimpijskim (wiceprzewodniczący), jest trenerem kadry zapaśników w stylu wolnym.
Napisał dwie książki "Sowierszenstwowanije podgotowki mastierow sportiwnoj bor´by" (1985) i "Fiziczeskoje wospitanije studientow osnownogo otdielenija" (1997).

</doc>
<doc id="1315574" url="https://pl.wikipedia.org/wiki?curid=1315574" title="IS-95C">
IS-95C

IS-95C ("Interim Standard - 95C") – standard sieci radiowej używanej w telefonii komórkowej 
opublikowany przez Telecommunications Industry Association (TIA). Na bazie tego standardu budowane są sieci CDMA2000 1x, które są częścią rodziny standardów CDMA2000 ogłoszonej przez Międzynarodowy Związek Telekomunikacyjny (ang."Internatinal Telecommunication Union") jednym z systemów 3G.
Standard IS-95C umożliwia na bazie technologii CDMA pakietową transmisję danych z przepływnością 144 kb/s, co czyni go formalnie systemem 2.5G, niemniej dzięki kompatybilności z systemami IS-95A i IS-95B, na bazie których buduje się sieci cdmaOne będące systemami drugiej generacji, ułatwia migrację pomiędzy niektórymi systemami 2G a 3G.

</doc>
<doc id="1315575" url="https://pl.wikipedia.org/wiki?curid=1315575" title="Akeboshi">
Akeboshi

, znany jako – japoński wokalista i kompozytor muzyki pop i folk.
Utwory wykonuje w języku japońskim i angielskim (istotny wpływ na jego twórczość miały studia muzyczne w Liverpoolu). Prawdopodobnie najbardziej znany jest dzięki piosence "Wind", która została wykorzystana jako temat kończący serialu anime "Naruto".

</doc>
<doc id="1315578" url="https://pl.wikipedia.org/wiki?curid=1315578" title="6 Pułk Huzarów">
6 Pułk Huzarów

Pułki huzarów noszące numer „6”:
Austriacki:
Austro-węgierski:
Niemiecki:
Rosyjski:

</doc>
<doc id="1315582" url="https://pl.wikipedia.org/wiki?curid=1315582" title="St. Avold">
St. Avold



</doc>
<doc id="1315590" url="https://pl.wikipedia.org/wiki?curid=1315590" title="Pułk Huzarów Pomorskich">
Pułk Huzarów Pomorskich



</doc>
<doc id="1315595" url="https://pl.wikipedia.org/wiki?curid=1315595" title="Układ praski">
Układ praski

Układ praski 1356 – przymierze Kazimierza III Wielkiego z cesarzem Karolem IV Luksemburskim, zawarte 1 maja 1356 r. w Pradze.
Stanowił odnowienie pokoju namysłowskiego 1348, miał pozbawić Krzyżaków poparcia cesarza. Kazimierz zrzekał się praw do księstwa świdnickiego i oddawał Byczynę, Kluczbork i Wołczyn w zamian za rezygnację Karola z praw do Płocka.

</doc>
<doc id="1315599" url="https://pl.wikipedia.org/wiki?curid=1315599" title="Craig Brown">
Craig Brown

Craig Brown (ur. 1 lipca 1940 w Hamilton) – piłkarz szkocki grający na pozycji pomocnika, a po zakończeniu kariery menedżer piłkarski; Kawaler Orderu Imperium Brytyjskiego (od października 1999 roku).
Kariera piłkarska.
Brown jako junior grał w piłkę w zespołach szkolnych, a następnie podjął treningi w amatorskim zespole Coltness United. W 1958 roku przeszedł do jednego z czołowych klubów w Szkocji, Rangers F.C. Zawodnikiem Rangersów był przez cztery lata, ale nie potrafił przebić się do składu i jako rezerwowy dwukrotnie został mistrzem Szkocji (1959, 1961) oraz zdobył Puchar Szkocji (1960, 1962). W październiku 1962 przeszedł do Dundee F.C., jednak przez 4,5 roku rozegrał zaledwie 16 ligowych spotkań. W 1968 roku został piłkarzem Falkirk F.C., w którym także był tylko rezerwowym. Zaliczył 17 spotkań, a w 1971 roku zakończył karierę z powodu kontuzji kolana, które miał operowane pięć razy.
Kariera menedżerska.
Po zakończeniu kariery Brown zajął się pracą trenera. W 1974 roku został asystentem menedżera Motherwell F.C., a w 1977 roku podjął pierwszą samodzielną pracę w zespole Clyde F.C., z którym w 1982 roku wywalczył mistrzostwo Scottish Second Division. Trenując Clyde pracował jednocześnie w szkole podstawowej jako nauczyciel. W 1986 roku zaczął pracować W Szkockiej Federacji Piłkarskiej i został asystentem selekcjonera reprezentacji Szkocji Andy’ego Roxburgha. Prowadził też młodzieżowe reprezentacje. W 1989 roku z kadrą U-16 dotarł do finału Mistrzostw Europy U-16, a 3 lata później z kadrą U-21 dotarł do półfinału Mistrzostw Europy 1992.
W grudniu 1993 roku Brown zastąpił Roxburgha na stanowisku menedżera szkockiej kadry A, który zrezygnował w listopadzie tamtego roku. Nie zdołał wprowadzić drużyny narodowej do Mistrzostw Świata w 1994. Awansował za to z zespołem do Euro 96 i Mistrzostw Świata we Francji, jednak w obu przypadkach Szkocja odpadła po fazie grupowej. W 2001 roku zrezygnował ze stanowiska, gdy kadra narodowa nie zdołała awansować do Euro 2000 i Mistrzostw Świata 2002. Jego miejsce zajął Niemiec Berti Vogts.
W 2002 roku Brown został zatrudnoiny na stanowisku menedżera angielskiego Preston North End. 29 sierpnia 2004 został zwolniony z powodu słabych wyników zespołu.

</doc>
<doc id="1315600" url="https://pl.wikipedia.org/wiki?curid=1315600" title="Pocisk antyrakietowy">
Pocisk antyrakietowy



</doc>
<doc id="1315601" url="https://pl.wikipedia.org/wiki?curid=1315601" title="Kiros Wasaras">
Kiros Wasaras

Kiros Wasaras (gr. Κύρος Βασάρας; ur. 1 lutego 1966) − grecki sędzia piłkarski, międzynarodowy (licencja FIFA od 1998). Sędziował wiele ważnych meczów w Lidze Mistrzów, w tym mecz półfinałowy w sezonie 2006/07 Manchester United - A.C. Milan. Zna kilka języków: grecki, niemiecki, hiszpański, angielski. Został nominowany przez UEFA jako główny sędzia podczas Mistrzostw Europy w Piłce Nożnej 2008, w czasie których prowadził mecz Polska-Chorwacja 16 czerwca 2008.

</doc>
<doc id="1315602" url="https://pl.wikipedia.org/wiki?curid=1315602" title="Pan Tenorek">
Pan Tenorek



</doc>
<doc id="1315605" url="https://pl.wikipedia.org/wiki?curid=1315605" title="Warfarin">
Warfarin



</doc>
<doc id="1315606" url="https://pl.wikipedia.org/wiki?curid=1315606" title="Zjazd wyszehradzki">
Zjazd wyszehradzki



</doc>
<doc id="1315609" url="https://pl.wikipedia.org/wiki?curid=1315609" title="Buturlik">
Buturlik

Buturlik – (mong. buturłyk) metalowa osłona zewnętrznej strony łydki, szczególnie popularna w Turcji (analogiczna do karwaszy), na Rusi oraz Tatarów i mameluków egipskich. Turecki buturlik składa się z długiej płyty wymodelowanej w kształt odpowiadający łydce, którą wieńczono łyżkowatym zakończeniem dolnym (dla osłony kostki narażonej w warunkach bojowych, szczególnie podczas jazdy konnej). Do płyty mocowano dwie mniejsze płytki rzemykami i sprzączkami do umocowania całości na nodze. Buturlik były też czasami elementem składowym pancerza płytkowo-kolczego. Buturlik mameluków egipskich zdobiono srebrnymi napisami złożonymi z dużych liter arabskich; buturliki rosyjskie składały się z podwójnych płyt zdobionych dekoracjami w stylu karwaszy i kirysów zbroi.

</doc>
<doc id="1315610" url="https://pl.wikipedia.org/wiki?curid=1315610" title="My Man Is a Mean Man">
My Man Is a Mean Man

My Man Is a Mean Man to pierwszy singel z debiutanckiego albumu Stefanie Heinzmann "Masterplan". Utwór wyprodukowali szwedzcy producenci: Tommy Tysper i Marcus Sepehrmanesh. Tekst do piosenki napisała sama Stefanie na potrzeby programu poszukującego talentów SSDSDSSWEMUGABRTLAD, w którym brała udział. Zaśpiewała ją w dniu finału. Dzień wyszedł singel (11 stycznia 2008). W Niemczech singel pokrył się złotem (150,000+ egz).

</doc>
<doc id="1315612" url="https://pl.wikipedia.org/wiki?curid=1315612" title="Pistolet Beretta 89">
Pistolet Beretta 89

Beretta 89 - włoski sportowy pistolet samopowtarzalny kalibru 5,6 mm. W ofercie firmy Beretta od 1990 roku. W 2000 roku zastąpiła go Beretta 87 Target.
Beretta 89 była bronią samopowtarzalną, działającą na zasadzie odrzutu zamka swobodnego. Pistolet miał zamek stalowy pokryty Brunitonem, szkielet ze stopu lekkiego. Mechanizm spustowo-uderzeniowy kurkowy, pojedynczego działania. Pistolet wyposażony był w bezpiecznik nastawny którego skrzydełko znajdowało się z lewej strony szkieletu i zatrzask zamka. Pistolet był zasilany z jednorzędowego magazynka pudełkowego. Przyrządy celownicze składały się z muszki i regulowanej szczerbinki. Pistolet wyposażony był w okładki rękojeści z drewna orzechowego, a w wersji Gold Standard w chwyt z regulowaną półką.

</doc>
<doc id="1315613" url="https://pl.wikipedia.org/wiki?curid=1315613" title="Cabasete">
Cabasete

Cabasete (hiszp. "capacete") – późnośredniowieczny hełm hiszpański (odmiana kapalinu), który w XVI-XVII w. wyewoluował w morion gruszkowy.

</doc>
<doc id="1315622" url="https://pl.wikipedia.org/wiki?curid=1315622" title="Marysia i Napoleon">
Marysia i Napoleon

Marysia i Napoleon – polska komedia kostiumowa z 1966 roku w reżyserii Leonarda Buczkowskiego. Film jest adaptacją sztuki autorstwa Andrzeja Jareckiego.
Film zrealizowano w plenerach Walewic (zwłaszcza w pałacu Walewskich), a także w Jabłonnie i w Warszawie.
Treść.
Akcja filmu toczy się w dwóch planach: współczesnym i historycznym. Do Warszawy przyjeżdża na stypendium młody francuski filolog języka polskiego. Zakochuje się w pięknej Polce, studentce historii. Na ścianie pałacu w Walewicach wiszą portrety Napoleona Bonaparte i szambelanowej Marii Walewskiej, wielkiej miłości cesarza, wykorzystującej jego względy do wstawienia się za ojczyznę. Para współczesnych bohaterów dostrzega swoje uderzające podobieństwo do postaci historycznych i w wyobraźni parokrotnie przenosi się w czasy napoleońskie, gdzie wciela się w rolę Napoleona i pani Walewskiej.

</doc>
<doc id="1315624" url="https://pl.wikipedia.org/wiki?curid=1315624" title="Chalkochidon">
Chalkochidon

Chalkochidon (gr.) – kirys torsowy, spiżowy pancerz grecki odpowiadający kształtowi tułowia człowieka, od pasa w dół zaopatrzony w pionowe skórzane pasy nabijane metalowymi płytkami, tworzącymi formę spódniczki.

</doc>
<doc id="1315627" url="https://pl.wikipedia.org/wiki?curid=1315627" title="Sebastian Kowalówka">
Sebastian Kowalówka

Sebastian Kowalówka (ur. 9 sierpnia 1986 w Oświęcimiu) – polski hokeista, reprezentant Polski. 
Brat Adriana (ur. 1983) i Roberta (ur. 1993). Wszyscy trzej to wychowankowie Unii Oświęcim; do 2015 wszyscy trzej byli zawodnikami Cracovii. Ich ojciec Ryszard Kowalówka został działaczem hokejowym w Unii Oświęcim.
Kariera.
Od 2012 do 2015 zawodnik Cracovii. Od lipca 2015 ponownie zawodnik Unii Oświęcim. Od maja do końca września 2016 zawodnik Polonii Bytom. Od końca września 2016 ponownie zawodnik Unii Oświęcim.
W barwach reprezentacji Polski do lat 18 występował na turniejach mistrzostw świata juniorów do lat 18 w 2003, 2004. W barwach reprezentacji Polski do lat 20 wystąpił na turniejach mistrzostw świata juniorów do lat 20 w 2004, 2005, 2006. W barwach seniorskiej reprezentacji Polski uczestniczył w turniejach mistrzostw świata w 2008, 2009, 2013, 2014, 2015.
W trakcie kariery określany pseudonimem "Mumin(ek)".

</doc>
<doc id="1315629" url="https://pl.wikipedia.org/wiki?curid=1315629" title="Efstratios Griwas">
Efstratios Griwas

Efstratios Griwas, gr. Ευστράτιος Γρίβας (ur. 30 marca 1966 w Ejo) – grecki szachista, trener ("FIDE Senior Trainer" od 2005), sędzia ("International Arbiter" od 1998) i autor książek o tematyce szachowej, arcymistrz od 1993.
Kariera szachowa.
W latach 80. i 90. XX wieku należał do ścisłej czołówki greckich szachistów. Pomiędzy 1984 a 1998 r. uczestniczył we wszystkich w tym okresie rozegranych ośmiu szachowych olimpiadach, w 1998 r. zdobywając srebrny medal za indywidualny wynik na III szachownicy. Oprócz tego, trzykrotnie (1989, 1992, 1997) reprezentował narodowe barwy na drużynowych mistrzostwach Europy, na których w 1989 r. zdobył złoty medal za uzyskany wynik na III szachownicy. Wielokrotnie startował w finałach indywidualnych mistrzostw Grecji, dwukrotnie (1983, 1996) zdobywając tytuł mistrza kraju. Był również złotym medalistą w kategorii juniorów (1981 - do lat 16, 1982 i 1985 - do lat 20) i w grze szybkiej (1996) oraz trzynastokrotnym drużynowym mistrzem kraju (w latach 1982 - 2004) i siedmiokrotnym zdobywcą drużynowego Pucharu Grecji (w latach 1984–2003).
Do największych sukcesów Efstratiosa Grivasa w turniejach międzynarodowych należą:
Na swoim koncie posiada kilkadziesiąt książek o tematyce szachowe, w latach 1986–2008 wydał łącznie 42 publikacje, zarówno w formie książkowej, jak i na nośnikach magnetycznych.
Najwyższy ranking w dotychczasowej karierze osiągnął 1 stycznia 1999 r., z wynikiem 2528 punktów zajmował wówczas 2. miejsce (za Joanisem Papaioanu) wśród greckich szachistów.

</doc>
<doc id="1315630" url="https://pl.wikipedia.org/wiki?curid=1315630" title="Like a Bullet">
Like a Bullet

Like a Bullet to drugi singel Stefanie Heinzmann z jej debiutanckiego albumu "Masterplan".

</doc>
<doc id="1315632" url="https://pl.wikipedia.org/wiki?curid=1315632" title="Zjazd wyszehradzki 1335">
Zjazd wyszehradzki 1335



</doc>
<doc id="1315633" url="https://pl.wikipedia.org/wiki?curid=1315633" title="Dzwony Bazylei">
Dzwony Bazylei

Dzwony Bazylei (oryg. fr. "Les Cloches de Bâle") – powieść Louisa Aragona, pierwsza z cyklu "Świat rzeczywisty", opublikowana po raz pierwszy w roku 1934. Było to dzieło przełomowe w dorobku autora, potwierdzające jego zerwanie z lansowanym wcześniej surrealizmem na rzecz realizmu o wyraźnej wymowie ideologicznej. Pisarz traktował od tej pory pisane przez siebie powieści nie tylko jako dzieła literackie, ale również marksistowskie analizy społeczne, mające zachęcać czytelnika do zaangażowania się w ruch robotniczy. 
Przekład "Dzwonów Bazylei" na język polski powstał dwa lata po opublikowaniu oryginału francuskiego. Jego autorem był Wacław Rogowicz
Okoliczności powstania utworu.
Według określenia Rogera Garaudy'ego "Dzwony Bazylei" są "książką torującą drogę, książką okresu przejściowego", utworem, w toku pisania którego Aragon opracowywał język, strukturę i stylistykę typową dla powstających w późniejszym okresie dzieł. Dzieło to miało stanowić całkowite zerwanie z dotychczasową twórczością autora, z jednej strony oparte na ogólnym szkicu "Świata rzeczywistego", zaś z drugiej będące swoistą powieścią-eksperymentem, którego plan zmieniał się w toku prac nad tekstem. Na kształt utworu miała szczególny wpływ żona pisarza Elsa Triolet, która na bieżąco czytała powstające fragmenty powieści i była ich pierwszą recenzentką. Zdaniem Garaudy'ego to krytyczne uwagi Triolet w sprawie formy pierwszej części powieści skłoniły Aragona do zmiany formy części drugiej i trzeciej. Zofia Jaremko-Pytowska podkreśla, że gruntowna zmiana stylu pisarskiego Aragona miała związek z realistyczną tradycją literacką Francji, dziełami, w których psychologiczna analiza jednostki łączyła się z drobiazgowym opisem tła społecznego. Ten typ literatury był postulowany jako najpełniejszy w środowiskach zachodnioeuropejskiej lewicy, do której należał pisarz. Aragon świadomie odrzucił jednak głoszony przez francuskich pisarzy realistów postulat neutralności narracji, postanawiając uczynić powieść odzwierciedleniem własnych marksistowskich poglądów politycznych. Na wybór tematyki dzieła miała natomiast wpływ atmosfera współczesnej twórcy epoki. Zdając sobie sprawę z niebezpieczeństwa wybuchu nowej wojny światowej, postanowił on przedstawić w powieści lata, jakie poprzedzały początek poprzedniej. Koncepcja dzieła ulegała dalszym, choć mniej znaczącym przeobrażeniom w miarę jej tworzenia, pozostając w ścisłej relacji z politycznym zaangażowaniem autora.
Gotową powieść Aragon zadedykował Elsie Triolet
Treść.
"Dzwony Bazylei" składają się z czterech części: "Diana", "Katarzyna", "Wiktor" oraz "Klara". 
Diana.
Główną bohaterką tej części jest Diana de Nettencourt, rozwódka, ostatnia potomkini zrujnowanej rodziny arystokratycznej, kobieta rozwiązła, żyjąca dzięki pieniądzom kolejnych bogatych kochanków. W końcu dla pieniędzy poślubia bogacza nazwiskiem Brunel, który okazuje się być sutenerem i lichwiarzem. Gdy jeden z jego klientów, Piotr de Sabran, przedstawiciel starej arystokratycznej rodziny, popełnia samobójstwo, Diana odchodzi od męża, by nie stracić opinii uczciwej kobiety. Po ustanowieniu sądownie separacji swojego małżeństwa zostaje kochanką przemysłowca Wisnera, podczas gdy jej zrujnowany mąż, za radą tego samego przedsiębiorcy, wstępuje do policji jako agent-prowokator.
Katarzyna.
Główna postać tej części to córka przemysłowca z Baku i luksusowej kurtyzany, Gruzinka z pochodzenia. Dzieciństwo spędza w podróżach razem z matką, obserwuje zalecających się do niej mężczyzn. Sama wyrasta na piękną kobietę, lecz nie chce w przyszłości dzielić losu matki. Zauroczona wojskowym Thiebaultem, zostaje jego kochanką, lecz zrywa związek z nim – choć korzystny materialnie – gdy bierze on udział w tłumieniu strajku w Cluses. Obraz manifestacji robotniczej skłania ją do buntu przeciw własnemu środowisku. Katarzyna zaczyna chodzić na spotkania anarchistyczne, gdzie ulega wpływowi charyzmatycznego działacza, Libertada. Stopniowo jednak również światopogląd anarchistyczny zaczyna ją rozczarowywać. Przypadkowo widzi zabójstwo Libertada dokonane przez policjantów, po czym dowiaduje się, że był on agentem-prowokatorem.
Wiktor.
Przekonana o pustce swojego życia Katarzyna przypadkowo znajduje w gazecie wzmiankę o samobójstwie Paula i Laury Lafargue. Wydarzenie to podsuwa jej myśl zakończenia w podobny sposób swojego życia. Jednak w momencie, gdy chce rzucić się do Sekwany, zostaje zatrzymana przez młodego szofera, Wiktora Deyhanina. Czując nagłe zaufanie do mężczyzny, opowiada mu historię swojego życia. Ten postanawia wprowadzić młodą Gruzinkę w środowisko pracowników oraz działaczy robotniczych i związkowych. W Paryżu ma miejsce wielki strajk taksówkarzy, który Wiktor współorganizuje. Katarzyna, nieufna wobec idei socjalistycznych, czuje się wśród robotników obco, nie rozumie celów ich walki. Krytykuje poglądy Wiktora z punktu widzenia anarchizmu, stopniowo jednak, pod jego wpływem, zrywa z głoszoną pochwałą terroru indywidualnego i zamachów. W Paryżu na przełomie lat 1911–1912 narasta przeczucie nieuchronnej wojny, wybuchają kolejne protesty robotnicze. W głosowaniu w Zgromadzeniu Narodowym socjaliści, wbrew wcześniejszym zapowiedziom, głosują za przyznaniem rządowi kredytów wojennych. Katarzyna znowu waha się pomiędzy eleganckim towarzystwem, do jakiego chce wprowadzić ją matka, a anarchistami. Jej sympatie polityczne zostają wykryte przez policję, kobieta zostaje aresztowana i musi opuścić Francję.
Epilog – Klara.
W epilogu ukazany zostaje kongres II Międzynarodówki w 1912, w katedrze w Bazylei. W mieście obecni są delegaci wszystkich sekcji organizacji. Jean Jaurès wygłasza wielką mowę antywojenną. W ostatnim dniu kongresu głos zabiera działaczka Niemieckiej Partii Socjaldemokratycznej Clara Zetkin, którą Aragon – w odróżnieniu od innych występujących w utworze kobiet – przedstawia jako kobietę przyszłości, prawdziwie godną opiewania.
Cechy utworu.
Forma i przesłanie utworu.
Według Rogera Garaudy'ego 
Mimo ujęcia całości w formę powieści w obrębie utworu widoczne są wyraźne różnice między jej poszczególnymi częściami. "Diana" została napisana w sposób zbliżony konstrukcyjnie do noweli balzakowskiej. Taki sposób prowadzenia narracji został skrytykowany przez Elsę Triolet, która zasugerowała pisarzowi inną, swobodniejszą formę tekstu. Została ona faktycznie zastosowana w częściach drugiej i trzeciej. Garaudy uważa jednak, że część pierwsza, choć najmniej nowatorska, jest najbardziej udanym formalnie komponentem powieści. 
Aragon twierdził później, że to w trakcie pisania "Dzwonów Bazylei" nauczył się pisać powieści i przyznawał, że dzieło to zawiera liczne braki formalne, wynikłe z jego braku doświadczenia w tego typu twórczości. Surowo oceniał zresztą wszystkie swoje teksty napisane między rokiem 1930 a 1935, kiedy odchodził od surrealizmu na rzecz realizmu. W samej powieści zawarł inny komentarz w tym zakresie; stwierdził, że "zła konstrukcja" utworu jest odbiciem podobnie niewłaściwej struktury społecznej, w której zmianę winien zaangażować się odbiorca tekstu: 
Poprzez podział powieści na trzy części oraz epilog Aragon zaznaczał, iż każdy z komponentów utworu poświęcony jest innej warstwie społecznej. Część pierwsza obrazuje najbogatsze kręgi Francji, przemysłowców, wojskowych, ulegającą powolnej deklasacji szlachtę. Część druga poświęcona jest przedstawicielce opisanego wcześniej środowiska, która pragnie z nim zerwać. Trzecia poświęcona jest robotnikom francuskim, zaś epilog, zbliżony formą do dziennikarskiego reportażu zapowiada lepszy świat, jaki ma przynieść rewolucja socjalistyczna. Ścisłe przyporządkowanie środowiskowe bohaterów – poza Katarzyną – wpływa w istotny sposób na ich charakterystykę i wypływającą z niej ocenę. Postacie "Dzwonów Bazylei" są z reguły już ukształtowane, nie zmieniają się w toku akcji. Kolejne wydarzenia z ich udziałem odsłaniają ich ukrywane cechy, stopniowo przyczyniając się do demaskacji całego środowiska. Modelowym przykładem jest postać Brunela, który sprawia początkowo wrażenie eleganckiego i dobrze wychowanego mężczyzny, by okazać się zdolnym do zabójstwa lichwiarzem, policyjnym prowokatorem i cynikiem. Bohaterowie "Dzwonów Bazylei" są przy tym postaciami jednowymiarowymi. Pragnąc w pierwszej kolejności ukazać ogólny obraz poszczególnych warstw społecznych, Aragon nie różnicuje psychologicznie tworzących je ludzi. Tym samym zarówno jednoznacznie negatywni przedstawiciele świata elit finansowych, jak i ukazani w wyłącznie pozytywnym świetle robotnicy (choć nie działacze) stają się postaciami schematycznymi. Zdaniem Jaremko-Pytowskiej walory utworu w zakresie analizy społecznej nie idą w parze z wnikliwą psychologią poszczególnych bohaterów; wyjątkiem jest jedynie ulegająca ciągłym metamorfozom Katarzyna.
Jednoznaczne oceny bohaterów i całych środowisk budują przesłanie polityczne utworu: Aragon wypowiada się po stronie ruchu robotniczego, przeciwko panującej w jego czasach odmianie systemu kapitalistycznego, także wtedy, gdy działacze tego ruchu głoszą nie tak radykalne, jak on sam, poglądy. Czyniąc głównymi postaciami tekstu kobiety, przedstawia również swoje stanowisko w sprawie ruchu feministycznego: kobiety mogą zostać wyzwolone jedynie wtedy, kiedy czynnie włączą się w ruch robotniczy, dostrzegając związek nierówności płci z ekonomicznym rozwarstwieniem społeczeństwa. Konkluzją tak budowanego przesłania jest wezwanie do czytelnika zawarte w epilogu: 
Wezwanie to jest jednym z kilku bezpośrednich komentarzy odautorskich umieszczonych przez Aragona w epilogu utworu.
Znaczenie działania kolektywnego podkreśla konstrukcja zawartych w utworze scen z udziałem tłumów, ukazanych niezwykle plastycznie, jako siła mająca sprecyzowany cel, a nie bezładna masa. Równocześnie jednak skupienie się na ogólnej ideologii tłumów i ich najpowszechniejszych poglądach wywołuje całkowitą rezygnację z charakterystyki poszczególnych robotników, wręcz dokonuje ich sztucznego ujednolicenia. Mimo tego "Dzwony Bazylei" są istotnym dziełem w historii literatury francuskiej podejmującej temat pracowników najemnych: po raz pierwszy świat robotników oraz związanych z nimi działaczy socjalistycznych został ujęty w tak szeroki sposób. 
W recenzji Georges'a Sadoula, jaka pojawiła się zaraz po publikacji "Dzwonów Bazylei", powieść ta została określona jako pierwszy przykład realizmu socjalistycznego w literaturze francuskiej. J. Heistein przeciwstawia się jednak jednoznacznemu zaklasyfikowaniu powieści jako realizującej radziecką koncepcję powieści socrealistycznej. Mimo oparcia dzieła na wyraźnych podstawach ideowych, Aragon zachował w "Dzwonach Bazylei" wiele cech pisarstwa nadrealistycznego, przede wszystkim niejednolitość stylu, nakładanie się na siebie wątków fabularnych (technika "collage"). Autor ten uważa, że między "Dzwonami Bazylei" a wcześniejszą twórczością Aragona nie ma tak wyraźnego kontrastu, jak twierdził sam pisarz. 
Język utworu.
Szczególnym wyrazem zmian stylowych zachodzących w poszczególnych częściach utworu jest modyfikowanie języka tekstu. W części pierwszej za pomocą środków językowych Aragon wyraża swoją pogardę, w najlepszym razie obojętność wobec życia najbogatszych Francuzów. Ironia i elementy satyry znikają w ustępach poświęconych przeżyciom Wiktora i Katarzyny. Z kolei epilog napisany jest stylem podniosłym, zbliżonym wręcz do eposu, podkreślając doniosłość opisywanych wydarzeń i całego ruchu robotniczego. W szczególny sposób modyfikowany jest język bohaterów, których sposób wypowiedzi zmienia się z jednej strony pod wpływem środowiska społecznego (szerokie użycie żargonu robotniczego), z drugiej zaś – odzwierciedla ich osobiste przeżycia i refleksje.
"Dzwony Bazylei" jako powieść historyczna.
Pisząc powieść Aragon pragnął w możliwie wierny sposób ukazać życie społeczne Francji w przededniu I wojny światowej. Jego poglądy polityczne wpłynęły jednak w sposób istotny na dobór lektur, które miały mu ułatwić zrozumienie minionych wydarzeń, tym samym współkreując końcowe przesłanie tekstu. W celu lepszego zrozumienia struktury ekonomicznej III Republiki analizował ją w oparciu o teksty marksistowskie – artykuły publikowane w dziale ekonomicznym "L'Humanité" oraz rozprawę Włodzimierza Lenina "Imperializm jako najwyższe stadium kapitalizmu". Aragon przeniósł również do utworu poglądy Lenina w sprawie reformizmu, anarchizmu i działalności II Międzynarodówki (z opiniami tymi zresztą całkowicie się utożsamiał). 
Aragon nawiązuje w swoim utworze do autentycznych wydarzeń – drugi kryzys marokański, wojny bałkańskie, samobójstwo i pogrzeb Paula i Laury Lafargue – które miały wpływ na postawy poszczególnych warstw społecznych w czasie poprzedzającym I wojnę światową. Wydarzenia polityczne stanowią przy tym istotną oś utworu. Zdaniem Garaudy'ego rytm dzieła wyznacza rosnąca świadomość nieuchronności wojny i kolejne wydarzenia przybliżające jej wybuch – nawet wtedy, gdy bohaterowie nie biorą w nich bezpośredniego udziału. 
Szczególne miejsce poświęcone jest jednak strajkowi szoferów taksówek w 1911, jaki został opisany na podstawie doświadczeń autora związanych z innym masowym protestem robotniczym, jaki miał miejsce w 1934. Aragon, wówczas członek redakcji "L'Humanité", był odpowiedzialny za codzienne zamieszczanie reportaży dokumentujących przebieg tego strajku. Stąd zaczerpnął szereg szczegółów zawartych w utworze: obraz solidarności pracowników i ataków na łamistrajków, prowokację policyjną, śmierć szofera Bédhomme'a w czasie manifestacji i jego pogrzeb. Roger Garaudy wysoko ocenia fragment poświęcony strajkowi, jego autentyzm i wynikającą z niego siłę wyrazu. Odmienną ocenę przedstawia Zofia Jaremko-Pytowska, zdaniem której Aragon przesycił tę część powieści szczegółami, pragnąc umieścić w niej wszystkie własne impresje związane ze strajkiem. 
Kulminacyjny punkt utworu stanowi opis kongresu II Międzynarodówki w Bazylei, zawarty w epilogu zatytułowanym "Klara". Aragon dokonuje jego monumentalnego opisu, podkreślając osobiste zalety, determinację i charyzmę wielu liderów Międzynarodówki. Przyznaje jednak, że polityczne efekty kongresu były odmienne od założonych, a opisani przywódcy mieli w najbliższej przyszłości zagłosować w krajowych parlamentach za przyznaniem rządom kredytów wojennych, a zatem wbrew programowi ruchu robotniczego. Wreszcie dźwięk tytułowych dzwonów zapowiada nieuchronny wybuch konfliktu zbrojnego: 
"Dzwony Bazylei" jako powieść o miłości.
Louis Aragon wielokrotnie podkreślał znaczenie postaci kobiecych i związanych z nimi wątków miłosnych w swoich utworach. Roger Garaudy twierdzi wręcz, że właśnie miłość, rozpatrywana w ścisłym związku ze strukturą społeczną, jest głównym tematem utworu. Trzy pierwsze części dzieła dowodzą niemożliwości prawdziwego uczucia w społeczeństwie kapitalistycznym, gdyż jednym z jego elementów jest zdaniem autora uczynienie kobiety podległą mężczyźnie. Dopiero w finale utworu, gdy przemawia Klara Zetkin, Aragon wyraża wiarę w odrodzenie miłości, jakie nastąpi w społeczeństwie socjalistycznym, gdy kobieta i mężczyzna staną się prawdziwie równi sobie. Prawdziwa miłość nie polega zatem ani na zawieraniu kolejnych związków w celach finansowych, jak czyni to Diana de Nettencourt, ani na wolnej miłości, jaką uprawia zbuntowana przeciw swojemu środowisku Katarzyna Simonidze. Związek dwojga wolnych ludzi, autentyczne oddanie się sobie, stanowi element naturalnego dla człowieka dążenia do doskonałości i szczęścia.
"Dzwony Bazylei" jako powieść o dojrzewaniu.
Drugim kluczowym tematem dzieła jest problem przemiany światopoglądowej, jaką w czasach Aragona przechodziło wielu intelektualistów i artystów, w tym on sam. Jak tłumaczył Aragon na łamach "La Nouvelle Critique" w 1949: 
Tym samym autor opisywał również własną ewolucję światopoglądową – przejście od pochwały indywidualizmu artystycznego i pełnej wolności jednostki do apologii zaangażowania społecznego po stronie ruchu robotniczego 
Za jego rozbudowane "alter ego" w utworze uznaje się postać Katarzyny. Bohaterka ta, córka zamożnego przemysłowca z Baku, usiłuje zerwać całkowicie więzi ze swoją warstwą społeczną, której sposób życia uważa za odstręczający. Początkowo poszukuje wolności w anarchizmie i wolnej miłości, jednak świadomość bycia zależną od pieniędzy wysyłanych jej przez ojca, jedynego źródła jej utrzymania, uzmysławia jej daremność tych prób. Katarzyna nie jest również w stanie w pełni wejść do środowiska robotniczego, gdzie próbuje wprowadzić ją szofer Wiktor Deyhanin. Na strajkujących pracowników patrzy jedynie z ciekawością, gdyż ich motywacja, typowo ekonomiczna, nie jest tożsama z jej poszukiwaniem sensu życia. Niektóre zachowania Katarzyny mają wyraźne źródło w wątpliwościach samego pisarza z okresu, gdy uczestniczył w formułowaniu doktryny surrealistycznej. Surrealiści pragnęli odrzucić cały dorobek kulturalny wcześniejszych pokoleń – podobnie Simonidze oburza się, że na pogrzebie zabitego robotnika grany jest marsz żałobny Fryderyka Chopina. Z kolei w rozmowie Katarzyny z Wiktorem Aragon przedstawia negatywną odpowiedź na pytanie stawiane wcześniej przez surrealistów o sens samobójstwa. 
Katarzyna nie jest jednak w stanie całkowicie zerwać ze swoim środowiskiem. Wydalona z Francji, chociaż znajduje kontakt z lewicą brytyjską, nadal zachowuje się jak obserwatorka życia robotników, a nie jak jego czynna uczestniczka, chociaż narrator sugeruje, że ostatecznie przyjęła poglądy socjalistyczne za swoje. Jej postawa, do końca pełna wahań, zostaje również poddana krytyce i skontrastowana z zachowaniem Klary Zetkin. Metamorfoza Katarzyny ma bardziej charakter duchowy, wewnętrzny, niż praktyczny. Jej kolejne przemiany odbywają się w dużej mierze pod wpływem przypadku – bohaterka przypadkowo trafia na pochód strajkujących robotników w Cluses, następnie również incydentalnie widzi plakat anarchistyczny, wreszcie w takich samym okolicznościach zawiera znajomość z Wiktorem. Aragon nie kończy zatem opisu procesu przemian zachodzących w Katarzynie definitywną konkluzją. Pierwszym bohaterem w twórczości tego pisarza, którego "dochodzenie do socjalizmu" zostanie ukazane w całości, będzie dopiero Armand, główna postać "Pięknych dzielnic".
Recepcja.
Bezpośrednio po swoim ukazaniu się powieść została określona przez G. Sadoula jako utwór socrealistyczny. Dzieło było oceniane głównie przez krytykę związaną z Francuską Partią Komunistyczną oraz przez recenzentów radzieckich, pod kątem ideologicznej realizacji postulatów komunistów w zakresie literatury i sztuki. Autorzy ci przyjęli powieść z mieszanymi uczuciami. Sposób ukazania klas posiadających i działaczy lewicowych nie wzbudzał wśród nich kontrowersji, padły jednak zarzuty o nieświadomą idealizację ruchu anarchistycznego dokonaną w II części dzieła. Część krytyków radzieckich uznała utwór za dowód na to, że francuska lewica komunistyczna nie posiada jeszcze wypracowanego pełnego programu.
Późniejsza krytyka wysoko ceniła zwłaszcza część pierwszą, jako obraz życia codziennego najzamożniejszych Francuzów ukazany za pomocą szeregu pozornie niezwiązanych ze sobą scen.

</doc>
<doc id="1315634" url="https://pl.wikipedia.org/wiki?curid=1315634" title="Operacja Himmler (film)">
Operacja Himmler (film)

Operacja Himmler – polski film historyczny, będący rekonstrukcją przebiegu prowokacji gliwickiej.
Lokacja: Gliwice.

</doc>
<doc id="1315635" url="https://pl.wikipedia.org/wiki?curid=1315635" title="Zjazd wyszehradzki 1338">
Zjazd wyszehradzki 1338



</doc>
<doc id="1315637" url="https://pl.wikipedia.org/wiki?curid=1315637" title="Zjazd wyszehradzki 1339">
Zjazd wyszehradzki 1339



</doc>
<doc id="1315639" url="https://pl.wikipedia.org/wiki?curid=1315639" title="Pistolet Beretta 87 Target">
Pistolet Beretta 87 Target

Beretta 87 Target - włoski sportowy pistolet samopowtarzalny kalibru 5,6 mm. W ofercie firmy Beretta od 2000 roku. Zastąpiła w ofercie firmy Beretta pistolet Beretta 89. Beretta 87 Target pod względem budowy wewnętrznej jest zbliżony do pistoletu Beretta Cheetah, a zwłaszcza do jego wersji kalibru .22 LR czyli Modelu 87.
Beretta 87 Target jest bronią samopowtarzalną, działającą na zasadzie odrzutu zamka swobodnego. Mechanizm spustowo-uderzeniowy kurkowy, pojedynczego działania. Pistolet wyposażony jest w bezpiecznik nastawny którego skrzydełko znajduje się z lewej strony szkieletu (bezpiecznik blokuje kurek i spust) i zatrzask zamka. Pistolet jest zasilany z jednorzędowego magazynka pudełkowego. Przyrządy celownicze składają się z muszki i regulowanej szczerbinki. Obudowa lufy wykonana podobnie jak szkielet ze stopu lekkiego ma w górnej części szynę Weavera przeznaczoną do montażu celowników optycznych i kolimatorowych.

</doc>
<doc id="1315650" url="https://pl.wikipedia.org/wiki?curid=1315650" title="Święta wojna (film)">
Święta wojna (film)

Święta wojna – polski czarno-biały film komediowy z 1965 roku o rozgrywkach piłkarskich i próbie kupienia meczu.
Plenery: Piotrków Trybunalski (Starówka, pl. Kościuszki, pl. Czarnieckiego, ul. Farna, pl. Niepodległości, stadion KS „Concordia”).

</doc>
<doc id="1315655" url="https://pl.wikipedia.org/wiki?curid=1315655" title="Otto Kahler">
Otto Kahler

Otto Kahler (ur. 8 stycznia 1849 w Pradze, zm. 24 stycznia 1893 w Wiedniu) – austriacki lekarz.
Urodził się i studiował w Pradze. Pamiętany jest najlepiej za jeden z pierwszych opisów symptomatologii szpiczaka mnogiego, określanego niekiedy jako choroba Kahlera. Ponadto, dokonał kilku istotnych odkryć na polu neurologii, m.in. opisał jamistość rdzenia i określił, razem z Arnoldem Pickiem, przebieg szlaku rdzeniowo-wzgórzowego w rdzeniu kręgowym (tzw. prawo Kahlera-Picka). W 1889 roku przeniósł się do Wiednia, zachorował na raka języka i zmarł w 1893 roku w wieku 44 lat.
Jego synem był otorynolaryngolog Otto Kahler (1878-1946).

</doc>
<doc id="1315658" url="https://pl.wikipedia.org/wiki?curid=1315658" title="BBC World">
BBC World



</doc>
<doc id="1315659" url="https://pl.wikipedia.org/wiki?curid=1315659" title="Płaszcz (opera)">
Płaszcz (opera)

Płaszcz ("Il tabarro") – jednoaktowa opera werystyczna Giacoma Pucciniego, pierwsza z tzw. "Tryptyku". Pierwszy raz została wystawiona w Metropolitan Opera w 1918 r. Autorem libretta jest Giuseppe Adami na podstawie "La Houppelande" Didiera Golda.
Treść.
Miejsce i czas akcji: Paryż, barki na Sekwanie, 1910. 
Grupa tragarzy rozładowuje barkę, zaś jej właściciel Michele zastanawia się nad wiernością swojej żony Giorgetty, co do której zaczął mieć poważne wątpliwości. Tymczasem Giorgetta rozdaje robotnikom wino i uczestniczy w ich tańcu do muzyki ulicznego artysty. Wchodzi Frugola w poszukiwaniu swojego męża; nie widząc go, opowiada o dokonanych w Paryżu zakupach i krytykuje pijaństwo tragarzy. Jednym z nich jest Luigi, lamentujący nad swoim losem i znajdujący pocieszenie w rozmowie z Giorgettą, z którą łączy go dzieciństwo w Belleville obok Lasku Bulońskiego, gdzie wszyscy byli jak jedna rodzina, i z którą ma tajemny romans. Aby porozmawiać z ukochaną, udaje, że czeka na szefa i oświadcza, że chciałby go opuścić w Rouen, gdzie mogliby zacząć nowe życie, jednak mąż tłumaczy mu, że miałby tam jeszcze gorzej niż w Paryżu. Giorgetta umawia się z nim jednak na spotkanie jeszcze tego wieczora, znakiem rozpoznawczym ma być zapalona zapałka. 
Michele zagaduje Giorgettę po odejściu tragarzy, oboje wspominają czasy zanim zmarło ich kilkuletnie dziecko, kiedy cała trójka kryła się pod płaszczem Michelego. Mąż dostrzega nerwowość żony i domyśla się jej przyczyn. Giorgetta odchodzi na chwilę, tymczasem Luigi dostrzega zapałkę, od której Michele odpala fajkę, i myśląc, że to sygnał od kochanki, rusza w stronę barki. Tam spotyka go Michele, który zmusza go do wyznania prawdy o jego romansie, po czym zasztyletowuje go. Martwe ciało przykrywa płaszczem, a po powrocie Giorgetty ukazuje jej jego zawartość... 

</doc>
<doc id="1315660" url="https://pl.wikipedia.org/wiki?curid=1315660" title="Przystań (film 1970)">
Przystań (film 1970)

Przystań – polski film obyczajowy z 1970 roku.

</doc>
<doc id="1315665" url="https://pl.wikipedia.org/wiki?curid=1315665" title="Słowacka cerkiew greckokatolicka">
Słowacka cerkiew greckokatolicka



</doc>
<doc id="1315666" url="https://pl.wikipedia.org/wiki?curid=1315666" title="Kopia (rycerstwo)">
Kopia (rycerstwo)

Kopia – w średniowieczu podstawowa jednostka organizacyjna w ciężkozbrojnej jeździe rycerskiej, złożona z rycerza i jego zbrojnego pocztu (3-5 ludzi: giermek, zbrojny sługa, konny kusznik lub łucznik). W wojskach zaciężnych od 2. połowy XV w. odpowiednikiem kopii w jeździe był poczet. Kopie łączono w jednostki organizacyjno-taktyczne jazdy – chorągwie.
Król Polski zobowiązany był płacić za udział w wojnie poza granicami kraju 5 grzywien od kopii.

</doc>
<doc id="1315670" url="https://pl.wikipedia.org/wiki?curid=1315670" title="Bizantyjski Kościół katolicki na Słowacji">
Bizantyjski Kościół katolicki na Słowacji



</doc>
<doc id="1315672" url="https://pl.wikipedia.org/wiki?curid=1315672" title="Greckokatolicka cerkiew na Słowacji">
Greckokatolicka cerkiew na Słowacji



</doc>
<doc id="1315676" url="https://pl.wikipedia.org/wiki?curid=1315676" title="Passion">
Passion



</doc>
<doc id="1315677" url="https://pl.wikipedia.org/wiki?curid=1315677" title="Obrządek bizantyjsko-słowacki">
Obrządek bizantyjsko-słowacki



</doc>
<doc id="1315681" url="https://pl.wikipedia.org/wiki?curid=1315681" title="Cingulum (pas)">
Cingulum (pas)

Cingulum (łac. "cingulum militare") – skórzany pas wojskowy noszony przez Rzymian. 
Był pochodzenia galijskiego, w wojsku rzymskim wprowadzono go w I wieku n.e., z użycia zaczął wychodzić na początku III stulecia. 
Z przodu zaopatrzony był w 4-6 szerokich rzemieni ("pteryges") nabijanych metalowymi skuwkami lub guzami i tworzących rodzaj fartucha, który sięgając niemal do kolan osłaniał podbrzusze wojownika. Noszony przez wszystkich wojskowych, w opinii Serwiusza stanowił w warunkach pokojowych widoczny wyróżnik profesji żołnierza nie noszącego uzbrojenia ("Omnes qui militant, cincti sunt").

</doc>
<doc id="1315684" url="https://pl.wikipedia.org/wiki?curid=1315684" title="Adamowicz (Leliwa odmienny)">
Adamowicz (Leliwa odmienny)



</doc>
<doc id="1315686" url="https://pl.wikipedia.org/wiki?curid=1315686" title="NHL Entry Draft 1993">
NHL Entry Draft 1993

NHL Entry Draft 1993 był 31. draftem NHL w historii. Odbył się w dniu 26 czerwca w Colisée de Québec w Québecu. Wzięło w nim udział 286 hokeistów. Rozlosowano 11 rund. Z numerem 1 został wydraftowany Kanadyjczyk Alexandre Daigle do Ottawa Senators.

</doc>
<doc id="1315690" url="https://pl.wikipedia.org/wiki?curid=1315690" title="Jacek Skrok">
Jacek Skrok

Jacek Skrok (ur. 3 września 1956 roku w Radomiu) – polski siatkarz, a po zakończeniu kariery zawodniczej trener i działacz sportowy.
Życiorys.
Karierę sportową rozpoczynał w Czarnych Radom. W czasie studiów na Akademii Wychowania Fizycznego w Warszawie był zawodnikiem prowadzonej przez Huberta Wagnera Legii, z którą dwukrotnie wywalczył mistrzostwo kraju i Puchar Polski. Z radomskim WKS-em zdobył dwa brązowe medale (1994, 1995). Ten drugi "krążek" osiągnął jako trener.
W 2000 roku jako trener kadry juniorek na Mistrzostwach Europy w Neuchâtel doprowadził drużynę do brązowego medalu. W latach 2001 - 2003 prowadził zespół Danter Poznań, z którym wpierw wywalczył awans do Ekstraklasy kobiet, a następnie zdobył wicemistrzostwo Polski. W składzie drużyny z Wielkopolski było wiele znanych zawodniczek, w tym Katarzyna Skowrońska czy Małgorzata Niemczyk. Z powodów kłopotów finansowych klub w następnym sezonie przestał istnieć i drużyna trafiła pod skrzydła AZS AWF Poznań. W sezonie 2004/2005 był szkoleniowcem Jadaru Radom, grającego w I lidze. Jego zespół oparty na wychowankach Czarnych Radom zajął 4. miejsce w rozgrywkach ligowych. W przerwie sezonowej został trenerem drużyny Ligi Siatkówki Kobiet, BKS-u Stali Bielsko-Biała. Z siatkarkami w 2006 roku zdobył Puchar Polski i zakwalifikował się do europejskich pucharów.
W latach 2007–2008 był dyrektorem sportowym Jadaru Sport uczestniczącego w Polskiej Lidze Siatkówki. Przed sezonem 2008/2009 objął stanowisko pierwszego szkoleniowca drużyny Czarnych Radom. Jego drużyna wywalczyła 2. miejsce w II lidze.
Od czerwca 2010 do lipca 2011 trener zespołu pierwszoligowego KS Piecobiogaz Murowana Goślina. Od sezonu 2011/2012 trener Jadaru Politechniki Radomskiej. Po sezonie klub rozwiązano i w sezonie 2012/2013 Jacek Skrok prowadził drużynę Eliteski AZS UEK Kraków występującą w I lidze kobiet z aspiracjami na awans do Orlen Ligi. Niestety zespół krakowski zajął ostatecznie trzecie miejsce przegrywając w półfinale z Chemikiem Police. Po sezonie z klubu wycofali się główni sponsorzy i z konieczności drużyna musiała przenieść się do drugiej ligi. Jacek Skrok opuścił klub i wrócił do rodzinnego Radomia, gdzie w sezonie 2013/2014 prowadził drużynę Młodej Ligi Czarnych Radom. Od 2014 pełni obowiązki prezesa Radomskiego Centrum Siatkarskiego.
W grudniu 2015 r. objął obowiązki pierwszego trenera KS DevelopRes Rzeszów przejmując drużynę od Mariusza Wiktorowicza. Zespół zakończył sezon 2015/2016 na 11. miejscu, zdobywając w ostatniej fazie rozgrywek wystarczającą liczbę zwycięstw by utrzymać miejsce w Orlen Lidze. W sezonie 2016/2017 Jacek Skrok był pierwszym trenerem rzeszowianek do stycznia 2017, gdy w kontrowersyjnych okolicznościach, po oddaniu synowi Maciejowi nerki, klub zastąpił go Lorenzzo Micellim. Klub ostatecznie nie rozwiązał z nim kontraktu ważnego do końca sezonu, ale Jacek Skrok nie wrócił już do prowadzenia drużyny.
W czerwcu 2017 powrócił do rodzinnego miasta i został trenerem zespołu MKS Leclerc Radomka Radom grającego w 1 lidze. Radomka okazała się sensacją sezonu 2017/2018 pokonując w ćwierćfinale Pucharu Polski wielokrotnego mistrza polski Chemik Police i awansując do Final Four Pucharu Polski rozgrywanego w Nysie. Był to pierwszy przypadek od ponad 25 lat by drużyna 1-ligowa znalazła się na tym szczeblu rozgrywek. W półfinale Radomka przegrała z Budowlanymi Łódź, ale zostawiła po sobie bardzo dobre wrażenie.
Jacek Skrok ma żonę - Marię oraz dwóch synów - Macieja i Piotra.

</doc>
<doc id="1315694" url="https://pl.wikipedia.org/wiki?curid=1315694" title="Clipeus">
Clipeus

Clipeus (łac.) – okrągła tarcza rzymskiej piechoty najprawdopodobniej stosowana pod wpływem etruskim; podczas pierwszej wojny samnickiej została zastąpiona dużą tarczą czworoboczną.

</doc>
<doc id="1315696" url="https://pl.wikipedia.org/wiki?curid=1315696" title="Bogusław Skiba">
Bogusław Skiba

Bogusław Skiba (ur. 16 listopada 1960 w Rzeszowie) – polski piłkarz, grał na pozycji obrońcy. Młodzieżowy reprezentant Polski.
W roku 1977 brał udział w Mistrzostwach Europy w Austrii. W 1978 wraz z reprezentacją do lat 18 zajął trzecie miejsce w nieoficjalnych Mistrzostwach Europy U-18 1978. Rok później w 1979 na młodzieżowych Mistrzostwach Świata w Japonii wraz z drużyną zajął 4. miejsce. Swoją karierę zaczynał w Stali Rzeszów, później przeszedł do mieleckiej Stali, gdzie w sezonie 1978/79 zdobył brązowy medal mistrzostw Polski. W sezonie 1981/82 ponownie zajął 3. miejsce w Polsce. Po poważnej kontuzji wyjechał do niemieckiej drużyny Viktoria Aschaffenburg, z którą awansował do II ligi.

</doc>
<doc id="1315698" url="https://pl.wikipedia.org/wiki?curid=1315698" title="Schaalsee">
Schaalsee

Jezioro Schaalsee jest położone na granicy niemieckich landów Szlezwik-Holsztyn i Meklemburgia-Pomorze Przednie. 
W roku 2000 jezioro to wraz z przyległymi obszarami łącznej powierzchni 309 km² zostało ogłoszone rezerwatem biosfery.
Podczas II wojny światowej ukryty został tam ówczesny największy samolot transportowy świata Bv 238 V1, który przetrwał tam zimę pomiędzy 1944/1945, lecz potem został wykryty i zniszczony przez aliantów 23 kwietnia 1945 roku.

</doc>
<doc id="1315702" url="https://pl.wikipedia.org/wiki?curid=1315702" title="Konfederacja Macieja Borkowica">
Konfederacja Macieja Borkowica



</doc>
<doc id="1315705" url="https://pl.wikipedia.org/wiki?curid=1315705" title="Moteksafina gadolinu">
Moteksafina gadolinu

Moteksafina gadolinu ("MGd") – makrocykliczny, organiczny związek chemiczny, kompleks teksafiryny i kationu gadolinu . Atom gadolinu koordynuje także dwa ligandy octanowe z jednej strony pierścienia teksafirynowego i wykazuje liczbę koordynacyjną 7.
MGd jest inhibitorem reduktazy tioredoksynowej i reduktazy rybonukleotydowej. Przydatność preparatu jest badana w leczeniu dziecięcych guzów mózgu, NSCLC, chłoniakach, RCC, raku trzustki i rakach dróg żółciowych. Uważa się, że MGd zwiększa wrażliwość nowotworu na radioterapię. Działania niepożądane leku określane są jako akceptowalne i odwracalne. Dystrybucja leku może być monitorowana w badaniu MRI.
Analogicznym związkiem badanym klinicznie w kierunku terapii nowotworów i chorób układu krążenia jest kompleks teksafiryny i lutetu .

</doc>
<doc id="1315710" url="https://pl.wikipedia.org/wiki?curid=1315710" title="Günther Grundmann">
Günther Grundmann

Günther Grundmann (ur. 1892 w Jeleniej Górze, zm. 19 czerwca 1976 w Hamburgu) – niemiecki profesor, malarz, historyk sztuki, konserwator zabytków. Doktor honoris causa Politechniki Wrocławskiej (przed wojną) oraz Uniwersytetu w Hamburgu. Autor książek i artykułów o sztuce Śląska. Twórca "listy Grundmanna".
Życiorys.
Ukończył studia na wydziałach historii sztuki w Monachium i we Wrocławiu. W czasie I wojny światowej służył w wojsku, później został nauczycielem historii w Szkole Snycerskiej w Cieplicach Zdroju. W 1932 został prowincjonalnym Konserwatorem Zabytków Dolnego Śląska i był nim aż do końca II wojny światowej. Na wrocławskim uniwersytecie wykładał historię sztuki, od 1938 roku historię architektury, a w roku wybuchu wojny otrzymał tytuł doktora honoris causa wrocławskiej politechniki.
Urząd miał przy Gartenstrasse 74 (dzisiejsza ul. Józefa Piłsudskiego), a mieszkał z żoną Fridą przy Ludendorfstrasse (Jugosłowiańska). Podczas oblężenia Wrocławia kopał rowy przeciwczołgowe. W 1945 wyjechał do Niemiec, a w 1948 został kustoszem dzieł sztuki w niemieckim Veste Coburgu. Od 1950 pracował jako Krajowy Konserwator Zabytków Wolnego Miasta Hamburga. Zmarł 19 czerwca 1976 roku, w wieku 84 lat.
Prace konserwatorskie na Dolnym Śląsku.
Gdy Grundmann był konserwatorem zabytków, prowadził inwentaryzację zabytków sztuki na Dolnym Śląsku i dobrze orientował się w zbiorach prywatnych kolekcjonerów sztuki, ponieważ wysłał ok. 250 próśb o podanie listy szczególnie cennych przedmiotów (odpowiedziano na 161).
Przypuszcza się, że Grundmann stworzył więcej niż 80 tajnych schowków, gdyż lista kończy się dnia 21 czerwca 1944, a on opuścił Śląsk dopiero w 1945. W skrytce w Cieplicach, gdzie Grundmann miał willę, odnaleziono 19 skrzyń ze zbiorami skarbca katedry na Wawelu, katedry warszawskiej, Wilanowa, Łazienek, Muzeum Narodowego w Warszawie i Muzeum Czartoryskich w Krakowie.
Głównym zadaniem Grundmanna było zabezpieczanie dzieł sztuki z kościołów, muzeów, klasztorów ("Bergungsaktion"). Zbiory były wywożone w głąb Dolnego Śląska i ukrywane w pałacach, zamkach. Pod sam koniec wojny konserwator postanowił jednak ewakuować w głąb Niemiec zabytki o wyjątkowym charakterze. W obliczu zagrożenia ze strony rosyjskiej Grundmann dokonał selekcji i jeździł po różnych miejscach w celu wybrania najcenniejszych rzeczy. Z zamku w Karpnikach zabrał bezcenną "Madonnę burmistrza Meyera" Hansa Holbeina.
Spis zabytków został odnaleziony na gruzach urzędu konserwatorskiego. Dokument rozszyfrował Józef Gębczak – polski historyk sztuki. Po wojnie wszystkie miejsca z listy odwiedziła polska komisja rewindykacyjna Ministerstwa Kultury i Sztuki pod przewodnictwem Witolda Kieszkowskiego – dyrektora Naczelnej Dyrekcji Muzeów. Okazało się, że skrytki nie były już kompletne. Komisja zabezpieczyła to, co zostało. Przypuszcza się, że po 21 czerwca 1944 roku Grundmann wykonał jeszcze ok. 100 skrytek.

</doc>
<doc id="1315713" url="https://pl.wikipedia.org/wiki?curid=1315713" title="Gunther Grundmann">
Gunther Grundmann



</doc>
<doc id="1315715" url="https://pl.wikipedia.org/wiki?curid=1315715" title="Oceano">
Oceano

Oceano Andrade da Cruz (ur. 29 lipca 1962 w São Vicente) – portugalski piłkarz grający na pozycji pomocnika, a także trener. Urodził się w portugalskiej kolonii, obecnie Republika Zielonego Przylądka. Wyemigrował z rodziną do Portugalii będąc dzieckiem.
Kariera klubowa.
Najlepsze lata kariery spędził w Sportingu. Z przerwą grał tam 12 lat. W międzyczasie zaliczył udaną czteroletnią przygodę w Realu Sociedad. U schyłku kariery zagrał przez rok w Toulouse FC.
Kariera reprezentacyjna.
Oceano przez 13 lat grał w reprezentacji swojego kraju. Rozegrał w niej 54 spotkania, zdobywając osiem bramek.

</doc>
<doc id="1315723" url="https://pl.wikipedia.org/wiki?curid=1315723" title="Chiropterochoria">
Chiropterochoria

Chiropterochoria – rozsiewanie (roznoszenie) diaspor, czyli zarodników, nasion, owoców, rozmnóżek przez nietoperze. Chirepterochoria jest jednym z rodzajów zoochorii, czyli zwierzęcosiewności. W rozsiewaniu ważną rolę odgrywają dwie grupy nietoperzy: rodzina liścionosowatych należącej do Microchiroptera oraz cały podrząd Megachiroptera.
Żywiące się owocami nietoperze w Ameryce uczestniczą w rozsiewaniu roślin z rodziny "Cyclanthaceae" i "Araceae" oraz epifitów z rodzaju "Philodendron" i "Rhodospatha". W lasach tropikalnych Ameryki południowej owoce roślin z rodziny "Solanaceae" wydzielają intensywny zapach w nocy. Około 37%-50% nasion tych roślin jest rozsiewanych przez liścionosowate.
Zobacz też.
allochoria, anemochoria, autochoria, ornitochoria, hydrochoria, myrmekochoria.

</doc>
<doc id="1315724" url="https://pl.wikipedia.org/wiki?curid=1315724" title="Cassis (hełm)">
Cassis (hełm)

Cassis, galea – hełm otwarty, używany powszechnie przez rzymskich legionistów, występujący w licznych typach i odmianach na przestrzeni wieków.
W wojskach Rzymian pojawił się w III stuleciu p.n.e., wywodził się od hełmów galijskich (stąd początkowa nazwa "galea") stosowanych w IV-III w. p.n.e. Stanowił solidną osłonę głowy o półkolistym kształcie dzwonu i wzbogaconej konstrukcji z dodanym nakarczkiem oraz mocowanymi na zawiasach policzkami oraz innymi elementami doskonalącymi jego strukturę i wygląd (szczytowa gałka, naczolnik, krzyżulce). Formą wyjściową był rozprzestrzeniony w świecie celtyckim hełm typu Montefortino (od charakterystycznego kształtu potocznie zwany „czapką dżokejską”), mający zasadnicze znaczenie dla ewolucyjnego rozwoju rzymskich hełmów w dalszych stuleciach i od III w. p.n.e. funkcjonujący wśród legionistów jeszcze na początku I wieku n.e.
Typologia legionowych hełmów z okresu republiki i cesarstwa według podziału zapoczątkowanego przez H. Russel Robinsona (1975) wyróżnia następujące:
Jeszcze w czasach Cezara nazwę "galea" odnoszono do hełmu piechoty, a mianem "cassis" określano używany przez jazdę. Hełmy z okresu cesarstwa częściowo były bogato zdobione, do ich noszenia i zawieszania służył pierścień lub uchwyt na nakarczku; na nim lub na tzw. naczolniku dość często były umieszczane napisy odnoszące się do właściciela. Szczyt rzymskiego hełmu wzmacniały także elementy dekoracyjne: pierścienie, gałka bądź guz ("apex"), nadający się do osadzenia pióropusza ("crista"). Po bokach opadały również zdobione, ruchome osłony policzkowe ("buccula") łączone rzemieniem podwiązywanym pod brodą. 

</doc>
<doc id="1315731" url="https://pl.wikipedia.org/wiki?curid=1315731" title="Hands Off Venezuela">
Hands Off Venezuela

Hands Off Venezuela (Ręce precz od Wenezueli) - międzynarodowa kampania polityczna, trwająca od grudnia 2002, mająca na celu rozpowszechnianie wiedzy o rewolucji boliwariańskiej w Wenezueli i przeciwstawienie się wizerunkowi prezydenta Hugo Chaveza jako dyktatora, który zdaniem organizatorów kampanii jest rozpowszechniany przez media neoliberalne. 
Do rozpoczęcia kampanii wezwał czołowy teoretyk Międzynarodowej Tendencji Marksistowskiej Alan Woods w apelu opublikowanym w mediach Tendencji - gazecie "Socialist Appeal" oraz na witrynie marxist.com. Podkreślał on wielokrotnie konieczność międzynarodowego wsparcia dla Wenezueli przede wszystkim w ruchu pracowniczym. 
Kampania zajmuje się gromadzeniem i popularyzacją wiedzy o Wenezueli i rewolucji boliwariańskiej, organizowaniem badań zachodzących tam wydarzeń i ich relacjonowaniem, jako przeciwwagą dla niekorzystnego wizerunku Wenezueli w mediach głównego nurtu. Jej działacze wskazują na wielokrotne nieścisłości i jednostronność, jakich te media dopuszczają się przy przedstawianiu wydarzeń w tym kraju. Oprócz prowadzenia krajowych stron internetowych organizują spotkania edukacyjne, nierzadko z udziałem aktywistów z Wenezueli oraz połączone z wyświetlaniem filmów dokumentalnych (z których najbardziej znane są The revolution will not be televised, poświęcony zamachowi stanu w Wenezueli w 2002 roku i No Volveran!). Od 2006 Hands off Venezuela wydaje periodyk pod tym samym tytułem. 
W Polsce.
Odpowiedzialna za kampanię w Polsce jest grupa związana z portalem socjalizm.org i pismem "Nowy Tygodnik Popularny".

</doc>
<doc id="1315737" url="https://pl.wikipedia.org/wiki?curid=1315737" title="Karl Pflanzer-Baltin">
Karl Pflanzer-Baltin

Karl von Pflanzer-Baltin (ur. 1 czerwca 1855 w Peczu, zm. 8 kwietnia 1925 w Wiedniu) – generał pułkownik cesarskiej i królewskiej Armii, doktor filozofii i prawa.
Życiorys.
Urodził się w rodzinie generała audytora Wilhelma Pflanzera. Odbył edukację wojskową. Na stopień podporucznika został mianowany ze starszeństwem z 1 września 1875 i wcielony do Czeskiego Pułku Dragonów Nr 1 w Pardubicach. W 1878 został przyjęty do Szkoły Wojennej w Wiedniu, pozostając oficerem nadetatowym DR. 1. Na stopień porucznika został mianowany ze starszeństwem z 1 maja 1880. W tym samym roku, po ukończeniu studiów, otrzymał tytuł „oficera przydzielonego do Sztabu Generalnego” i przeniesienie do Komendy XVI Dywizji Piechoty w Sybinie na stanowisko oficera sztabu. W następnym roku został przeniesiony do 60 Brygady Piechoty we Lwowie na stanowisko oficera sztabu. W 1882 został przeniesiony do 14 Brygady Kawalerii w Przemyślu na takie samo stanowisko.
Do 1889 pełnił rozmaite funkcje w sztabie korpusu w Temeszwarze. W 1884 został awansowany do stopnia rotmistrza 18 Dywizji Piechoty w Mostarze. W 1889 stacjonował w Tarnowie, w szeregach słynnego Galicyjskiego Pułku Ułanów Nr 2. W czasie pobytu w tym garnizonie poznał swoją przyszłą żonę, Jadwigę Feger, z którą miał dwóch synów (jeden z nich zginął podczas I wojny).
20 marca 1893 ojciec Pflanzera w dowód zasług otrzymał tytuł szlachecki Edler von Baltin, podobnie jego syn Karl, który został uhonorowany w ten sam sposób 8 kwietnia tego roku. Został adoptowany przez wuja Josefa von Baltina, który przekazał mu tytuł barona.
W 1896 został przeniesiony do Komendy 11 Korpusu we Lwowie na stanowisko szefa Sztabu Generalnego. Na tym stanowisku 1 maja 1897 został mianowany pułkownikiem. 13 maja 1903 został mianowany na stopień generała majora ze starszeństwem z 1 maja tego roku i wyznaczony na stanowisko komendanta 32 Brygady Piechoty w Sybinie należącej do 16 Dywizji Piechoty. W 1905 został przesunięty w tej samej dywizji na stanowisko komendanta 31 Brygady Piechoty w Braszowie. Już wówczas dał się poznać jako wytrawny taktyk, zwolennik teorii, zgodnie z którą podwładni powinni doskonale rozumieć zamiary szefa. Jego niekonwencjonalna metoda osobistego nadzoru nad szkoleniem żołnierzy była krytykowana przez innych wyższych rangą oficerów, co jednak nie przeszkodziło mu w awansach.
30 października 1907 został mianowany na stopień marszałka polnego porucznika ze starszeństwem z 1 listopada tego roku i wyznaczony na stanowisko komendanta 4 Dywizji Piechoty w Brnie. W 1911 został generalnym inspektorem korpuśnych szkół oficerskich. 29 października 1912 został mianowany tytularnym generałem kawalerii, a 28 października 1914 mianowany rzeczywistym generałem kawalerii.
W czasie I wojny światowej zrobił błyskotliwą karierę. Na przełomie lat 1914-1915 zdołał zatrzymać w Karpatach atak armii rosyjskiej prącej z zajętej Galicji do Kotliny Panońskiej. Za osiągnięcia frontowe 25 kwietnia 1915 otrzymał order Leopolda i tytuł tajnego radcy dworu.
20 grudnia 1915 został szefem Pułku Piechoty Nr 93. 8 maja 1916 został mianowany na stopień generała pułkownika ze starszeńtwem z 1 maja tego roku. Zarazem za zasługi w wyzwoleniu Czerniowiec spod okupacji rosyjskiej tamtejszy uniwersytet przyznał mu doktorat "honoris causa" w dziedzinie filozofii.
W 1916 został skrytykowany przez dowództwo niemieckie, które mu nie ufało i odmówiło podporządkowania się w skali operacyjnej podczas ofensywy Brusiłowa. Na osobiste polecenie następcy tronu Pflanzer-Baltin podał się do dymisji.
Po objęciu tronu przez cesarza Karola, Pflanzer-Baltin powrócił w 1917 do służby. 8 marca 1918 został generalnym inspektorem piechoty, a w lipcu 1918 objął dowodzenie na froncie albańskim "Armegruppe Albanien", gdzie odniósł wiele zwycięstw nad aliantami. Do samego końca wojny generał Pflanzer-Baltin pozostał nie pobity w polu. 1 grudnia 1918 został przeniesiony w stan spoczynku.
Po wojnie osiadł w Wiedniu, gdzie zmarł, został pochowany na cmentarzu Hietzinger.

</doc>
<doc id="1315740" url="https://pl.wikipedia.org/wiki?curid=1315740" title="Roman Cycowski">
Roman Cycowski

Roman Cycowski (ur. 25 stycznia 1901 w Tuszynie, zm. 9 listopada 1998 w Palm Springs) – polski śpiewak, aktor.
Urodził się w rodzinie żydowskiej. Śpiewał barytonem w niemieckiej grupie Comedian Harmonists. Po jej rozwiązaniu przez nazistów wyemigrował do Austrii, a następnie do Kalifornii. Tam pracował jako kantor w synagogach w San Francisco i Palm Springs. Udzielał również lekcji śpiewu i jęz. niemieckiego.
Był najdłużej żyjącym artystą tego zespołu i jednym z najdłużej czynnych zawodowo kantorów w USA. Zmarł w swoim domu w Palm Springs w 1998.

</doc>
<doc id="1315741" url="https://pl.wikipedia.org/wiki?curid=1315741" title="Przewlekła choroba wyniszczająca">
Przewlekła choroba wyniszczająca

Przewlekła choroba wyniszczająca (ang. chronic wasting disease, CWD) – choroba z grupy zakaźnych gąbczastych encefalopatii (transmisible spongiform encephalopathy, TSE), dotycząca zwierzyny płowej. Jak dotąd przypadki CWD opisano u mulaka, jelenia wirginijskiego, łosi i wapiti. CDC nie potwierdziła do tej pory przypadków domniemanego przeniesienia choroby na ludzi.
Objawy i przebieg.
Większość przypadków CWD występuje u dorosłych zwierząt. Choroba ma postępujący przebieg i zawsze kończy się śmiercią zarażonego zwierzęcia. Najbardziej stałym i widocznym objawem jest utrata wagi. W większości przypadków stwierdza się zmiany zachowania, takie jak oddalanie się od innych zwierząt, apatia, opuszczenie łba, stały wyraz mięśni mimicznych i przemieszczanie się w kółko w ustalony sposób. U łosi obserwowano nadpobudliwość i nerwowość. Zarażone zwierzęta jedzą ziarno, ale mogą przejawiać mniejsze zainteresowanie sianem. Obserwuje się ślinotok i obnażanie zębów. Większość jeleni mniej pije i oddaje mniej moczu.

</doc>
<doc id="1315744" url="https://pl.wikipedia.org/wiki?curid=1315744" title="Raveena Tandon">
Raveena Tandon

Raveena Tandon (ur. 1970 w Mumbaju, Indie) – indyjska, bollywoodzka aktorka i producentka filmowa i modelka. Zadebiutowała w 1991 roku. Została nagrodzona National Film Award.

</doc>
<doc id="1315745" url="https://pl.wikipedia.org/wiki?curid=1315745" title="Lagidium peruanum">
Lagidium peruanum



</doc>
<doc id="1315756" url="https://pl.wikipedia.org/wiki?curid=1315756" title="Victor Dankl">
Victor Dankl

Victor Dankl von Kraśnik hrabia, (ur. 18 września 1854 w Udine, zm. 8 stycznia 1941 w Innsbrucku) – generał pułkownik cesarskiej i królewskiej Armii.
Życiorys.
Jego ojciec, Niemiec z Wiednia, był kapitanem, wysłanym na włoską placówkę do Gorycji i Triestu, gdzie Victor uczęszczał do gimnazjum. W 1870 po ukończeniu akademii wojskowej w Wiener Neustadt został podporucznikiem w 3. pułku dragonów w Enns. Kilka lat później rozpoczął studia w Szkole Wojennej w Wiedniu. Pierwszą funkcją po ukończeniu uczelni było stanowisko w sztabie 8. Brygady Kawalerii w Pradze.
Od 1880 służył w Sztabie Generalnym. W 1884 otrzymał stopień rotmistrza. Pełnił następnie rozmaite funkcje sztabowe, między innymi; od 1894 służył w Czeskim Pułku Ułanów Nr 11 w Przemyślu na stanowisku komendanta 2. dywizjonu w Radymnie, w Komendzie 13 Korpusu w Zagrzebiu, był szefem sztabu dywizji kawalerii w Wiedniu. 16 maja 1903 został mianowany na stopień generała majora. Nominacja wiązała się z objęciem przez niego funkcji komendanta 66. Brygady Piechoty w Komárom. W 1905 służył w Treście
Następny awans na stopień marszałka polnego porucznika nadszedł w roku 1907 – Dankl został wówczas komendantem 36 Dywizji Piechoty w Zagrzebiu. 29 października 1912 został mianowany na stopień generała kawalerii. Przed wybuchem wojny awansował dalej, obejmując dowództwo elitarnego 14 Korpusu w Innsbrucku i szefa obrony Tyrolu i Vorarlbergu.
Z rozpoczęciem mobilizacji przed wybuchem I wojny światowej w sierpniu 1914 został wyznaczony na dowódcę 1 Armii (I, V, i X Korpusy Armijne, 3 i 9 Dywizje Kawalerii i 450 dział), która była mobilizowana w rej. Sieniawa – Nisko. 1 Armia, z rozpoczęciem działań, uderzała w na Lublin i w widłach rzek Wisła i Wieprz, gdzie rozwijała się 4 Armia rosyjska gen. Antona von Zalcy. 17 sierpnia nastąpiło pierwsze starcie kawalerii 4 Armii z oddziałami Armii Dankla w lasach na płd. od Kraśnika. 20 sierpnia Armia Dankla ruszyła do operacji zaczepnej z rubieży rz. San na północny wschód. Rankiem 23 sierpnia siłami 1 i 5 Korpusów Armijnych 1 Armia nacierała na 14 Korpus rosyjski w rej. Kraśnika i zmusiła go do odwrotu. 24 sierpnia rozbiła 16 KA i Korpus Grenadierów, a 25 sierpnia 4 Armia rosyjska rozpoczęła wycofanie w kierunku na Lublin. Wojska Dankla wzięły do niewoli ok. 6 tys. żołnierzy i zdobyły 28 dział i dalej prowadziły ofensywę próbując obejść i okrążyć prawe skrzydło 4 Armii rosyjskiej.
Jako dowódca 1 Armii Dankl dowodził swoimi oddziałami w zwycięskiej dla nich bitwie pod Kraśnikiem. Zimą 1914 9 Armia rosyjska w dniach 23-28 grudnia zadała duże straty Armii Dankla pod Nowym Korczynem i zmusiła ją do odwrotu za Nidę. W maju 1915 po przerwaniu rosyjskich pozycji na linii Gorlice – Tarnów Armia Dankla brała udział w operacji zaczepnej w Galicji działając w rejonie Karpat. walczył przeciwko Grupy Karpackiej 3 armii rosyjskiej. Po wejściu do wojny Włoch, 24 maja 1915 Dankl został oddelegowany na front włoski, gdzie objął stanowiska dowódcy obrony Tyrolu, gdzie dowodził wojskami austro węgierskimi w obronie Trydentu. 9 maja 1916 został mianowany na stopień generała pułkownika i w uznaniu zasług został wyznaczony na stanowisko dowódcy 11. Armii austriackiej, która była rozwijana w rej. Tyrolu. Uczestniczył w wiosennej ofensywie pod Trydentem razem z 3 Armią w maju 1916 (armie austro węgierskie w okresie 15-27 maja przesunęły się o 10 km. i natarcie 30 maja zatrzymało się, po czym wojska włoskie przeszły do kontrnatarcia). 25 czerwca rozpoczęło się wycofanie wojsk austro węgierskich.
18 czerwca 1916 Dankl musiał jednak przekazać dowództwo w ręce generała Rohra, pozostając honorowym kapitanem w 1 Gwardyjskim pułku strzeleckim i został wysłany do szpitala z powodu komplikacji zdrowotnych po operacji gardła. Potem był honorowym pułkownikiem gwardii cesarskiej 53 pułku piechoty. 17 sierpnia 1917 został uznany za niezdolnego do służby liniowej z przyczyn zdrowotnych, i został w członkiem Oficerskiej Gwardii Cesarskiej. Funkcję tę pełnił do 1918. Otrzymał w 1917 tytuł barona, a rok później został hrabią Kraśnika na pamiątkę jednego z najbardziej znanych zwycięstw Austriaków nad armią rosyjską.
Po przegranej wojnie Dankl został w Austrii, po śmierci Hotzendorffa Dankl został przewodniczącym kapituły Orderu Marii Teresy. Jako emeryt otrzymywał rozmaite honorowe stanowiska m.in. był protektorem Stowarzyszenia Upamiętnienia Pamięci Bohaterów oraz doktorem filozofii honoris causa uniwersytetu w Innsbrucku.

</doc>
<doc id="1315757" url="https://pl.wikipedia.org/wiki?curid=1315757" title="Adam Massinger">
Adam Massinger

Adam Massinger (ur. 6 września 1888 w Freudenheim koło Mannheim, zm. 21 października 1914 w Ypres) – astronom niemiecki.
Życiorys.
W 1908 zaczął studiować matematykę i nauki przyrodnicze na Uniwersytecie w Heidelbergu. W 1912 rozpoczął pracę w Landessternwarte Heidelberg-Königstuhl w Heidelbergu, odkrył tam 7 planetoid.
W 1914 roku, na początku I wojny światowej został powołany do służby wojskowej, poległ w bitwie pod Ypres.
Od jego nazwiska pochodzi nazwa planetoidy (760) Massinga.

</doc>
<doc id="1315759" url="https://pl.wikipedia.org/wiki?curid=1315759" title="Henry Marcus">
Henry Marcus

Henry Isac Marcus (ur. 2 maja 1866 w Sztokholmie, zm. 30 kwietnia 1944 tamże) – szwedzki lekarz, neurolog, kuzyn dermatologa Karla Marcusa (1873–1935).
Marcus rozpoczął studia medyczne w 1883 w Instytucie Karolinska, gdzie zdał egzaminy lekarskie. W 1896 został ordynatorem w szpitalu "Solna" (szw. "Solna sjukhem"). W 1903 doktoryzował się, po czym został docentem neurologii a w 1920 psychiatrii i neurologii Instytutu Karolinska. Obył wiele zagranicznych podróży naukowych gdzie pobierał nauki m.in. u Alzheimera, Ehrlicha, Nonnego, Nissla, Kraepelina i Foerstera. W 1921 otrzymał tytuł profesora (szw."professors namn"), a w 1924 zastąpił Frithiofa Lennmalma na stanowisku profesora zwyczajnego neurologii.

</doc>
<doc id="1315761" url="https://pl.wikipedia.org/wiki?curid=1315761" title="Henotikon">
Henotikon

Henotikon ("Akt zjednoczenia") – dekret cesarski (a właściwie list do Kościoła Egiptu) opracowany przez konstantynopolitańskiego patriarchę Akacjusza z inicjatywy cesarza Zenona Izauryjczyka i ogłoszony w 482 roku. Podkreślał on niepodważalność orzeczeń dogmatycznych soborów w Nicei, Konstantynopolu i Efezie, ekskomunikując jednocześnie tych, którzy głosili doktryny przyjęte na soborze chalcedońskim. Treść teologiczna Henotikonu została oparta na pojednawczej formule wiary z 433 roku.
Henotikon miał na celu doprowadzenie do pojednania Kościoła Powszechnego ze zwolennikami monofizytyzmu. Doprowadził jednak do trwającej w latach 484-519 schizmy akacjańskiej, zakończonej przyjęciem przez Konstantynopol kanonów soboru w Chalcedonie.

</doc>
<doc id="1315765" url="https://pl.wikipedia.org/wiki?curid=1315765" title="Diak (ujednoznacznienie)">
Diak (ujednoznacznienie)



</doc>
<doc id="1315771" url="https://pl.wikipedia.org/wiki?curid=1315771" title="Puchar Świata w Hokeju na Lodzie 1996">
Puchar Świata w Hokeju na Lodzie 1996

Puchar Świata w hokeju na lodzie 1996 – pierwszy turniej Pucharu Świata, który został następcą Canada Cup. Puchar Świata zdobyła reprezentacja Stanów Zjednoczonych, która w finale pokonała Kanadę.
Turniej odbył się w dniach 26 sierpnia – 14 września 1996 roku. Uczestniczyło w nim osiem zespołów, które zostały podzielone na dwie grupy: północnoamerykańską, której mecze rozegrane zostały w Kanadzie i Stanach Zjednoczonych oraz europejską, której mecze rozegrane zostały w Europie.
Organizacja turnieju.
W turnieju uczestniczyło 8 zespołów – 6 państw europejskich i 2 z Ameryki Północnej.
W turnieju uczestniczyło sześć najlepszych drużyn świata oraz reprezentacje Słowacji oraz Niemiec. Drużyny uczestniczyły w dwóch fazach turnieju. Pierwsza – faza grupowa została rozegrana wśród 8 zespołów, które podzielone zostały na dwie czterozespołowe grupy (północnoamerykańska i europejska). Trzy drużyny z tej fazy rozgrywek awansowało do fazy pucharowej. Z tym, że zwycięzcy grup mieli zapewniony awans do półfinału, zaś drużyny, które zajęły w swoich grupach miejsce drugie i trzecie zagrały ze sobą mecze ćwierćfinałowe o awans do półfinałów. Zwycięzcy półfinałów awansowali do finału, który został rozegrany według zasady do dwóch wygranych meczów.
Faza grupowa.
Grupa północnoamerykańska.
     = awans do półfinału     = awans do ćwierćfinału     = brak awansu
Wyniki
Grupa Europejska.
     = awans do półfinału     = awans do ćwierćfinału     = brak awansu
Wyniki
26 sierpnia 1996
27 sierpnia 1996
28 sierpnia
29 sierpnia 1996
31 sierpnia 1996
1 września 1996
Faza pucharowa.
Ćwierćfinały.
5 września 1996
6 września 1996
Półfinały.
7 września 1996
8 września 1996
Finał.
Do dwóch zwycięstw
10 września 1996
12 września 1996
14 września 1996

</doc>
<doc id="1315772" url="https://pl.wikipedia.org/wiki?curid=1315772" title="Podłoże Middlebrooka">
Podłoże Middlebrooka

Podłoże Middlebrooka (7H10, 7H11) – stałe, agarowe, nieselektywne podłoże hodowlane używane do trudnej hodowli prątków. W przeciwieństwie do drugiego powszechnie stosowanego podłoża Löwensteina-Jensena jest przezroczyste, więc małe kolonie mogą być zaobserwowane wcześniej. Czas od posiewu do wykrycia drobnoustroju wynosi średnio 17 dni (na podłożu LJ około 20). Jest pożywką z wyboru podczas podejrzenia zakażenia "Mycobacterium genavense".
W 1949 Dubos i Middlebrook opracowali płynne podłoże (7H9) składające się z między innymi z kwasu oleinowego oraz albumin. Podłoże 7H9 może być używane ciągle do diagnostyki plwociny. W 1958 opracowano stałe podłoże (7H10), a 10 lat później je jeszcze ulepszono (7H11).

</doc>
<doc id="1315776" url="https://pl.wikipedia.org/wiki?curid=1315776" title="Pożywka Middlebrooka">
Pożywka Middlebrooka



</doc>
<doc id="1315779" url="https://pl.wikipedia.org/wiki?curid=1315779" title="Daszek">
Daszek



</doc>
<doc id="1315782" url="https://pl.wikipedia.org/wiki?curid=1315782" title="Diak (prawosławie)">
Diak (prawosławie)

Diak (gr. "διάκονος" diákonos 'sługa', również "daskał", od greckiego "didaskalos", por. didaskalia) – funkcja kościelna w Kościołach tradycji bizantyjskiej.
Diak to kantor, który w cerkwi prowadzi śpiewy i zna się na obrządku. Towarzyszy i pomaga kapłanowi w jego posłudze, tzn. śpiewa podczas nabożeństw, w czasie udzielania sakramentów lub na pogrzebach.
Był również doradcą chłopów, czytał im Psałterz i literaturę ludową, nauczał w szkółce parafialnej, dbał o wygląd cerkwi, organizował prace chóru i bractw cerkiewnych.
Na terenie Galicji w 1782 większą część ich majątku ("diakówki") przejęto na Fundusz Kościelny, resztę w latach 70. XIX wieku na rzecz szkół. Wtedy też ze szkół zaczęli wypierać ich nauczyciele świeccy. W 1886 zorganizowali własne towarzystwo wzajemnej pomocy, jednak środki przez nie zgromadzone okazały się niewystarczające. W związku z tym w latach 90. XIX wieku rozpoczęli oni walkę o stałe wynagrodzenie za pracę na rzecz parafii, w 1892 wystąpili nawet z żądaniem przyznania statusu urzędników.

</doc>
<doc id="1315790" url="https://pl.wikipedia.org/wiki?curid=1315790" title="Eren Keskin">
Eren Keskin

Eren Keskin (ur. 24 kwietnia 1959 w Bursie) – Kurdyjka, obywatelka Turcji. Z wykształcenia jest prawnikiem. 
Współzałożycielka „Legal Aid For Women Who Were Raped Or Otherwise Sexually Abused by National Security Forces” (Pomoc prawna dla kobiet, które zostały zgwałcone bądź wykorzystane seksualnie przez państwową służbę więzienną). Za swoją działalność była wielokrotnie szykanowana oraz więziona. W 2004 otrzymała nagrodę „Aachen Peace Award” za swą odwagę oraz działalność na rzecz praw człowieka.

</doc>
<doc id="1315791" url="https://pl.wikipedia.org/wiki?curid=1315791" title="Guiniforte Solari">
Guiniforte Solari

Guiniforte (albo Boniforte) Solari albo de Solario (zm. ok. 1481 w Mediolanie) – rzeźbiarz, architekt i inżynier włoski.
Przedstawiciel licznej rodziny Solari z Carony w kantonie Ticino. Był synem Giovanniego, bratem Francesco i ojcem Pietro Antonio Solariego oraz głównym budowniczym Katedry w Mediolanie. Solari był też naczelnym architektem Księstwa Mediolanu w XV w. Przypisuje mu się projekt i realizację Kaplicy Portinari w bazylice Sant'Eustorgio w Mediolanie. Dawniej dzieło to przypisywano Michelozzo, a później Filarete. W czasie budowy zespołu klasztornego Certosa di Pavia na pewno projektował część absydalną, która wykazuje charakter już nie gotycki, ale renesansowy. Ten styl pojawia się w pracach Solariego na skutek kontaktu z artystami takimi jak Masolino da Panicale w Castiglione Olona, czy Vincenzo Foppa w Mediolanie.
Solari reprezentował tradycję gotycką i biegłość budowlaną inżynierów lombardzkich, zdolnych dostosować się do nowych gustów wynikających z odwołania się do kultury klasycznej. Do dzieł, których był twórcą lub wykonawcą należy zaliczyć Ospedale Maggiore ("Ca' Granda") w Mediolanie, zaprojektowany przez Fialrete, ale zrealizowany przez Solariego. Jego dziełem jest też odnowienie kościoła San Pietro in Gessate. Natomiast jego projekty dotyczące kopuły Katedry mediolańskiej zostały zrealizowane przez Amadeo, który był jego uczniem i zięciem. Solari zaprojektował też konwent (ukończony w 1469) i kościół Santa Maria delle Grazie w Mediolanie (ukończony w 1482). W 1469 r. wraz z bratem oraz Martino Benzonim miał projektować Cappella Colleoni w Katedrze mediolańskiej, ale przedwczesna śmierć brata zniweczyła ten pomysł, a projekt został powierzony młodemu rzeźbiarzowi i architektowi Amadeo. Po śmierci brata Guiniforte zostaje głównym inżynierem książęcym. Umiera w Mediolanie ok. 1481 r.

</doc>
<doc id="1315798" url="https://pl.wikipedia.org/wiki?curid=1315798" title="Bitwa pod Małojarosławcem">
Bitwa pod Małojarosławcem

Bitwa pod Małojarosławcem – starcie zbrojne, które miało miejsce 24 października 1812 podczas wojny francusko-rosyjskiej 1812.
Po opuszczeniu Moskwy, Napoleon wraz z armią liczącą 108 000 żołnierzy i 570 dział ruszył na Kaługę, by opanować znajdujące się tam bogate magazyny armii rosyjskiej. W nocy na 12 października korpus Beauharnaisa, za którym posuwały się korpus Davouta i Napoleon z gwardią (łącznie 24 000 żołnierzy) zajął Małojarosławiec. Nad ranem stojące w mieście wojska francuskie zaatakowane zostały przez rosyjski korpus Dochturowa wsparty przez kozaków Płatowa i korpus Rajewskiego (razem 24 000 żołnierzy). Zażarte walki trwały 18 godzin, a Małojarosławiec osiem razy przechodził z rąk do rąk. W końcu Francuzom udało się utrzymać miasto w ręku. Napotkany opór oraz świadomość przewagi liczebnej armii Michaiła Kutuzowa (120 000 żołnierzy) skłoniły Napoleona do rezygnacji z marszu na Kaługę i powrotu na drogę smoleńską. W bitwie Francuzi stracili 5000 zabitych i rannych, natomiast Rosjanie – 6000.

</doc>
<doc id="1315802" url="https://pl.wikipedia.org/wiki?curid=1315802" title="Buffy postrach vampirów">
Buffy postrach vampirów



</doc>
<doc id="1315803" url="https://pl.wikipedia.org/wiki?curid=1315803" title="Raphael Neale">
Raphael Neale

Raphael Neale (zm. 19 października 1833) – amerykański polityk. W latach 1819–1825 przez trzy kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1315805" url="https://pl.wikipedia.org/wiki?curid=1315805" title="Bernard Goldstein">
Bernard Goldstein

Bernard Goldstein (ur. 1889 w Siedlcach, zm. 7 grudnia 1959 w Nowym Jorku) – polski polityk żydowskiego pochodzenia, jeden z liderów organizacji Bund.
Życiorys.
W wieku 16 lat został członkiem żydowskiej robotniczej organizacji Bund. W okresie od 1905 - 1917 wiele lat spędził w więzieniach od Warszawy po Syberię. Wziął udział w rewolucji październikowej w roku 1917. Do Warszawy powrócił w roku 1919. W niepodległej Polsce był szanowanym organizatorem organizacji robotniczych i związków zawodowych. W 1940 trafił do getta warszawskiego, gdzie organizował pomoc potrzebującym. Po ucieczce z getta brał udział w walce konspiracyjnej na terenie Warszawy. 
Emigrował z Polski do USA w roku 1945. W książce "Five Years in the Warsaw Ghetto" opisał życie panujące w getcie oraz heroiczną walkę żydowskich żołnierzy. Jego autorytet w kierownictwie Bundu jakim się cieszył przed wojną oraz pozycja w żydowskim podziemiu w okresie wojny, określiła go we współczesnej światowej historiografii mianem "kronikarza" ostatnich godzin żydowskiej Warszawy. 

</doc>
<doc id="1315820" url="https://pl.wikipedia.org/wiki?curid=1315820" title="Abe Gutnajer">
Abe Gutnajer

Abe Gutnajer, właśc. Abel Gutnajer (ur. ok. 1888, zm. 21 lipca 1942 w Warszawie) – polski marszand żydowskiego pochodzenia, jeden z największych antykwariuszy II Rzeczypospolitej, organizator aukcji i wystaw malarstwa polskiego.
1915–1939.
Pochodził z rodziny warszawskich antykwariuszy, którzy mieli małe salony antykwaryczne przy ulicach Śliskiej i Bagno, nastawione przede wszystkim na klientów pochodzenia żydowskiego. Około 1915 roku otworzył antykwariat przy ul. Świętojańskiej 35, gdzie urządzał także wystawy prac malarskich, między innymi Wojciecha Kossaka w 1915, Władysława Czachórskiego i Józefa Brandta w 1916 oraz Juliana Fałata, Jacka Malczewskiego, Józefa Mehoffera, Henryka Siemiradzkiego i Jana Matejki i ponownie Wojciecha Kossaka w 1917 roku. W swoim antykwariacie organizował również aukcje obrazów, co było na owe czasy rzadko spotykaną praktyką w Warszawie.
W poszukiwaniu płócien podróżował po całej Europie, ściągając do kraju obrazy czołowych polskich artystów rozsiane po świecie. To Gutnajer przywiózł z Paryża prace Olgi Boznańskiej i Józefa Chełmońskiego, z Wiednia prace Józefa Brandta, Aleksandra Gierymskiego, Leopolda Löfflera i Jana Matejki, a z Berlina rzadko spotykane w Polsce obrazy pędzla Maksymiliana Gierymskiego. Wśród obrazów nabytych przez Gutnajera było 14 płócien pędzla Józefa Chełmońskiego, zakupionych w Paryżu w 1918, oraz "„Portret czytającego mężczyzny”" Pietera de Greberra (zakup z 1917 roku). 
W 1920 roku swój reprezentacyjny antykwariat przeniósł na ul. Mazowiecką 16, a drugi, o mniej prestiżowej randze, w którym sprzedawał mniej wartościowe malarstwo, meble i wyroby rzemiosła artystycznego otworzył w pobliżu, przy ul. Mazowieckiej 11. W 1924 roku nabył część kolekcji malarstwa polskiego będącej własnością hrabiego Ignacego Korwin-Milewskiego. Pośród zakupionych wtedy płócien były między innymi takie dzieła jak "„Babie Lato”" Józefa Chełmońskiego (zakupione w 1924 przez Muzeum Narodowe w Warszawie) czy "„Widok na zamek Kufstein”" Aleksandra Gierymskiego, podarowany temuż Muzeum w 1927 roku.
Organizował też wystawy swoich zbiorów w innych polskich miastach. Na przykład na przełomie lat 1936/1937 r. pokazał w Łodzi „Autoportret” Rembrandta oraz portret prymasa Poniatowskiego, pędzla Marcella Bacciarellego.
Jedną z ostatnich wielkich licytacji dzieł sztuki przeprowadzonych przez jego salon sztuki i antykwarnię przed wybuchem wojny była licytacja zbiorów Henryka Loewenfelda, właściciela obszaru dworskiego w Chrzanowie w czerwcu 1939 r.
II wojna światowa.
Podczas obrony Warszawy we wrześniu 1939 roku zniszczeniu w wyniku bombardowania uległ antykwariat i mieszkanie Gutnajera przy ul. Mazowieckiej 16. Ocalał natomiast antykwariat przy ul. Mazowieckiej 11. Opinie co do losów jego kolekcji przechowywanej przez niego w domu są podzielone. Sądzi się, że prawdopodobnie nie uległa zniszczeniu, a została gdzieś zabezpieczona po pierwszych bombardowaniach stolicy. Przed wysiedleniem do warszawskiego getta Gutnajer zwrócił przedmioty przyjęte przed wybuchem wojny do sprzedaży komisowej. Co zabrał ze sobą do getta poza obrazem "„Portret czytającego mężczyzny”" Pietera de Grebbera, nie wiadomo. Prawdopodobnie resztę zbiorów zdeponował u swojego przyjaciela Edmunda Mętlewicza, który na jego zlecenie sprzedawał płótna w warszawskich antykwariatach „Skarbiec” i „Miniatura”, a pieniądze przekazywał do getta.
Gutnajer mieszkał w getcie przy ulicy Chłodnej 26. Tam 21 lipca 1942 roku został zamordowany przez Niemców. Do tragedii doszło w przeddzień rozpoczęcia wielkiej akcji deportacyjnej. W dniu śmierci miał umówioną konsultację lekarską z wybitnym polskim patofizjologiem i patomechanikiem stawów – prof. Franciszkiem Raszeją, który specjalnie na tę okoliczność otrzymał przepustkę do getta. W mieszkaniu antykwariusza przebywali w tym czasie poza nim jego żona – Regina, córka Stefania, zięć i wnuczka, kilkoro innych członków rodziny, Raszeja wraz z asystentem Kazimierzem Pollakiem i żydowska pielęgniarka.
Okoliczności zbrodni opisują między innymi dr Zbigniew Lewicki, który w dzień po tragedii wyruszył do getta w poszukiwaniu prof. Raszei po tym, jak ten nie powrócił stamtąd z przepustki oraz Władysław Szpilman, który w swoich opublikowanych po wojnie wspomnieniach napisał, że Gutnajer został zastrzelony w narkozie na stole operacyjnym. Zbrodnia ta, jak i inne dokonane 21 lipca 1942, miały za zadanie, według Marka Edelmana, zastraszyć ludność getta, by nie stawiała oporu podczas akcji wysiedleńczej zaplanowanej na dzień następny. Według Włodzimierza Kalickiego w grę dodatkowo mógł wchodzić cel rabunkowy, a zbrodnia była zaplanowana. Z mieszkania antykwariusza skradziono między innymi obraz "„Portret czytającego mężczyzny”". Ciała ofiar mordu przy ul. Chłodnej 26 zostały pochowane w zbiorowym grobie na cmentarzu żydowskim przy ulicy Okopowej.
Wojnę przeżył syn Abe Gutnajera, Ludwik, który walczył podczas kampanii wrześniowej zarówno z Niemcami, jak i sowietami, potem jako żołnierz Samodzielnej Brygady Strzelców Karpackich uczestniczył w bitwie pod Tobrukiem w 1941, a następnie jako bombardier brał udział w lotach bojowych RAF-u nad Niemcami.

</doc>
<doc id="1315827" url="https://pl.wikipedia.org/wiki?curid=1315827" title="SC Bern">
SC Bern

SC Bern – szwajcarski klub hokeja na lodzie z siedzibą w Bernie.
Historia.
W sezonie 2012/2013 na meczach Dynama w Mińsku zanotowano najwyższą frekwencję publiczności w rozgrywkach NLA i jednocześnie w całej Europie - 16 330 widzów.

</doc>
<doc id="1315828" url="https://pl.wikipedia.org/wiki?curid=1315828" title="BBC News 24">
BBC News 24



</doc>
<doc id="1315829" url="https://pl.wikipedia.org/wiki?curid=1315829" title="SCB">
SCB



</doc>
<doc id="1315835" url="https://pl.wikipedia.org/wiki?curid=1315835" title="Nomarchowie">
Nomarchowie



</doc>
<doc id="1315839" url="https://pl.wikipedia.org/wiki?curid=1315839" title="Opel Insignia">
Opel Insignia

Opel Insignia – samochód osobowy klasy średniej produkowany pod niemiecką marką Opel w latach 2008–2022.
Pierwsza generacja.
Opel Insignia I został po raz pierwszy zaprezentowany podczas targów motoryzacyjnych w Londynie 22 lipca 2008 roku.
Auto zbudowane zostało na bazie płyty podłogowej GM Epsilon II, która wykorzystana została do zbudowania m.in. Buicka LaCrosse, Saaba 9-5 II oraz Chevroleta Malibu. Stylistycznie, pojazd nawiązuje do zaprezentowanego podczas targów motoryzacyjnych w Genewie w 2007 roku samochodu koncepcyjnego Opel GTC. Nazwę Insignia po raz pierwszy użyto do prezentacji prototypu Insignia Concept zaprezentowanego podczas targów motoryzacyjnych we Frankfurcie w 2003 roku. Pojazd zdobył tytuł Car of the Year 2009.
W 2014 roku sprzedano 4092 sztuki Insigni, natomiast dwa lata później sprzedano w Polsce 2583 egzemplarze Opla Insignia, dzięki czemu zajął 46 lokatę wśród najchętniej wybieranych samochodach w kraju. 
Modernizacje.
W 2011 roku pojazd przeszedł delikatną modernizację. Wprowadzono m.in. nowe kolory tapicerki oraz nowe wzory felg. 
W 2013 roku pojazd przeszedł gruntowny face lifting. Na klapie bagażnika zamontowano wąski chromowany pas znany z Opla Cascady. We wnętrzu przemodelowano deskę rozdzielczą, zegary i kierownicę, ograniczono liczbę przycisków. Wprowadzono także 8-calowy dotykowy wyświetlacz oraz w miejscu prędkościomierza kolejny mały wyświetlacz, który może pełnić różne funkcje. Z zewnątrz przeprojektowano pas przedni pojazdu, zastosowano nowy grill i wzór reflektorów. Pod maskę zmodernizowanej odmiany trafiły zmodyfikowane jednostki 2.0 CDTI o mocy 120 lub 140 KM oraz 2.0 BiTurbo 195 KM, 1.8 140 KM, 1.6 SIDI 170 KM, 2.0 SIDI 250 KM. Prezentacja auta odbyła się podczas targów motoryzacyjnych we Frankfurcie.. W sierpniu 2013 roku zaprezentowano również Insignię po liftingu w najmocniejszej wersji OPC. Samochód napędzany jest turbodoładowanym silnikiem benzynowym w układzie V6 o pojemności 2.8 l i mocy 325 KM. Przy okazji liftingu gruntownie zmodernizowano zawieszenie pojazdu.
W połowie 2015 roku pojazd został poddany modernizacji. Pojawiły się nowe średniolitrażowe silniki 1.6 CDTI o mocy 120 i 136 KM, które zastąpiły jednostki o pojemności 2.0 l CDTI. Do listy wyposażenia dodano system Opel OnStar, nowy system multimedialny, stabilne łącze Wi-Fi a także poprawiono niektóre elementy wyposażenia. Zmiany objęły także zawieszenie. 
Na rok modelowy 2016 wprowadzono także do nawigacji system Apple CarPlay i Android Auto, oraz mocniejszy hardware samej nawigacji. Dodane zostały także nowe kolory lakierów.
Koniec produkcji i sprzedaży.
W 2017 roku zakończono sprzedaż i produkcję pojazdu, powiązane z tym były wysokie rabaty. Fabrycznie nową Insignię z nadwoziem sedan, w podstawowej wersji wyposażenia i z 140-konnym silnikiem 1.8 mogliśmy mieć za 68 750 zł, co jest poziomem cenowym segmentu C. (Cena przed wyprzedażą - 90 750 zł)
Insignia Country Tourer.
W 2011 roku zaprezentowano terenową odmianę modelu nazwaną Insignia Country Tourer. Model bazuje na wersji kombi pojazdu. Samochód otrzymał zwiększony o 20 mm prześwit, a pod podwoziem umieszczono specjalne płyty i wzmocnienia ochronne. Auto posiada napęd 4x4 stworzony przez Saaba bazujący na sprzęgle Haldex, mechanizm różnicowy o ograniczonym poślizgu i adaptacyjne zawieszenie Opel FlexRide. Samochód napędzany jest wyłącznie turbodoładowanymi silnikami z bezpośrednim wtryskiem paliwa.
Wersje wyposażeniowe.
Standardowe wyposażenie podstawowej wersji Insignia obejmuje m.in. 6 poduszek powietrznych, system stabilizacji toru jazdy (ESP), klimatyzacje manualną jednostrefową, radioodtwarzacz z 4,2 calowym ekranem dotykowym, USB, AUX i 6 głośnikami, centralny zamek z pilotem, elektrycznie regulowane szyby przednie, elektryczną regulację wysokości fotela kierowcy, a także elektrycznie regulowane i podgrzewane lusterka zewnętrzne.
Bogatsza wersja Edition dodatkowo wyposażona jest w m.in. klimatyzacje automatyczną jednostrefową, zestaw głośnomówiący Bluetooth, elektrycznie regulowane szyby tylne, kierownicę obszytą skórą, elektryczną regulację odcinka lędźwiowego w fotelu kierowcy, podłokietnik tylny, tempomat, oraz automatycznie zapalane światła.
Kolejna w hierarchii wersja - Executive dodatkowo została wyposażona w m.in. podgrzewane fotele przednie, klimatyzacje automatyczną dwustrefową, system Opel OnStar, system multimedialny z ekranem dotykowym o przekątnej 8 cali, Apple CarPlay i 7 głośnikami, elektryczny hamulec postojowy, światła do jazdy dziennej LED, reflektory przeciwmgielne, a także aluminiowe 18 calowe felgi.
Topowa wersja Cosmo została ponadto wyposażona w m.in. sportowe fotele przednie, nawigację satelitarną, adaptacyjne zawieszenie FlexRide, czujniki parkowania przednie i tylne, adaptacyjne reflektory biksenonowe AFL, oraz przyciemniane szyby.
Opcjonalnie auto wyposażyć można w m.in. jednostrefową automatyczną klimatyzację, USB, Bluetooth, tempomat, elektrycznie sterowane i podgrzewane lusterka zewnętrzne opcjonalnie z systemem składania, alarm, elektrycznie sterowane tylne szyby, automatyczne sterowanie światłami, czujnik deszczu, dwustrefową klimatyzację automatyczną, sportową kierownicę i fotele, adaptacyjne zawieszenie FlexRide, obniżone zawieszenie, światła przeciwmgielne, podgrzewane przednie fotele, czujnik wilgotności, elektroniczny hamulec postojowy, a także czytnik znaków drogowych nazwany Opel-Eye, który dzięki kamerze umieszczonej pomiędzy lusterkiem wstecznym a przednią szybą pozwala na zarejestrowanie, a następnie wyświetlenie na monitorze umieszczonym na desce rozdzielczej znaków drogowych.
Reflektory AFL.
Samochód wyposażyć można było także w inteligentne reflektory AFL, które oferują 9 trybów świecenia. Zostały one opracowane we współpracy z firmą Hella. Funkcje inteligentnych reflektorów to:
Druga generacja.
Opel Insignia II został po raz pierwszy zaprezentowany w 2016 roku.
Światowa premiera nowej Insignii odbyła się podczas targów motoryzacyjnych w Genewie w marcu 2017 roku.
Pojazd jest technicznie spokrewniony z Chevroletem Malibu piątej generacji, który został zaprezentowany w 2015 roku podczas targów motoryzacyjnych w Nowym Jorku. Oba samochody wykorzystują tę samą płytę podłogową "GM E2XX" i mają częściowo wspólną paletę silników. Stylistykę pojazd czerpie z samochodu koncepcyjnego Opel Monza. W stosunku do pierwszej generacji modelu, auto zostało wydłużone oraz otrzymało większy rozstaw osi.
Samochód oferowany jest z czterocylindrowymi silnikami oraz 8-biegową automatyczną skrzynią biegów ze sprzęgłem hydrokinetycznym. Opcjonalnie pojazd wyposażony może być w napęd na cztery koła oraz aktywne zawieszenie FlexRide.
Druga generacja Insignii jest samochodem światowym w podobnej skali, co poprzednik – na rynku północnoamerykańskim i chińskim otrzymała emblemat Buicka, a brytyjskim – Vauxhalla. Nowością jest rola nowej Insignii w Australii i Nowej Zelandii – model zajął bowiem w tamtejszej gamie marki Holden miejsce produkowanego do 2017 roku lokalnie modelu Commodore wraz z pokrewnym Calais i przyjmie jego nazwę będąc jednocześnie pierwszym modelem z tej serii importowanym spoza Australii.
W połowie 2018 roku wycofano topowy motor 2.0T 260 KM. Jednocześnie wprowadzono nowy silnik 1.6T o mocy 200 KM, wyposażony w filtr cząstek stałych GPF. Od teraz jedynym silnikiem dostępnym w topowej Insignii GSi jest dwulitrowy turbodiesel o mocy 210 KM.
Lifting.
W styczniu 2020 roku podczas targów motoryzacyjnych Autosalon Brussels Motor Show zaprezentowano model po face liftingu. Zmieniono m.in. lampy przednie, atrapę chłodnicy, zderzak przedni, końcówki wydechu. W odświeżonym modelu do standardowego wyposażenia każdej wersji trafią pełne światła LED. Wprowadzono także nową cyfrową kamerę cofania, poprawiono widoczność do tyłu, radar ostrzegający o ruchu krzyżującym się z naszym torem jazdy do tyłu. W przyszłości producent zamierza także wprowadzić wersję hybrydową PHEV. W gamie zmodernizowanego modelu wprowadzona zostanie nowa gama silnikowa obejmująca zarówno jednostki benzynowe jak i wysokoprężne o obniżonym zużyciu paliwa i mocy od 122 do 230 KM. Rolę podstawowego motoru będzie pełnił trzycylindrowy diesel 1.5 o mocy właśnie 122 KM.
Usportowiona wersja GSi po face liftingu otrzymała nowy silnik benzynowy 2.0 Turbo o mocy 230 KM z 9-biegową automatyczną skrzynią biegów. Wprowadzono również nowy napęd 4x4 Twinster, w którym tylne koła są dołączane niezależnie od siebie sprzęgłami sterowanymi elektronicznie, ulepszone mechatroniczne zawieszenie FlexRide, oraz system eBoost.
Następca.
W grudniu 2019 roku szef Vauxhalla (odpowiednika Opla w Wielkiej Brytanii) stwierdził, że następca modelu Insignia ma porzucić dotychczasową formułę klasycznego samochodu osobowego klasy średniej na rzecz wyżej zawieszonego pojazdu o wyraźnych cechach crossovera. Następna generacja Insignii, bądź jej następca - jeżeli pojazd otrzyma nową nazwę - ma zadebiutować najprawdopodobniej w 2023 roku.
Wersje wyposażenia.
Standardowe wyposażenie podstawowej wersji Enjoy obejmuje m.in. 6 poduszek powietrznych, systemy ESP i Star&amp;Stop, elektrycznie regulowane szyby przednie i tylne, elektrycznie regulowane i podgrzewane lusterka zewnętrzne, kierownice obszytą skórą z funkcją sterowania radiem, tempomat, elektryczny hamulec postojowy, klimatyzację automatyczną dwustrefową, stację multimedialną z ekranem dotykowym 7 cali, USB, AUX, Bluetooth, Apple CarPlay/Android Auto i 7 głośnikami, asystent pasa ruchu, światła do jazdy dziennej LED, tylne światła LED, a także 17-calowe felgi aluminiowe.
Bogatsza wersja Innovation dodatkowo wyposażona jest w m.in. ambientowe podświetlenie wnętrza, sportowe fotele przednie z półskórzaną tapicerką, oraz czujniki parkowania przednie i tylne.
Kolejna w hierarchii wersja - Elite dodatkowo została wyposażona w m.in. podgrzewane fotele przednie, nawigację satelitarną, system bezkluczykowy, reflektory matrycowe LED z automatycznym załączaniem, reflektory przeciwmgielne, a także 18-calowe felgi aluminiowe.
Topowa wersja Ultimate została ponadto wyposażona w m.in. boczne poduszki powietrzne tylne, tapicerkę z alcantary, nawigację satelitarną z 8 calowym ekranem dotykowym, wyświetlacz Head-up Display, podgrzewane koło kierownicy, oraz pakiet stylizacyjny OPC Line.
W zależności od wersji wyposażenia samochód opcjonalnie możemy wyposażyć w m.in. lakier metalizowany lub perłowy, elektrycznie składane lusterka zewnętrzne, elektrycznie sterowane okno dachowe, przyciemniane szyby, podgrzewaną przednią szybę, tapicerkę skórzaną, elektrycznie regulowany fotel kierowcy z funkcją wentylacji i masażu, podgrzewaną tylną kanapę, system audio Bose, radio cyfrowe DAB, ładowarkę indukcyjną, autoalarm, kamerę cofania, a także oferowaną już w pierwszej generacji pojazdu kamerę Opel Eye z funkcją rozpoznawania znaków drogowych.

</doc>
<doc id="1315842" url="https://pl.wikipedia.org/wiki?curid=1315842" title="EV Zug">
EV Zug

EV Zug – szwajcarski klub hokeja na lodzie z siedzibą w Zug.

</doc>
<doc id="1315843" url="https://pl.wikipedia.org/wiki?curid=1315843" title="Philip Stuart">
Philip Stuart

Philip Stuart (ur. 1760, zm. 14 sierpnia 1830 w Waszyngtonie) – polityk i wojskowy amerykański.
Jako żołnierz brał udział w wojnie o niepodległość Stanów Zjednoczonych, gdzie w stopniu podporucznika dowodził oddziałem dragonów. Został ranny podczas bitwy pod Eutaw Springs 8 września 1781 roku. Uczestniczył również w wojnie brytyjsko-amerykańskiej w 1812 roku.
Jako polityk, w latach 1811–1819 z ramienia Partii Federalistycznej przez cztery kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1315844" url="https://pl.wikipedia.org/wiki?curid=1315844" title="Konrad Plautz">
Konrad Plautz

Konrad Plautz (ur. 16 października 1964 w Navis) – austriacki sędzia piłkarski, międzynarodowy (licencja FIFA 1996). Kursy sędziowskie zdał w 1984, a w austriackiej Bundeslidze sędziuje od 1991. Prowadził mecz o Superpuchar Europy 2007. Został nominowany przez UEFA jako główny sędzia podczas Mistrzostw Europy w Piłce Nożnej 2008.
W 2000 znalazł się na liście 30 najlepszych sędziów ogłoszonej przez UEFA.

</doc>
<doc id="1315845" url="https://pl.wikipedia.org/wiki?curid=1315845" title="Rezydent (lekarz)">
Rezydent (lekarz)

Lekarz rezydent – w Polsce lekarz posiadający pełne prawo wykonywania zawodu (tzn. który ukończył studia na kierunku lekarskim lub lekarsko-dentystycznym, odbył staż podyplomowy i zdał Lekarski lub Lekarsko-Dentystyczny Egzamin Końcowy), wykonujący pracę w określonej dziedzinie medycyny na podstawie umowy o pracę, zawartej z jednostką prowadzącą specjalizację, finansowaną ze środków przeznaczonych na ten cel przez Ministerstwo Zdrowia oraz Fundusz Pracy. Definicję i zakres obowiązków rezydenta określają przepisy ustawy oraz rozporządzenia Ministra Zdrowia.
Status rezydenta uzyskują lekarze zakwalifikowani do odbywania specjalizacji w tym trybie po postępowaniu kwalifikacyjnym, gdzie decydującą rolę odgrywa wynik z Lekarskiego Egzaminu Końcowego. Alternatywną metodą uzyskiwania tytułu specjalisty stanowi umowa cywilnoprawna z jednostką szkoleniową i odbywanie specjalizacji w trybie pozarezydenckim. Przeważnie rozpoczynająca rezydenturę osoba ukończyła 26. rok życia. Średni wiek ukończenia rezydentury w Polsce to 37 lat.
Zakres obowiązków.
Lekarz odbywający szkolenie specjalizacyjne wykonuje pełny zakres obowiązków właściwych dla lekarza specjalisty w danej dziedzinie, jak również ma możliwość wolnego wykonywania zawodu lekarza poza miejscem szkolenia specjalizacyjnego. Nadzór nad nim pełni kierownik specjalizacji, którym jest lekarz specjalista w danej dziedzinie.
Specjalizacje.
Czas trwania pojedynczego szkolenia specjalizacyjnego (po okresie studiów i stażu podyplomowego) wynosi 4–10 lat. Uzyskanie tytułu specjalisty wymaga dodatkowo zdania Państwowego Egzaminu Specjalizacyjnego bądź równoważnego egzaminu zagranicznego uznawanego w Polsce.

</doc>
<doc id="1315847" url="https://pl.wikipedia.org/wiki?curid=1315847" title="Parafia św. Małgorzaty Dziewicy i Męczennicy w Lyskach">
Parafia św. Małgorzaty Dziewicy i Męczennicy w Lyskach

Początki parafii.
Pierwsza wiadomość o Lyskach pochodzi z pierwszej połowy XIII wieku. Lyski w tym czasie nie były dużą osadą, prawdopodobnie liczyły kilku osadników. Kościoły parafialne, które w wiekach średnich i nowszych posiadały duży zasięg obwodu parafialnego, z reguły powstały jeszcze w okresie przed akcją osadniczą na prawie niemieckim, a więc najpóźniej w pierwszej połowie XIII wieku. Do tej grupy kościołów należy kościół w Lyskach. Istniał już, zanim Lyski przeniesiono na ustrój prawa niemieckiego. W czasie 1335 – 1342 pojawiają się pierwsze źródłowe wzmianki o kościele i parafii w Lyskach.
Miejscowości wchodzące w skład parafii w Lyskach.
Źródła z XVII wieku – 1679 r. – wyliczają następujące wsie w granicach parafii w Lyskach:
Lyski, Bogunice, Zwonowice, Gaszowice, Pogwizdów, Górki Śląskie, Sumnia, Szczerbice, „Solarnia”, Szymocice, Nowa Wieś. Wyżej wymieniony zasięg parafii pozostał niezmieniony aż do czasu zmiany państwowości w 1922 roku, kiedy nowa granica państwowa odcięła wieś Szymocice, zostawiając ją przy Rzeszy Niemieckiej.
Administracja Apostolska dla odzyskanej przez Polskę części Górnego Śląska i utworzona w 1925 roku diecezja katowicka wymagała reorganizacji dekanatów i obwodów parafialnych na obszarze przyznawanym Polsce. Przy tych zmianach także obwód parafii w Lyskach uległ stopniowo dużym zmianom, tak, że ostatecznie dziś parafię tworzą jedynie wsie: Lyski, Sumina, Nowa Wieś, Bogunice.
Kościół w Lyskach.
Aż do początków ubiegłego stulecia w Lyskach istniał drewniany kościół. Patronką kościoła była św. Małgorzata Antiocheńska przedstawiana na obrazach ze smokiem. Kościół spłonął w pożarze w 1669 roku. Na miejscu starego zniszczonego kościoła został wybudowany nowy, również drewniany kościół w 1672 roku. Przetrwał on w Lyskach 230 lat. Posiadał murowaną i sklepioną kryptę, w której składano ciała zmarłych dziedziców wsi. Już od 1850 roku odczuwano potrzebę zbudowania nowego, dużego kościoła, gdyż liczba parafian stale wzrastała. W 1854 roku parafia liczyła 3060 wiernych, a w 1861 roku liczba parafian wzrosła do 3700. Plan narzuciła rejencja opolska jako przedstawicielka fiskalnego patronatu, a gmina kościelna zaakceptowała. Kierownikiem budowy był budowniczy Paweł z Rybnika, zaś zleconą mu budowę wykonał budowniczy Klose. Poświęcenie nowego kościoła odbyło się 13 V 1906 roku. Okna witrażowe dostarczyła firma Franke z Naumburga. Stacje drogi krzyżowej wykonał malarz Waldowski z Wrocławia. W czasie działań II wojny światowej kościół został poważnie uszkodzony. Szkody te zostały naprawione dzięki ks. proboszczowi Teichmannowi.

</doc>
<doc id="1315851" url="https://pl.wikipedia.org/wiki?curid=1315851" title="Kalinek błękitny">
Kalinek błękitny

Kalinek błękitny ("Callinectes sapidus") nazywany też krabem błękitnym lub niebieskim – gatunek kraba występujący w zachodniej części Oceanu Atlantyckiego i w Zatoce Meksykańskiej, zawleczony do Japonii i Europy.
Ma oliwkowo-zielono-białą skorupę, a jego nazwę zawdzięcza niebieskim odnóżom. Posiada głowotułów, odwłok, parę szczypiec, 3 pary odnóży krocznych oraz szczątki ostatniej pary odnóży, które uformowały się w "wiosła".
Szerokość skorupy jest zazwyczaj 2 razy większa niż jej długość.
Porusza się bokiem. Dobrze pływa.
Szczypiec używa tylko w obronie własnej lub gdy ktoś chce mu zabrać pokarm.
Jest dominującym drapieżnikiem w ujściach rzek, lagunach i nabrzeżnych siedliskach zachodniego Atlantyku i Zatoki Meksykańskiej.
Gatunek o dużym znaczeniu użytkowym, jeden z najważniejszych gospodarczo gatunków krabów.
"calli-" znaczy piękny ( – piękno, – piękny), "nectes" () – pływak, a – smaczny.

</doc>
<doc id="1315853" url="https://pl.wikipedia.org/wiki?curid=1315853" title="Kontuar (organy piszczałkowe)">
Kontuar (organy piszczałkowe)

Kontuar - wolnostojący stół gry przy organach piszczałkowych. Służy do gry na organach. W niektórych przypadkach (w instrumentach z trakturą elektromagnetyczną lub elektropneumatyczną) może być wykonany w wersji ruchomej.

</doc>
<doc id="1315858" url="https://pl.wikipedia.org/wiki?curid=1315858" title="Moritz Auffenberg">
Moritz Auffenberg

Moritz Friedrich Josef Eugen Freiherr Auffenberg von Komarów (ur. 22 maja 1852 w Opawie, zm. 18 maja 1928 w Wiedniu) – generał piechoty cesarskiej i królewskiej Armii, jeden z najzdolniejszych oficerów sztabowych Austro-Węgier, minister wojny Austro-Węgier.
Życiorys.
W 1871 został młodszym oficerem w Czeskim Pułku Piechoty Nr 28 w Wiedniu. Ukończył Szkołę Wojenną w Wiedniu. Na stopień majora został mianowany ze starszeństwem z 1 listopada 1888. W 1891 był szefem sztabu 28 Dywizji Piechoty w Lublanie. Na tym stanowisku został mianowany podpułkownikiem ze starszeństwem z 1 maja 1891. W 1892 został przeniesiony do Węgierskiego (chorwackiego) Pułku Piechoty Nr 96 w Karlovac (niem. "Karlstadt") na stanowisko komendanta 3. batalionu. 9 czerwca 1894 został mianowany pułkownikiem. W 1895 został wyznaczony na stanowisko komendanta Węgierskiego (slawońskiego) Pułku Piechoty Nr 78 w Osijeku (niem. "Esseg"). 7 maja 1900 został mianowany generałem majorem i wyznaczony na stanowisko komendanta 65 Brygady Piechoty w Győr (niem. "Raab") należącej do 33 Dywizji Piechoty.
Pięć lat później Auffenberg został komendantem 36 Dywizji Piechoty w Zagrzebiu. Dwa lata później przesunięto go na stanowisko inspektora szkół korpusów. W październiku 1909 został komendantem 15 Korpusu i generałem dowodzącym w Sarajewie. W 1910 został szefem Węgierskiego Pułku Piechoty Nr 64.
We wrześniu 1911, na życzenie arcyksięcia Franciszka Ferdynanda, objął funkcję ministra wojny. W tym czasie był blisko związany z Franzem Conradem von Hötzendorfem. Jego największym przedwojennym osiągnięciem było współuczestnictwo w tajnym planie rozbudowy artylerii austriackiej przez koncern Škoda. Zgodnie z założeniami planu, firma ta miała dostarczyć do oddziałów artylerii fortecznej moździerze wielkiego kalibru, zdolnych do akcji polowych. Był także autorem nowej ustawy poborowej.
Wybuch wojny zastał Moritza Auffenberga na stanowisku dowódcy 4 Armii, którą kierował w błyskotliwy sposób, doprowadzając do klęski Rosjan w bitwie pod Komarowem.
Jednak już 30 września 1914 Auffenberg został pozbawiony dowództwa na rzecz arcyksięcia Józefa Ferdynanda i z wszelkimi honorami przeniesiony w stan spoczynku. 22 kwietnia 1915 dwór w uznaniu zasług w początkowej fazie wojny przyznał mu tytuł barona (Freiherr), z predykatem „von Komarów”.
Jednak kilka dni później, 28 maja, baron został aresztowany pod zarzutem malwersacji giełdowych. Okazało się, że przekazał on w czasie prac w ministerstwie wojny informacje na temat tajnych planów kontraktu z firmą Skoda, co zostało wykorzystane do decyzji o zakupie akcji przed kontraktem. Sąd cywilny oczyścił generała z zarzutów, jednak sąd honorowy zarzuty podtrzymał.

</doc>
<doc id="1315861" url="https://pl.wikipedia.org/wiki?curid=1315861" title="John Campbell (1765–1828)">
John Campbell (1765–1828)

John Campbell (ur. 11 września 1765, zm. 23 czerwca 1828) – amerykański prawnik i polityk związany z Partią Federalistyczną. W latach 1801–1811 przez pięć kadencji Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1315863" url="https://pl.wikipedia.org/wiki?curid=1315863" title="John Campbell">
John Campbell



</doc>
<doc id="1315864" url="https://pl.wikipedia.org/wiki?curid=1315864" title="Presidente Prudente">
Presidente Prudente

Presidente Prudente – miasto w południowo-wschodniej Brazylii, w stanie São Paulo, nad rzeką Santo Anastácio. W 2010 roku liczba mieszkańców miasta wynosiła 207 625. Ośrodek handlowy regionu uprawy bawełny; rozwinięty przemysł mleczarski, chemiczny, włókienniczy i drzewny.
Miasto zostało założone 14 września 1917 roku.

</doc>
<doc id="1315866" url="https://pl.wikipedia.org/wiki?curid=1315866" title="SCL Tigers">
SCL Tigers

SC Langnau Tigers – szwajcarski klub hokeja na lodzie z siedzibą w Langnau im Emmental.
Historia.
Kub powstał w 1946 jako "Schlittschuh-Club Langnau" i pod tą nazwą funkcjonował do 1999. Największe sukcesy zespół świętował w latach 70. XX wieku, kiedy to zdobyli jedyne mistrzostwa Szwajcarii w 1976.
Od 1998 do 2013, czyli nieprzerwanie przez piętnaście lat, występował w rozgrywkach National League A (wcześniej Nationaliga A), jednak po przegranym barażu z Lausanne HC zdegradowany. Zespół powrócił do najwyżej klasy rozgrywkowej w 2015 po zwycięstwie w rozgrywkach National League B i zwycięstwie w decydującej o awansie serii spotkań z Rapperswil-Jona Lakers.

</doc>
<doc id="1315867" url="https://pl.wikipedia.org/wiki?curid=1315867" title="Pierre Belain d’Esnambuc">
Pierre Belain d’Esnambuc

Pierre Belain d’Esnambuc (ur. 9 marca 1585 w Normandii, zm. 1636) – francuski szlachcic, pirat, gubernator Saint Kitts w Małych Antylach, założyciel pierwszej ciągłej kolonii francuskiej Saint-Pierre. Pierre Belain d’Esnambuc był piratem na Morzu Karaibskim na które wypływał z wyspy San Cristobal (St. Christopher, Saint Kitts), którą odkrył Krzysztof Kolumb. W 1623 roku d’Esnambuc udał się do Francji, gdzie namówił ówczesnego kardynała Jeana Richelieu do utworzenia francuskiego nielegalnego przedsięwzięcia "Compagnie des Isles de l’Amerique" handlującego z koloniami hiszpańskimi. Do spółki należeli generalny intendent marynarki, prezes trybunału i prezes banku. W 1627 roku powrócił na Antyle, gdzie zorganizował bractwo kupiecko- pirackie. Wyspę Saint Kitts podzielił po połowie z innym brytyjskim bractwem pod dowództwem Sir Thomasa Wernera, królewskiego namiestnika na Karaiby. Statki bractw niepodzielnie władały wodami Morza Karaibskiego, gdzie napadały, przemycały i handlowały towarami.
Potomkiem Pierre Belain d’Esnambuca był ród z którego pochodziła żona Napoleona, cesarzowa Francji, Józefina de Beauharnais. D’Esnambuc zmarł w 1636 roku, a po jego śmierci kardynał Richelieu mianował gubernatorem francuskich Antyli mistrza Zakonu Kawalerów Maltańskich – Phillippe de Longvilliers de Poincy.

</doc>
<doc id="1315870" url="https://pl.wikipedia.org/wiki?curid=1315870" title="Socjalistiszer Kinder-Farband">
Socjalistiszer Kinder-Farband

Socjalistiszer Kinder-Farband (סאָציאַליסטישער קינדער־פֿאַרבאַנד; pol. Socjalistyczny Związek Dziecięcy; SKIF) – organizacja dzieci i młodzieży żydowskiej o charakterze pół harcerskim działająca przy robotniczej i antysyjonistycznej partii Bund. Do dzisiaj istnieje i działa między innymi w Australii. 
W Polsce ze SKIF związani byli między innymi: przywódca powstania w getcie warszawskim Marek Edelman, członkowie ŻOB Boruch Pelc i Jurek Błones, malarz Yosl Bergner, pilot RAF Rubin Lifszyc oraz organizatorka przedstawień teatralnych dla najuboższych dzieci w getcie warszawskim – Pola Lifszyc. Przed wojną SKIF organizował między innymi kolonie dla dzieci, a Marek Edelman w ramach SKIF uczestniczył w zakładaniu świetlicy dla najuboższych dzieci żydowskich z Annopola w Warszawie.

</doc>
<doc id="1315873" url="https://pl.wikipedia.org/wiki?curid=1315873" title="SKIF">
SKIF



</doc>
<doc id="1315876" url="https://pl.wikipedia.org/wiki?curid=1315876" title="Socjalistyczny Związek Dziecięcy">
Socjalistyczny Związek Dziecięcy



</doc>
<doc id="1315879" url="https://pl.wikipedia.org/wiki?curid=1315879" title="Rada Narodowa (Bhutan)">
Rada Narodowa (Bhutan)

Rada Narodowa – wyższa izba nowego bikameralnego parlamentu Bhutanu, w skład którego wchodzi jeszcze Zgromadzenie Narodowe oraz Druk Desi.
Na przełomie 2007 i 2008 roku w pierwszych wyborach parlamentarnych do tej izby zostało wybranych 20 członków rady.
Członkowie.
Łączna liczba członków rady wynosi 25. 20 członków wybieranych jest w czasie wyborów, natomiast 5 członków wybiera król. Członkowie rady nie muszą należeć do żadnej partii politycznej, lecz wymagane jest minimalne wykształcenie uniwersyteckie. Członkowie Rady Narodowej są generalnie młodzi, większość z nich ma poniżej 40 lat. Jest to podyktowane tym, że kandydaci do rady muszą ukończyć uniwersytet, a dostęp do wyższej edukacji w Bhutanie jest wciąż dość rzadki.

</doc>
<doc id="1315886" url="https://pl.wikipedia.org/wiki?curid=1315886" title="Moltor">
Moltor



</doc>
