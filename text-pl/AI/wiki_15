<doc id="1315889" url="https://pl.wikipedia.org/wiki?curid=1315889" title="Parafia św. Pawła Apostoła w Rudzie Śląskiej-Nowym Bytomiu">
Parafia św. Pawła Apostoła w Rudzie Śląskiej-Nowym Bytomiu

Parafia św. Pawła Apostoła w Nowym Bytomiu – parafia rzymskokatolicka w Rudzie Śląskiej (Dekanat Ruda Śląska).
Historia.
Początki parafii nowobytomskiej datują się od XV wieku, a miejscowość ta, zwana Bytomskim Czarnym Lasem, do 1869 roku należała do parafii NMP w Bytomiu. W XIX wieku powstała tam „Friedens-Eisenhütte” (potem – „Friedenshütte”). Dobrze prosperująca huta spowodowała wzrost liczby ludności, a także wzrost zainteresowania Frydenshutą ze strony ówczesnego proboszcza bytomskiego, ks. Józefa Szafranka. Ksiądz ten założył pierwszą szkołę, a także organizował nabożeństwa w stolarniach, czy zakładach przemysłowych. W 1883 roku na osiedlu kopalni „Otylia” powstała samodzielna parafia – Zgoda. Dwa lata później poświęcono już nowo wybudowany kościół pw. św. Józefa. 
Kościół św. Pawła powstał na prośbę ks. Emila Korusa, proboszcza parafii św. Józefa. Jego budowniczym został ks. Edward Adamczyk, zaś kamień węgielny poświęcono w 1911 roku. Konsekracji zaledwie rok później, bo 15 października 1912 roku dokonał wrocławski sufragan, bp Karol Augustin. Kościół i probostwo zostały zaprojektowane przez holenderskiego architekta Jana Franciszka Klompa. Oryginalny projekt łączył w sobie styl romański i bizantyjski. Początkowo kościół miał nosić imię świętego Antoniego, później św. Apostołów Piotra i Pawła, ale ostatecznie patronuje mu św. Paweł. 
U drzwi kościoła znajdują się figury św. Floriana (patron hutników) i św. Barbary (patronka górników). W portalu wejściowym widnieją rzeźby lwów, u nasady łuku wejściowego są głowy diabłów, oznaczające zerwanie z grzechem i wejście w przestrzeń Bożą, co z kolei mogą symbolizować umieszczone tam płaskorzeźby św. Pawła, Łukasza i Barnaby. Wyżej jest też postać Chrystusa Pantokratora. W kościele znajdują się ponadto liczne płaskorzeźby świętych, Ojców czy Doktorów Kościoła. Pierwotny ołtarz przypominał sarkofag-relikwiarz, jednak został on zastąpiony w 1982 ołtarzem w kształcie łodzi, podczas generalnego remontu prezbiterium. Ponadto na uwagę w tymże kościele zasługują piękne witraże, przedstawiające świętych, organy z 1928 roku, czy dzwony zadedykowane patronowi parafii. 
Frydenshuta przyjęła nazwę Nowy Bytom w 1922 po plebiscycie, w którym przypadła ona Polsce. Wtedy też nastąpiła wielka migracja ludności na tym terenie, oddzielono Nowy Bytom od Bytomia i zaczął stanowić on samodzielną gminę. Potem miało miejsce wydzielenie z parafii Zgoda części przynależnej kościołowi św. Pawła i 29 lipca 1925 roku ks. Teofil Bromboszcz dekretem erekcyjnym ustanowił nową parafię. 
W latach 80. XX w. wybudowano dom katechetyczny, otworzone ochronkę dla dzieci specjalnej troski i Jadłodajnię pw. św. Zyty i św. Brata Alberta. Wierni maja także możliwość codziennej adoracji Najświętszego Sakramentu. Obecna liczba katolików w parafii wynosi 13000. 

</doc>
<doc id="1315892" url="https://pl.wikipedia.org/wiki?curid=1315892" title="George Dent">
George Dent

George Dent (ur. 1756, zm. 2 grudnia 1813) – amerykański polityk. W latach 1793–1801 przez cztery kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1315897" url="https://pl.wikipedia.org/wiki?curid=1315897" title="Ce Acatl Topiltzin">
Ce Acatl Topiltzin

Ce Acatl Topiltzin (ur. ok. 947 w Tuli) – król-kapłan Tolteków w latach 977-999 n.e.; wstępując na tron przybrał imię Quetzalcoatl.
Według przekazu kronikarzy miał białą skórę, jasne włosy, szerokie czoło i duże oczy, był wysoki i dobrze zbudowany. Próbował przekonać swych rodaków by zaniechali składania ofiar z ludzi, jednak wojownicze grupy buntowały się. Wygnany dotarł do odległego o 180 km od Tuli miasta Choluli, gdzie rządził przez dwadzieścia lat po czym odszedł kierując się do mitycznego królestwa Tlapallan. Zapewnił, że pewnego dnia powróci, aby pocieszyć wiernych. Im więcej lat upływało od odejścia świętego kapłana-władcy, tym bardziej jego postać była utożsamiana z bogiem o tym samym imieniu.
Według Azteków Ce Acatl Topiltzin był prototypem pobożnego pokutnika składającego bogom w ofierze swoją krew. 
Mityczny życiorys.
Pochodzenie i młodość.
Gdy Ce Acatl Topiltzin pomagał ojcu w wyprawach wojennych, wujowie planowali zamach na jego ojca. Po zabiciu Mixcoatla, Ce Acatl pogrążył się w rozpaczy, a pewien sęp przekazał mu miejsce, gdzie zakopano ciało zabitego. Syn pochował Węża Chmur na miejscu zwanym Górą Mixcoatla. Na owym wzniesieniu wujowie Ce Acatla rozkazali złożyć mu ofiarę z wilka, jaguara i orła. Zamiast to zrobić, młodzieniec naradził się z bestiami, by zabiły wujów. W ten sposób Ce Acatl dokonał na krewniakach w świątyni zemsty za zamordowanie ojca, jemu to dedykując owe sanktuarium uświęcone krwią zabójców.
Władca Tuli i rozkwit miasta.
Po pomszczeniu Węża Chmur, Ce Acatl dokonał podbojów licznych ziem i osiadł w założonym przez siebie ośrodku w Tuli (j. nahuatl- "Tollan"). Poddani królestwa żyli w dobrobycie, a ziemia sama rodziła obficie ogromne kolby kukurydzy, fasolę, kakao i inne płody rolne, a także naturalnie wielobarwną bawełnę. Król-kapłan wzniósł kilka pałaców z drogocennych kamieni i muszli. Nie pokazywał się ludowi, przebywając w zaciszu pałaców i pokutując przez post oraz ofiary z własnej krwi oraz z węży, ptaków i motyli. O północy z kolei miał oddawać się rytualnym kąpielom w źródle Xippacoyan. Ponoć był w stanie rozmawiać z samym Stwórcą, Panem Dwoistości- Ometeotlem, ponieważ głos Ce Acatla docierał do Miejsca Dwoistości. Alfonso Caso wskazuje na cechy boga Quetzalcoatla i jego imiennika, króla-kapłana, jako dobroczyńcy ludzkości i boga życia. Ce Acatl nauczył ludzi sztuki polerowania kamieni szlachetnych, przędzenia ubrań z kolorowej bawełny, tworzenia mozaik z piór np. kwezala i kolibra. Nauczał również o mierzeniu czasu, astronomii oraz ruchach gwiazd. Stworzył także kalendarz, ustalił dni na określone modlitwy i ofiary oraz opracował ceremonie. 

</doc>
<doc id="1315916" url="https://pl.wikipedia.org/wiki?curid=1315916" title="Bernard Fergusson">
Bernard Fergusson

Bernard Edward Fergusson (ur. 6 maja 1911, zm. 28 listopada 1980) – brytyjski wojskowy, historyk i polityk. W latach 1962-1967 gubernator generalny Nowej Zelandii.
Pochodził z rodziny trwale wpisanej w historię Nowej Zelandii. Obaj jego dziadkowie - Sir James Fergusson oraz 7. hrabia Glasgow - pełnili funkcję gubernatorów tego terytorium, gdy było ono jeszcze kolonią. Z kolei jego ojciec - Sir Charles Fergusson - był jej gubernatorem generalnym w latach 1924–1930. Bernard ukończył Eton College oraz Królewską Akademię Wojskową w Sandhurst. Podczas II wojny światowej służył na Bliskim Wschodzie, a następnie dowodził jednostką w ramach sił prowadzących dywersję na tyłach wojsk japońskich na terenie Birmy. Po wojnie pozostał w służbie czynnej aż do 1958. 
Jeszcze jako oficer brytyjskiej armii zaczął pisać książki poświęcone historii wojskowości. Kontynuował tę działalność po przejściu w stan spoczynku. W 1962, idąc w ślady swych przodków, wyjechał do Nowej Zelandii, by objąć formalnie najwyższe w państwie stanowisko jej gubernatora generalnego. Po powrocie do Europy, w 1972 został parem dożywotnim jako baron Ballantrae. Rok później objął też funkcję kanclerza Uniwersytetu St. Andrews, którą pełnił aż do śmierci. 

</doc>
<doc id="1315917" url="https://pl.wikipedia.org/wiki?curid=1315917" title="Emilio Recoba">
Emilio Recoba

Emilio Recoba (ur. 3 listopada 1904, zm. 12 listopada 1992) – piłkarz urugwajski, obrońca.
Jako piłkarz Club Nacional de Football znalazł się w kadrze reprezentacji Urugwaju na turniej Copa América 1926, podczas którego Urugwaj zdobył mistrzostwo Ameryki Południowej. Recoba był podstawowym zawodnikiem zwycięskiego zespołu i razem z Nasazzim tworzył linię obronną Urugwaju we wszystkich czterech meczach – z Chile, Argentyną, Boliwią i Paragwajem.
Pomimo że nie wziął udziału w dwóch kolejnych mistrzostwach południowoamerykańskich (Copa América 1927 i Copa América 1929), to jako wciąż piłkarz klubu Club Nacional de Football znalazł się w kadrze reprezentacji Urugwaju na mistrzostwach świata w 1930 roku. Urugwaj został wtedy mistrzem świata, jednak Recoba nie zagrał w żadnym z meczów. Zmarł w listopadzie 1992 w wieku 88 lat. Był ostatnim żyjącym piłkarskim mistrzem świata z 1930.

</doc>
<doc id="1315920" url="https://pl.wikipedia.org/wiki?curid=1315920" title="Puchar Intertoto UEFA (2008)">
Puchar Intertoto UEFA (2008)

Puchar Intertoto UEFA 2008 – czternasta, ostatnia edycja rozgrywek kwalifikacji do Pucharu UEFA, a także zarazem trzecia po zmianie formy rozgrywek. Rozegrane zostały trzy rundy, w których wyłonionych zostało jedenastu finalistów. Każdy z nich otrzymał prawo występu w II rundzie eliminacyjnej Pucharu UEFA. Losowanie par odbyło się 21 kwietnia 2008 r. w siedzibie UEFA w Nyon.
Drużyny biorące udział w rozgrywkach (według rankingu UEFA).
Każdą federację piłkarską zrzeszoną w UEFA miał prawo reprezentować jeden klub piłkarski, który w swojej lidze zajął najwyższe miejsce spośród zespołów, które nie mogły grać w Lidze Mistrzów lub Pucharze UEFA.
Spośród 53 federacji piłkarskich zrzeszonych w UEFA jedynie , oraz nie miały prawa wystawić swojego przedstawiciela w rozgrywkach Pucharu Intertoto 2008.
System rozgrywek.
W rozgrywkach wzięło udział 50 zespołów w trzech strefach regionalnych: Północna, Środkowo-Wschodnia oraz Południowo-Zachodnia.
W I rundzie 28 zespołów z miejsc 23-36, 38-50 oraz 53 zostało rozlosowanych i utworzyło 14 par. Zwycięzcy każdej z par (14) uzyskali awans do kolejnej rundy.
Z kolei w II rundzie zespoły z rundy pierwszej oraz 14 zespołów z miejsc 9-22, utworzyło 14 par, których zwycięzcy awansowali do ostatniej rundy.
W finałowej, III rundzie, zwycięzcy II fazy oraz zespoły z miejsc 1-8 utworzyli 11 par, których zwycięzcy awansowali do II rundy kwalifikacyjnej Pucharu UEFA 2008/09.
Za zwycięzcę Pucharu Intertoto uznaje się zespół, który osiągnął najlepszy wynik w rozgrywkach Pucharu UEFA.
Strzelcy.
5 bramek
3 bramki
2 bramki
1 bramka
bramki samobójcze

</doc>
<doc id="1315922" url="https://pl.wikipedia.org/wiki?curid=1315922" title="Thomas Werner">
Thomas Werner

Thomas Werner – angielski szlachcic, prekursor angielskiej kolonizacji na Morzu Karaibskim, korsarz.
Sir Thomas Werner był wraz z Robertem Rich lordem Warwick (1587–1658) założycielem "Company of Gentelmen of the City of London to explore the Amazon" mającą na celu organizowanie wypraw do Ameryki Południowej. Kampania zorganizowała tylko jedna taką wyprawę w 1604 roku pod dowództwem kpt. Rogera Northa i przy udziale Wernera. Po powrocie z wyprawy, po proteście korony hiszpańskiej, North został osadzony w Tower. Sir Werner w 1604 roku zorganizował wyprawę na Karaiby, gdzie osiadł na Saint Kitts. W 1627 roku zawarł umowę z założycielem francuskiego bractwa kupiecko-pirackiego Pierre’em Belainem d’Esnambucem, na mocy której wyspa została podzielona po połowie pomiędzy bractwami. Na Morzu Karaibskim Sir Werner trudnił się piractwem i nielegalnym handlem tytoniu. Corocznie do Londynu sprzedawany był tytoń za kwotę 12 tys. funtów szterlingów. 
Po uzyskaniu tytułu szlacheckiego i namiestnika króla Anglii na Morzu Karaibskim, Sir Thomas Werner w 1628 roku zdobył wyspy Nevis i Barbudę. W 1632 podporządkował sobie wyspy Montserrat i Antigua a w 1638 Santa Lucia.
Grób Sir Wernera do dziś znajduje się na wzgórzu St. Kitts. Z tej wyspy rozprzestrzeniła się kolonizacja Wysp Karaibskich. W 1627 roku gubernatorem Barbadosu został Francis Willoughby, a w 1655 roku Sir William Penn zdobył Jamajkę.

</doc>
<doc id="1315923" url="https://pl.wikipedia.org/wiki?curid=1315923" title="John Hare (wicehrabia)">
John Hare (wicehrabia)

John Hugh Hare, 1. wicehrabia Blakenham OBE (ur. 22 stycznia 1911, zm. 7 marca 1982) – brytyjski arystokrata i polityk, członek Partii Konserwatywnej, minister w rządach Anthony’ego Edena, Harolda Macmillana i Aleca Douglasa-Home’a.
Życiorys.
Był młodszym synem Richarda Hare’a, 4. hrabiego Listowel, i Fredy Vanden-Bempde-Johnstone. Był młodszym bratem 5. hrabiego Listowel. Wykształcenie odebrał w Eton College.
31 stycznia 1934 r. poślubił Beryl Nancy Pearson (1908–1994), córkę Weetmana Pearsona, 2. wicehrabiego Cowdray, i Agnes Spencer-Churchill, córki lorda Edwarda Spencera-Churchilla. John i Beryl mieli razem syna i dwie córki:
Hare był aldermanem rady hrabstwa Londyn w latach 1937–1952. Podczas II wojny światowej walczył na froncie włoskim w szeregach Suffolk Yeomanry. Został odznaczony Legią Honorową.
W 1945 r. został wybrany do Izby Gmin jako reprezentant okręgu Woodbridge. Od 1950 r. reprezentował okręg wyborczy Sudbury and Woodbridge. W latach 1952–1955 był wiceprzewodniczącym Partii Konserwatywnej, a w latach 1963–1965 jej przewodniczącym.
Kiedy premierem został w 1955 r. Anthony Eden, Hare objął stanowisko ministra stanu w departamencie ds. kolonii. W latach 1956–1958 był ministrem wojny. W 1958 r. objął tekę ministra rolnictwa, rybołówstwa i żywności, a w 1960 r. ministra pracy. W 1963 r. otrzymał tytuł 1. wicehrabiego Blakenham i zasiadł w Izbie Lordów. W tym samym roku został Kanclerzem Księstwa Lancaster i pozostał na tym stanowisku do wyborczej porażki konserwatystów w 1964 r.
Lord Blakenham otrzymał w 1974 r. Victoria Medal of Honour od Royal Humane Society. W 1943 r. został odznaczony Orderu Imperium Brytyjskiego, a od 1945 r. był oficerem tego orderu.

</doc>
<doc id="1315925" url="https://pl.wikipedia.org/wiki?curid=1315925" title="Wicehrabia Blakenham">
Wicehrabia Blakenham

Wicehrabiowie Blakenham 1. kreacji (parostwo Zjednoczonego Królestwa)

</doc>
<doc id="1315927" url="https://pl.wikipedia.org/wiki?curid=1315927" title="Wasilij Pietrow (1917–2014)">
Wasilij Pietrow (1917–2014)

Wasilij Iwanowicz Pietrow (ros. Василий Иванович Петров, ur. we wsi Czernolesskoje, w guberni stawropolskiej na Kaukazie, zm. 1 lutego 2014 w Moskwie) – radziecki i rosyjski dowódca wojskowy, Głównodowodzący Wojsk Lądowych RKKA – zastępca ministra obrony ZSRR, marszałek Związku Radzieckiego (1983), Bohater Związku Radzieckiego (1982), członek Komitetu Centralnego KPZR, deputowany do Rady Najwyższej ZSRR 9. kadencji, doradca ministra obrony Federacji Rosyjskiej.
Życiorys.
Urodził się roku we wsi Czernolesskoje, położonej na terenie ówczesnej guberni stawropolskiej (obecnie Kraj Stawropolski). Służbę w Armii Czerwonej pełnił od 1939 roku. W 1941 roku ukończył kurs oficerski. W 1948 ukończył Akademię Wojskową im. Michaiła Frunzego, uzyskując stopień oficera dyplomowanego.
Uczestnik wojny z Niemcami od sierpnia 1941. Brał udział w walkach na Frontach: Południowym, Krymskim, Północno-Kaukaskim i Zakaukaskim – pełniąc do 1943 kolejno funkcje: dowódcy plutonu kawalerii, zastępcy dowódcy szwadronu, pomocnika szefa sztabu pułku, starszego adiutanta (szefa sztabu) samodzielnego batalionu, dowódcy batalionu. W latach 1943–1944 był szefem wydziału operacyjnego sztabu brygady oraz dywizji strzelców – na Frontach: Stepowym, Woroneskim, 1 Ukraińskim i 2 Ukraińskim. Brał udział w działaniach bojowych podczas obrony Odessy, Sewastopola, Kaukazu, forsowaniu Dniepru i Dniestru, zajmowaniu Rumunii i Węgier.
Po wojnie służył w Armii Radzieckiej na stanowiskach sztabowych i dowódczych: zastępca szefa oraz szef oddziału sztabu armii, dowódca pułku piechoty (od stycznia 1953 do grudnia 1955), szef sztabu dywizji. Od stycznia 1957 dowódca dywizji zmotoryzowanej. Od lipca 1961 na odpowiedzialnych stanowiskach dowódczych. Do czerwca 1964 szef sztabu armii, następnie dowódca armii. Od stycznia 1966 szef sztabu i pierwszy zastępca dowódcy, a od kwietnia 1972 dowódca Dalekowschodniego Okręgu Wojskowego. Od maja 1976 do grudnia 1978 pełnił funkcję I zastępcy Głównodowodzącego Wojsk Lądowych, następnie do listopada 1980 dowódcy Dalekowschodniego Okręgu Wojskowego. Z kolei do stycznia 1985 Głównodowodzący Wojsk Lądowych – zastępca ministra obrony ZSRR. Do stycznia 1992 generalny inspektor w grupie generalnych inspektorów ministerstwa obrony ZSRR i doradca szefa sztabu generalnego Zjednoczonych Sił Zbrojnych Wspólnoty Niepodległych Państw. Od września 1992 doradca ministra obrony Federacji Rosyjskiej. 
Od 1944 członek partii komunistycznej WKP(b), od 1976 członek Komitetu Centralnego KPZR, deputowany do Rady Najwyższej ZSRR 9. kadencji.
W latach 1977–1978 stał na czele kontyngentu 800-1000 radzieckich doradców wojskowych w czasie wojny w Ogadenie.
Pochowany na Federalnym Cmentarzu Wojskowym jako druga z kolei osoba.

</doc>
<doc id="1315930" url="https://pl.wikipedia.org/wiki?curid=1315930" title="David Weir (szkocki piłkarz)">
David Weir (szkocki piłkarz)

David Gillespie Weir (ur. 10 maja 1970 w Falkirk) – szkocki piłkarz grający na pozycji środkowego obrońcy.
Kariera klubowa.
Piłkarską karierę Weir rozpoczął w juniorach Celtiku. Występował w juniorskiej drużynie Celtic Boys, ale w 1988 roku wyjechał do Stanów Zjednoczonych. Uczęszczał na Uniwersytet Evansville i jednocześnie występował w tamtejszej akademickiej drużynie piłki nożnej. W 1990 roku otrzymał tytuł dla najlepszego piłkarza ligi uniwersyteckiej USA, a w 1991 roku wrócił do Szkocji. Został piłkarzem Falkirk F.C., a w sezonie 1992/1993 zadebiutował w jego barwach w Scottish Premier League. Na koniec sezonu spadł z tym klubem do First Division, ale zespół „The Bairns” już po roku powrócił do ekstraklasy szkockiej. W Falkirk grał do roku 1996 i opuścił go po kolejnej degradacji klubu o klasę niżej. Wtedy też przeszedł do Heart of Midlothian F.C. z Edynburga. Tam także był podstawowym obrońcą drużyny, a w 1998 roku zdobył swój pierwszy Puchar Szkocji.
W lutym 1999 roku Weir przeszedł za 250 tysięcy funtów do angielskiego Evertonu. W Premiership swój pierwszy mecz rozegrał 17 lutego przeciwko Middlesbrough F.C. – Everton wygrał w nim 5:0. W zespole „The Toffies” Weir był podstawowym zawodnikiem. W zespole prowadzonym przez kolejnych menedżerów, swoich rodaków, Waltera Smitha oraz Davia Moyesa był kapitanem. W drużynie z Liverpoolu występował do stycznia 2007 roku i w tym okresie rozegrał 235 meczów w Premiership i zdobył 10 goli.
17 stycznia 2007 wrócił do Szkocji i na zasadzie wolnego transferu trafił do Rangers F.C. Z klubem z Glasgow podpisał półroczny kontrakt, a 21 stycznia zadebiutował w jego barwach w wygranym 1:0 wyjazdowym spotkaniu z Dunfermline Athletic F.C. Jego postawa w lidze była na tyle wystarczająca, że kierownictwo Rangersów przedłużyło kontrakt z Davidem o rok, do końca sezonu 2007/2008. W nim Weir dotarł do półfinału Pucharu UEFA. 1 lipca 2010, po swoich 40 urodzinach, podpisał kontrakt obowiązujący przez kolejny sezon.
Kariera reprezentacyjna.
W reprezentacji Szkocji Weir zadebiutował 27 maja 1997 roku w przegranym 0:1 towarzyskim spotkaniu z Walią. W 1998 roku został powołany przez Craiga Browna do kadry na mundial we Francji. Tam zagrał we dwóch spotkaniach: zremisowanym 1:1 z Norwegią i przegranym 0:3 z Marokiem.

</doc>
<doc id="1315931" url="https://pl.wikipedia.org/wiki?curid=1315931" title="Okręg wyborczy Woodbridge">
Okręg wyborczy Woodbridge

Okręg wyborczy Woodbridge powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Woodbridge w hrabstwie Suffolk. Został zlikwidowany w 1950 r.

</doc>
<doc id="1315932" url="https://pl.wikipedia.org/wiki?curid=1315932" title="Juliusz Kallay">
Juliusz Kallay

Juliusz Kallay (ur. 1809 w Domaradzu, zm. 9 grudnia 1863 w Krośnie) – organizator Gwardii Narodowej, przewodniczący Rady Narodowej, powstaniec, filozof, lekarz i działacz społeczny.
Urodził się w rodzinie o pochodzeniu ze szlachty węgierskiej. Ukończył szkoły niższe w Przemyślu i Wydział Filozoficzny we Lwowie. W 1830 na wieść o wybuchu powstania listopadowego w Królestwie Polskim zaciągnął się do korpusu ułanów armii polskiej, w której dosłużył się stopnia wachmistrza. W 1840 ukończył studia lekarskie w Wiedniu, a następnie powrócił do Krośna na blisko ćwierć wieku. W okresie Wiosny Ludów wraz z aptekarzem Janem Łagowskim organizował w Krośnie Gwardię Narodową spełniającą rolę policji. Był namiętnym miłośnikiem przyrody, historii starożytnej i literatury romantycznej.
Został pochowany na Starym Cmentarzu w Krośnie.

</doc>
<doc id="1315934" url="https://pl.wikipedia.org/wiki?curid=1315934" title="Okręg wyborczy Sudbury and Woodbridge">
Okręg wyborczy Sudbury and Woodbridge

Okręg wyborczy Sudbury and Woodbridge powstał w 1950 r. i wysyłał do brytyjskiej Izby Gmin jednego deputowanego. Okręg obejmował miasta Sudbury i Woodbridge w hrabstwie Suffolk. Został zlikwidowany w 1983 r.

</doc>
<doc id="1315938" url="https://pl.wikipedia.org/wiki?curid=1315938" title="Stelios Chalkias">
Stelios Chalkias

Stelios Chalkias (ur. 11 kwietnia 1980) – grecki szachista, arcymistrz od 2002 roku.
Kariera szachowa.
Pomiędzy 1992 a 2000 r. wielokrotnie reprezentował swój kraj na mistrzostwach świata i Europy juniorów, najlepsze rezultaty osiągając w latach 1992 (Rimavska Sobota, ME do lat 12, dz. II m. wspólnie z Hrvoje Steviciem, za Peterem Acsem), 1997 (Tallinn, ME do 18 lat, dz. I-V m.), Erywaniu (1997, MŚ do 18 lat, dz. II m. wspólnie z Aleksiejem Iljuszynem, za Rusłanem Ponomariowem) oraz w Patras (1999, ME do lat 20, III m. za Dennisem de Vreugtem i Aleksiejem Iljuszynem). 
Od 1999 r. wielokrotnie wystąpił w finałach indywidualnych mistrzostw Grecji, medale zdobywając w latach 1999 (brązowy), 2000 (dz. II-III m.), 2001 i 2002 (srebrne) oraz 2003 i 2004 (w obu przypadkach dz. I-III m.). W 1999 r. zwyciężył w turnieju juniorów do lat 20 w Hengelo, w 2000 podzielił I m. (wspólnie z Aleksandrem Bierełowiczem) w Tancie, natomiast w 2001 triumfował w Antalyi i Patras, podzielił również I m. (wspólnie z m.in. Leonidem Judasinem, Siergiejem Szipowem i Władimirem Bakłanem) w Ano Liosia. W 2002 zwyciężył w Pančevie, w 2006 r. podzielił I m. (wspólnie z Dmitrijem Swietuszkinem i Jurijem Drozdowskim) w Kawali oraz osiągnął duży sukces, zwyciężając (wspólnie z Aleksandrem Szbałowem) w Bad Wiessee, natomiast w 2007 r. podzielił I m. (wspólnie z Sipke Ernstem, Davitem Lobżanidze, Dimitriosem Mastrowasilisem i Ahmedem Adly) w Groningen. W 2008 r. podzielił I m. w kolejnych otwartych turniejach rozegranych w Kawali (wspólnie z Aleksandrem Grafem) oraz Palaiochorze (wspólnie z m.in. Jewgienijem Postnym, Mircea Parligrasem, Alberto Davidem i Jurijem Kryworuczko), zwyciężył również (wspólnie z Nikolą Sedlakiem) w memoriale Borislava Kosticia we Vršacu.
Wielokrotnie reprezentował Grecję w turniejach drużynowych, m.in.:
Najwyższy ranking w dotychczasowej karierze osiągnął 1 maja 2011 r., z wynikiem 2602 punktów zajmował wówczas 1. miejsce wśród greckich szachistów.

</doc>
<doc id="1315945" url="https://pl.wikipedia.org/wiki?curid=1315945" title="Parafia Wniebowzięcia Najświętszej Maryi Panny w Radlinie">
Parafia Wniebowzięcia Najświętszej Maryi Panny w Radlinie

Parafia Wniebowzięcia Najświętszej Maryi Panny w Biertułtowach – rzymskokatolicka parafia znajdująca się w Biertułtowach, części miasta Radlin. Parafia należy do archidiecezji katowickiej i dekanatu Niedobczyce.
Historia.
Parafia.
Parafia Biertułtowy powstała na mocy dekretu Administratora Apostolskiego ks. Augusta Hlonda z 29 lipca 1925 r. Pierwszym proboszczem parafii i zarazem budowniczym kościoła został ks. Franciszek Palarczyk. Plan świątyni wykonał budowniczy Jan Affa z Raciborza. Budowa kościoła rozpoczęła się w kwietniu 1926 r. W tym samym roku na odpust Wniebowzięcia Najświętszej Maryi Panny 15 VIII poświęcono kamień węgielny, którego dokonał wikariusz generalny ks. dr Teofil Bromboszcz. W dwa lata później kościół był już gotowy w stanie surowym. W pierwszą niedzielę października 1928 r. odbyło się poświęcenie kościoła, którego dokonał ks. Jan Skrzypczyk.
W 1972 r. nastąpiła konsekracja kościoła, której dokonał ówczesny bp Herbert Bednorz. W grudniu 1983 r. w niewyjaśnionych okolicznościach wybuchł pożar w kościele, wskutek którego całkowitemu zniszczeniu uległ główny ołtarz oraz znaczna część organów. Projekt nowego ołtarza wykonał rzeźbiarz Zygmunt Brachmański. Konsekracji nowego ołtarza dokonał biskup Damian Zimoń w 1986 r. Zgodnie z dekretem ks. abp. Wiktora Skworca, dnia 28 lipca 2013 r., administratorem parafii został ks. Zbigniew Folcik (dotychczasowy wikariusz), a dawny proboszcz - ks. Zenon Działach - został proboszczem parafii w Siemianowicach Śląskich-Bańgowie.
Kościół.
Budynek kościelny wybudowany jest w stylu neobarokowym. Jest to budynek pięcionawowy o długości 56 metrów i szerokości 32 metrów. Kościół można podziwiać z daleka dzięki okazałej wieży o wysokości 56 metrów. Jednorazowo w nabożeństwie może uczestniczyć 4,5 tysiąca wiernych.
Wnętrze kościoła jest bogato wyposażone posiada ołtarze wykonane przez rzeźbiarza Franciszka Tolka z Pawłowic są to: główny ołtarz Wniebowzięcia NMP, który spłonął w 1983 r. a także boczne ołtarze: Najświętszego Serca Pana Jezusa, św. Teresy, św. Barbary, św. Franciszka i św. Józefa. Na uwagę zasługują również organy wykonane przez firmę P. Biernacki z Włocławka.

</doc>
<doc id="1315946" url="https://pl.wikipedia.org/wiki?curid=1315946" title="Zasiewanie chmur">
Zasiewanie chmur

Zasiewanie chmur – forma modyfikacji pogody, będąca próbą zmiany ilości lub rodzaju opadów z chmur. Poprzez rozpylenie substancji służących jako jądra kondensacji lub zarodki krystalizacji powodowane są zmiany w procesach mikrofizycznych wewnątrz chmury. Zazwyczaj intencją jest zwiększenie opadów (deszczu lub śniegu), a na lotniskach praktykuje się ograniczanie gradu lub mgły.
Sporadycznie, termin używany jest do naturalnych zjawisk powodujących zmiany w procesach mikrofizycznych w chmurach, mających wpływ na opady z tych chmur – wówczas używane jest określenie "naturalne zasiewanie chmur".
Jak działa zasiewanie chmur.
Najczęściej używanych związków chemicznych do zasiewania chmur należy jodek srebra i suchy lód. Rozprężanie ciekłego propanu w gaz było również używane i może wytworzyć kryształki lodu w wyższych temperaturach niż jodek srebra. Użycie materiałów higroskopijnych, takich jak sól, zwiększa swoją popularność z powodu pewnych obiecujących wyników badań naukowych.
Zasiewanie chmur wymaga, by zawierały przechłodzoną ciekłą wodę – to jest ciekłą wodę zimniejszą niż zero stopni Celsjusza. Wprowadzenie substancji takiej jak jodek srebra, który ma strukturę krystaliczną podobną do struktury lodu, wywoła nukleację (zarodkowanie) krzepnięcia (zamarzania). Rozprężanie suchego lodu lub propanu oziębia powietrze do tego stopnia, że kryształki lodu mogą zarodkować spontanicznie z pary cieczy (fazy gazowej poniżej swego punktu krytycznego). W przeciwieństwie do zasiewania przy pomocy jodku srebra, ta spontaniczna nukleacja (zarodkowanie) nie wymaga uprzedniej obecności kropel lub cząsteczek ponieważ wytwarza niezwykle wysokie przesycenie pary cieczy w pobliżu zasiewającej substancji. Jednakże istniejące krople są niezbędne dla dostatecznego wzrostu kryształków lodu, aby mogło z chmury padać.
W szerokościach geograficznych między kołem podbiegunowym a zwrotnikiem typowa strategia zasiewania chmur zasadza się na fakcie, że ciśnienie (prężność) pary nasyconej jest niższe dla równowagi z lodem niż dla równowagi z wodą, gdy cząsteczki lodu formują się w przechłodzonych chmurach. Fakt ten pozwala kryształkom lodu rosnąć kosztem kropel cieczy. Jeśli rozrost jest dostateczny, cząsteczki stają się dość ciężkie, by jako śnieg (lub, jeśli ulegną stopieniu, jako deszcz) opadać z chmur, które w innej sytuacji nie wytworzyłyby opadów. Ten proces jest znany jako zasiewanie „statyczne”.
W klimatach ciepłych lub tropikalnych zasiewanie konwekcyjnych chmur typu Cumulonimbus (Chmur kłębiastych) stara się wykorzystać ciepło przemiany fazowej uwalniane przy zamarzaniu. Ta strategia „dynamicznego” zasiewania zakłada, że dodatkowe ciepło przemiany fazowej podnosi temperaturę, przez co zwiększa siłę wyporu, wzmacnia prądy wznoszące powietrza, zapewnia konwergencję na niższym poziomie i w rezultacie powoduje gwałtowny wzrost chmur.
Związki chemiczne do zasiewania chmur mogą być rozpraszane przez samoloty lub przez naziemne urządzenia rozpraszające (generatory lub pojemniki wystrzelane z artylerii przeciwlotniczej lub rakiet). Przy uwalnianiu z samolotów race (flary) jodku srebra są odpalane i rozpraszane podczas gdy samolot leci przez formowaną chmurę. Gdy uwalniane przez urządzenia naziemne, po uwolnieniu drobne cząsteczki są niesione z wiatrem i wzwyż przez prądy powietrzne.
W 2010 roku został przetestowany mechanizm elektroniczny, gdzie podczerwone impulsy laserowe zostały nakierowane na powietrze nad Berlinem, przez badaczy z Uniwersytetu Genewskiego. Prowadzący eksperyment postulowali, że impulsy spowodują, iż atmosferyczny dwutlenek siarki i dwutlenek azotu wytworzą cząsteczki działające jako zasiew.
Idąc tropem wcześniejszych badań izraelskich, brytyjscy naukowcy z wydziału Meteorologii Uniwersytetu Reading, oraz inżynierowie z Uniwersytetu w Bath, we współpracy z naukowcami z Fińskiego Instytutu Meteorologicznego w Helsinkach opublikowali wyniki prac wskazujące na możliwość wywoływania opadów poprzez sztuczne wyładowania elektryczne w chmurach, z użyciem dronów. Ta metoda zasiewania chmur jest również testowana celem komercyjnego użycia w Zjednoczonych Emiratach Arabskich.
Wczesne próby australijskie i efektywność.
Odnosząc się do eksperymentów modyfikacji pogody z lat 1903, 1915, 1919, 1944 i 1947, Australijska Federacja Meteorologiczna zdyskredytowała „robienie deszczu”. W latach pięćdziesiątych Wydział Radiofizyki australijskiej Organizacji dla Badań Naukowych i Przemysłowych Wspólnoty Państw CSIRO przestawiła się na rozpracowywanie fizyki chmur i miała nadzieję na lepsze zrozumienie tych procesów do roku 1957. W latach sześćdziesiątych marzenia o robieniu pogody najpierw się rozwiały, by zostać na nowo rozpalone po prywatyzacji Funduszu Inwestycyjnego Gór Śnieżnych (jednego z największych na świecie i największego w Australii kompleksu hydroelektryczno-irygacyjnego) po to, by uzyskać „nadprogramową” wodę. Miało to zapewnić zwiększoną generację energii i wzrost profitów głównym udziałowcom tej spółki skarbu państwa (w większości publicznym). Wykazano, że zasiewanie chmur jest efektywne w zmienianiu struktury i wielkości chmur i w przemianie przechłodzonej wody w cząsteczki lodu. Ilość opadów, którą można przypisać zasiewaniu trudno jest zdeterminować. Zasiewając chmury można również ograniczyć opady.
Kluczowym wyzwaniem jest ustalenie, ile opadów miałoby miejsce, gdyby chmury nie były zasiewane. W sumie, jest ogólne oczekiwanie wyrażane przez organizacje profesjonalne, że zimowe zasiewanie chmur nad górami da efekt w postaci śniegu. Są dowody statystyczne na wzrost sezonowych opadów o około 10% przy zasiewaniu zimowym.
Rząd Stanów Zjednoczonych poprzez Narodowe Centrum Badań Atmosferycznych analizował zasiewane i niezasiewane chmury, by zrozumieć różnice pomiędzy nimi. Prowadził również badania nad zasiewaniem w innych krajach.
Chmury były zasiewane podczas Letniej Olimpiady w Pekinie w 2008 roku przy pomocy rakiet, by zapobiec opadom deszczu podczas ceremonii otwarcia i zamknięcia, choć niektórzy podważają twierdzenia o sukcesie tych operacji.
Wpływ na środowisko i zdrowie.
Będąc zakwalifikowany przez amerykański standard Narodowej Agencji Ochrony Przeciwpożarowej NFPA 704 do kategorii zagrożenia zdrowia, jodek srebra może powodować czasową niedyspozycję lub trwalsze szkody na zdrowiu ludzi i ssaków przy intensywnej lub przedłużonej, lecz nie chronicznej ekspozycji. Jednakże przeprowadzono kilka dokładnych badań ekologicznych, które wykazały minimalny wpływ jodku srebra na środowisko i zdrowie. W niektórych badaniach stwierdzono niską toksyczność srebra i jego związków (jodku srebra). Najprawdopodobniej, te ustalenia wynikają z minimalnych ilości srebra rozprowadzanych przez zasiewanie chmur, stukrotnie niższych niż wprowadzane do atmosfery w wielu rejonach globu zanieczyszczenia przemysłowe, czy indywidualna ekspozycja od plomb dentystycznych.
Akumulacja w glebie, roślinności i wodach powierzchniowych nie jest mierzalna powyżej tła naturalnego. Raport o stanie środowiska w Sierra Nevada w Kalifornii z 1995 roku i niezależny panel ekspertów w Australii w 2004 roku potwierdziły te wcześniejsze ustalenia.
Zasiewanie chmur nad Narodowym Parkiem Góry Kościuszki – rezerwatem biosfery – stało się kontrowersyjne w związku z kilkoma gwałtownymi zmianami legislacyjnymi w dziedzinie ochrony środowiska, które umożliwiły te „próby”. Zwolennicy ochrony środowiska są zaniepokojeni wchłanianiem pierwiastkowego srebra przez wysoce wrażliwy ekosystem, co ma wpływ na wiele gatunków, w tym na oposa karłowatego, oraz na wysoki poziom wykwitów glonów w dawniej nieskazitelnych jeziorach polodowcowych. Program stacji telewizyjnej ABC pt. „Tętno ziemi” z 17 lipca 2004 roku donosił, że „nie każda chmura ma srebrną podszewkę” (od angielskiego przysłowia: „każda chmura ma srebrną podszewkę”, srebrna podszewka – angielski idiom – metafora optymizmu), gdyż podniosły się głosy zaniepokojenia o zdrowie oposa karłowatego. Badania sprzed pięćdziesięciu lat i analiza przeprowadzona przez Zarząd Funduszu Inwestycyjnego Gór Śnieżnych doprowadziły do zaprzestania programu zasiewania chmur w Australii w latach pięćdziesiątych zeszłego wieku, w braku wyraźnych rezultatów. Obecnie, zasiewanie chmur odrzuca się w Australii ze względu na ochronę środowiska i obawy o chroniony gatunek, oposa karłowatego. Ponieważ jodek srebra, a nie srebro w postaci czystej (pierwiastkowej) jest materiałem do zasiewania chmur, twierdzenia o negatywnym wpływie na środowisko są podważane przez niezależnie recenzowane badania naukowe, jak podsumowała międzynarodowa Organizacja Modyfikacji Pogody.
Historia.
Vincent Schaefer (1906-1993) odkrył zasadę zasiewania chmur w lipcu 1946 roku poprzez nadzwyczajną serię szczęśliwych przypadków. Podążając tropem pomysłów wygenerowanych wspólnie z laureatem Nagrody Nobla Irvingiem Langmuirem, Schaefer, będący naukowym pomocnikiem Langmuira, podczas wspinaczki na Górę Waszyngton w stanie New Hampshire, stworzył metodę doświadczeń na przechłodzonych chmurach polegającą na użyciu głęboko zamrożonych porcji potencjalnych czynników stymulujących wzrost kryształków lodu, tj. soli, talku, ziemi, pyłu i rozmaitych środków chemicznych, z niewielkim efektem. Aż, pewnego gorącego i wilgotnego dnia, 14 lipca 1946 roku, postanowił spróbować kilku eksperymentów w laboratorium przedsiębiorstwa General Electric w Schenectady. Był zawiedziony stwierdziwszy, że zamrażarka nie była dość zimna, by utworzyć „chmurkę” przy pomocy wydychanego powietrza. Postanowił popchnąć sprawę do przodu dodając kawał suchego lodu, po to tylko, by obniżyć temperaturę swej komory doświadczalnej. Ku jego zdumieniu, gdy tylko zrobił wydech do zamrażarki, pojawiła się błękitnawa mgiełka, a zaraz po niej zawrotna feeria milionów mikroskopijnych kryształków lodu, odbijających silny snop światła lampy oświetlającej komorę w poprzek. Natychmiast zdał sobie sprawę, że odkrył sposób zamiany przechłodzonej wody w kryształki lodu. Doświadczenie dało się łatwo powtarzać, więc podjął badania czynnika temperaturowego, by ustalić -40 stopni Celsjusza jako dolną granicę występowania wody w stanie ciekłym.
W ciągu miesiąca, kolega Schaefera, badacz zjawisk atmosferycznych, dr Bernard Vonnegut (brat pisarza Kurta Vonneguta) uznany został odkrywcą następnej metody „zasiewania” przechłodzonej wody w chmurach. Vonnegut dokonał swego odkrycia przy biurku, przeglądając informacje w podręczniku podstaw chemii, a następnie majstrując ze srebrem i jodem, by wytworzyć jodek srebra. Profesor Stanowego Uniwersytetu Nowego Jorku w Albany (SUNY), krystalograf Henry Chessin opublikował, wraz z Vonnegutem, artykuł w „Science Magazine” i otrzymał patent w 1975 roku. Obie metody znalazły zastosowanie w zasiewaniu chmur w 1946 roku, wykorzystywane przez Korporację General Electric w stanie Nowy Jork. Podczas gdy metoda Schaefera zmieniała bilans cieplny chmury, Vonneguta zmieniała strukturę formatywną kryształu – niezwykłą właściwość związaną z dobrym dopasowaniem stałej sieci krystalicznej pomiędzy dwoma rodzajami kryształu. (Krystalografia lodu odegrała później rolę w powieści Kurta Vonneguta "Kocia kołyska") Pierwsza próba modyfikacji naturalnych chmur w terenie odbyła się w północnej części stanu Nowy Jork 13 listopada 1946 roku. Schaefer wywołał opady śniegu w okolicach Mount Greylock w zachodnim Massachusetts, gdy zrzucił z samolotu sześć funtów (niecałe trzy kilogramy) suchego lodu w namierzoną chmurę, po sześćdziesięciomilowym pościgu w kierunku wschodnim z Powiatowego Lotniska w Schenectady.
Suchy lód i jodek srebra są efektywne w zmienianiu właściwości fizyko chemicznych przechłodzonych chmur, będąc użytecznymi w powiększaniu zimowych opadów śniegu w górach i w pewnych określonych warunkach, oraz w ograniczaniu wyładowań atmosferycznych (piorunów) i gradu. Nie będąc nową technologią, higroskopijne zasiewanie dla powiększenia opadów deszczu z ciepłych chmur przeżywa odrodzenie, dzięki pewnym pozytywnym rezultatom badań w Południowej Afryce, Meksyku i innych krajach. Najczęściej używanym materiałem higroskopijnym jest sól. Zakłada się, że higroskopijne zasiewanie powoduje, iż rozkład frakcji kropel w chmurze staje się bardziej morski (większe krople), a mniej kontynentalny, stymulując opady deszczu przez koalescencję. Od marca 1967 roku do lipca 1972 roku w ramach Operacji Popeye prowadzonej, przez armię Stanów Zjednoczonych w Północnym Wietnamie, a w szczególności wzdłuż szosy na Ho Chi Minh, zasiewano chmury jodkiem srebra, by przedłużyć sezon monsunowy. Rezultatem operacji było przedłużenie sezonu monsunowego na objętych akcją terenach średnio od 30 do 45 dni. Pięćdziesiąta Czwarta Eskadra Rozpoznania Pogodowego przeprowadzała operację: „make mud, not war” (taplaj się w błocie, a nie walcz – od antywojennego hasła z lat sześćdziesiątych: „make love, not war” – kochaj się, a nie walcz).
W 1969 roku na Festiwalu w Woodstock, różni ludzie twierdzili, że byli świadkami zasiewania chmur przez armię amerykańską. To miało być powodem deszczu, który padał przez większą część festiwalu.
Prywatnym przedsiębiorstwem, które oferowało w latach siedemdziesiątych przeprowadzanie modyfikacji pogody (zasiewania chmur z baz naziemnych, przy użyciu rac z jodkiem srebra) było "Irving P. Kirk i Spółka" z Palm Springs w Kalifornii. W 1972 roku skontaktował się z nim Uniwersytet Stanowy Oklahomy w celu przedsięwzięcia takiego zasiewania, by zwiększyć opady deszczu z ciepłych chmur w zlewisku Jeziora Carla Blackwella. Jezioro to, o niebezpiecznie niskim poziomie wody, było w tym czasie (1972-1973) głównym źródłem wody pitnej dla Stillwater w Oklahomie. Przedsięwzięcie nie było prowadzone wystarczająco długo, by wykazać statystycznie jakiekolwiek zmiany w stosunku do naturalnych wariacji pogodowych. Jednakże w tym samym czasie operacje zasiewania były prowadzone w Kalifornii od 1948 roku.
Próba modyfikowania huraganów w basenie Oceanu Atlantyckiego przy użyciu zasiewania chmur, prowadzona przez armię amerykańską w 1960 roku nosiła nazwę „Operacja Wściekłość Burzy” (Project Stormfury). Jedynie kilka huraganów zostało przetestowanych zasiewaniem chmur z powodu sztywnych zasad ustanowionych przez naukowców dla operacji. Nie było jasne, czy operacja odniosła sukces; zdawało się, że struktura huraganów zmieniła się nieznacznie, lecz tylko tymczasowo. Obawa, że zasiewanie chmur mogłoby potencjalnie zmienić kurs lub siłę huraganu i mieć negatywny wpływ na ludzi na jego drodze, zatrzymało operację.
Dwie agencje federalne popierały różne projekty badawcze nad modyfikacją pogody, które rozpoczęły się we wczesnych latach sześćdziesiątych zeszłego wieku: "United States Bureau of Reclamation" – Amerykańskie Biuro Rekultyltywacji (Rekultywacja, Wydział Spraw Wewnętrznych) i Amerykańska Narodowa Służba Oceaniczna i Meteorologiczna (NOAA; Wydział Handlu). Rekultywacja sponsorowała kilka programów naukowych badających zasiewanie chmur pod parasolem Projektu „Woda z Nieba” (Skywater), w latach 1964-1988, a NOAA prowadziła Program Modyfikacji Atmosferycznej od 1979 do 1993 roku. Sponsorowane programy były prowadzone w kilku stanach i dwóch państwach (w Maroku i w Tajlandii), badając zarówno zimowe, jak i letnie zasiewanie chmur. Bardziej współcześnie, Rekultywacja sponsorowała, w latach 2002-2006, niewielki program naukowy pod nazwą Program Modyfikacji Szkód Pogodowych, w kooperacji z sześcioma zachodnimi stanami.
W ostatnich dwóch dekadach finansowanie dla badań podupadło. Jednakże Biuro Rekultywacji sponsorowało, w latach 2002-2006 Program Modyfikacji Szkód Pogodowych w sześciu stanach. Publikacja naukowa Narodowej Akademii Nauk Stanów Zjednoczonych z 2003 roku wzywa do powołania narodowego programu badawczego w celu wyjaśnienia pozostających pytań na temat wydajności i praktyki modyfikowania pogody.
W Australii CSIRO (Organizacja Badań Naukowych i Przemysłowych Wspólnoty Państw) przeprowadziła poważne badania pomiędzy rokiem 1947 i wczesnymi latami sześćdziesiątymi:
Jedynie próby przeprowadzane w Górach Śnieżnych doprowadziły do statystycznie znaczących opadów deszczu w ciągu całego eksperymentu.
Australijskie studium badawcze, gdzie jodku srebra używa się do zapobiegania opadom gradu było prowadzone w latach 1981-2000 i ta technika jest tam nadal aktywnie stosowana.
Współczesne zastosowania.
Azja.
Największy system zasiewania chmur ma Chińska Republika Ludowa, która uważa, że zasiewanie prowadzone poprzez odpalanie w niebo rakiet z jodkiem srebra, tam gdzie deszcz jest pożądany, zwiększa ilość deszczu nad kilkoma coraz bardziej suchymi regionami, w tym również nad stolicą, Pekinem. Istnieje nawet polityczna przepychanka pomiędzy sąsiadującymi rejonami, które oskarżają się nawzajem o „kradzież deszczu” przy pomocy zasiewania chmur. Obecnie około 24 kraje praktykują operacyjnie zasiewanie chmur. Chiny używały zasiewania chmur przed Olimpiadą w 2008 roku, by oczyścić powietrze z zanieczyszczeń, lecz powątpiewano w sukces tej operacji. W lutym 2009 roku Chiny również odpaliły laski jodku srebra nad Pekinem, by sztucznie wywołać opady śniegu po czterech miesiącach suszy. Opady śniegu trwały przez około trzy dni i doprowadziły do zamknięcia 12 głównych dróg wokół Pekinu. Pod koniec października 2009 roku Pekin twierdził, że doświadczył najwcześniejszych opadów śniegu od 1987 roku z powodu zasiewania chmur.
W Azji południowo-wschodniej otwarte paleniska wytwarzają zmętnienie, które zanieczyszcza środowisko w rejonie. Zasiewanie chmur było używane dla poprawienia jakości powietrza poprzez oczyszczanie deszczem. W Indiach operacje zasiewania chmur były prowadzone w latach 2003-2004 w stanie Maharashtra, poprzez amerykańskie przedsiębiorstwo Spółka Modyfikacji Pogody. W roku 2008 były plany zasiewania nad 12 okręgami stanu Andhra Pradesh.
Ameryka Północna.
W Stanach Zjednoczonych zasiewanie chmur jest używane do zwiększania opadów na obszarach doświadczających suszy, do zmniejszania wielkości kul gradowych formowanych w chmurach burzowych i do rozpraszania mgły na lotniskach i wokół nich. Zasiewanie chmur jest okazjonalnie używane przez większe resorty narciarskie, by wywołać opady śniegu. Jedenaście zachodnich stanów i jedna kanadyjska prowincja (Alberta) obecnie mają w toku operacyjne programy zasiewania chmur. W styczniu 2006 roku rozpoczęło się, warte $8,8 miliona dolarów, przedsięwzięcie w Wyoming, by zbadać efekty zasiewania chmur nad łańcuchami górskimi Medicine Bow, Sierra Madre i Wind River, w tym stanie.
Do prywatnych przedsiębiorstw zajmujących się modyfikowaniem pogody poprzez zasiewanie chmur należą: Aero Systems Incorporated (Spółka Systemy Aero), Atmospheric Incorporated (Atmosferyczne Sp.), North American Weather Consultants (Północno Amerykańscy Konsultanci do Spraw Pogody), Weather Modification Incorporated (Spółka Modyfikacji Pogody), Weather Enhancement Technologies International (Międzynarodowa Spółka Technologii Poprawy Pogody), Seeding Operations and Atmospheric Research (SOAR)(Operacje Zasiewania i Badania Atmosferyczne). Siły Powietrzne Stanów Zjednoczonych (USAF) zaproponowały użycie zasiewania na polu bitwy w roku 1996, mimo że Stany Zjednoczone podpisały w 1978 roku międzynarodowy układ zakazujący użycia modyfikacji pogody do wrogich celów.
W latach sześćdziesiątych przedsiębiorstwo P. Kirk &amp; Associates (P. Kirk &amp; Spółka) prowadziło udaną operację zasiewania chmur w okolicach Calgary, w Albercie. Używano tam zarówno samolotów, jak i generatorów naziemnych pompujących jodek srebra do atmosfery w celu zredukowania groźby szkód gradowych. Ralph Langeman, Lynn Garrison i Stan McLeod, wszyscy byli członkowie Czterysta Trzeciej Eskadry Królewskich Kanadyjskich Wojsk Lotniczych, jako studenci Uniwersytetu Alberty spędzali każde lato latając dla ograniczania szkód gradowych. Pewna ilość nadliczbowych samolotów Harvard została wyposażona w ruszty pod każdym skrzydłem, do których przyczepiano po 32 kolejowe race świetlne zaimpregnowane jodkiem srebra. Race mogły zostać zapalone pojedynczo lub wszystkie naraz, w zależności od sytuacji i zagrożenia. W koordynacji z jednostkami naziemnymi, samolot zostawiał pióropusz jodku srebra przed nadciągającą chmurą kłębiastą burzową (cumulo-nimbus) z zauważalnymi skutkami. Wielkie, aktywne kłębiaste chmury burzowe zostały zredukowane do zera. Intensywność silnych burz gradowych została zmniejszona. Ten efektywny program był finansowany ze składek rolników i dotacji rządowych.
Europa.
Zasiewanie chmur rozpoczęto we Francji w latach pięćdziesiątych ubiegłego stulecia w intencji zmniejszenia szkód gradowych na polach uprawnych. Projekt ANELFA składa się z lokalnych agencji działających w ramach fundacji. Podobny projekt w Hiszpanii jest zarządzany przez Consorcio por la Lucha Antigranizo de Aragon. Sukces projektu francuskiego został potwierdzony przez dane agencji ubezpieczeniowych; sukces projektu hiszpańskiego przez wyniki badań przeprowadzonych przez Hiszpańskie Ministerstwo Rolnictwa.
Wojskowi piloci rosyjscy zasiewali chmury nad Białorusią po katastrofie w Czarnobylu, by wypłukać z chmur zmierzających w kierunku Moskwy cząsteczki radioaktywne. Jak opowiadał w 2007 roku, w programie BBC major Aleksiej Gruszyn, wielokrotnie wyruszał w niebo nad Czarnobylem i Białorusią i używał pocisków artyleryjskich wypełnionych jodkiem srebra, by wytworzyć chmury deszczowe, które miały oczyścić powietrze z substancji radioaktywnych dryfujących w stronę gęsto zaludnionych miast. Ponad cztery tysiące mil kwadratowych Białorusi zostało poświęconych, by ochronić rosyjską stolicę od toksycznych radioaktywnych opadów. Obszar, na którym moja załoga aktywnie wpływała na chmury znajdował się w pobliżu Czarnobyla, nie tylko w trzydziestokilometrowej strefie, lecz i dalej, w odległości pięćdziesięciu, siedemdziesięciu, a nawet stu kilometrów, mówił major. Na szczycie Wielkiej Ósemki w 2006 roku w Petersburgu, prezydent Putin skomentował, że samoloty wojsk powietrznych zostały wysłane, by zasiewać nadchodzące chmury w taki sposób, aby opady wystąpiły nad Finlandią. Ulewa towarzyszyła spotkaniu tak, czy inaczej. W Moskwie, 17 czerwca 2008 roku samoloty transportowe Rosyjskich Sił Powietrznych próbowały zasiewać chmury cementem. Jeden z worków z cementem nie rozproszył się, lecz spadł w całości na dom mieszkalny przebijając dach. W październiku 2009 roku mer Moskwy obiecywał w mieście „zimę bez śniegu”, po ujawnieniu wysiłków Rosyjskich Sił Powietrznych, by zasiewać przez całą zimę chmury od strony nawietrznej Moskwy.
Australia.
W Australii działalność CSIRO na Tasmanii była uwieńczona sukcesem.
Zasiewanie nad zlewiskiem na Płaskowyżu Centralnym na tej wyspie, podlegającym Komisji Hydro-Elektrycznej spowodowało zwiększenie opadów deszczu nawet o 30% jesienią. Eksperymenty tasmańskie były tak udane, że Komisja podjęła od tej pory regularne zasiewanie w górzystych częściach stanu.
W roku 2004, Hydro Gór Śnieżnych Sp.zoo (Snowy Hydro Limited), znana dawniej jako Fundusz Inwestycyjny Gór Śnieżnych (Snowy Mountains Scheme) rozpoczęła próbne zasiewanie chmur, by ocenić możliwości zwiększenia tą metodą opadów śniegu w Górach Śnieżnych, w Australii. Okres próbny, początkowo mający zakończyć się w 2009 roku, przedłużono do 2014 roku. Komisja Zasobów Naturalnych stanu Nowa Południowa Walia, odpowiedzialna za przeprowadzanie operacji zasiewania, uważa, że próba może natrafić na trudności w ustaleniu statystycznie czy operacja zasiewania chmur zwiększa opady śniegu. Ten projekt był dyskutowany na szczycie w Narrabri, w Nowej Południowej Walii pierwszego grudnia 2006 roku. Intencją spotkania było naszkicowanie propozycji pięcioletniego programu próbnego, skoncentrowanego na północnej Nowej Południowej Walii.
Dyskutowane były rozmaite implikacje tak szeroko zakrojonego doświadczenia w terenie, czerpiąc z połączonych zasobów wiedzy kilku światowej rangi specjalistów, w tym przedstawicieli Projektu Zasiewania Chmur dla Tasmańskiego Kompleksu Hydroelektrycznego (Tasmanian Hydro Cloud Seeding Project). Nie odwołano się jednak do doświadczeń Zarządu Funduszu Inwestycyjnego Gór Śnieżnych, który odrzucił modyfikację pogody. Dyskutowana próba wymagała zmian legislacyjnych w prawie ochrony środowiska Nowej Południowej Walii, by ułatwić rozmieszczenie aparatu do zasiewania chmur. Współczesny eksperyment nie będzie prowadzony w Australijskich Alpach.
W grudniu 2006 roku rząd stanowy Queensland w Australii ogłosił wydatek 7,6 miliona dolarów australijskich na rzecz badań nad zasiewaniem „ciepłych chmur”, które mają być przeprowadzone wspólnie przez Australijskie Biuro Meteorologiczne i Amerykańską Narodową Służbą Oceaniczną i Meteorologiczną (NOAA). Są nadzieje, że wyniki tych badań pozwolą zelżyć długotrwałą suszę w południowo-wschodnim rejonie stanu.
Afryka.
W Mali i w Nigerze zasiewanie chmur jest prowadzone na skalę krajową.

</doc>
<doc id="1315951" url="https://pl.wikipedia.org/wiki?curid=1315951" title="Ignacy Bielecki">
Ignacy Bielecki

Ignacy Bielecki (ur. 19 września 1862 w Haczowie, zm. 23 października 1963 w Rymanowie) – doktor wszechnauk lekarskich, lekarz i społecznik, zasłużony dla Rymanowa, twórca muzeum „Rymanoviana”, organizacji niepodległościowych, m.in. Sokoła, wielki miłośnik Rymanowa i rzecznik jego rozwoju, kapitan armii Austro-Węgier.
Życiorys.
Syn Pawła i Marii, z domu Szajna, która zmarła wkrótce po jego narodzeniu. Ignacy Bielecki uczył się w gimnazjum w Przemyślu, zaś egzamin dojrzałości zdał w C. K. Gimnazjum w Jaśle w 1882. Studiował na Wydziale Wszechnauk Lekarskich Uniwersytetu Jagiellońskiego, który ukończył w 1888 otrzymując tytuł doktora wszechnauk lekarskich 19 grudnia 1888. Początkowo pracował w Żmigrodzie, a w 1890 zamieszkał w Rymanowie. Tam praktykował, od 1895 do 1900 pełnił urząd lekarza miejskiego, a od 1901 do 1937 lekarza okręgowego w Rymanowie (zasięg 17 gmin z ludnością ok. 15 tys.). Ponadto od 1896 do 1934 był lekarzem w Kasie Chorych. W 1937 przeszedł w stan spoczynku. Zawodowo pracował do setnego roku życia, prowadząc zdrowy tryb życia.
Działał na płaszczyźnie branżowej oraz społecznie. Przed 1914 był członkiem zarządu oddziału Towarzystwa Pomocy Przemysłowej w Rymanowie. Był wiceprzewodniczącym (1921) i przewodniczącym Związku Lekarzy Okręgowych Małopolski (1923-1939), był inicjatorem, współzałożycielem i długoletnim przewodniczącym Zarządu Kółek Rolniczych (1919-1949), przewodniczył Zarządowi Towarzystwa Zaliczkowego (1900-1939), był inicjatorem, współzałożycielem i prezesem gniazda Polskiego Towarzystwa Gimnastycznego „Sokół” w Rymanowie (1907-1949), prezesem Ochotniczej Straży Pożarnej (1895-1919). W okresie II Rzeczypospolitej należał do Stronnictwa Narodowego. W latach 30. był członkiem Lwowskiej Izby Lekarskiej.
Był oficerem armii Austro-Węgier w stopniu kapitana. Po odzyskaniu przez Polskę niepodległości został przyjęty do Wojska Polskiego. W 1920 walczył w wojnie polsko-bolszewickiej. Był wybierany radnym miejskim Rymanowa. Po wybuchu II wojny światowej w okresie okupacji niemieckiej 1939-1945 działał jako lekarz polskiego podziemia.
19 grudnia 1958 obchodził 70-lecie uzyskania dyplomu doktora i pozostawał wówczas nadał praktykującym lekarzem. Został odznaczony wieloma odznaczeniami za pracę społeczną. Radni miasta Rymanowa nazwali ulicę, przy której mieszkał, jego imieniem. 
Znawca i kolekcjoner dzieł sztuki. Twórca muzeum, które kontynuowała w jego domu rodzina w Rymanowie. Zgromadzono: przybory lekarskie, instrumenty chirurgiczne, dokumenty, kolekcję saskiej porcelany, militaria, bezcenne miniatury, tkaniny.
We wrześniu 1905 poinformowano w prasie, że podczas polowania na kaczki Klimkówce dr Bielecki śmiertelnie postrzelił chłopaka.
Został pochowany na cmentarzu w Rymanowie.

</doc>
<doc id="1315963" url="https://pl.wikipedia.org/wiki?curid=1315963" title="Sonny Corleone">
Sonny Corleone



</doc>
<doc id="1315970" url="https://pl.wikipedia.org/wiki?curid=1315970" title="Parafia Najświętszej Maryi Panny Wspomożenia Wiernych">
Parafia Najświętszej Maryi Panny Wspomożenia Wiernych

Parafie pod wezwaniem Najświętszej Maryi Panny Wspomożenia Wiernych 

</doc>
<doc id="1315979" url="https://pl.wikipedia.org/wiki?curid=1315979" title="John Boyd-Carpenter">
John Boyd-Carpenter

John Archibald Boyd-Carpenter (ur. 2 czerwca 1908, zm. 11 lipca 1998), brytyjski polityk, członek Partii Konserwatywnej, minister w rządach Winstona Churchilla, Anthony'ego Edena, Harolda Macmillana i Aleca Douglasa-Home’a.
Był synem sir Archibalda Boyda-Carpentera. Wykształcenie odebrał w Stowe School oraz w Balliol College na Uniwersytecie Oksfordzkim. W 1930 r. został przewodniczącym Oxford Union. W 1931 r. uzyskał dyplomy z historii i ekonomii. W 1934 r. rozpoczął praktykę adwokacką w Middle Temple. Prakotykował w południowo-wschodnim Londynie. W 1940 r. wstąpił do Gwardii Szkockiej, z której odszedł w stopniu majora.
W 1945 r. został wybrany do Izby Gmin jako reprezentant okręgu Kingston-upon-Thames. Po powrocie konserwatystów do władzy w 1951 r. został finansowym sekretarzem skarbu. W latach 1954–1955 był ministrem transportu i lotnictwa cywilnego. W latach 1955–1962 był ministrem emerytur i zabezpieczenia socjalnego. W latach 1962–1964 pełnił funkcje naczelnego sekretarza skarbu i Paymaster-General. Od 1954 r. był członkiem Tajnej Rady.
Po przegranej Partii Konserwatywnej w wyborach 1964 r. Boyd-Carpenter był mówcą opozycji ds. budownictwa, samorządu lokalnego i ziemi w latach 1964–1966 r. W latach 1964–1970 był przewodniczącym Komisji Wydatków Publicznych. 1 maja 1972 r. otrzymał dożywotni tytuł parowski baron Boyd-Carpenter i zasiadł w Izbie Lordów.
W 1937 r. poślubił Margaret Mary Hall (1910 - 16 sierpnia 2003), córkę podpułkownika George’a Halla i Dorothy Coventry, córki John Coventry. John i Margaret mieli razem syna i dwie córki

</doc>
<doc id="1315980" url="https://pl.wikipedia.org/wiki?curid=1315980" title="Phillippe de Longvilliers de Poincy">
Phillippe de Longvilliers de Poincy

Phillippe de Longvilliers de Poincy (ur. 1583, zm. 1660) – francuski gubernator, mistrz zakonu kawalerów maltańskich.
Phillippe de Longvilliers de Poincy w 1635 roku został mianowany przez kardynała Jeana Richelieu gubernatorem francuskich Antyli po Pierre Belainie d’Esnambucu. Gubernatorstwo obejmowało cztery wyspy Saint Kitts, Martynikę, Gwadelupę i Marie-Galante. Przez bukanierów został uznany za ich przywódcę, a on przyjmował ich w swojej rezydencji. Po krótkim czasie pod jego rządami znalazło się czternaście wysp, na które sprowadził pięć tysięcy kolonistów i piratów, wybudował osiedla i kościoły. Dla hugenotów znajdujących się w szeregach korsarzy przeznaczył wyspę Tortuga znajdującą się na północ od Haiti. Pierwszym dowódcą wyspy został kpt. Lavasseura (La Passeur). Ulokowanie piratów na wyspie miało ogromne znaczenie dla handlu i żeglugi. Tortuga leżała w pobliżu szlaku żeglownego, z którego korzystała "srebrna flota" hiszpańska wracająca z Hawany do Sewilli. Piraci po sprzymierzeniu się z angielskimi purytanami pod dowództwem Roberta Richa lorda Warwick łupili flotę hiszpańską, a Tortuga stała się niezdobytą twierdzą.

</doc>
<doc id="1315990" url="https://pl.wikipedia.org/wiki?curid=1315990" title="Droga I/46 (Czechy)">
Droga I/46 (Czechy)

Droga krajowa 46 (cz. "Silnice I/46") – droga krajowa w Czechach. Trasa biegnie z Ołomuńca przez Šternberk i Opawę do dawnego przejścia granicznego z Polską.

</doc>
<doc id="1315993" url="https://pl.wikipedia.org/wiki?curid=1315993" title="Arthur Porritt">
Arthur Porritt

Arthur Porritt, baron Porritt (ur. 10 sierpnia 1900 w Wanganui, zm. 1 stycznia 1994 w Londynie) – nowozelandzki lekarz, lekkoatleta, działacz sportowy i polityk. Przez wiele lat osobisty chirurg monarchów brytyjskich. Brązowy medalista Igrzysk Olimpijskich w Paryżu w 1924. Pierwszy w historii gubernator generalny Nowej Zelandii urodzony na terytorium tego kraju. Pełnił ten urząd w latach 1967-1972. 
Kariera sportowa.
Jako młody człowiek równolegle studiował medycynę (najpierw na uniwersytecie Otago, a następnie na Oxford University) i rozwijał karierę sportową. Jego największym osiągnięciem był brązowy medal w biegu na 100 metrów na Igrzyskach Olimpijskich w Paryżu w 1924. Pierwsze miejsce zajął w tym wyścigu reprezentujący Wielką Brytanię Harold Abrahams. Na pamiątkę wspólnego sukcesu, obaj panowie przez kolejne 53 lata - aż do śmierci Abrahamsa w 1978 - jedli razem kolację w rocznicę wyścigu - 7 lipca, zawsze o godzinie 19:00, bo właśnie wtedy odbył się ich bieg. Wyścig ten został również przedstawiony w głośnym filmie "Rydwany ognia". Porritt nie zgodził się jednak na umieszczenie w filmie własnej osoby (podobno ze względu na skromność) i jego miejsce zajęła oparta na nim, fikcyjna postać nazwiskiem Tom Watson.
W 1928 ponownie wszedł w skład reprezentacji Nowej Zelandii na igrzyska olimpijskie (tym razem odbywające się w Amsterdamie), jednak ostatecznie kontuzja uniemożliwiła mu start. Wkrótce potem wycofał się z czynnego uprawiania sportu, ale pozostał aktywnym działaczem. Był kierownikiem reprezentacji Nowej Zelandii podczas Igrzysk Imperium Brytyjskiego w Londynie w 1934 oraz Igrzysk Olimpijskich w Berlinie w 1936. W 1937 jako pierwszy w historii przedstawiciel swojego kraju wszedł w skład Międzynarodowego Komitetu Olimpijskiego, w którym zasiadał aż do 1967. W latach 1961-1967 był także pierwszym przewodniczącym Komisji Medycznej MKOl. 
Kariera zawodowa i polityczna.
Po ukończeniu studiów w 1926, postanowił pozostać w Anglii i podjął pracę jako chirurg w Szpitalu św. Marii w Londynie. W tym samym roku został osobistym chirurgiem księcia Walii, późniejszego króla Edwarda VIII. W 1940 trafił do oddziałów medycznych armii brytyjskiej. Służył we Francji oraz w Egipcie. 
W 1946 został osobistym chirurgiem króla Jerzego VI. W 1950 otrzymał tytuł szlachecki, zaś w 1952 stał się chirurgiem nowej monarchini, Elżbiety II. W 1960 stanął na czele Brytyjskiego Stowarzyszenia Medycznego, a także Królewskiego Kolegium Chirurgów Anglii. W 1963 został podniesiony do godności baroneta.
W 1967, jako pierwszy Nowozelandczyk w historii, został gubernatorem generalnym swojego kraju. Styl sprawowania przez niego urzędu budził pewne kontrowersje, ponieważ nie zawsze potrafił dochować apolityczności, będącej tradycją tego stanowiska. Dał się m.in. poznać jako przeciwnik państwa opiekuńczego. Z kolei jego żona była gorącą zwolenniczką ruchu feministycznego. Emocje budziły także poglądy gubernatora na stosunki między białą większością Nowozelandczyków a Maorysami. Uważał, że sam fakt zawierania mieszanych małżeństw rozwiązuje problem dyskryminacji tych ostatnich. 
Po zakończeniu jego kadencji powrócił do Anglii i tam spędził resztę życia. W 1973 został parem dożywotnim jako baron Porritt. Zmarł pierwszego dnia roku 1994 w wieku 93 lat. 

</doc>
<doc id="1315996" url="https://pl.wikipedia.org/wiki?curid=1315996" title="Piękne dzielnice">
Piękne dzielnice

Piękne dzielnice ("Les beaux quartiers") – powieść Louisa Aragona, druga z cyklu "Świat rzeczywisty", opublikowana po raz pierwszy w 1936 i nagrodzona w tym samym roku Nagrodą Renaudot.
W języku polskim powieść została opublikowana w 1950 w przekładzie Krystyny Dolatowskiej.
Okoliczności powstania utworu.
Aragon ukończył pracę nad powieścią 10 czerwca 1936. Na kształt utworu znaczący wpływ miała bieżąca sytuacja polityczna Francji - zwycięstwo wyborcze Frontu Ludowego.
Treść.
Akcja utworu rozpoczyna się w fikcyjnym, prowincjonalnym miasteczku Sérianne. Dominującą postacią lokalnego życia politycznego jest od lat doktor Barbentane, członek Partii Radykalnej, średni przedsiębiorca, wyznający paternalizm w swoich stosunkach z robotnikami. Planuje on, że jego pozycję odziedziczy pierwszy syn Edmund, studiujący w Paryżu medycynę, zaś młodszy Armand, wykonując wolny zawód, również dołączy do grona lokalnej klasy drobnych posiadaczy.
Pod wpływem własnych obserwacji, związanych z pojawieniem się w Sérianne działaczy socjalistycznych, jak i samobójstwem wykorzystanej przez jego ojca służącej, Armand zaczyna jednak interesować się - początkowo z mieszanymi uczuciami - losem robotników. Narastający konflikt z ojcem skłania go wreszcie do ucieczki z domu i przeniesienia się do Paryża, gdzie - nie uzyskawszy spodziewanej pomocy od brata, który wypędza go - Armand szybko wpada w całkowitą nędzę. Tymczasem Edmund, pragnąc przede wszystkim wieść łatwe i przyjemne życie, romansuje najpierw z panią Beurdeley, żoną dyrektora szpitala, w którym pracuje, a następnie z Carlottą, luksusową kurtyzaną i zarazem kochanką magnata przemysłowego Quesnela.
Za sprawą Carlotty Edmund zostaje hazardzistą, a następnie zostaje wplątany w zabójstwo pani Beurdeley. Nie trafia do więzienia dzięki wpływom Quesnela, który godzi się dzielić z nim Carlottę, a także wprowadzić młodzieńca do elit finansowych i politycznych - "twierdzy pięknych dzielnic". W tym samym czasie Armand podejmuje pracę w fabryce samochodów Wisnera, ostatecznemu uformowaniu ulega jego światopogląd socjalistyczny.
Cechy utworu.
"Piękne dzielnice" jako powieść o dojrzewaniu.
Louis Aragon chciał, aby "Piękne dzielnice" stanowiły rozwinięcie wątku podjętego w poprzednim tomie tekstu - przechodzenia przedstawicieli zamożnych warstw społecznych na stronę ruchu socjalistycznego. Sam określał dzieło jako powieść o "wejściu w świat rzeczywisty"Zdając sobie sprawę z niedociągnięć kompozycyjnych poprzedniego dzieła, ze szczególną uwagą rozbudował tło społeczne utworu, by w sposób bardziej wnikliwy ukazać przyczyny i konsekwencji przemiany bohatera porzucającego własne środowisko - Armanda Barbentane'a.
Pod wpływem doświadczeń z działalności we Francuskiej Partii Komunistycznej w okresie formowania się we Francji Frontu Ludowego Aragon postanowił uczynić głównymi bohaterami dzieła ludzi młodych, którzy poszukują swojej drogi życiowej, buntując się przeciw swojemu środowisku i planom rodziców wobec siebie. Pisarz był zdania, że właśnie w młodym wieku podejmowana jest ostateczna decyzja życiowa - poparcie ruchu socjalistycznego lub rozpoczęcie działań na rzecz wzbogacenia się. Aragon uważał jednak, że jedynie wybór pierwszy jest decyzją godną pochwały. W celu przekazania czytelnikowi tego przekonania dokonał w niej zestawienia dwóch braci - Edmunda i Armanda Barbentane.
Postać Armanda Barbentane.
Armand w intencji autora został zaplanowany jako pierwszy w cyklu bohater całkowicie pozytywny, mający stanowić dowód, iż człowiek może - zwłaszcza w młodości - przełamać negatywny wpływ środowiska, o ile potrafi we wnikliwy sposób przyglądać się otaczającemu go światu. Przeznaczony przez rodziców do kariery duchownej, Armand początkowo szczerze wierzy w Boga i chce zostać kapłanem. Przyjęcie święceń ma być dla niego drogą ucieczki z otaczającego go świata, którego nienawidzi, i szansą na pełną samorealizację. Pod wpływem lektur traci jednak wiarę. Początkowo pragnie mimo tego zostać duchownym i zrobić karierę w Kościele katolickim, następnie postanawia zostać aktorem. Szereg incydentalnych wydarzeń (m.in. samobójstwo służącej wykorzystanej przez jego ojca) skłania go do ucieczki z domu i poszukiwania nowej tożsamości wśród robotników. Armand zastanawia się również nad sensem całego życia, mechanizmami funkcjonowania społeczeństwa. Stopniowo doświadczenie wykonywania pracy fizycznej, a następnie obserwacja strajku, ostatecznie rozstrzygają o uformowaniu się jego socjalistycznego światopoglądu. Aragon podkreśla przy tym fakt, że o jego przemianie przesądziły nie rozważania teoretyczne ani rozmowy z działaczem socjalistycznym Vinetem, a osobiste przeżycia.
Postać Edmunda Barbentane.
Drogę odwrotną przechodzi Edmund, początkowo student medycyny i sympatyk sztuki, gotowy zarabiać na życie ciężką pracę, który traci wszystkie ideały pod wpływem dążącego jedynie do bogacenia się środowiska. Uosobieniem cech tego środowiska jest w utworze Joseph Quesnel - bezwzględny wobec swoich pracowników amoralny rozpustnik. Cechy te, w toku akcji, Edmund bezrefleksyjnie przejmuje. Tworząc tę postać, Aragon nawiązywał do dziewiętnastowiecznych francuskich bohaterów literackich, którzy przybywali z prowincji do Paryża w celu zrobienia kariery: Juliana Sorela i Eugeniusza de Rastignaka. Podkreślał jednak, że współcześni arywiści nie potrzebują już energii i kreatywności, jakiej nie odmawiał postaciom z powieści Balzaka i Stendhala. Edmund, który początkowo pragnie zdobywać pozycję poprzez studia i pracę, a następnie dopuszcza konieczność popełniania przestępstw w celu szybkiego wzbogacenia się, odkrywa, że w rozwiniętym społeczeństwie kapitalistycznym wystarcza mu nawiązanie korzystnego romansu.
"Piękne dzielnice" jako analiza społeczna.
Roger Garaudy uważa "Piękne dzielnice" za przykład dzieła dokonującego analizy społecznej w duchu realizmu socjalistycznego, rozwijającego wątki podjęte już w poprzedniej części cyklu. Sam Aragon zgadzał się z taką oceną jego pracy i podkreślał polityczne znaczenie tekstu.
Analiza społeczna w powieści została przedstawiona na dwóch poziomach, co nawiązuje do struktury powieści "Czerwone i czarne". Pierwsza część utworu przedstawia stosunki panujące w prowincjonalnym miasteczku Sérianne (ukazanym jako mikrokosmos stosunków społecznych we Francji), zaś kolejne - sytuację w Paryżu. W odróżnieniu od "Dzwony Bazylei", w których ukazane zostały jedynie związki pomiędzy rządem a wielkim biznesem, "Piękne dzielnice" podejmują próbę ukazania podobnych koneksji również na poziomie lokalnym. Znaczącą różnicą w porównaniu z poprzednim dziełem jest również stałe kontrastowanie położenia robotników z sytuacją warstwy zamożnej, nie zaś koncentrowanie się w osobnych częściach najpierw na pierwszej, a następnie drugiej grupie. Aragon pogłębia przy tym charakterystykę obydwu środowisk przedstawioną w poprzedniej części cyklu, starając się w większym stopniu zróżnicować bohaterów i zrezygnować z jednoznacznych schematów postępowania .
"Piękne dzielnice" pozostają jednak powieścią pisaną w oparciu o z góry założoną tezę – pieniądz i bogacenie się to czynniki niszczące osobowość człowieka. Aragon podkreśla związki między światem francuskich kapitalistów a środowiskiem przestępczym, intrygami politycznymi i działalnością agentów-prowokatorów policyjnych. Miejscem symbolicznym, ukazującym ich wzajemne powiązania, staje się paryski Passage Club, gdzie spotykają się przedstawiciele wszystkich wymienionych grup. Pragnienie bogactwa i władzy uzależnia, a ponadto odbiera zdolność odróżniania dobra od zła (doktor Barbentane zataja śmierć pobitego robotnika, przemysłowiec Wisner traktuje wojnę jedynie jako okazję do pomnażania fortuny). Człowiek przebywający na stałe w świecie "pięknych dzielnic", tj. wśród burżuazji, w pewnym momencie zupełnie traci umiejętność czynienia dobra, gdyż rozumuje w kategoriach obcych etyce. Temat ten Aragon rozwinął w kolejnej części cyklu, "Pasażerach z dyliżansu". Część postaci przedstawicieli zamożnych warstw społecznych i mieszczaństwa została wprowadzona do utworu, by uwypuklić proces przemiany i awansu społecznego Edmunda.
Kulminacyjny punkt powieści stanowią rozdziały XVII-XIX, w których zawarte zostały opisy najpierw środowiska przemysłowców, a następnie robotniczej manifestacji. Obraz ten ukazuje dwie siły, które zdaniem Aragona toczą ze sobą bezkompromisową walkę.
W porównaniu z "Dzwonami Bazylei" Aragon wprowadził do ukazanej w powieści analizy społecznej element świadomości narodowej. Do tej pory uważał odwoływanie się do symboliki narodowościowej i podkreślanie przynależności narodowej za domenę prawicy, niezgodną z poglądami marksistowskimi. W "Pięknych dzielnicach", pod wyraźnym wpływem ewolucji oficjalnych idei Francuskiej Partii Komunistycznej, historia narodowa, zwłaszcza nowożytna, została utożsamiona z dziejami ruchu robotniczego danego państwa. Jako prawdziwi patrioci są przedstawieni walczący o lepszy byt pracownicy. Świat burżuazji ("twierdza pięknych dzielnic") jedynie pozornie ma coś wspólnego z prawdziwą Francją, którą w rzeczywistości jedynie wykorzystuje dla własnych doraźnych celów.
W swojej interpretacji roli robotników Aragon idzie jeszcze dalej, określając świat pracy jako jedyny "świat rzeczywisty" i traktując wszystkie próby poszukiwania szczęścia poza nim (w stanie duchownym, poprzez sztukę, poprzez bogacenie się) jako ucieczkę od rzeczywistości.
Sposób przedstawiania miejsc.
Kontrast pomiędzy robotnikami i warstwą posiadającą jest główną osią analizy społecznej w utworze, zgodnie ze stylistyką socrealistyczną. W "Pięknych dzielnicach" szczególną techniką budowania takiej antytezy jest przedstawianie alternatywnych opisów miejsc z punktu widzenia przedstawicieli pracowników i właścicieli. Aragon zerwał tym samym z przedstawionym niegdyś w dziele "Wieśniak paryski" opisem stolicy Francji – niegdyś przedstawiany jako miejsce cudowne i umożliwiające wyjątkowe przeżycia, w "Pięknych dzielnicach" staje się głównym centrum francuskiego kapitalizmu, w którym koncentruje się niszcząca siła pieniądza. 
Znaczenie utworu.
Sam Aragon w następujący sposób opisywał znaczenie "Pięknych dzielnic" dla swojej twórczości:

</doc>
<doc id="1316000" url="https://pl.wikipedia.org/wiki?curid=1316000" title="Droga I/69 (Czechy)">
Droga I/69 (Czechy)

Droga krajowa 69 (cz. "Silnice I/69") – droga krajowa w Czechach. Krótka arteria łączy miasto Vsetín z drogą nr 49 i zapewnia połączenie ze stolicą regionu – Zlinem.

</doc>
<doc id="1316001" url="https://pl.wikipedia.org/wiki?curid=1316001" title="Pop 100">
Pop 100

Pop 100 – jedna z list przebojów opracowywanych przez amerykański magazyn muzyczny "Billboard". Notowania tworzone są na podstawie obecności piosenek na antenach radiowych, a także sprzedaży sklepowej oraz cyfrowej singli.
Historia.
Pop 100 powstało w odpowiedzi na krytykę najpopularniejszego zestawienia "Billboard", "Billboard" Hot 100. Notowaniu zarzucano, że piosenkom popowym, rockowym i country jest bardzo ciężko dostać się do czołowej dziesiątki. Na przykład w 2004 roku każdą piosenkę, która była na szczycie "Billboard" Hot 100, wykonywał artysta hip-hopowy lub R&amp;B. W czasie, gdy powstała Pop 100, tylko jednej piosence country w ciągu dwudziestu lat udało się uplasować na miejscu 1. Hot 100.
Kiedy powstała lista Pop 100, "Billboard" Hot 100 zmieniła swój format. W tworzeniu notowań przestano brać pod uwagę wyniki sprzedaży cyfrowej, a liczyć zaczęła się wyłącznie obecność na antenach radiowych oraz sprzedaż sklepowa singli.
Równocześnie do Pop 100, swoją działalność rozpoczęło notowanie Pop 100 Airplay, oparte na obecności piosenek na antenach radiowych.
Zakończenie działalności.
Dnia 10 czerwca 2009 magazyn "Billboard" opublikował informację, iż zakończono monitorowanie popularności popowych singli, ze względu na malejącą popularność systemu airplay, zaś rosnącą digital download. W oświadczeniu poinformowano, iż monitoring obecności utworów w stacjach radiowych przejmuje lista Top 40 Tracks.

</doc>
<doc id="1316008" url="https://pl.wikipedia.org/wiki?curid=1316008" title="Pochodna Radona-Nikodyma">
Pochodna Radona-Nikodyma



</doc>
<doc id="1316010" url="https://pl.wikipedia.org/wiki?curid=1316010" title="Drużba">
Drużba



</doc>
<doc id="1316016" url="https://pl.wikipedia.org/wiki?curid=1316016" title="Droga I/71 (Czechy)">
Droga I/71 (Czechy)

Droga krajowa 71 (cz. "Silnice I/71") − droga krajowa w Czechach. Trasa biegnie od miasta Uherský Ostroh (skrzyżowanie z drogą krajową nr 55) do dawnego przejścia granicznego ze Słowacją.

</doc>
<doc id="1316017" url="https://pl.wikipedia.org/wiki?curid=1316017" title="Kraniosynostoza">
Kraniosynostoza

Kraniosynostoza – wada wrodzona polegająca na zarośnięciu szwów czaszkowych. Może się tworzyć jeszcze przed narodzinami lub w pierwszych miesiącach po porodzie, podczas zrastania kości w czaszce dziecka. Jej następstwem jest najczęściej deformacja czaszki, ponieważ zrośnięcie przynajmniej jednego z nich powoduje to, że mózg rośnie w kierunku wolnym od ucisku.

</doc>
<doc id="1316019" url="https://pl.wikipedia.org/wiki?curid=1316019" title="Kazimierz Ostaszewski z Zarszyna">
Kazimierz Ostaszewski z Zarszyna

Kazimierz Ostaszewski herbu Ostoja (ur. 1756, zm. 3 września 1845 w Zarszynie) – chorąży Kawalerii Narodowej, właściciel dóbr Zarszyn, Posada Zarszyńska i Długie w ziemi sanockiej.
Życiorys.
Był synem Michała i Marii z Krynickich, zaś bratem Sebastiana (1755-1826) i Józefa (1765-1854) Ostaszewskich.
W młodości służył przez szereg lat w chorągwi starosty nowogródzkiego Tadeusza Czackiego, wchodzącej w skład Drugiej Brygady Kawalerii Narodowej. Odszedł ze służby wojskowej w stopniu chorążego w listopadzie 1791 roku.
Jest cytowany w wielu pamiętnikach z epoki, m.in. we wspomnieniach takich XIX-wiecznych pamiętnikarzy z Galicji, jak Jędrzej Rogoyski, Ludwik Jabłonowski, Juliusz Czermiński i Mieczysław Weryha Darowski. Poeta Wincenty Pol zaczerpnął z jego gawęd wątki do poematu historycznego "Mohort", opowieści o kresowym rycerzu, obrońcy ojczyzny i wiary. Według Jędrzeja Rogoyskiego (1815–1862), "„Stary Ostaszewski był to żołnierz dawny za Stanisława Augusta z kawalerii narodowej, który stał długo na Ukrainie i pomimo swego wieku 90 lat miał nadzwyczaj dobrą pamięć i lubił dużo opowiadać. Znakomity polski poeta, Wincenty Pol, który często u niego bywał, skorzystał z tych opowiadań i przy swojej bujnej fantazji utworzył poemat 'Mohort'”". Podobnie zapamiętał go Ludwik Jabłonowski (1810–1887), który zanotował w swoim pamiętniku: ""Bywał także u moich rodziców rotmistrz Ostaszewski, ten sam, o którym Pol w ostatniej potyczce Mohorta wspomina . Na jego ręku widziałem pierwszy raz tak zwany „pierścień księcia Józefa"; miał być kuty z podków karej klaczy, na której zginął; na srebrnym podbiciu był napis: „Bóg mi powierzył honor Polaków. Jemu go w ręce oddaję.”"
W 1810 r. odsprzedał swemu przyrodniemu bratu, Józefowi Ostaszewskiemu, dobra w Klimkówce i zakupił, w tym samym roku, od Stanisława Siemieńskiego dobra Zarszyn, Posada Zarszyńska i Długie w ziemi sanockiej. 
Jego dwór w Posadzie Zarszyńskiej położony był na wyspie w środku stawu. Według XIX-wiecznego opisu, "w roku 1845 było miasteczko Zarszyn, z dwoma folwarkami jeszcze, w posiadaniu ś.p. Kazimierza Ostaszewskiego, mężnego towarzysza Mohorta, co dług winny ojczyźnie spłacał szesnastoletnią służbą na jej kresach, - a osiadłszy w tym od ojca danym sobie majątku, płużył przez pół wieku rolę dawnym obyczajem, złożywszy oręż, lemieszem piastowskim. Skromny ale rozgłośny gościnnością domek drewniany wśród wyspy, ujętej w czyste wody stawu, stał wciąż otworem dla krewnych, przyjaciół i dalszych ziomków." 
Cieszył się szacunkiem szlachty. Według wspomnień Juliusza Czermińskiego (1821–1908), jego dom "„był w całym Sanockiem w wielkim poszanowaniu, tak z powodu cnót obywatelskich i domowych, jak majątku i gospodarstwa na owe czasy wzorowego”".
Od 1818 r. był członkiem Stanów Galicyjskich, czyli galicyjskiego sejmu stanowego..
W okresie powstania listopadowego jako jeden z nielicznych w Galicji wspierał ruch niepodległościowy w sąsiednim Królestwie. "„W Galicji, w stan letargowy popadłej" – zanotował pochodzący z tych terenów inny pamiętnikarz, Mieczysław Darowski (1810-1889) – "raziła mnie obojętność powszechna młodzieży; drganie serdeczniejsze czuć było tylko w starcach kościuszkowskiej ery, jak hr. Ksawerego Krasickiego, hr. Stanisława Dzieduszyckiego, a nawet ery barskiej, jak Kazimierza Ostaszewskiego”". W maju 1831 r. w jego majątku w Zarszynie zatrzymał się korpus gen. Józefa Dwernickiego, spokrewnionego z Ostaszewskimi.
Od 10 maja 1797 był ożeniony z Heleną z Załęskich (1778–1862), córką Józefa i Agnieszki z Kraińskich. Zmarł 3 września 1845 r. w Posadzie Zarszyńskiej i został pochowany w Zarszynie. Pozostawił dwie córki: Franciszkę (ok. 1800–1832), żonę Ksawerego Czermińskiego i Ludwikę Różę (1806–1877), żonę Franciszka Niezabitowskiego.

</doc>
<doc id="1316025" url="https://pl.wikipedia.org/wiki?curid=1316025" title="Marmarosz-Sziget">
Marmarosz-Sziget



</doc>
<doc id="1316031" url="https://pl.wikipedia.org/wiki?curid=1316031" title="Sąd Królewski (Bhutan)">
Sąd Królewski (Bhutan)

Sąd Królewski – najwyższy sąd Bhutanu. Sędziowie sądu są zaprzysiężeni przez monarchę. Sąd Królewski pełni także oryginalnie zwierzchnictwo nad ponad 20 sądami dzielnicowymi w całym kraju. System prawny w Bhutanie pod którym podporządkowany również jest Sąd Królewski, to połączenie prawa indyjskiego oraz brytyjskiego common law. Mimo że Sąd Królewski jest sądem najwyższym w Bhutanie to król ma prawo do ostatecznej apelacji wyroku wydanego przez sądy na terenie Bhutanu. Siedzibą sądu jest stolica państwa Thimphu.

</doc>
<doc id="1316049" url="https://pl.wikipedia.org/wiki?curid=1316049" title="Mistrzostwa Świata w Lotach Narciarskich 1996">
Mistrzostwa Świata w Lotach Narciarskich 1996

Mistrzostwa świata w lotach narciarskich 1996 odbyły się w dniach 10–11 lutego 1996 roku w Tauplitz. Na skoczni narciarskiej Kulm został przeprowadzony jeden konkurs indywidualny. Mistrzostwo świata zdobył Austriak Andreas Goldberger. Srebrny medal wywalczył Fin Janne Ahonen, natomiast na najniższym stopniu podium stanął Słoweniec Urban Franc.
Mistrzostwa świata w lotach narciarskich były rozgrywane po raz 14., przy czym Tauplitz organizował je po raz trzeci.
Do ogólnej klasyfikacji mistrzostw wzięto pod uwagę sumę wyników z czterech przeprowadzonych serii. Dwie pierwsze odbyły się 10 lutego, a następne dwie 11 lutego. Ponadto zawodnicy otrzymali punkty do klasyfikacji Pucharu Świata i Pucharu Świata w lotach.

</doc>
<doc id="1316054" url="https://pl.wikipedia.org/wiki?curid=1316054" title="Jerzy Szczerba">
Jerzy Szczerba

Jerzy Szczerba ps. "Mirt" (ur. 1926, zm. 11 grudnia 2005) - porucznik, żołnierz Zgrupowań Partyzanckich AK "Ponury".
Od 1943 do 1944 r. był żołnierzem I Zgrupowania Zgrupowań Partyzanckich AK "Ponury" i I batalionu 2 pp Leg. AK "Nurta". Po 1956 r. zamieszkał na stałe w Kielcach. Angażował się w działalność kombatancką. Ukończył Politechnikę Szczecińską. Z wykształcenia był magistrem ekonomii oraz inżynierem transportu śródlądowego. Był także kieleckim radnym w RM.
Po 1989 roku.
Był radnym Kielc w kadencji 1990-1994. Po 1990 r. pełnił funkcję Wiceprezesa Zarządu Okręgu Świętokrzyskiego Światowego Związku Żołnierzy AK. Od 1991 r. zasiadał w Kapitule Honorowej Odznaki Zasługi im. mjr. Jana Piwnika „Ponurego”. Jeden z inicjatorów budowy pomnika Armii Krajowej, który stanął na skwerze Stefana Żeromskiego w Kielcach.
Porucznik "Mirt" został pochowany na cmentarzu w Piotrkowie Trybunalskim. Do ostatnich dni organizował wiele kombatanckich uroczystości.

</doc>
<doc id="1316058" url="https://pl.wikipedia.org/wiki?curid=1316058" title="Francuskie pułki piechoty">
Francuskie pułki piechoty



</doc>
<doc id="1316065" url="https://pl.wikipedia.org/wiki?curid=1316065" title="Partia Progresywna (Izrael)">
Partia Progresywna (Izrael)

Partia Progresywna (hebr. מפלגה פרוגרסיבית, "Miflega Progresivit") − izraelska partia polityczna. Partia Progresywna była ugrupowaniem liberalnym, którego większość założycieli wywodziło się z Partii Nowej Aliji, która działała w okresie przedpaństwowym (przed 1948). Składała się przede wszystkim z imigrantów z krajów Europy Środkowej.
Historia.
W wyniku wyborów 1949 roku ugrupowanie otrzymało pięć mandatów parlamentarnych. W Knesecie zasiedli Idow Kohen, Jeszajahu Foerder, Awraham Granot, Jizhar Harari i Pinchas Rosen. Weszli oni w skład koalicji rządowej, a partia stała się jednym z partnerów "Mapai" pod przywództwem Dawida Ben Guriona. Jej członkowie wchodzili w skład pierwszego i drugiego rządu niepodległego Izraela.
Po wyborach w 1951 r., ugrupowanie zmniejszyło swój stan posiadania, obsadzając jedynie 4 miejsca w parlamencie. Początkowo partia nie weszła w skład koalicji rządowej, ale wkrótce stała się kluczowym elementem większości parlamentarnej popierającej czwarty rząd Ben Guriona. Stało się tak, ponieważ dwie partie religijne: "Agudat Israel" i "Po’alej Agudat Jisra’el" opuściły koalicję z powodu sporu dotyczącego nauczania religijnego w Izraelu. Partia Progresywna popierała także piąty rząd (utworzony po rezygnacji Ben Guriona i przejęciu przywództwa w "Mapai" przez Mosze Szareta), a także szósty rząd w historii Izraela.
Ugrupowanie powróciło do swej dawnej siły po wyborach w 1955 r., kiedy to uzyskało ponownie 5 miejsc w Knesecie. Jej członkowie wchodzili w skład siódmego i ósmego rządu, utworzonego przez powracającego Ben Guriona.
Po wyborach parlamentarnych w 1959 r., partia zyskała kolejnego reprezentanta (w porównaniu z poprzednią kadencją) i ugrupowanie posiadało wówczas 6 deputowanych w Knesecie. Ponownie weszli oni w skład koalicji rządowej utworzonej przez Ben Guriona. W czasie kadencji czwartego Knesetu, Partia Progresywna połączyła się z ugrupowaniem Ogólni Syjoniści, tworząc Partię Liberalną. Wkrótce potem nowe ugrupowanie wraz z "Herutem" wystosowało pod adresem rządu wniosek o wotum nieufności, który doprowadził do upadku gabinetu.
Wyniki wyborów w 1961 r. przyniosły Partii Liberalnej spory sukces – ugrupowanie stało się „trzecią siłą” w Knesecie, ale pomimo tego nie weszła w skład koalicji rządowej. Nieco później w trakcie trwania kadencji izby, większość deputowanych Partii Liberalnej przyłączyło się do "Herutu", tworząc "Gahal" (który ostatecznie przekształcił się w "Likud"). Jednakże, liberałowie, którzy zgodzili się wejść w skład "Gahalu", byli niegdyś w większości członkami ugrupowania Ogólnych Syjonistów. Natomiast większość byłych członków Partii Progresywnej sprzeciwiła się aliansowi z "Herutem" i założyła partię pod nazwą Niezależni Liberałowie.
Politycy.
Posłowie w pierwszym Knesecie.
Posłowie wybrani w wyborach w 1949: Jeszajahu Foerder, Awraham Granot, Jizhar Harari, Idow Kohen, Pinchas Rosen.
Posłowie w drugim Knesecie.
Posłowie wybrani w wyborach w 1951: Awraham Granot, Mosze Kol, Pinchas Rosen, Jizhar Harari.
Posłowie, którzy weszli do Knesetu w trakcie trwania kadencji: Idow Kohen, Jeszajahu Foerder.
Posłowie w trzecim Knesecie.
Posłowie wybrani w wyborach w 1955: Gerszom Szoken, Idow Kohen, Pinchas Rosen, Jeszajahu Foerder, Jizhar Harari.
Poseł, którzy wszedł do Knesetu w trakcie trwania kadencji: Jochanan Kohen.

</doc>
<doc id="1316066" url="https://pl.wikipedia.org/wiki?curid=1316066" title="Józef Grycz">
Józef Grycz

Józef Grycz (ur. 11 grudnia 1890 w Zebrzydowicach, Śląsk Cieszyński, zm. 23 października 1954 w Warszawie) – bibliotekarz polski, organizator bibliotekarstwa, dyrektor Naczelnej Dyrekcji Bibliotek w Ministerstwie Oświaty.
Życiorys.
Był synem nauczyciela ludowego w Zebrzydowicach. Uczęszczał do gimnazjum polskiego w Cieszynie, po uzyskaniu matury od 1909 studiował filologię klasyczną i germanistykę kolejno na Uniwersytecie Jagiellońskim, Uniwersytecie Berlińskim i Uniwersytecie Wiedeńskim; na tej ostatniej uczelni, po przedstawieniu rozprawy "Heinrich von Kleist's Penthesilea", obronił w 1915 doktorat w zakresie filologii germańskiej.
Od listopada 1916 pracował w charakterze wolontariusza w Bibliotece Jagiellońskiej, zdobywając pierwsze doświadczenia w zawodzie bibliotekarskim pod kierunkiem Fryderyka Papée i Józefa Korzeniowskiego. Po niespełna roku zmuszony był porzucić bezpłatne zajęcie na rzecz pracy w krakowskiej księgarni Stanisława Andrzeja Krzyżanowskiego, dzięki czemu nie tylko nie utracił kontaktu z książką, ale zdobył praktykę księgarską (po kilku latach zostając zastępcą Krzyżanowskiego) oraz wszedł w środowisko krakowskich bibliofilów zrzeszonych w Towarzystwie Miłośników Książki. W 1920 otrzymał propozycję przejścia do Biblioteki Uniwersytetu Lwowskiego, ale nie korzystając z oferty, podjął własną działalność księgarską, mianowicie nabył w tym czasie Księgarnię Podhalańską w Zakopanem, prowadzoną uprzednio przez zmarłego Antoniego Zembatego. W lutym 1922 sprzedał zakopiańską księgarnię firmie Gebethner i Wolff, a sam w maju tegoż roku powrócił do pracy w Bibliotece Jagiellońskiej, już w pełnym wymiarze etatowym.
Swoje dotychczasowe doświadczenia w pracy w bibliotece, a także wiedzę nabytą przez przestudiowanie zagranicznych katalogów bibliotecznych, wykorzystał niebawem w praktyce jako kierownik (od 1923) Czytelni Ogólnej Biblioteki Jagiellońskiej. Przystąpił tam do reorganizacji księgozbioru podręcznego, a efekty swojej pracy opublikował w "Katalogu biblioteki podręcznej Czytelni oraz Biura Katalogowego" (1925), stanowiącym wzorcowy katalog dla bibliotekarzy zajmujących się księgozbiorem podręcznym. Opracował także wstępny poradnik dla czytelników "Przewodnik dla korzystających z bibliotek oraz spis dzieł pomocniczych" (1925), w założeniu autora mający tymczasowo zastąpić kursy przysposobienia bibliotecznego, których wprowadzenie na pierwszych latach studiów postulował. Włączył się też do dyskusji nad ujednoliceniem instrukcji katalogowania, w artykule "O polskie przepisy katalogowania" zwracając uwagę na konieczność uwzględnienia potrzeb czytelnika, gdyż ujednolicone przepisy „nie do tego mają służyć, by dane dzieło bibliotekarz umiał skatalogować, lecz aby czytelnik mógł je łatwo i pewnie znaleźć w katalogu”. Prace w tym zakresie kontynuował na zlecenie Ministerstwa Wyznań Religijnych i Oświecenia Publicznego, w 1927 ogłaszając "Zasadnicze wytyczne polskich przepisów katalogowania" i w 1930 projekt "Przepisów katalogowania", a później dalsze jego wersje; jednocześnie prowadził badania porównawcze, których efekty opublikował w artykułach "Porównanie polskich przepisów katalogowania" (1926) i "Porównanie zagranicznych instrukcji" (1929). Przez dziesięć lat kierując szeroką dyskusją w środowisku bibliotekarskim na temat przepisów katalogowania, zakończył ją w 1934 ogłoszeniem instrukcji "Przepisy katalogowania w bibliotekach polskich. I. Alfabetyczny katalog druków", który 27 marca tegoż roku został zatwierdzony przez kierownictwo resortu.
W październiku 1928 zastąpił Władysława Pociechę na stanowisku kierownika Biblioteki Kórnickiej. W czasie krótkiej, trwającej niewiele ponad rok pracy w Kórniku, zorganizował księgozbiór podręczny biblioteki, unowocześnił jej lokal, przeprowadził prace nad uporządkowaniem katalogu oraz wznowił działalność wydawniczą. W 1929 redagował pierwszy numer periodyku „Pamiętnik Biblioteki Kórnickiej”, w którym zamieścił artykuł "Bibliotekarze kórniccy". Doprowadził też do publikacji "Katalogu Biblioteki Kórnickiej. I. Polonica XVI w." (1929), opracowanego przez Kazimierza Piekarskiego.
Wraz z początkiem 1930 przeszedł do Ministerstwa Wyznań Religijnych i Oświecenia Publicznego, gdzie jako radca i referent ds. bibliotek naukowych zajął się m.in. sprawą podjęcia działalności przez Bibliotekę Narodową. Instytucja ta powołana została do życia formalnie już w 1928, ale wciąż nie posiadała możliwości funkcjonowania. Wspólnie z kierownikiem (późniejszym dyrektorem) Stefanem Dembym, uzyskał w 1930 tymczasową siedzibę dla Biblioteki Narodowej w gmachu Wyższej Szkoły Handlowej, dzięki czemu 28 listopada 1930 nastąpiło uroczyste otwarcie. Przez kolejne cztery lata faktycznie kierował pracami organizacyjnymi Biblioteki, których trend wyznaczył w artykule programowym "Biblioteka Narodowa na drugim etapie działalności" („Przegląd Biblioteczny”, 1931) i rozszerzał w dalszych publikacjach. Wskazywał m.in. na potrzebę opracowania przez Bibliotekę Narodową centralnego katalogu bibliotek państwowych oraz, adaptując ideę Edwarda Kuntzego, prowadzenie tamże centralnej informacji bibliograficznej i bibliologicznej. Widział również w Bibliotece Narodowej przyszły ośrodek prac teoretycznych z zakresu bibliografii. 
Od lutego 1934 pełnił w miejsce Stefana Dembego, mianowanego dyrektorem Biblioteki Narodowej, funkcję kierownika referatu bibliotek w Ministerstwie Wyznań Religijnych i Oświecenia Publicznego. Był na tym stanowisku inicjatorem szeregu ważnych rozwiązań w ramach państwowej polityki bibliotecznej (a także redaktorem rozporządzeń), dotyczących m.in. egzemplarza obowiązkowego (1934), postępowania z drukami zbędnymi i dubletami (1935), scalenia czasopism szczątkowych (1936). Postulował skoordynowanie działalności bibliotek uniwersyteckich, stworzenie sieci bibliotek naukowych, powołanie centralnego ośrodka administracji państwowej w zakresie bibliotek publicznych. Podejmował też problem kształcenia kadr bibliotecznych ("O kursy bibliotekarskie", „Przegląd Biblioteczny”, 1930), doprowadzając do wydania przez rząd rozporządzenia o państwowym egzaminie bibliotekarskim I i II kategorii dla kandydatów do służby bibliotecznej (1930); był następnie członkiem Państwowej Komisji Egzaminacyjnej, ale postulowane przez niego kursy, do których opracował też szczegółowe programy (i których nie chciał ograniczać do pracowników bibliotek naukowych), nie doczekały się realizacji. W 1931 prowadził zajęcia w Jednorocznej Szkole Bibliotekarskiej w Warszawie, prowadzonej przez Faustyna Czerwijowskiego. W 1934, w okresie walki polskich bibliotekarzy o nową ustawę, przygotował projekt organizacji sieci bibliotek publicznych, który mimo przedstawienia odpowiedniej komisji sejmowej nie został zrealizowany do wybuchu wojny; dopiero w kwietniu 1946 wydany został "Dekret o bibliotekach i opiece nad zbiorami bibliotecznymi". 
W latach międzywojennych aktywny był także w Związku Bibliotekarzy Polskich, w 1927 należąc do założycieli jego organu naukowego „Przegląd Biblioteczny” i pełniąc w nim funkcję sekretarza redakcji. Odpowiednio do aktualnego miejsca pracy, działał w zarządzie koła krakowskiego, poznańsko-pomorskiego i warszawskiego Związku, był też członkiem Rady Związku oraz delegatem na obrady Międzynarodowego Komitetu Bibliotek w Paryżu (1937) i Brukseli (1938). Odbywał naukowe podróże do dużych bibliotek Czechosłowacji, Niemiec, Francji, Szwajcarii, Włoch, Austrii, czego efektem były propozycje zaobserwowanych tam rozwiązań; przedstawił m.in. jako pierwszy w Polsce zagadnienie stosowania fotografii w pracy bibliotek (1937).
Pierwsze miesiące okupacji przepracował jako tłumacz w Zarządzie miasta Warszawy, udzielając się jednocześnie w tajnym nauczaniu przy Gimnazjum Zgromadzenia Kupców. W lipcu 1940 z nominacji władz okupacyjnych, przyjętej za zgodą polskiego podziemia, stanął na czele II Oddziału Staatsbibliothek Warschau, pod którą to nazwą kontynuowała działalność Biblioteka Narodowa. Dążył do uchronienia przed zniszczeniem nie tylko zbiorów Biblioteki Narodowej, ale i innych księgozbiorów — gimnazjalnych, ministerialnych i innych, także prywatnych — które przechowywał w powierzonej instytucji. Chronił również w miarę możliwości nakłady wydawnicze. Wspólnie z Adamem Łysakowskim organizował w Bibliotece Narodowej konspiracyjny kurs bibliotekarski, jednocześnie prowadząc potajemne udostępnianie zasobów. W gmachu Biblioteki pozostawał również w czasie powstania warszawskiego, dbając o bezpieczeństwo zbiorów; towarzyszył mu Andrzej Grodek, opiekujący się zgromadzonym w tym samym budynku księgozbiorem Szkoły Głównej Handlowej. Po upadku powstania kierował ewakuacją zbiorów i nadzorował magazyn książek w Pruszkowie.
W latach okupacji, współpracując m.in. z Tymczasową Radą Księgarstwa Polskiego, opracowywał już plany odbudowy polskiego bibliotekarstwa po wojnie, czego efektem były opublikowane w 1945 "Wskazówki dla prowadzących akcję zabezpieczania bibliotek i zbiorów bibliotecznych". Sam przystąpił do akcji zabezpieczającej w Bibliotece Narodowej już 2 lutego 1945, by od 1 kwietnia tegoż roku, po nominacji na wizytatora w Wydziale Bibliotek Ministerstwa Oświaty, rozszerzyć swoją działalność w tym zakresie również na inne placówki. Powrócił w tym czasie do przedwojennych prac nad projektem ustawy bibliotecznej, który znalazł ostatecznie realizację we wspomnianym wyżej "Dekrecie o bibliotekach i opiece nad zbiorami bibliotecznymi", wydanym przez Krajową Radę Narodową 17 kwietnia 1946. Doczekał się w tym czasie także realizacji innej swojej idei — utworzenia centralnej instytucji państwowej administrującej siecią bibliotek: Naczelnej Dyrekcji Bibliotek w Ministerstwie Oświaty, na czele której sam stanął 1 kwietnia 1946. Jako dyrektor Naczelnej Dyrekcji Bibliotek wprowadzał w życie opracowany przez siebie dekret, w ciągu dwóch lat doprowadzając do stworzenia sieci 1600 bibliotek gminnych i 20 tysięcy punktów bibliotecznych. W 1946 na łamach „Przeglądu Bibliotecznego” przedstawił dotychczasowe osiągnięcia oraz dalsze plany w obszernym artykule "Problemy biblioteczne obecnej doby". Był także nadal członkiem Państwowej Komisji Egzaminacyjnej, w roku szkolnym 1947/1948 jej przewodniczącym. We wrześniu 1945 głosił w Kórniku wykłady na temat dawnej książki w ramach kursu organizowanego przez resort oświaty, jesienią 1948 prowadził zajęcia na dwóch kursach bibliotekarskich w Bibliotece Jagiellońskiej. Zorganizował też i prowadził seminarium bibliotekarskie w Bibliotece Narodowej na przełomie 1950 i 1951.
W marcu 1949 został odsunięty ze stanowiska w Naczelnej Dyrekcji Bibliotek i powrócił do Biblioteki Narodowej, gdzie objął stanowisko wicedyrektora. Pracował tamże do końca życia. W latach powojennych, widząc potrzeby kształcenia nowych kadr, wiele energii poświęcił pracy publicystycznej w tej dziedzinie, ogłaszając m.in. pierwszy nowoczesny polski podręcznik "Bibliotekarstwo praktyczne w zarysie" (1945, wydanie drugie 1951), nad którym pracował jeszcze w czasie okupacji. Serię podręczników kontynuował wydając w kolejnych latach "Historię bibliotek w zarysie" (1949), "Z dziejów i techniki książki" (1951) oraz "Bibliografię w teorii i praktyce" (1953, wspólnie z Emilią Kurdybachą). Ponadto z Władysławą Borkowską opracował ważne dla praktyki bibliotecznej "Skrócone przepisy katalogowania alfabetycznego" (1949, po jego śmierci kilkakrotnie wznawiane i aktualizowane przez W. Borkowską). W dorobku miał też drobne broszury (m.in. "Chodźmy do biblioteki", 1953) oraz skrypty na potrzeby Państwowego Kursu Bibliotekarskiego ("Biblioteka jako teren pracy bibliotekarza", 1953; "Krótki zarys historii książki i bibliotek", 1954).
Zmarł 23 października 1954 w Warszawie. Pozostawił wdowę, Alodię z Kaweckich, wybitną znawczynię drukarstwa staropolskiego (zawarli związek małżeński w 1935). Został pochowany na cmentarzu Powązkowskim (kwatera 103-5-10).

</doc>
<doc id="1316070" url="https://pl.wikipedia.org/wiki?curid=1316070" title="Nationalist Trinamool Congress">
Nationalist Trinamool Congress



</doc>
<doc id="1316073" url="https://pl.wikipedia.org/wiki?curid=1316073" title="Herb Hondurasu">
Herb Hondurasu

Herb Hondurasu ustanowiony został w 1825 roku, a w 1935, dokonano niewielkiej jego modyfikacji, po której jest obowiązującym do chwili obecnej.
Opis herbu.
Owalna tarcza w otoku z napisem "República de Honduras, libre, soberana e independiente. 15 de septiembre de 1821" (z hiszp. "Republika Hondurasu, wolna, suwerenna i niepodległa. 15 września 1821"). W polu tarczy, piramida górująca ponad wodami oceanu, Na niej „oko opatrzności”. W klejnocie kołczan ze strzałami. Herb zdobią po bokach panoplia, w postaci rogów obfitości. Herb wsparty jest na postumencie plenerowym w postaci skał wapiennych z wyobrażeniem kopalni, symbolizującej przemysł wydobywczy.
Symbolika herbu.
Kołczan ze strzałami symbolizuje rdzennych mieszkańców kraju. Elementy krajobrazu ukazane w postumencie: dęby, sosny, narzędzia i urządzenia górnicze, to symbole bogactwa naturalnego państwa.

</doc>
<doc id="1316082" url="https://pl.wikipedia.org/wiki?curid=1316082" title="NiezależnyJA">
NiezależnyJA

NiezależnyJA (biał. НезалежныЯ) – okolicznościowa składanka białoruskich utworów muzycznych, wydana 25 marca 2008 roku dla uczczenia 90. rocznicy ogłoszenia niepodległości przez Białoruską Republikę Ludową.
Prace nad projektem, w którym wzięło udział 25 zespołów, trwały około dwóch miesięcy. Piosenki do kompilacji wybierała specjalna komisja. Początkowo zamierzano wykorzystać po jednym utworze każdego wykonawcy, jednak ostatecznie ze względów technicznych na krążku znalazły się tylko 22 piosenki. Dziesięć z nich zostało nagranych specjalnie dla celów składanki, pozostałe natomiast odświeżono. Na kompilacji można usłyszeć utwory autorstwa zarówno popularnych, jak i mniej znanych białoruskich zespołów. Według producenta albumu, Franciszka Wiaczorki, jednym z celów projektu było zademonstrowanie jedności białoruskich muzyków.
Premiera płyty miała miejsce w Mińsku. Nakład albumu to 2000 egzemplarzy, istniała także możliwość bezpłatnego pobrania wszystkich utworów oraz okładki albumu z oficjalnej strony internetowej projektu.

</doc>
<doc id="1316088" url="https://pl.wikipedia.org/wiki?curid=1316088" title="Kevin Gallacher">
Kevin Gallacher

Kevin William Gallacher (ur. 23 listopada 1966 w Clydebank), piłkarz szkocki grający na pozycji napastnika.
Kariera klubowa.
Piłkarską karierę Gallacher rozpoczął w zespole Dundee United. W 1983 roku zaczął grać w drużynie młodzieżowej, a w sezonie 1985/1986 zadebiutował w lidze szkockiej. W sezonie 1986/1987 był podstawowym zawodnikiem zespołu i dotarł z nim do finału Pucharu UEFA, w którym Dundee uległo w dwumeczu szwedzkiemu IFK Göteborg. W tym samym roku zdobył także Puchar Szkocji, co powtórzył rok później. W drużynie United występował do połowy sezonu 1989/1990 rozgrywając dla niej 131 meczów i zdobywając 27 goli.
21 stycznia 1990 roku Gallacher przeszedł do angielskiego Coventry City. Kosztował 900 tysięcy funtów, a w Division One zadebiutował w wygranym 3:2 domowym spotkaniu z Chelsea F.C. W kolejnych sezonach grał w pierwszym składzie tworząc atak z Cyrille'm Regisem, a następnie także z Peterem Ndlovu.
22 marca 1993 Gallacher znów zmienił barwy klubowe i został piłkarzem jednej z czołowych wówczas drużyn w Anglii, Blackburn Rovers. Suma transferu wyniosła 1,5 miliona funtów. W nowej drużynie swój pierwszy mecz rozegrał 3 kwietnia, a Blackburn pokonał 4:1 Liverpool F.C. (zdobył jedną z bramek w tym meczu). Najpierw zajął z Rovers 4. miejsce, a w 1994 roku został wicemistrzem kraju tworząc wówczas linię napadu z Alanem Shearerem. W sezonie 1994/1995 rozegrał tylko jedno spotkanie. Doznał kontuzji i do końca sezonu nie pojawił się na boisku. Miał tym samym niewielki udział w wywalczeniu przez Blackburn pierwszego od 1914 roku mistrzostwa Anglii. W sezonie 1995/1996 był rezerwowym po przyjściu do klubu Chrisa Suttona i wystąpił w rozgrywkach grupowych Ligi Mistrzów. W sezonie 1996/1997 po odejściu Shearera znów grał w wyjściowym składzie, ale w 1998 roku znów stracił miejsce w składzie, a w 1999 roku spadł z tym klubem do Division One.
1 października 1999 Kevin przeszedł za 700 tysięcy funtów do Newcastle United. W zespole "Srok" po raz pierwszy wystąpił 3 października przeciwko Middlesbrough F.C. W Newcastle był dublerem dla Shearera oraz rodaka Duncana Fergusona i przez dwa lata zdobył tylko 4 gole w lidze. W 2001 roku odszedł do Preston North End, ale nie mając miejsca w składzie odszedł do Sheffield Wednesday. W 2002 roku został piłkarzem Huddersfield Town, ale po rozegraniu 7 meczów zakończył piłkarską karierę.
Kariera reprezentacyjna.
W reprezentacji Szkocji Gallacher zadebiutował 17 maja 1988 roku w zremisowanym 0:0 towarzyskim spotkaniu z Kolumbią. W 1992 roku znalazł się w kadrze Szkotów na Euro 92 i wystąpił na tym turnieju we wszystkich spotkaniach grupowych: z Holandią (0:1), z Niemcami (0:2) i WNP (3:0). W 1993 roku zdobył swojego pierwszego gola w kadrze, w wygranym 3:0 meczu z Estonią. W 1996 roku rozegrał jedno spotkanie na Euro 96, zremisowane 0:0 z Holandią. Natomiast w 1998 roku został powołany przez Craiga Browna do kadry na mundial we Francji. Tam za kolei wystąpił w trzech spotkaniach: przegranym 1:2 z Brazylią, zremisowanym 1:1 z Norwegią i przegranym 0:3 z Marokiem. Ostatni mecz w reprezentacji Gallacher rozegrał w 2001 roku przeciwko San Marino (4:0). W kadrze narodowej zagrał łącznie 53 razy i zdobył 9 goli.

</doc>
<doc id="1316097" url="https://pl.wikipedia.org/wiki?curid=1316097" title="Dizzee Rascal">
Dizzee Rascal

Dizzee Rascal, właściwie Dylan Mills (ur. 18 września 1984 w Londynie) – angielski raper i producent muzyczny. Debiutanckim albumem "Boy in da Corner" (2003) wpisał się w nurt wykonawców nowego gatunku muzycznego nazwanego grime. Płyta ta przyniosła mu, jako najmłodszemu wykonawcy w historii, nagrodę Mercury Prize (2003). Otrzymał również nagrodę magazynu New Musical Express (2004) oraz był wielokrotnie nominowany do Brit Awards. W 2010 roku nagrany przez niego i znanego brytyjskiego komika Jamesa Cordena cover utworu "Shout" zespołu Tears For Fears, został oficjalną piosenką reprezentacji Anglii na Mistrzostwa Świata w Piłce Nożnej 2010 w RPA.
Dwa lata później, jego piosenka "Scream" stała się jedną z oficjalnych piosenek Letnich Igrzysk Olimpijskich w Londynie.

</doc>
<doc id="1316100" url="https://pl.wikipedia.org/wiki?curid=1316100" title="Mistrzostwa Świata w Lotach Narciarskich 2000">
Mistrzostwa Świata w Lotach Narciarskich 2000

16. Mistrzostwa Świata w Lotach Narciarskich miały się odbyć w dniach 12–13 lutego 2000 w Vikersund na skoczni Vikersundbakken K-185. Ze względu na złe warunki atmosferyczne, zawody (trzy serie lotów) udało się przeprowadzić dopiero 14 lutego 2000. Podczas jednego ze skoków groźny upadek miał Artur Chamidulin. Swoich skoków nie ustali również Sylvain Freiholz oraz Jani Soininen.

</doc>
<doc id="1316102" url="https://pl.wikipedia.org/wiki?curid=1316102" title="Philip Key">
Philip Key

Philip Key (ur. 1750, zm. 4 stycznia 1820) – amerykański prawnik i polityk. W latach 1791–1793 podczas drugiej kadencji Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1316105" url="https://pl.wikipedia.org/wiki?curid=1316105" title="Rolando Panerai">
Rolando Panerai

Rolando Panerai (ur. 17 października 1924 w Campi Bisenzio, zm. 22 października 2019 w Settignano) – włoski śpiewak operowy, baryton, wyróżniający się ciemną barwą głosu i umiejętnością przekonującego odtwarzania zarówno ról dramatycznych, jak i komicznych.
Chociaż urodził się w okolicach Florencji, muzyczne wykształcenie zdobywał głównie w Neapolu. Zadebiutował rolą Faraona w mniej znanej operze Gioacchino Rossiniego "Mojżesz w Egipcie" w tamtejszym teatrze. W 1951 r. ugruntował swoją popularność grając Simona Boccanegrę w operze pod tym samym tytułem oraz Sharpless w Madame Butterfly. W tym samym roku uczestniczył w nagrywaniu mniej znanych oper Giuseppe Verdiego (jak "Joanna d’Arc" czy "Bitwa pod Legnano" dla telewizji RAI. W latach 50. zagrał większość wielkich barytonowych ról Verdiego – hrabiego di Lunę w Trubadurze, Rigoletta, Germonta w Traviacie oraz Amonasro w Aidzie. Wystąpił także w dwóch najsłynniejszych włoskich operach werystycznych – jako Alfio w Rycerskości wieśniaczej i Tonio w Pajacach.
Równie wysoko cenione były jego interpretacje ról komicznych – Figara w Weselu Figara, Leporella w Don Giovannim, Figara w Cyruliku sewilskim, Belcore’a i Dulcamary w Napoju miłosnym i Don Pasquale’a.
Nagrał wiele płyt, z których najsłynniejsza była produkcja Trubadura z Marią Callas jako Leonorą i Giuseppe Di Stefano w roli tytułowej. Oficjalnie nigdy nie skończył kariery, w 2000 r. wystąpił ponownie jako Georges Germont we francuskiej telewizyjnej produkcji "Traviaty" i zadziwił dobrą formą mimo podeszłego wieku.

</doc>
<doc id="1316112" url="https://pl.wikipedia.org/wiki?curid=1316112" title="Rolnictwo i Rozwój">
Rolnictwo i Rozwój

Rolnictwo i Rozwój (hebr.: חקלאות ופיתוח, "Hakla'ut VePituah") − izraelska partia polityczna.
Historia.
Rolnictwo i Rozwój było partią polityczną skupiającą izraelskich Arabów, założoną przed wyborami w 1951 roku. Podobnie jak większość ówczesnych arabskich partii w Izraelu, ugrupowanie to było związane z "Mapai" Dawida Ben Guriona. Wielokrotny premier opowiadał się za włączeniem izraelskich Arabów w życie polityczne kraju, chcąc udowodnić, że mogą oni koegzystować pokojowo z Żydami.
Podczas wyborów, partia uzyskała tylko jednego reprezentanta w Knesecie. Obsadził je lider Rolnictwa i Rozwoju, Faris Hamdan. Z powodu powiązania z "Mapai", partia popierała wszystkie cztery rządy podczas trwania kadencji drugiego Knesetu.
Po wyborach w 1955 roku ugrupowanie uzyskało ponownie jeden mandat, które obsadził ponownie Hamdan. Partia znów poparła rząd. Podobnie było po wyborach w 1959 roku – tym razem jednak Hamdana zastąpił Mahmud an-Naszif, który został nowym przywódcą ugrupowania.
Podczas wyborów w 1961 roku, Rolnictwo i Rozwój nie przekroczyło progu wyborczego i wkrótce potem zakończyło działalność.

</doc>
<doc id="1316115" url="https://pl.wikipedia.org/wiki?curid=1316115" title="Licea w Lublinie">
Licea w Lublinie

Poniższa lista zawiera aktualnie funkcjonujące licea ogólnokształcące znajdujące się na terenie miasta Lublina.
Licea ogólnokształcące publiczne.
Dawniej istniały także XIII i XXII Liceum Ogólnokształcące. 
Licea ogólnokształcące niepubliczne.
Dawniej istniało także Pallotyńskie Liceum Ogólnokształcące im. Stefana Batorego.

</doc>
<doc id="1316119" url="https://pl.wikipedia.org/wiki?curid=1316119" title="Epic trance">
Epic trance



</doc>
<doc id="1316126" url="https://pl.wikipedia.org/wiki?curid=1316126" title="Michael Jenifer Stone">
Michael Jenifer Stone

Michael Jenifer Stone (ur. 1747, zm. w 1812) – amerykański prawnik i polityk. W latach 1789–1791 podczas pierwszej kadencji Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.
Jego wnuk, Frederick Stone, także reprezentował stan Maryland w Izbie Reprezentantów Stanów Zjednoczonych w latach 1867–1871.

</doc>
<doc id="1316129" url="https://pl.wikipedia.org/wiki?curid=1316129" title="Czworobok zupełny">
Czworobok zupełny

Czworobok zupełny – figura geometryczna na płaszczyźnie złożona z czterech prostych, z których żadne trzy nie mają wspólnego punktu, ważna dla geometrii rzutowej.
Nazewnictwo.
Proste, z których składa się czworobok zupełny, nazywamy jego bokami, a sześć punktów ich przecięcia – wierzchołkami. Trzy proste, które nie są bokami, a które przechodzą przez dwa wierzchołki czworoboku nazywamy prostymi przekątnymi, a punkty ich przecięcia to punkty przekątne.

</doc>
<doc id="1316130" url="https://pl.wikipedia.org/wiki?curid=1316130" title="UAT San Cristóbal">
UAT San Cristóbal



</doc>
<doc id="1316132" url="https://pl.wikipedia.org/wiki?curid=1316132" title="Pancernik szczeciniasty">
Pancernik szczeciniasty



</doc>
<doc id="1316134" url="https://pl.wikipedia.org/wiki?curid=1316134" title="Nikos Zachariu">
Nikos Zachariu

Nikos Zachariu (, ur. 9 marca 1923 w Pireusie, zm. 24 czerwca 2007 w Atenach) – grecki śpiewak operowy, bas-baryton.
Zadebiutował na scenie operowej w 1949 r. W 1953 pierwszy raz pojawił się w La Scali i przez piętnaście kolejnych lat grał etatowo role basowe. Nie zdobył jednak większej światowej sławy, , z którą nagrał łącznie dziewięć oper.
Zmarł na chorobę Alzheimera.

</doc>
<doc id="1316136" url="https://pl.wikipedia.org/wiki?curid=1316136" title="Mistrzostwa Świata w Lotach Narciarskich 2004">
Mistrzostwa Świata w Lotach Narciarskich 2004

18. Mistrzostwa Świata w Lotach Narciarskich odbyły się w dniach 20–22 lutego 2004 w Planicy na skoczni Letalnica K-185.
Były to pierwsze mistrzostwa, na których walczono o zdobycie tytułu zarówno w konkursie indywidualnym, jak i drużynowym.
Po raz piąty mistrzostwa świata w lotach narciarskich rozegrano w Planicy. Wcześniej miało to miejsce w 1972, 1979, 1985 i 1994 roku.
Początkowy program mistrzostw.
Poniżej przedstawiony został program zawodów, opracowany przed rozpoczęciem mistrzostw świata w lotach. Z powodu niekorzystnych warunków atmosferycznych, godziny przeprowadzenia poszczególnych serii uległy zmianie.
Skocznia.
Punkt konstrukcyjny skoczni Letalnica, na której rozegrane zostały konkursy mistrzostw świata, wynosił 185 metrów. Przed rozpoczęciem mistrzostw rekord skoczni w Planicy, a zarazem nieoficjalny rekord świata w długości skoku wynosił 231 metrów. Odległość tę uzyskał Matti Hautamäki w 2003 roku. Rekord ten nie został poprawiony w trakcie trwania Mistrzostw Świata w Lotach Narciarskich 2004.
Jury.
Funkcję dyrektora konkursów w skokach narciarskich na mistrzostwach świata w lotach w Planicy sprawował Marko Mlakar. Z ramienia Międzynarodowej Federacji Narciarskiej nad przebiegiem zawodów opiekę sprawował dyrektor Pucharu Świata, Walter Hofer. Jego asystentem był, podobnie jak w innych oficjalnych zawodach organizowanych przez FIS, Miran Tepeš. Stanowisko sędziego technicznego powierzono Bertilowi Palsrudowi, a jego asystentem został Franck Salvi.
Skład sędziowski poszczególnych serii konkursowych przedstawia poniższa tabela:
Wyniki zawodów.
Konkurs indywidualny (20-21.02.2004).
Według pierwotnego planu, dzień przed rozpoczęciem konkursu indywidualnego, miały zostać rozegrane dwie serie treningowe i seria kwalifikacyjna. Z powodu niekorzystnych warunków atmosferycznych zostały one jednak odwołane, a do konkursu zostali dopuszczeni wszyscy zgłoszeni zawodnicy. Wszystkie reprezentacje mogły wystawić maksymalnie po czterech zawodników, z wyjątkiem drużyny Niemiec, w skład której wchodził obrońca tytułu – Sven Hannawald, dzięki czemu Niemcy mogli wystawić pięciu skoczków. Złoty medal w zawodach indywidualnych zdobył zawodnik norweski, Roar Ljøkelsøy, który o 18 punktów wyprzedził drugiego w klasyfikacji – Janne Ahonena i o 19,1 punktu – trzeciego Tamiego Kiuru.
Konkurs drużynowy (22.02.2004).
Po raz pierwszy w historii mistrzostw świata w lotach narciarskich, poza konkursem indywidualnym, rozegrano zawody drużynowe. Tytuł drużynowych mistrzów świata w lotach narciarskich wywalczyli reprezentanci Norwegii, którzy o 7,7 punktu wyprzedzili srebrnych medalistów – Finów oraz o 91 punktów – trzecich w klasyfikacji, Austriaków.
Klasyfikacja medalowa.
W konkursach Mistrzostw Świata w Lotach Narciarskich 2004 medale wywalczyli reprezentanci trzech krajów – Norwegii, Finlandii i Austrii. Poniższa tabela jest klasyfikacją medalową MŚ 2004 po uwzględnieniu zawodów indywidualnych i drużynowych.

</doc>
<doc id="1316138" url="https://pl.wikipedia.org/wiki?curid=1316138" title="Sochacki">
Sochacki

Sochacki (forma żeńska: Sochacka; liczba mnoga: Sochaccy) – polskie nazwisko. Na początku lat 90. XX wieku w Polsce nosiło je 7569 osób.

</doc>
<doc id="1316144" url="https://pl.wikipedia.org/wiki?curid=1316144" title="Parlament Bhutanu">
Parlament Bhutanu

Parlament Bhutanu (dzo. རྒྱལ་ཡོངས་ཚོགས་ཁང་ "gyelyong tshokhang") – główny organ władzy ustawodawczej w Królestwie Bhutanu. Ma charakter bikameralny i składa się z dwóch izb, wyższej – Rady Narodowej oraz niższej – Zgromadzenia Narodowego.
Historia.
W czerwcu 2007 roku, za pomocą dekretu królewskiego, wprowadzono bikameralny podział władzy ustawodawczej, jednocześnie zarządzając pierwsze wybory. 31 lipca tego samego roku rozwiązano dotychczasowy parlament – unikameralne bezpartyjne Zgromadzenie Narodowe, składające się ze 150 deputowanych. W grudniu 2007 i w styczniu 2008 roku odbyły się pierwsze wybory do Rady Narodowej, a w marcu 2008 do Zgromadzenia Narodowego.
Zgromadzenie Narodowe.
Zgromadzenie Narodowe jest izbą niższą, od 2008 roku tworzy je 47 deputowanych wybieranych w wyborach powszechnych. Do izby dostają się przedstawiciele dwóch partii, które zdobyły największe poparcie w pierwszej turze. W drugiej turze wybiera się właściwych reprezentantów.
Rada Narodowa.
Rada Narodowa jest izbą wyższą, składa się z 25 członków. 20 z nich wybieranych jest w czasie wyborów w 20 jednomandatowych okręgach wyborczych, natomiast 5 członków wybiera król.

</doc>
<doc id="1316148" url="https://pl.wikipedia.org/wiki?curid=1316148" title="Ahmad ibn Fadlan">
Ahmad ibn Fadlan

Ahmad ibn Fadlan ibn al-Abbas ibn Raszid ibn Hammad (arab. أحمد إبن فضلان إبن ألعباس إبن راشد إبن حماد) – arabski pisarz i podróżnik z X wieku. Znany przede wszystkim ze swojego sprawozdania z poselstwa w imieniu abbasydzkiego kalifa Al-Muktadira do wodza Bułgarów Wołżańskich.
Ibn Fadlan spisał swoje relacje z podróży, "Risala" (arab. رساله) po powrocie do Bagdadu. Zawierają one m.in. bardzo cenne pod względem etnograficzno-religioznawczym opisy rytuału pogrzebowego ruskich pogan, w tym palenia zwłok zmarłego i zwierząt i składania prochów wraz z wyposażeniem na tamten świat w kurhan, a także pogrzebu na łodzi.
Trasa podróży.
Ibn Fadlan wyruszył 21 czerwca 921 roku z Bagdadu i 11 maja 922 roku dotarł na dwór bułgarski. Z Bagdadu skierował się na wschód, chcąc przez ziemie muzułmańskie objechać Morze Kaspijskie od wschodu i dopiero potem ruszyć na północ. Przemierzył północną Persję, mijając kolejno Nahrawan, Holwan, Hamadan, Sawe, Rej, Semnan, Damqan, Niszapur i Sarachs. Następnie odwiedził transoksańskie miasta Marw, Bucharę i Chorezm, by przez Köneürgenç pojechać na północ na tereny zamieszkałe przez ludność słowiańską. Dotarł do Protobułgarów Wołżańskich, po czym ruszył na południe z powrotem do Bagdadu.
Zachowane fragmenty.
Przez długi czas znano jedynie niewielką część pracy przekazaną w słowniku geograficznym Jakuta ibn Abd Allaha al-Hamawiego (pod tytułami Itil, Baszkirzy, Protobułgarzy, Chazarowie, Chorezm, Ruś Kijowska), opublikowanym w 1823 roku przez Fraehna. Dopiero w 1923 roku manuskrypt odkrył turecki uczony baszkirskiego pochodzenia Zeki Walidi Tuhan w bibliotece w Sanktuarium Imama Rezy w irańskim Meszhedzie. Rękopis MS 5229 datuje się na XIII wiek (VII wiek od hidżry) i składa z 420 stron (210 kart).
Tłumaczenia.
W 1937 roku rząd Iranu ofiarował fotokopię rękopisu Akademii Nauk ZSRR. Na nim rosyjski orientalista, historyk i arabista Andriej Kowalewskij oparł swój przekład, który ukazał się w 1939 roku pod redakcją rosyjskiego arabisty i naukowca Ignatija Kraczkowskiego (wznowienie 1956).
Również w 1939 roku wyszło niemieckie tłumaczenie dokonane przez odkrywcę rękopisu Tuhana.
Literatura i film.
W 1976 roku ukazała się powieść amerykańskiego pisarza Michaela Crichtona czerpiąca z relacji z podróży Ibn Fadlana "Eaters of the Dead" (Zjadacze umarłych). Pierwsze trzy rozdziały rzeczywiście czerpią z relacji Ibn Fadlana. Jednak dalsza część książki, to już opis fikcyjnej podróży do wikingów. Autor dla zachowania jednolitego stylu utrzymuje treść w konwencji relacji Ibn Fadlana i prezentuje jako przekład z oryginalnego rękopisu, wplata ponadto w tę zmyśloną część elementy sagi o Beowulfie.
W 1999 powstał film przygodowy na podstawie powieści Michaela Crichtona, a zatem nawiązujący do wyprawy Ahmada ibn Fadlana, zatytułowany "Trzynasty wojownik" w reżyserii Johna McTiernana. Główny bohater nosi imię tego arabskiego podróżnika.

</doc>
<doc id="1316149" url="https://pl.wikipedia.org/wiki?curid=1316149" title="Ibn Fadlān">
Ibn Fadlān



</doc>
<doc id="1316155" url="https://pl.wikipedia.org/wiki?curid=1316155" title="Bobrowniki nad Prosną">
Bobrowniki nad Prosną



</doc>
<doc id="1316157" url="https://pl.wikipedia.org/wiki?curid=1316157" title="Obrotówka">
Obrotówka

Obrotówka – inaczej błystka obrotowa, jedna z przynęt wędkarskich. Składa się z drutu, na którym osadzony jest korpus, koraliki łożyskujące strzemiączko, na którym znajduje się obracający się podczas ściągania, wyprofilowane skrzydełko. To, jak szeroko obracać się będzie skrzydełko, zależy od jego ciężaru, kształtu i od tego, jak mocno jest wyprofilowane. Drut z obu stron zakończony jest oczkami - tylne służy do założenia kotwiczki, drugie zaś do umocowania żyłki.

</doc>
<doc id="1316160" url="https://pl.wikipedia.org/wiki?curid=1316160" title="Parki narodowe Węgier">
Parki narodowe Węgier



</doc>
<doc id="1316161" url="https://pl.wikipedia.org/wiki?curid=1316161" title="Privat-Antoine Aubouard">
Privat-Antoine Aubouard

Privat-Antoine Aubouard – francuski polityk, od 1 do 30 stycznia 1934 roku pełnił obowiązki prezydenta Libanu, gdy ten znajdował się pod francuskim mandatem.

</doc>
<doc id="1316162" url="https://pl.wikipedia.org/wiki?curid=1316162" title="Trachypithecus johnii">
Trachypithecus johnii



</doc>
<doc id="1316165" url="https://pl.wikipedia.org/wiki?curid=1316165" title="Philip Quast">
Philip Quast

Philip Quast (ur. 30 lipca 1957) – australijski aktor musicalowy, znany przede wszystkim z interpretacji roli Javerta w musicalu "Les Miserables". Gra również w filmach i serialach telewizyjnych.
Musicale i nagrody.
Quast jest trzykrotnym laureatem nagrody Laurence Oliviera dla najlepszego aktora musicalowego:
Grał również Archibalda Cravena w "Tajemniczym ogrodzie", "Kandyda" oraz Juana Perona w "Evicie", a w 2007 r. Sędziego Turpina w "Sweeney Todd". Obecnie występuje w roli George’a w "Statku szaleńców".
Nagrał solową płytę "Live at the Donmar".
Javert.
Poza wykonaniami teatralnymi Quast odtwarzał rolę Javerta między innymi:
Dzięki roli Javerta Quast zdobył międzynarodową sławę i stał się jednym z najbardziej popularnych aktorów Australii.

</doc>
<doc id="1316167" url="https://pl.wikipedia.org/wiki?curid=1316167" title="Park Narodowy Gór Bukowych">
Park Narodowy Gór Bukowych

Park Narodowy Gór Bukowych (węg. "Bükki Nemzeti Park") – park narodowy w północno-wschodnich Węgrzech, w pobliżu Miszkolca. Został utworzony w 1976 roku na terenie Gór Bukowych. Obejmuje powierzchnię 41 835 ha, w tym ok. 5700 ha obszarów ochrony ścisłej.
W parku występują zróżnicowane zjawiska krasowe, liczne jaskinie oraz naturalne źródła. 
95% terenu parku porastają lasy bukowe (w wyższych partiach) oraz dąbrowy (w niższych partiach, zwykle z udziałem grabu). Od strony południowej w dąbrowach licznie występuje klon tatarski. Niewielkie powierzchnie zajmują sztucznie wprowadzone drzewostany iglaste. Najcenniejszymi fragmentami są stare, 160-180 letnie drzewostany bukowe na urwistych, stromych zboczach. Teren urozmaicają śródleśne polany i łąki, od wielu lat już jednak nieużytkowane gospodarczo.
Flora charakteryzuje się występowaniem wielu gatunków storczykowatych. W głębokich, chłodnych wąwozach występują rzadkie na Węgrzech gatunki roślin górskich, jak fiołek dwukwiatowy, lilia złotogłów, obuwik pospolity, powojnik alpejski czy tojad dzióbaty. Na wapiennych skałach rosną rozchodniki: biały i wielki, a także rojnik pospolity, tojad południowy i śledzionka skalna. Na suchych górskich łąkach spotkamy dziewięćsiła bezłodygowego o wielkich, białych kwiatach, który jest symbolem Parku. Najcenniejszymi gatunkami są rzadkie już tojady: mołdawski i mordownik.
Fauna parku należy do najbogatszych na Węgrzech. Z dużych ssaków występują tu jeleń, sarna, dzik, a na skalnych urwiskach introdukowane muflony. Z większych drapieżników spotkamy tu borsuki, lisy i bardzo rzadkie już rysie. Liczne jaskinie są miejscem występowania wielu gatunków nietoperzy. Żyje tu również wiele gatunków ptaków; z dużych drapieżników wymienić należy orła przedniego, orlika krzykliwego, jastrzębia gołębiarza, raroga, gadożera i puchacza. W nieczynnych kamieniołomach gnieździ się nagórnik. Wśród przedstawicieli herpetofauny należy wymienić gniewosza plamistego, salamandrę plamistą i traszkę górską.
Ostoja ptaków.
Od 2002 roku BirdLife International uznaje Park Narodowy Gór Bukowych za ostoję ptaków IBA. Na decyzji o uznaniu parku za ostoję zaważyło występowanie orlika krzykliwego ("Clanga pomarina") i orła cesarskiego ("Aquila heliaca").

</doc>
<doc id="1316171" url="https://pl.wikipedia.org/wiki?curid=1316171" title="Minerven Puerto Ordaz">
Minerven Puerto Ordaz



</doc>
<doc id="1316172" url="https://pl.wikipedia.org/wiki?curid=1316172" title="Kraftwerk 2">
Kraftwerk 2

Kraftwerk 2 – drugi album niemieckiego zespołu Kraftwerk, wydany w 1972 roku.
Album został skomponowany i nagrany tylko przez Ralfa Hüttera i Floriana Schneidera, wspomaganych przez producenta Conny’ego Planka. Była to druga i ostatnia płyta Kraftwerk zawierająca w całości materiał instrumentalny. Album był średnim sukcesem na niemieckiej liście sprzedaży, nie został jednak nigdy wznowiony ani na płycie kompaktowej, ani w formacie cyfrowym.

</doc>
<doc id="1316173" url="https://pl.wikipedia.org/wiki?curid=1316173" title="Habib Pasza as-Saad">
Habib Pasza as-Saad

Habib Pasza as-Saad (fr. "Habib Pacha Es-Saad"; ur. 1867, zm. 1942) – libański polityk, prezydent Libanu od 30 stycznia 1934 do 20 stycznia 1936, premier od 10 sierpnia 1928 do 9 maja 1929.

</doc>
<doc id="1316174" url="https://pl.wikipedia.org/wiki?curid=1316174" title="Park Narodowy Hortobágy">
Park Narodowy Hortobágy

Park Narodowy Hortobágy (węg. "Hortobágyi Nemzeti Park") – założony w 1973 roku na Wielkiej Nizinie Węgierskiej, pierwszy węgierski park narodowy. Zajmujący powierzchnię 82 tys. hektarów park, jest również największym węgierskim parkiem narodowym o spójnym obszarze.
Park obejmuje obszar pierwotnego stepu puszty Hortobágy, od której park bierze swoją nazwę, obecnie sztucznie nawadniany wodami Cisy.
Dyrekcja Parku Narodowego mieści się w Debreczynie. W 1999 roku Park Narodowy Hortobágy został wpisany na Listę światowego dziedzictwa UNESCO.

</doc>
<doc id="1316176" url="https://pl.wikipedia.org/wiki?curid=1316176" title="John Wesley Powell">
John Wesley Powell

John Wesley Powell (ur. 24 marca 1834 roku – zm. 23 września 1902 roku) – amerykański żołnierz, geolog i odkrywca.
Życiorys.
Podczas wojny secesyjnej walczył po stronie Unii. W bitwie pod Shiloh 6 kwietnia 1862 roku stracił prawą rękę. Po wojnie przez dwa lata uczył geologii na Illinois Wesleyan University. Później został przywódcą wyprawy, która w 1869 roku jako pierwsza przebyła Wielki Kanion Kolorado. W 1881 roku został drugim w historii dyrektorem United States Geological Survey. Funkcję tę pełnił do 1894 roku.
Był jednym z założycieli National Geographic Society w 1888 roku.Zmarł 23 września 1902 roku. Jego ciało pochowane jest na Narodowym Cmentarzu w Arlington. Od jego nazwiska pochodzi nazwa Lake Powell, sztucznego zbiornika wodnego na rzece Kolorado na granicy stanów Utah i Arizona.

</doc>
<doc id="1316178" url="https://pl.wikipedia.org/wiki?curid=1316178" title="Park Narodowy Hortobagy">
Park Narodowy Hortobagy



</doc>
<doc id="1316258" url="https://pl.wikipedia.org/wiki?curid=1316258" title="Émile Eddé">
Émile Eddé

Émile Eddé (arab. إميل أده, ur. 5 maja 1883, zm. 27 września 1949) – libański polityk, dwukrotnie był prezydentem Libanu (1936-1941 i w 1943), w latach 1929-1930 premier, przewodniczący Zgromadzenia Narodowego (1924-1925), założyciel Libańskiego Bloku Narodowego.

</doc>
<doc id="1316261" url="https://pl.wikipedia.org/wiki?curid=1316261" title="Pierre-Georges Arlabosse">
Pierre-Georges Arlabosse

Pierre-Georges Arlabosse (ur. 8 lipca 1891, zm. 8 lutego 1950) - libański polityk, pełniący obowiązki prezydenta Libanu od 4 do 9 kwietnia 1941 roku. 
Absolwent Specjalnej Szkoły Wojskowej w Saint-Cyr. W czerwcu 1937 został mianowany podpułkownikiem. We wrześniu 1939 był szefem sztabu kawalerii. W maju 1940 został wysłany do Libanu. W 1942 roku został mianowany generałem brygady, w 1946 awansował do stopnia generała dywizji.

</doc>
<doc id="1316264" url="https://pl.wikipedia.org/wiki?curid=1316264" title="Potametum natantis">
Potametum natantis

Zespół rdestnicy pływającej ("Potametum natantis, Potamogetonetum natantis") – syntakson słodkowodnych nymfeidów w randze zespołu budowany głównie przez rdestnicę pływającą. Należy do klasy zespołów "Potametea".
Charakterystyka.
Stosunkowo ubogie florystycznie zbiorowisko z różnym udziałem elodeidów. Zajmuje wody o różnej głębokości (najczęściej do 2 m), stojące lub wolno płynące – od starorzeczy i dołów potorfowych po strefę litoralną jezior. Wymaga wód stosunkowo żyznych (jeziora eutroficzne) o odczynie obojętnym lub lekko zasadowym. Zwykle na podłożu organicznym, w tym na osadach dy. Rzadziej występuje w wodach mniej żyznych i na podłożu mineralnym – wtedy zwykle na głębokości 3–3,5 m. Zwykle między zbiorowiskami roślin zanurzonych a szuwarami lub "Nupharo-Nymphaeetum albae".

</doc>
<doc id="1316266" url="https://pl.wikipedia.org/wiki?curid=1316266" title="Alfred Georges Naqqache">
Alfred Georges Naqqache

Alfred Georges Naqqache (arab. ألفرد جورج النقاش, ur. 1887, zm. 1978) – libański polityk, prezydent Libanu od 9 kwietnia 1941 do 18 marca 1943, premier od 7 kwietnia do 26 listopada 1941. W latach 1953-1955 pełnił funkcję ministra spraw zagranicznych.

</doc>
<doc id="1316268" url="https://pl.wikipedia.org/wiki?curid=1316268" title="Youngtimer">
Youngtimer



</doc>
<doc id="1316269" url="https://pl.wikipedia.org/wiki?curid=1316269" title="Rubicon trail">
Rubicon trail

Rubicon Trail – trasa off-roadowa we wschodniej Kalifornii w Stanach Zjednoczonych.
Położona jest w górach Sierra Nevada i prowadzi z Georgetown nad jezioro Tahoe. Całą trasa liczy około 60 mil, jednakże do legendy przeszedł 12-milowy odcinek, którego pokonanie samochodem zajmuje 3 dni. Odcinek ten jest wykorzystywany do testowania samochodów terenowych przez koncern Daimler-Chrysler, a jeden z modeli Jeepa Wranglera nosi nazwę Rubicon.
Na trasie odbywają się też cykliczne imprezy dla wielbicieli off-roadu, takie jak Jeepers Jamboree, organizowany corocznie od 1953 dla entuzjastów samochodów terenowych w ostatni weekend lipca, czy Jeep Jamboree organizowany w pierwszy weekend sierpnia, ale dostępny jedynie dla posiadaczy samochodów marki Jeep.

</doc>
<doc id="1316275" url="https://pl.wikipedia.org/wiki?curid=1316275" title="Petro Trad">
Petro Trad

Petro Trad (ur. 1886, zm. 1947) – libański polityk, prezydent Libanu od 22 lipca do 21 września 1943, premier od 1 sierpnia do 25 września 1943, dwukrotnie przewodniczący Zgromadzenia Narodowego (1934-1935, 1937-1939).

</doc>
<doc id="1316276" url="https://pl.wikipedia.org/wiki?curid=1316276" title="Raport z N">
Raport z N



</doc>
<doc id="1316279" url="https://pl.wikipedia.org/wiki?curid=1316279" title="Ayub Thabit">
Ayub Thabit

Ayub Thabit (ur. 1884, zm. 1951) – libański polityk, pełniący obowiązki prezydenta Libanu od 19 marca do 21 lipca 1943, dwukrotnie premier od 30 stycznia 1936 do 5 stycznia 1937 i od 22 marca do 21 lipca 1943.

</doc>
<doc id="1316281" url="https://pl.wikipedia.org/wiki?curid=1316281" title="Janko Bojmír">
Janko Bojmír

Janko Bojmír (właśc. Ján Bojmír, pierwotnie Ján Bornemisza, ur. 23 października 1887 r. w Jazernicy w Turcu – zm. 15 lutego 1970 r. w Martinie) – słowacki nauczyciel i inspektor szkolny, działacz turystyczny i publicysta.
Jego ojcem był Ján Bornemisza, matką – Mária z domu Kováčová. Uczył się w studium nauczycielskim w Klasztorze pod Zniewem. W roku 1928 ukończył studia wyższe. Pracował jako nauczyciel szkoły ludowej (1921–1924), jako inspektor szkolny w Bańskiej Bystrzycy (1924–1926) i ponownie jako nauczyciel w szkole miejskiej (1926–1928).
Turystykę uprawiał intensywnie od lat szkolnych. Pełnił szereg funkcji w organizacjach turystycznych w miejscowościach, w których pracował. W latach 40. XX w. był prezesem Klubu Czechosłowackich Turystów (KČST) w Martinie.
Jako działacz turystyczny zasłużył się na polu organizacji turystyki, zwłaszcza górskiej, w otoczeniu Kotliny Turczańskiej. Był doświadczonym znakarzem szlaków turystycznych – znakował szlaki turystyczne od 1923 r. Za jego prezesury w KČST w Martinie została ukończona budowa schroniska pod Boryszowem w Wielkiej Fatrze i odbudowane (spalone przez Niemców w 1944 r.) schronisko na Marcińskich Halach w Małej Fatrze.
Był współautorem licznych przewodników turystycznych. Propagował walory Turca, piękno fatrzańskiej przyrody i potrzebę jej ochrony w czasopiśmie Krásy Slovenska i w wielu innych wydawnictwach. Na początku lat 30. XX w. rozpoczął fotografować góry i wkrótce stał się znanym przedstawicielem słowackiej fotografii krajoznawczej.
Po górach chodził prawie do ostatnich chwil życia: jeszcze w wieku 82 lat stanął na szczycie Tlstej. Jego imieniem nazwano wytyczony przez niego z Doliny Gaderskiej, znakowany kolorem niebieskim, szlak turystyczny wiodący doliną Konský dol na wspomnianą wyżej Tlstą.

</doc>
<doc id="1316283" url="https://pl.wikipedia.org/wiki?curid=1316283" title="Pruszków WKD">
Pruszków WKD

Pruszków WKD - przystanek Warszawskiej Kolei Dojazdowej położony przy ul. Kraszewskiego i Ewy w Pruszkowie. 
W roku 2018 stacja obsługiwała 6–8 tys. pasażerów na dobę, co daje jej wespół z czterema innymi stacjami, 34. miejsce w kraju.
Opis przystanku.
Peron.
Przystanek składa się z dwóch peronów bocznych leżących naprzeciwko siebie. Każdy peron posiada jedną krawędź peronową.
Budynek stacyjny.
Przy peronie drugim znajduje się budynek stacyjny z poczekalnią
Przejście przez tory.
Na zachodniej głowicy peronów, przy wejściu na przystanek, znajduje się przejście naziemne przez tory. Łączy ono ul. Ewy z ul. Kraszewskiego.

</doc>
<doc id="1316287" url="https://pl.wikipedia.org/wiki?curid=1316287" title="Salim al-Huss">
Salim al-Huss

Salim Ahmad al-Huss, "Selim Ahmed al-Hoss" (arab. سليم أحمد الحص, ur. 20 grudnia 1929) – libański polityk, dwukrotnie pełniący obowiązki prezydenta Libanu (1988-1989 i 1989), trzykrotny premier (1976-1980, 1987-1990, 1998-2000), wieloletni deputowany do Zgromadzenia Narodowego.

</doc>
<doc id="1316290" url="https://pl.wikipedia.org/wiki?curid=1316290" title="Betriebssportgemeinschaft Sachsenring Zwickau">
Betriebssportgemeinschaft Sachsenring Zwickau



</doc>
<doc id="1316294" url="https://pl.wikipedia.org/wiki?curid=1316294" title="Sameera Reddy">
Sameera Reddy

Sameera Reddy (समीरा रेड्डी, ur. 8 września 1982 w Rajamandri w stanie Andhra Pradesh) – mówiąca w języku telugu bollywoodzka, znana z roli w filmie "Musafir". Uczyła się klasycznego tańca indyjskiego 

</doc>
<doc id="1316297" url="https://pl.wikipedia.org/wiki?curid=1316297" title="Terminate on Sight">
Terminate on Sight

Terminate on Sight (T.O.S.) – drugi album amerykańskiej grupy hip-hopowej G-Unit, wydany 1 lipca 2008. Płytę promują single "I Like Way She Do It", "Rider Pt. 2" i "Close to Me", do których powstały teledyski.

</doc>
<doc id="1316298" url="https://pl.wikipedia.org/wiki?curid=1316298" title="Phylloxera">
Phylloxera



</doc>
<doc id="1316300" url="https://pl.wikipedia.org/wiki?curid=1316300" title="Daktulosphaira vitifoliae">
Daktulosphaira vitifoliae



</doc>
<doc id="1316301" url="https://pl.wikipedia.org/wiki?curid=1316301" title="University of Southampton">
University of Southampton

University of Southampton – brytyjski uniwersytet publiczny znajdujący się w Southampton, na południowym wybrzeżu Anglii. 
Uczelnia jest członkiem elitarnego stowarzyszenia brytyjskich uniwersytetów nastawionych na badania naukowe o nazwie Russell Group. Uniwersytet został sklasyfikowany w 2013 roku jako jeden ze stu najlepszych na świecie przez Times Higher Education. W latach 2015/2016 zajął 81. miejsce na świecie w rankingu QS World University Ranking, a w roku 2018 Round University Ranking sklasyfikował go jako 65. najlepszy uniwersytet świata. Uczelnia słynie głównie z kierunków inżynierskich, w 2010 roku została uznana przez dziennik The Guardian za najlepszą w Wielkiej Brytanii w kategoriach: inżynieryjnej, elektronicznej i elektrycznej.
Lokalizacja.
Główne budynki uniwersytetu mieszczą się w Highfield (Highfield Campus) oraz w kilku innych miejscach w mieście: w okolicach The Avenue (nauki humanistyczne), w Southampton General Hospital oraz przy nadbrzeżu, gdzie mieści się krajowe centrum oceanograficzne (National Oceanography Centre). W Winchesterze swoją siedzibę ma wydział sztuk pięknych (Winchester School of Art).
Akademiki.
Uniwersytet zapewnia zakwaterowanie wszystkim studentom pierwszego roku, którzy nie mieszkają w Southampton. Jednoosobowe pokoje są zróżnicowane pod względem standardu - od podstawowych ze wspólnym węzłem sanitarnym na korytarzu, przez standardowe z umywalką do najwyższego standardu pokojów z własną łazienką.
Każdy większy kompleks akademików posiada pokój wspólny służący do spotkań towarzyskich i wspólnej nauki oraz bar dostępny na miejscu.
Cztery główne kompleksy akademików to: 

</doc>
<doc id="1316304" url="https://pl.wikipedia.org/wiki?curid=1316304" title="Odmieniec pospolity">
Odmieniec pospolity

Odmieniec pospolity ("Proteus vulgaris") – urzęsiona, bezotoczkowa Gram ujemna bakteria o kształcie pałeczki należąca do rodzaju "Proteus". Odkryta została przez Hausera w 1885 roku. Nazwa gatunkowa ("vulgaris") oznacza powszechność występowania drobnoustroju.
Profil biochemiczny.
Podobnie jak pozostałe bakterie tego rodzaju, odmieniec pospolity wytwarza mocznik, ureazę, H2S oraz fermentuje glukozę. Ponadto fermentuje maltozę, sacharozę, ksylozę; ale nie mannitol. Wytwarza indol, rozkłada żelatynę.
Diagnostyka.
Bakteria wzrasta na prostych podłożach hodowlanych, takich jak agar zwykły. Na agarze z krwią mogą wywoływać hemolizę. Wzrasta na podłożu z KCN.
Podobnie jak inne bakterie "Proteus", wzrost jest pełzający (mgławicowy). Obraz bezmgławicowy uzyskiwany jest po dodaniu do hodowli alkoholu lub nitroprusydku sodu.
Chorobotwórczość.
Drobnoustrój jest odpowiedzialny za zakażenia układu pokarmowego (w tym dróg żółciowych), ucha środkowego, płuc oraz opon mózgowych.

</doc>
<doc id="1316305" url="https://pl.wikipedia.org/wiki?curid=1316305" title="Pułki piechoty ludowego Wojska Polskiego">
Pułki piechoty ludowego Wojska Polskiego

Pułki piechoty ludowego Wojska Polskiego – spis pułków piechoty ludowego Wojska Polskiego w latach 1943–1963, ich organizacja, geneza, podległość i przeformowania.
Piechota w okresie wojny.
W okresie od maja do grudnia 1943 roku, na terenie ZSRR, zostały sformowane dwie dywizje piechoty i jeden zapasowy pułk piechoty:
W styczniu 1944 roku, na terenie ZSRR, sformowano trzecią dywizję piechoty:
W kwietniu i maju 1944 roku, na terenie ZSRR, rozpoczęto formowanie czwartej dywizji piechoty oraz trzech zapasowych pułków piechoty (istniejący dotychczas zapasowy pułk piechoty otrzymał numer 1):
W lipcu 1944 roku, w rejonie Żytomierza przystąpiono do organizacji kolejnych dwóch dywizji piechoty:
W sierpniu i wrześniu 1944 roku, na wyzwolonych terenach Polski, rozpoczęto formowanie dalszych czterech dywizji piechoty i jednego zapasowego pułku piechoty:
15 września 1944 roku dokonano zmian w numeracji pułków piechoty wchodzących w skład poszczególnych dywizji:
Formowanie ostatnich dwóch dywizji zostało rozpoczęte w październiku 1944 roku:
W tym samym miesiącu rozformowany został jeden pułk piechoty (31), a dwa zapasowe bataliony piechoty zostały przeformowane w pułki (5 i 8).
Wszystkie dywizje miały tworzyć Front Polski w składzie trzech armii. W listopadzie 1944 roku koncepcja wystawienia frontu została zaniechana. W związku z powyższym rozformowano 11 i 12 DP, a z pozostałych dziesięciu dywizji utworzono dwie armie ogólnowojskowe. W grudniu 1944 roku z pozostałości 31 pp został sformowany 37 pp.
Wszystkie pułki piechoty były formowane według sowieckiego etatu Nr 04/501 pułku strzelców gwardii, natomiast zapasowe pułki piechoty według etatów Nr 04/188 i 04/299.
W latach 1943–1944 zostało sformowanych łącznie 37 pułków piechoty, z których siedem rozformowano, a ponadto utworzono siedem zapasowych pułków piechoty. Trzydzieści pułków piechoty wzięło udział w działaniach wojennych.
W styczniu 1945 roku w Rzeszowie, dla ujawniających się podziemnych oddziałów zbrojnych, został sformowany specjalny zapasowy pułk piechoty nr 2A.
Wiosną 1945 roku przystąpiono do rozbudowy Wojska Polskiego. W jej ramach rozpoczęto formowanie czterech dywizji piechoty, jednej szkolnej dywizji piechoty oraz przeformowano dwa zapasowe bataliony piechoty w pułki:
Pułki piechoty organizowano według etatów Nr 04/551, szkolne pułki piechoty według etatów Nr 04/431, natomiast zapasowe pułki piechoty według etatów Nr 04/188.
Do 9 maja 1945 roku, do zakończenia działań wojennych w Europie, sformowano dwie dywizje piechoty (11 i 12), dywizję szkolną oraz przeformowano oba bataliony zapasowe. Organizacja kolejnych dwóch dywizji (13 i 14) została rozpoczęta z dniem 1 maja. Pułki 11 i 12 dywizji nie wzięły udziału w działaniach wojennych.
W połowie maja 1945 roku 4 Dywizja Piechoty została przekazana formującym się wojskom Korpusu Bezpieczeństwa Wewnętrznego, a w czerwcu tego roku na jej bazie utworzone trzy samodzielne pułki KBW i trzy samodzielne bataliony ochrony.
W sierpniu 1945 roku została podjęta decyzja o odtworzeniu 4 Dywizji Piechoty w oparciu o 4 i 5 Zapasowe Pułki Piechoty. Proces odtwarzania dywizji został zakończony w listopadzie 1945 roku.
Latem 1945 roku przystąpiono do organizacji czterech nowych dywizji piechoty:
W lipcu 1945 roku przygotowano etaty pokojowe. W pułkach zrezygnowano z dwóch kompanii fizylierów i kompanii sanitarnej. Zmniejszono do jednego liczbę plutonów rozpoznawczych, oraz rozformowano pluton chemiczny. W batalionach piechoty zmniejszono liczbę kompanii do dwóch a wprowadzono pluton fizylierów. Plutony: sanitarny i gospodarczy rozformowano. W pułkowej baterii armat 76 mm zredukowano do 2 liczbę plutonów ogniowych. Nowe elementy organizacyjne to: pułkowa szkoła podoficerska, kompania gospodarcza i izba chorych. Stan osobowy wynosił 1604 żołnierzy.
Spis pułków piechoty.
Kursywą oznaczono jednostki formowane w czasie mobilizacji. Symbol ® oznacza rozformowanie, natomiast strzałki – przeformowanie lub przemianowanie.

</doc>
<doc id="1316306" url="https://pl.wikipedia.org/wiki?curid=1316306" title="Klub Fantastyki „Druga Era”">
Klub Fantastyki „Druga Era”

Druga Era – klub fantastyki powstały w roku 1997. Zrzesza ponad stu członków i sympatyków z Poznania i okolic, zainteresowanych wszelkimi odmianami fantastyki. Klub jest wydawcą fanzinu "Inne Planety", głównym organizatorem największego konwentu fantastyki Pyrkon (od roku 2000), Polconu (w latach 2005, 2011 i 2015) a także Poznańskich Dni Fantastyki.
Do klubu należą m.in. poznańscy pisarze i tłumacze fantastyki: Iwona Michałowska, Maciej Guzek, Radosław Kot, Michał Protasiuk, Wojciech Szyda.
W ramach klubu działa klubowa biblioteka, jak również sekcje: Literacka, LARPowo-RPGowa "Noctem", Filmowa "Drugi Element", Gier bitewnych i strategicznych "Drugi Front", Planszówkowa "Druga Tura". Druga Era współpracuje również z innymi poznańskimi klubami fantastyki.
Prezesem klubu jest Piotr „Prezes” Derkacz.
Siedziba Stowarzyszenia Klubu Fantastyki „Druga Era” mieści się przy ulicy Słowackiego 13 na Jeżycach w Poznaniu.

</doc>
<doc id="1316307" url="https://pl.wikipedia.org/wiki?curid=1316307" title="Proteus vulgaris">
Proteus vulgaris



</doc>
<doc id="1316308" url="https://pl.wikipedia.org/wiki?curid=1316308" title="Włókna siateczkowe">
Włókna siateczkowe

Włókna siateczkowe, włókna siateczkowate, włókna retikulinowe, włókna srebrochłonne, włókna kratkowe () – delikatne włókna tkanki łącznej siateczkowej i tkanki łącznej luźnej, zbudowane z kolagenu i glikoprotein, tworzące sieci podtrzymujące komórki. Stanowią zręby narządów wewnętrznych, między innymi wątroby, śledziony i węzłów chłonnych. Wybarwiają się za pomocą soli srebra na czarno. Włókna te są wytwarzane przez fibroblasty i ich odpowiedniki np. komórki siateczki.

</doc>
<doc id="1316310" url="https://pl.wikipedia.org/wiki?curid=1316310" title="Zofia Zarębianka">
Zofia Zarębianka

Zofia Zarębianka (ur. 26 grudnia 1958 w Krakowie) – poetka, eseistka, profesor zwyczajny w Katedrze Literatury XX wieku na Wydziale Polonistyki Uniwersytetu Jagiellońskiego, członek PEN Clubu, Stowarzyszenia Pisarzy Polskich, Komisji Historycznoliterackiej PAN oraz Centrum Kultury i Dialogu afiliowanego przy Wyższej Szkole Filozoficzno-Pedagogicznej „Ignatianum” w Krakowie.
W swojej pracy naukowej porusza zagadnienia dotyczące obecności i deszyfracji "sacrum", bada konteksty religijne i duchowe współczesnej literatury polskiej, szczególnie twórczości Karola Wojtyły (Jana Pawła II), pokolenia „Nowej Fali”, „bruLionu”, twórczości Anny Kamieńskiej, Zbigniewa Herberta oraz Czesława Miłosza. Zajmuje się także metodologią badań nad sacrum w literaturze. Od 2008 jest żoną aktora Stanisława Michno.

</doc>
<doc id="1316318" url="https://pl.wikipedia.org/wiki?curid=1316318" title="Rada Ministrów Bhutanu">
Rada Ministrów Bhutanu

Lhengye Zhungtshog jest to sformułowanie pochodzące z języka Dzongka co w tłumaczeniu na język polski oznacza Radę Ministrów. Rada Ministrów jest to najwyższe ciało ustawodawcze w Bhutanie. Obecnie rada liczy 10 ministrów którzy nazywani są lyonpos i noszą ceremonialne pomarańczowe szaliki. Premier, który zarazem jest szefem Rady Ministrów jest wybierany w trakcie jednej z sesji Zgromadzenia Narodowego. Obecnym premierem jest Lyonpo Jigme Thinley, który urzęduje od 4 kwietnia 2008 roku.

</doc>
<doc id="1316319" url="https://pl.wikipedia.org/wiki?curid=1316319" title="Stanisław Zimniak">
Stanisław Zimniak

Stanisław Zimniak – (ur. 1956 r., Sośniach Ostrowskich) salezjanin, historyk Kościoła, poeta. Absolwent Wyższego Seminarium Duchownego Towarzystwa Salezjańskiego w Krakowie. Studiował ponadto na Katolickim Uniwersytecie Lubelskim oraz Papieskim Uniwersytecie Gregoriańskim „Gregorianum” w Rzymie, na którym obronił doktorat na Wydziale Historii Kościoła. Pracownik naukowy Istituto Storico Salesiano w Rzymie, członek Międzynarodowego Stowarzyszenia Historyków Salezjańskich (l’Associazione dei Cultori di Storia Salesiana), Stowarzyszenia Współpracy Zakonnych Instytutów Historycznych (l’ Associazione Coordinamento Storici Religiosi). Współredaktor „Ricerche Storiche Salesiane” oraz „Seminare. Poszukiwania Naukowo-Pastoralne”.
Książki naukowe: 
„Dusza wybrana”. "Salezjański rodowód kardynała Augusta Hlonda – prymasa Polski", Wyd. Salezjańskie – Libreria Ateneo Salesiano LAS, Warszawa – Rzym 2003.
"Salesiani nella Mitteleuropa. Prehistoria e storia Della provincia Austro-Ungarica Della Socjeta di S. Francesco di Sales", Istituto Stolico Salesiano – LAS, Roma 1997.
"Österreich begegnet Don Bosco „dem Vater, Lehrer und Freund der Jugend”", Libreria Ateneo Salesiano, Roma 2003.
redaktor książki: "Il cardinale August J. Hlond, Primate di Polonia (1881 – 1948). Note sul suo operato apostolico. Atti della serata di studio…", Libreria Ateneo Salesiano, Roma 1990.
Oprócz działalności naukowej uprawia twórczość poetycką pod pseudonimem Stanisław Sośnieńczyk. 
Książki poetyckie:
"Teraz - tu. Miniatury poetyckie", Casa Generalizia Salesiana, Instytut Wydawniczy "Maximum", Kraków - Rzym 2006.
"Wszechmożność Boga – Możność człowieka. Rozważania – medytacje", Istituto Storico Salesiano, Instytut Wydawniczy „Maximum”, Kraków - Rzym 2008.
O twórczości poetyckiej Stanisława Zimniaka pisała Monika Milewska: 
"Istnienie i miłość w wierszach Sośnieńczyka splatają się w nierozerwalną jedność, której na imię Bóg. Bóg na tyle jednaki z Miłością, że poeta odważy się orzec: „ateistą jest ten kto nie kocha” ("Natura nienaturalności"). Pierwotnym i prawdziwym źródłem człowieczeństwa jest więc wszechmożność Boga. W niej stwarza się nasza ziemska, ludzka możność, w niej tkwi „cała wielkość człowieka”, ona wreszcie łączy nas wszystkich w jedno. Bez tej Bożej perspektywy człowiek jest tylko plastikową lalką z urwaną głową albo pluszowym misiem z naderwanym uchem. (...) Ale Boga szukać należy nie tylko w mistycznych uniesieniach. „Najbliższy Bogu nad człowiekiem człowiek pochylony” – pisze pięknie poeta w miniaturze Myśląc o bracie Albercie. Przyjaźń zaś międzyludzką nazywa „pomostem pomiędzy człowiekiem a Bogiem w człowieku” ("Natura przyjaźni"). Nie ma miłości bez Boga. Ale nie ma też miłości Boga bez miłości bliźniego. Wznosząc oczy ku niebu, nie możemy ich odwracać od drugiego człowieka. Bo może właśnie w nim objawia nam się Bóg. Miniatury Sośnieńczyka niosą nam dobrą nowinę. Zło, choć nie do końca wyplenione z poezji i świata, nie współtworzy istnienia. Jedynie Dobro i Miłość są prawdziwie realne. Ile przemyśleń i wewnętrznych zmagań musiała kosztować autora taka postawa w naszym świecie rozchwianych wartości, w którym czasem tylko zło wydaje się dotkliwie realne? Tego nie dowiemy się z jego wierszy. Albowiem, jak pisze w miniaturze Natura pisania: „cokolwiek się pisze to już po walce” (źródło: M. Milewska, "Zanika miłość, wymiera człowiek", [w:] "Teraz - tu. Miniatury poetyckie", Casa Generalizia Salesiana, Instytut Wydawniczy "Maximum", Kraków - Rzym 2006, s. 7-9.
Źródło: "Teraz - tu. Miniatury poetyckie", Casa Generalizia Salesiana, Instytut Wydawniczy "Maximum", Kraków - Rzym 2006, s. 7-9.

</doc>
<doc id="1316325" url="https://pl.wikipedia.org/wiki?curid=1316325" title="Jadwiga Mizińska">
Jadwiga Mizińska

Jadwiga Mizińska (ur. 19 grudnia 1945 w Opolu Lubelskim) – profesor zwyczajny, kierownik Zakładu Socjologii Wiedzy w Instytucie Filozofii UMCS w Lublinie. 
Życiorys.
Absolwentka polonistyki i pedagogiki Uniwersytetu Marii Curie-Skłodowskiej w Lublinie, na którym obroniła doktorat i habilitację. Od czterech kadencji Prezes Lubelskiego Oddziału Polskiego Towarzystwa Filozoficznego. Członek Polskiego Towarzystwa Etycznego. Inicjatorka i współredaktorka serii wydawniczej "Lubelskie Odczyty Filozoficzne". Członek Kolegium Redakcyjnego, a następnie redaktor naczelna czasopisma Colloquia Communia. Uczestniczka seminarium "Filozofia Nauki" PAN. W swoim dorobku posiada ponad 200 artykułów, rozpraw naukowych i recenzji. Krąg zainteresowań: socjologia wiedzy, antropologia filozoficzna, filozofia kultury, etyka, filozofia literatury, filozofia pedagogiki. 
Wybrane książki naukowe:
Twórczość:

</doc>
<doc id="1316327" url="https://pl.wikipedia.org/wiki?curid=1316327" title="Jan Ordyński">
Jan Ordyński

Jan Zygmunt Ordyński (ur. 10 stycznia 1953) – polski dziennikarz i publicysta.
Życiorys.
Przed rozpoczęciem pracy dziennikarskiej animator kultury studenckiej w Łodzi.
Od 1990 był związany z "Rzeczpospolitą", gdzie specjalizował się w tematyce prawnej i politycznej. Z redakcji został zwolniony w październiku 2006, po objęciu funkcji redaktora naczelnego przez Pawła Lisickiego. Następnie przez dwa lata pracował w Fundacji "Shalom" (współpracuje z nią nadal), a następnie w PZU.
Jest komentatorem tygodnika „Przegląd”. Podjął współpracę z TVP, Polskim Radiem i Tok FM. Od października 2009 pracował w TVP Info, gdzie prowadził „Rozmowę dnia” od grudnia 2009 do sierpnia 2012, a od maja do lipca 2010 „Minęła dwudziesta”, później audycję „INFORozmowa” do stycznia 2016. Był gospodarzem programu „Gorący temat” w TVP2. W Radiowej Jedynce prowadził audycje „W samo południe”, współpracował ze stacją do stycznia 2016.
Z Henrykiem Szlajferem jest współautorem wywiadu-rzeki z Mieczysławem Rakowskim pt. "Nie bądźcie moimi sędziami. Rozmowy z Mieczysławem F. Rakowskim". Napisał wywiad-rzekę "Passa" z Danielem Passentem.
W grudniu 2010 Komisja Etyki Polskiego Radia uznała, że Ordyński złamał kartę etyki Polskiego Radia i naruszył kodeks dziennikarski, promując w dwóch audycjach publicystycznych swoje lewicowe poglądy i ograniczając udział w dyskusji osobom o innych poglądach politycznych.
Zasiadł w radze Fundacji "Odrodzenie". Członek Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego. Wiceprezes Towarzystwa Dziennikarskiego.
Wyróżnienia.
W 2005 został pierwszym laureatem Złotej Wagi, nagrody polskiej adwokatury, oraz Ostrego Pióra, nagrody Business Centre Club i Honorowej Akredytacji Marszałka Sejmu. W związku z działalnością dziennikarską wyróżniony Medalem 50-lecia Powstania w Getcie Warszawskim. 31 lipca 2012 został laureatem nagrody miasta stołecznego Warszawy za 2012 r. W czerwcu 2013 r. został odznaczony Brązowym Medalem "Zasłużony Kulturze Gloria Artis".

</doc>
<doc id="1316329" url="https://pl.wikipedia.org/wiki?curid=1316329" title="Jan Skórzyński">
Jan Skórzyński

Jan Skórzyński (ur. 26 listopada 1954 w Warszawie) – polski historyk i publicysta, doktor habilitowany nauk społecznych, profesor nadzwyczajny Collegium Civitas.
Życiorys.
Studiował historię na Uniwersytecie Warszawskim, w 1981 obronił pracę magisterską, napisaną na seminarium Jerzego Holzera ("Le Temps wobec faszyzmu włoskiego"). W latach 1980–1981 był pracownikiem Biblioteki Uniwersytetu Warszawskiego, współpracował z Ośrodkiem Badań Społecznych NSZZ „Solidarność” Mazowsze. Został internowany 13 grudnia 1981 i osadzony w Białołęce, ale zwolniono go już 31 grudnia 1981. W latach 80. pracował w Przeglądzie Katolickim, w latach 1989–1990 w Tygodniku Solidarność, gdzie kierował działem historycznym, a w latach 1990–1992 w tygodniku Spotkania, jako zastępca redaktora naczelnego.
Od 1994 roku pracował w „Rzeczpospolitej”, był tam m.in. kierownikiem działu zagranicznego, w latach 2000–2005 I zastępcą redaktora naczelnego tej gazety, kierował też jej dodatkiem „Plus Minus”. Z „Rzeczpospolitej” został zwolniony przez Pawła Lisickiego w 2007.
Był redaktorem naczelnym słownika "Opozycja w PRL. Słownik biograficzny 1956–89" (tom 1 (2000), t. 2 (2002), t. 3 (2006)), przygotowanego przez Ośrodek Karta. W latach 2007–2008 pracował w Biurze Edukacji Publicznej IPN, gdzie zajmował się dziejami opozycji demokratycznej, był członkiem rady nadzorczej wydawnictwa Presspublica, wydawcy „Rzeczpospolitej”. Od 2012 roku zatrudniony w Europejskim Centrum Solidarności. Jest redaktorem naczelnym pisma ECS-u "Wolność i Solidarność. Studia z dziejów opozycji wobec komunizmu i dyktatury". Od 2013 jest profesorem w Collegium Civitas. Pełni ponadto funkcję wiceprzewodniczącego Stowarzyszenia „Archiwum Solidarności”. Autor kilkudziesięciu artykułów naukowych i książek o najnowszej historii Polski. W 2009 obronił pracę doktorską w Instytucie Studiów Politycznych PAN. W 2013 uzyskał stopień doktora habilitowanego w dziedzinie nauk społecznych w zakresie nauk o polityce.
W 2015 jego książka pt. "Krótka historia Solidarności 1980–1989" została nominowana do Nagrody Historycznej im. Kazimierza Moczarskiego.
Życie prywatne.
Syn Zygmunta Skórzyńskiego (1923–2018), socjologa i działacza społecznego, brat Piotra Skórzyńskiego (1952–2008), dziennikarza i publicysty, działacza opozycji politycznej w PRL, mąż Katarzyny Skórzyńskiej.

</doc>
<doc id="1316333" url="https://pl.wikipedia.org/wiki?curid=1316333" title="Haki Stërmilli">
Haki Stërmilli

Haki Stërmilli (ur. 17 maja 1895 w Dibrze, zm. 17 stycznia 1953 w Tiranie) – albański pisarz i działacz narodowy.
Życiorys.
Pochodził z rodziny albańskiej, osiadłej w Macedonii. Kształcił się w tureckim gimnazjum w Bitoli, ale musiał przerwać naukę po wybuchu I wojny bałkańskiej. W tym czasie rozpoczął działalność w albańskim ruchu narodowym. Prześladowany przez władze serbskie wyjechał z Macedonii i osiedlił się wraz z rodziną w Albanii. W okresie I wojny światowej pełnił funkcje urzędnika w podprefekturze Mati.
W 1920 objął stanowisko sekretarza w ministerstwie spraw wewnętrznych. W latach 1923–1924 kierował tajnym sekretariatem działającym przy urzędzie premiera Albanii. Po śmierci Avni Rustemiego w 1924 został wybrany sekretarzem młodzieżowej organizacji Bashkimi (Zjednoczenie). Jako zwolennik rządu Fana Noliego, po jego upadku Stermilli opuścił kraj i wyjechał do Królestwa Serbów, Chorwatów i Słoweńców. Tam też został aresztowany i przekazany władzom albańskim. W sierpniu 1929 stanął przed sądem w Tiranie, który skazał go na pięć lat więzienia za działalność antypaństwową. 28 listopada 1933 został uwolniony w wyniku amnestii.
W czasie okupacji włoskiej uciekł z więzienia i związał się z ruchem oporu. Pełnił funkcję przewodniczącego Antyfaszystowskiego Frontu Narodowowyzwoleńczego w Dibrze. Po zakończeniu wojny od 1950 zasiadał jako deputowany w parlamencie albańskim. W latach 1946-1949 pełnił funkcję dyrektora Biblioteki Narodowej, a następnie dyrektora Muzeum Wojny Narodowowyzwoleńczej.
Pierwsze utwory pisał w początkach lat 20. XX w. W jego dorobku znalazły się opowiadania, powieści, a także dramaty. W swoich dramatach poruszał problem walki ludności albańskiej przeciwko Serbom w okręgu Dibry (np. "Dashuni e besnikri" – Miłość patrioty). Najbardziej znanym jego dziełem była powieść "Sikur të isha djalë" (Kiedy byłem małym chłopcem). Był to jeden z pierwszych w literaturze albańskiej tekstów dotykających problemu funkcjonowania kobiet w rodzinie patriarchalnej. Osobne miejsce w jego twórczości zajmowały dzienniki, pisane w czasie pobytu w więzieniu, a także w czasie działalności w ruchu oporu. Powieść "Kalorësi i Skënderbeut" (Jeźdźcy Skanderbega) wydano już po śmierci pisarza, w roku 1968.
Imię Stërmilliego noszą ulice w Tiranie, Kamzie i w Kuçovë.

</doc>
<doc id="1316336" url="https://pl.wikipedia.org/wiki?curid=1316336" title="Nel Noddings">
Nel Noddings

Nel Laura Noddings (ur. 19 stycznia 1929 w Irvington, zm. 25 sierpnia 2022 w Key Largo) – amerykańska filozofka i feministka, znana z osiągnięć w dziedzinie teorii wychowania, filozofii edukacji i filozofii feministycznej. Obok Carol Gilligan jest twórczynią normatywnej etyki troski.
Życiorys.
Nel Noddings studiowała w Montclair State College oraz na Uniwersytecie Rutgersa w stanie New Jersey, gdzie uzyskała dyplom magistra matematyki. Doktorat z filozofii edukacji obroniła w 1975 roku na Uniwersytecie Stanforda. W latach 1949–1972 pracowała jako nauczycielka matematyki i administratorka w szkołach publicznych w New Jersey. W tym czasie prowadziła badania dotyczące teorii i praktyki nauczania matematyki. Później jej zainteresowania i prace badawcze objęły szerszą dziedzinę teorii wychowania i filozofii. W latach 70. pracowała na Uniwersytecie Stanowym w Pensylwanii i na Uniwersytecie Chicagowskim, gdzie pełniła funkcję dyrektorki Laboratory School. W 1977 roku rozpoczęła pracę na Uniwersytecie Stanforda, gdzie dała się poznać jako wybitna wykładowczyni i nauczycielka. Pełniła tam rozmaite funkcje, między innymi dziekana School of Education. W 1992 roku objęła stanowisko Lee L. Jacks Professor of Child Education. Do 2000 roku wykładała filozofię i teorię wychowania w Teachers College na Uniwersytecie Columbia w Nowym Jorku, pełniła również funkcje A.Lindsay O’Connor Professor of American Institutions na Uniwersytecie Colgate oraz Libra Professor na Uniwersytecie Southern Maine. Była przewodniczącą Philosophy of Education Society oraz przewodniczącą Towarzystwa Johna Deweya (ang. "John Dewey Society"). Otrzymała wiele nagród i wyróżnień.
Poglądy na edukację i filozofia Nel Noddings ukształtowały się w dużej mierze pod wpływem jej własnych pozytywnych doświadczeń szkolnych. Zwłaszcza troskliwi nauczyciele przyczynili się, jak sama twierdzi, do trwającego przez całe życie zainteresowania relacjami uczeń-nauczyciel. Jej pasje akademickie też zrodziły się z podziwu dla tych, którzy uczyli ją najpierw matematyki, a potem filozofii. Twierdzi, że najważniejsze w jej życiu zawsze były trzy rzeczy: dom, możliwość uczenia się i pisania oraz poszukiwanie tego, co etyczne. Przeżyła ponad pół wieku z jednym mężczyzną i wychowała dziesięcioro dzieci. Opisuje siebie jako „nieuleczalną domatorkę”.

</doc>
<doc id="1316339" url="https://pl.wikipedia.org/wiki?curid=1316339" title="Epoka kamienia łupanego">
Epoka kamienia łupanego



</doc>
<doc id="1316340" url="https://pl.wikipedia.org/wiki?curid=1316340" title="John Lewis Thomas Jr.">
John Lewis Thomas Jr.

John Lewis Thomas Jr. (ur. 20 maja 1835 w Baltimore, zm. 15 października 1893 tamże) – amerykański prawnik i polityk. W latach 1865–1867 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1316341" url="https://pl.wikipedia.org/wiki?curid=1316341" title="Reguła Godwina Analogii do hitleryzmu">
Reguła Godwina Analogii do hitleryzmu



</doc>
<doc id="1316342" url="https://pl.wikipedia.org/wiki?curid=1316342" title="Prawo Perdono">
Prawo Perdono



</doc>
<doc id="1316344" url="https://pl.wikipedia.org/wiki?curid=1316344" title="Argumentum ad hitlerum">
Argumentum ad hitlerum



</doc>
<doc id="1316347" url="https://pl.wikipedia.org/wiki?curid=1316347" title="Edwin Hanson Webster">
Edwin Hanson Webster

Edwin Hanson Webster (ur. 31 marca 1829, zm. 24 kwietnia 1893) – amerykański prawnik i polityk. W latach 1859–1865 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1316348" url="https://pl.wikipedia.org/wiki?curid=1316348" title="Partie polityczne Bhutanu">
Partie polityczne Bhutanu

Bhutan rozpoczął proces demokratyzacji w 2007 roku. Obecnie legalnie istnieją trzy partie polityczne. Tyle samo jest innych partii, lecz są one zakazane i głównie przebywają na wygnaniu.
Partie oficjalne.
Bhutan posiada 3 partie, które są legalne i zarejestrowane. Są nimi:
Ludowa Partia Demokratyczna została założona 24 marca 2007, wraz ze Zjednoczoną Partią Ludową zarejestrowała się w Bhutańskiej Komisji Wyborczej (ECB) w dniu 25 lipca 2007 roku. W wyborach, które odbyły się pod koniec 2007 roku, Ludowa Partia Demokratyczna zdobyła dwa mandaty, natomiast Zjednoczona Partia Ludowa nie otrzymała zgody na udział w wyborach ze względu na odrzucenie prośby partii przez ECB.
Inne partie.
Poniższe partie otrzymały zakaz działalności lub działają na wygnaniu:
Kongres Narodowy powstał na wygnaniu w nepalskiej stolicy Katmandu 16 czerwca 1994 roku. Partia powstała w celu ustanowienia demokracji i poszanowania praw człowieka w Bhutanie.

</doc>
<doc id="1316351" url="https://pl.wikipedia.org/wiki?curid=1316351" title="Brygada Żydowska (1944-1946)">
Brygada Żydowska (1944-1946)



</doc>
<doc id="1316354" url="https://pl.wikipedia.org/wiki?curid=1316354" title="Idżtihad">
Idżtihad

Idżtihad (arab. اجتهاد, iğtihād) – rozwijanie prawa, „wysiłek twórczy”; „możliwość uczonego (mudżtahida) do samodzielnego formułowania opinii, posługiwania się indywidualnym rozumowaniem”, twórcza, racjonalna interpretacja szariatu, zdyscyplinowane posługiwanie się rozumem pomagające w dostosowywaniu prawa islamu do nowych warunków. Wyróżnia się trzy stopnie:
W nowej sytuacji, nieokreślonej wyraźnie w prawie poprzez metodę wnioskowania przez analogię (kijas) należało znaleźć taki element, który w sposób istotny byłby podobny do sytuacji już opisanej przez przepisy prawne. Kiedy powstał konsensus (idżma) zatwierdzający taką ogólną zasadę, powinna być ona uważana za niepodważalną prawdę. Za uzasadnienie takiego działania uważa się fragment hadisu: "Uczeni są dziedzicami proroków".
Podejście poszczególnych szkół prawa muzułmańskiego (mazhabów) do idżtihadu było zróżnicowane. Szkoła hanbalicka przywiązywała do idżtihadu większe znaczenie niż do idżmy (hanbalici akceptowali jedynie idżmę Towarzyszy Proroka) – jednak idżtihad musiał być stosowany zgodnie ze ścisłymi zasadami analogii. Hanafici i malikici nie wymagali ścisłego stosowania analogii, co mogło być usprawiedliwione np. interesem dobra ludzi (istislah) – według szkoły malikickiej.
Powszechnie uważa się, że od X wieku „brama idżtihadu została zatrzaśnięta (zamknięta)” – oznaczało to zakaz stosowania twórczej interpretacji prawa w stosunku do kwestii, w których uczeni muzułmańscy osiągnęli już zgodę. Nie ma jednak dowodów, które w sposób jednoznaczny potwierdziłyby, że zasada taka została kiedykolwiek sformułowana lub ogólnie przyjęta; w ramach każdej ze szkół prawa nadal stosowano idżtihad.
We współczesnej szyickiej teorii państwa, na czele społeczności powinien stać mudżtahid, posiadający uprawienia do stosowania absolutnego idżtihadu ("al-idżtihad al-mutlak").
Przeciwieństwem idżtihadu jest metoda taklidu (naśladowania).

</doc>
<doc id="1316357" url="https://pl.wikipedia.org/wiki?curid=1316357" title="Prąd Alaskański">
Prąd Alaskański



</doc>
<doc id="1316359" url="https://pl.wikipedia.org/wiki?curid=1316359" title="Candlelight (utwór muzyczny)">
Candlelight (utwór muzyczny)

Candlelight (węg. Szívverés) – utwór węgierskiej wokalistki Csézy, nagrany i wydany w formie singla w 2008 oraz umieszczony na debiutanckiej płycie artystki pt. "Szívverés". Piosenkę napisali Viktor Rakonczai, Imre Mózsik i Jánosi.
W lutym 2008 utwór „Szívverés” wygrał w finale programu "Euróvízíós Dalverseny 2008". Utwór w angielskiej wersji językowej reprezentował Węgry podczas 53. Konkursu Piosenki Eurowizji organizowanego w Moskwie. W maju pomyślnie przeszedł przez półfinał konkursu, w finale zajął ostatnie, 19. miejsce z dorobkiem 6 punktów.
Lista utworów.
CD Single (wersja węgierska)
CD Single (wersja angielska)

</doc>
<doc id="1316361" url="https://pl.wikipedia.org/wiki?curid=1316361" title="Jennifer C. Carpenter">
Jennifer C. Carpenter



</doc>
<doc id="1316362" url="https://pl.wikipedia.org/wiki?curid=1316362" title="Badian japoński">
Badian japoński

Badian japoński, badian trujący ("Illicium anisatum" L.) – gatunek rośliny zaliczany albo do monotypowej rodziny badianowatych ("Illiciaceae") (system Reveala z 1999), albo do obejmującej trzy rodzaje rodziny cytryńcowatych (system APG III z 2009). Pochodzi z Japonii.
Owoce prawie identyczne z owocami anyżu gwiazdkowego. Owoce są nieco mniejsze i nie posiadają typowego anyżowego zapachu. W Chinach owoców (jap. sikimi) używa się do trucia szczurów.

</doc>
<doc id="1316363" url="https://pl.wikipedia.org/wiki?curid=1316363" title="Szívverés">
Szívverés

Szívverés – debiutancka płyta Csézy, która swoją premierę miała w 2007. Po ukazaniu płyty Csézy zdobyła nagrodę Fonograf Węgierskiej Akademii Muzycznej w kategorii "Odkrycie roku" (2008). Angielska wersja tytułowej piosenki reprezentowała Węgry w Konkursie Piosenki Eurowizji 2008

</doc>
<doc id="1316367" url="https://pl.wikipedia.org/wiki?curid=1316367" title="Izrael Chaim Wilner">
Izrael Chaim Wilner

Izrael Chaim Wilner, ps. "Arie", "Jurek" (ur. 1917, zm. 8 maja 1943 w Warszawie) – działacz żydowskiego ruchu oporu w czasie II wojny światowej, poeta, łącznik między Żydowską Organizacją Bojową (ŻOB), a Armią Krajową po stronie aryjskiej, członek sztabu ŻOB, uczestnik powstania w getcie warszawskim.
Życiorys.
Był członkiem młodzieżowej organizacji syjonistycznej Ha-Szomer Ha-Cair. Podczas okupacji niemieckiej po wkroczeniu Niemców do Wilna i na Litwę (1941) wraz z przyjaciółmi, m.in.: harcmistrzem Adamem Kownerem (Abelem Kovnerem), Chają Grosman, Edkiem Boraksem, Chumą Godot i Izraelem Nagelem, uzyskali schronienie i ukrywali się w klasztorze dominikanek klauzurowych w Kolonii Wileńskiej koło Wilna.
W 1942 uczestniczył w misjach do Krakowa i Częstochowy, których celem było zorganizowanie tamtejszego ruchu oporu. Pod koniec lipca 1942, krótko po rozpoczęciu przez Niemców wielkiej akcji deportacyjnej, przy ul. Dzielnej 34 w kibucu Droru odbyło się zebranie przedstawicieli ruchów młodzieżowych: Dror, Ha-Szomer Ha-Cair i Bene Akiwa, na którym zapadła decyzja o utworzeniu Żydowskiej Organizacji Bojowej. Wilner wraz z Josefem Kapłanen i Szmuelem Bresławem reprezentowali Ha-Szomer Ha-Cair.
W sierpniu 1942 został po raz pierwszy wysłany na aryjską stronę w celu nawiązania kontaktów z polskim podziemiem. Udało mu się to w osobie Henryka Wolińskiego ps. „Wacław”, przedstawiciela Referatu Spraw Żydowskich Biura Informacji i Propagandy Komendy Głównej AK, z którym przeprowadził pierwsze rozmowy dotyczące pomocy w zorganizowaniu zbrojnego oporu wobec sytuacji w getcie. Po stronie aryjskiej posługiwał się fałszywą kenkartą na nazwisko Jerzego Borowskiego. Działalność poza gettem ułatwiał mu tzw. dobry wygląd (był szczupłym blondynem o niebieskich oczach) i znajomość przedwojennego środowiska harcerskiego, w którym miał wielu przyjaciół.
Był przedstawicielem żydowskiego podziemia po stronie aryjskiej z ramienia ŻOB. Wspólnie z Adolfem Bermanem, reprezentantem Żydowskiego Komitetu Narodowego (organizacja jednocząca partie syjonistyczne i socjalistyczne), oraz Leonem Feinerem ps. „Mikołaj”, reprezentantem Komisji Koordynacyjnej (platforma współpracy ŻKN i Bundu) odpowiadał za kontakty z polskim podziemiem. Odpowiadał też za przemyt broni oraz przekazywanie informacji ze strony aryjskiej do getta. Razem z pozostałymi przedstawicielami żydowskiego podziemia zadeklarował wolę podporządkowania działań ŻOB Delegaturze Rządu na Kraj i Komendzie Głównej AK.
W listopadzie 1942 ŻOB została uznana za organizację paramilitarną, przyjmującą metody organizacji i taktyki walki Armii Krajowej.
18 stycznia 1943 roku, po rozpoczęciu tzw. drugiej akcji likwidacyjnej w getcie warszawskim, był pierwszym bojownikiem ŻOB, który oddał strzał do Niemców. Dowodził następnie jedną z grup bojowych walczących na terenie tzw. getta centralnego.
W marcu 1943 został aresztowany po aryjskiej stronie przez Gestapo. Przeszedł śledztwo, podczas którego był torturowany. Został odbity i przetransportowany do getta, gdzie ze względu na stan zdrowia musiał przejść operację. W tym czasie przebywał w mieszkaniu Lutka Rotblata przy ul. Muranowskiej 44. Przedstawicielem ŻOB po aryjskiej stronie został Icchak Cukierman.
W rozmowie z Henrykiem Wolińskim o przyczynach wybuchu powstania miał powiedzieć słynne słowa – "My nie chcemy ratować swojego życia. Z nas żaden żywy nie wyjdzie. My chcemy ratować ludzką godność".
Podczas wojny polscy przyjaciele często proponowali mu, aby nie wracał do dzielnicy zamkniętej i ukrył się po stronie aryjskiej, jednak zawsze odmawiał.
Po wybuchu powstania w getcie 19 kwietnia 1943 Wilner wraz z dowodzoną przez siebie grupą bojowców walczył na terenie getta centralnego, w rejonie ulic: Zamenhofa, Miłej i Franciszkańskiej. 8 maja 1943, po odkryciu przez Niemców bunkra przy ul. Miłej 18, gdzie mieściła się kwatera główna ŻOB, razem z innymi bojowcami popełnił samobójstwo.
Według relacji obecnej w bunkrze Tosi Altman, przekazanej po wyjściu garstki bojowców, wyprowadzonych kanałami przez Szymona Ratajzera ps. „Kazik” 10 maja 1943 na ul. Prostej 51, to właśnie Arie Wilner miał krzyknąć – "Bojowcy, strzelajcie do siebie. Ostatnia kula nam się należy. Nie wpadniemy żywi w ręce Niemców!". Wraz z innymi bojowcami ŻOB spoczywa w zbiorowym grobie w zasypanym bunkrze przy ul. Miłej, gdyż po wojnie w tym miejscu nie przeprowadzono ekshumacji.
Życie prywatne.
Rodzice i siostra Gustawa (Guta) przeżyli wojnę i pod koniec 1945 wyjechali z Polski.
Odznaczenia i upamiętnienie.
19 kwietnia 1945 został pośmiertnie odznaczony Krzyżem Virtuti Militari V klasy.
Arie Wilner został upamiętniony na jednym z kamiennych bloków warszawskiego Traktu Pamięci Męczeństwa i Walki Żydów znajdującym się przy ulicy Zamenhofa. Jego nazwisko widnieje również na obelisku znajdującym się u podnóża upamiętnienia przy dawnej ulicy Miłej 18, nazywanego Kopcem Anielewicza.

</doc>
<doc id="1316368" url="https://pl.wikipedia.org/wiki?curid=1316368" title="Jurek Wilner">
Jurek Wilner



</doc>
<doc id="1316369" url="https://pl.wikipedia.org/wiki?curid=1316369" title="Arie Wilner">
Arie Wilner



</doc>
<doc id="1316371" url="https://pl.wikipedia.org/wiki?curid=1316371" title="Oficjalna Pomoc Rozwojowa">
Oficjalna Pomoc Rozwojowa

Oficjalna Pomoc Rozwojowa (ang. "Official Development Assistance", ODA) – według definicji Organizacji Współpracy Gospodarczej i Rozwoju (ang. "Organization for Economic Co-operation and Development", OECD) przepływy finansowe kierowane do lub na rzecz określonej grupy krajów i instytucji wielostronnych przez instytucje państw-dawców, w tym instytucje państwowe i samorządowe.
Oficjalna Pomoc Rozwojowa jest odpowiedzią krajów rozwiniętych na problemy krajów uboższych, które wynikają z ich niższego poziomu rozwoju. Celem Oficjalnej Pomocy Rozwojowej jest wspieranie rozwoju i dobrobytu krajów rozwijających się. Przepływy finansowe zaliczane są do ODA wówczas, gdy zawierają minimum 25% darowizny. Kryterium uznania pomocy za Oficjalną Pomoc Rozwojową jest obecność kraju-biorcy na liście ustalanej przez Komitet Pomocy Rozwojowej OECD ("Development Assistance Committee", DAC) – do którego co roku Oficjalna Pomoc Rozwojowa jest raportowana przez państwa-dawców.
Kryteria Oficjalnej Pomocy Rozwojowej są ustalane przez Komitet Pomocy Rozwojowej OECD. Dotacje, kredyty i pożyczki przeznaczone na cele militarne nie wliczają się do Oficjalnej Pomocy Rozwojowej Na liście krajów-biorców Oficjalnej Pomocy Rozwojowej DAC OECD znajduje się 148 krajów i terytoriów zamorskich. Lista ta jest aktualizowana przez OECD co trzy lata. Są to kraje o niskim i średnim poziomie dochodu narodowego brutto per capita według Banku Światowego (ang. "World Bank", WB), wyłączając kraje-członkowskie G8, kraje Unii Europejskiej i kraje objęte akcesją do UE. Lista zawiera również kraje najsłabiej rozwinięte (ang. "Least Developed Countries", LDCs) zdefiniowane przez Organizację Narodów Zjednoczonych.
Formy realizacji pomocy rozwojowej.
W ramach pomocy rozwojowej wyróżnia się pomoc dwustronną, trójstronną i wielostronną. Pomoc dwustronna (ang. "bilateral aid, bilateral assistance") kierowana jest bezpośrednio do osób i organizacji w kraju-biorcy przez państwa-dawców. Pomoc ta jest przeznaczana np. na dwustronne programy i projekty, stypendia, pomoc humanitarną, pomoc uchodźcom przebywającym na terytorium kraju-biorcy, oddłużenie itp. Pomoc wielostronna (ang. "multilateral aid, multilateral assistance") udzielana jest przez wiele państw-dawców za pośrednictwem organizacji międzynarodowych i porozumień wielostronnych lub funduszy globalnych.
Członkostwo w DAC a Oficjalna Pomoc Rozwojowa.
Jako członek OECD Polska kwalifikuje się do grupy państw wysoko rozwiniętych i równocześnie od 22 października 2013 r. posiada status członka w Komitecie Pomocy Rozwojowej (ang. "Development Assistance Committee", DAC), który jest głównym organem koordynującym pomoc udzielaną przez państwa rozwinięte krajom rozwijającym się, bądź znajdującym się w okresie transformacji. Minimalna wartość pomocy rozwojowej udzielanej przez kraje członkowskie DAC OECD nie jest formalnie określona. Dotychczas wszystkie kraje, które wstępowały do DAC udzielały Oficjalnej Pomocy Rozwojowej (ang. "Official Development Assistance", ODA) na poziomie co najmniej 0,2% PKB.
Pomoc rozwojowa w Polsce.
Oficjalna Pomoc Rozwojowa w Polsce świadczona jest na podstawie ustawy o współpracy rozwojowej z dnia 16 września 2011 r. Za wszystkie zagadnienia związane z pomocą rozwojową i humanitarną odpowiedzialny jest Departament Współpracy Rozwojowej Ministerstwa Spraw Zagranicznych. W roku 2015 środki przekazane na Oficjalną Pomoc Rozwojową przez stronę polską wyniosły 1,662 mld PLN.
Oficjalna Pomoc Rozwojowa UE.
W 2011 roku Oficjalna Pomoc Rozwojowa (ODA) Unii Europejskiej wyniosła 53 mld EUR osiągając poziom 0,42% DNB UE (w 2010 roku było to 0,44%). W 2010 r. UE oraz jej 27 państw członkowskich były największym światowym donatorem, od którego pochodziła ponad połowa całej globalnej Oficjalnej Pomocy Rozwojowej.
Pomoc rozwojowa na świecie.
Rozwijanie i umacnianie światowego partnerstwa w sprawach rozwoju jest jednym z Milenijnych Celów Rozwoju, określonych w Projekcie Milenijnym ONZ.
Według danych OECD w 2010 r. pomoc bilateralna tworzyła 71,1% całej wartości ODA, zaś pomoc wielostronna 28,9%. Największymi państwami-donatorami Oficjalnej Pomocy Rozwojowej są Stany Zjednoczone, Japonia, Niemcy, Francja oraz Wielka Brytania. Do największych instytucji – donatorów należały: instytucje UE (29,5% wielkości pomocy wielostronnej), IDA (ang. "International Development Association"), GFATM (ang. "The Global Fund to Fight AIDS, Tuberculosis and Malaria") oraz IMF (ang. "International Monetary Fund").

</doc>
<doc id="1316374" url="https://pl.wikipedia.org/wiki?curid=1316374" title="Official Development Assistance">
Official Development Assistance



</doc>
<doc id="1316378" url="https://pl.wikipedia.org/wiki?curid=1316378" title="Józef Schmidt">
Józef Schmidt

Józef Schmidt – polski duchowny rzymskokatolicki.
Życiorys.
Na przełomie XIX/XX wieku pracował jako rzymskokatolicki proboszcz dla polskiej ludności w Czerniowcach. Otrzymał tytuł prałata.
W 1909 został odznaczony Orderem Korony Żelaznej.

</doc>
<doc id="1316380" url="https://pl.wikipedia.org/wiki?curid=1316380" title="Edward Schmidt (lekkoatleta)">
Edward Schmidt (lekkoatleta)



</doc>
<doc id="1316384" url="https://pl.wikipedia.org/wiki?curid=1316384" title="Doloplazy (powiat Ołomuniec)">
Doloplazy (powiat Ołomuniec)

Doloplazy – gmina w Czechach, w powiecie Ołomuniec, w kraju ołomunieckim. Według danych z dnia 1 stycznia 2012 liczyła 1344 mieszkańców.
Pierwsza wzmianka o miejscowości pochodzi z roku 1228.

</doc>
<doc id="1316385" url="https://pl.wikipedia.org/wiki?curid=1316385" title="Industrial Light and Magic">
Industrial Light and Magic



</doc>
<doc id="1316386" url="https://pl.wikipedia.org/wiki?curid=1316386" title="Industrial Light &amp; Magic">
Industrial Light &amp; Magic

Industrial Light &amp; Magic (ILM) - założona w 1975 przez George Lucasa wytwórnia filmowa będąca częścią Lucasfilm, odpowiedzialna za tworzenie efektów specjalnych w praktycznie każdym filmie tego reżysera. Lucas założył ILM po tym jak zlikwidowano studio efektów specjalnych należące do wytwórni 20th Century Fox, w której miał realizować "Gwiezdne wojny". Aktualnie siedziba wytwórni mieści się w Letterman Digital Arts Center w San Francisco.
W trakcie pracy nad "" ekipa efektów wizualnych filmu została oficjalnie przemianowana na Industrial Light and Magic z siedzibą w hrabstwie Marin w Kalifornii. Od tego momentu studio zaangażowało się w prace nad efektami specjalnymi do prawie 300 filmów, m.in.: filmy z serii "Star Trek", "Park Jurajski", "Kto wrobił królika Rogera?", "Otchłań", "Terminator", "Transformers", "Faceci w czerni", "Avatar", "Jestem numerem cztery" oraz serie "Gwiezdne wojny", "Piraci z Karaibów", serie przygód o Indianie Jonesie i Harrym Potterze.
Oprócz Lucasa ILM współpracuje również ze Stevenem Spielbergiem nad większością filmów w jego reżyserii oraz niektórymi, których jest producentem.
Do roku 2009 ILM otrzymało 15 Oscarów za najlepsze efekty specjalne oraz 23 nominacje.

</doc>
<doc id="1316387" url="https://pl.wikipedia.org/wiki?curid=1316387" title="Love Minus Zero/No Limit">
Love Minus Zero/No Limit

Love Minus Zero/No Limit – piosenka skomponowana przez Boba Dylana, nagrana przez niego w styczniu i wydana na albumie "Bringing It All Back Home" w marcu 1965.
Historia i charakter utworu.
Tytuł piosenki jest dla większości niezrozumiały. W 1965 r. Dylan zapowiedział ten utwór następująco "Tytuł tej piosenki jest jak matma, no wiecie, jak ułamek". I rzeczywiście na niektórych albumach winylowych tytuł był zapisany matematycznie
czyli góra jest dzielona przez dół i rozwiązaniem jest „absolutnie nieskończona miłość”.
Jest to kompozycja o miłości i można ją traktować jako piosenkę stowarzyszoną z „She Belongs to Me”, pomimo – a może właśnie dlatego – że traktują one o dwóch zupełnie innych kobietach. „Love Minus Zero/No Limit” jest utworem o prawdziwej, idealnej miłości, której nic nie przeszkadza, nawet zewnętrzny chaos. I chociaż Dylan podkreśla jej moc i ceni ją za to, to końcowe wersy (kruk ze złamanym skrzydłem) ukazują także jej podatność na zranienie.
Pewien wpływ na jej poetycką stronę mógł mieć wiersz Williama Blake’a „The Sick Rose”.
Pierwszych nagrań tej piosenki dokonał Dylan 13 stycznia 1965 podczas akustycznej sesji z Johnem Sebastianem grającym na basie. Powstały wtedy trzy jej wersje. Następnego dnia, już w poszerzonym składzie, Dylan nagrał cztery wersje utworu z instrumentami elektrycznymi.
W latach 60. XX wieku piosenka ta wykonywana na koncertach Dylana nie cieszyła się wielką popularnością. Uległa wielkiej rewitalizacji podczas obu części Rolling Thunder Revue w 1975 i 1976. Od 1978 Dylan wykonywał ją zdecydowanie w szybszym tempie, dodając ekwilibrystyczne partie wykonywane na harmonijce ustnej. Po przerwie w wykonywaniu tego utworu w okresie „chrześcijańskim” artysty (jego trzy tournée, które wtedy wykonał, miały charakter tylko gospelowy), powrócił do wykonywania utworu. Obecnie prezentowany jest on w formie półakustycznej.

</doc>
<doc id="1316389" url="https://pl.wikipedia.org/wiki?curid=1316389" title="Twinkle Khanna">
Twinkle Khanna

Twinkle Khanna (ur. jako Tina Jatin Khanna 29 grudnia 1974 w Pune, Indie) to bollywoodzka aktorka, córka sławnych aktorów Dimple Kapadia i Rajesha Khanny, siostra Rinke Khanna i żona gwiazdy Bollywoodu Akshaya Kumara. Zadebiutowała w "Barsaat" otrzymując Nagrodę Filmfare za Najlepszy Debiut. Grała - od 1995 do 2001 roku - u boku Shah Rukh Khana ("Baadshah"), Aamir Khana, Salman Khana, czy Govindy. 
Od 2001 roku, od ślubu z Akshay Kumarem nie występuje. Mieszka w Mumbaju. Prowadzi firmę zajmującą się dekoracją wnętrz.

</doc>
<doc id="1316390" url="https://pl.wikipedia.org/wiki?curid=1316390" title="Leki fibrynolityczne">
Leki fibrynolityczne



</doc>
<doc id="1316391" url="https://pl.wikipedia.org/wiki?curid=1316391" title="Govinda">
Govinda

Govinda (ur. 21 grudnia 1963) – indyjski aktor, polityk, producent i scenarzysta filmowy z rodziny pendżabskiej, najmłodszy z pięciorga dzieci. Jeden z największych aktorów komediowych Bollywoodu od 1986 roku wystąpił w ponad 120 filmach bollywoodzkich. 4 nagrody filmowe, 6 nominacji do nagród. Wyznania hinduistycznego.
Govinda ożenił się w 1987 roku z Sunitą Ahuja. Mają dwoje dzieci, Narmadę i Yashvardhana. Narmada ma właśnie zadebiutować w Bollywoodzie. Pierwotnie chciał ożenić się z aktorką Neelam, z którą wystąpił w wielu filmach, ale ostatecznie ożenił się zgodnie z wyborem matki.

</doc>
<doc id="1316392" url="https://pl.wikipedia.org/wiki?curid=1316392" title="Kumari">
Kumari



</doc>
<doc id="1316402" url="https://pl.wikipedia.org/wiki?curid=1316402" title="Clive Campbell">
Clive Campbell



</doc>
<doc id="1316404" url="https://pl.wikipedia.org/wiki?curid=1316404" title="Herb Torzymia">
Herb Torzymia

Herb Torzymia – jeden z symboli miasta Torzym i gminy Torzym w postaci herbu.
Wygląd i symbolika.
Herb przedstawia trzy złote, sześcioramienne gwiazdy na błękitnym tle, wznoszące się nad trzema zielonymi, spiczasto zakończonymi górami.
Jako tzw. herb mówiący, nawiązujący do niemieckiej nazwy miasta (W języku niemieckim "Sternberg" oznacza „gwiezdną górę”).

</doc>
<doc id="1316407" url="https://pl.wikipedia.org/wiki?curid=1316407" title="Logika pragmatyczna">
Logika pragmatyczna

Logika pragmatyczna - podręcznik logiki Kazimierza Ajdukiewicza wydany w 1965, obejmujący problematykę semiotyczną i metodologiczną. Tytuł nawiązuje do intencji wiernego oddania praktyki naukowej w badaniach logicznych i przekonania autora, że zadaniem metodologii jest kodyfikacja stosowanych rzeczywiście sposobów postępowania naukowego oraz ich uzasadnienie ze względu na cele stawiane sobie przez naukę.
Według informacji uzyskanych przez Klemensa Szaniawskiego od autora Ajdukiewicz pracował nad podręcznikiem już w 1962. Książka powstała na skutek propozycji wydawnictwa PWN, które zwróciło się do autora z prośbą o przygotowanie nowego wydania hasła "Logiczne podstawy nauczania" napisanego dla międzywojennej "Encyklopedii wychowania" (t. II, z. 2, Warszawa 1934). Stanowiło ono niewielką, liczącą ok. 100 stron książeczkę obejmujące podstawowe wiadomości z semiotyki i metodologii nauk - takie, które Ajdukiewicz uznał za niezbędne dla wykształcenia każdego nauczyciela. W czasie prac nad nowym wydaniem powstała książka kilkukrotnie dłuższa i znacznie trudniejsza - "Logika pragmatyczna".
"Logika pragmatyczna" miała więc pogłębić, poszerzyć i uwspółcześnić wiadomości zawarte w "Logicznych podstawach nauczania" - zachowuje jednak przy tym w ogólnym zarysie zakres tematyczny poprzedniego dzieła, koncentrując się przede wszystkim na semiotyce i metodologii nauk. Część pierwsza "Logiki pragmatycznej" poświęcona jest problematyce semiotycznej - teorii wyrażeń, zdań i sądów, nazw i definicji, defektom znaczeniowym, a także logice pytań. Część druga obejmuje problematykę związaną z wnioskowaniami i wynikaniem. Część trzecia poświęcona jest metodologii nauk - ich klasyfikacji, szczegółowej charakterystyce poszczególnych typów nauk i głównym zagadnieniom metodologicznym na gruncie nauk dedukcyjnych i indukcyjnych. W porównaniu z "Logicznymi podstawami nauczania" rozbudowane zostały zwłaszcza rozdziały o wnioskowaniach statystycznych i prawach probabilistycznych - do rozmiarów rzadko spotykanych w literaturze logicznej. Tak szerokie ujęcie tych zagadnień podyktowane zostało świadomością ich szczególnej wagi dla nauk doświadczalnych. Ajdukiewicz był zresztą jednym z pionierów badań nad wnioskowaniami statystycznymi, a polskie prace logiczne w tym zakresie zostały zainspirowane przez jego dokonania. 
Ajdukiewicz wielokrotnie podkreślał potrzebę powstania w języku polskim podręcznika semiotyki i metodologii nauk. Istniało bowiem wiele podręczników logiki formalnej, nie było natomiast podręczników zadowalająco przedstawiających współczesny stan badań nad pozostałymi dziedzinami logiki. "Logika pragmatyczna" miała być przy tym rozwiązaniem doraźnym - Ajdukiewicz często projektował podręcznik szerszy, stanowiący zakrojoną na szeroką skalę pracę zbiorową.
Choć "Logika pragmatyczna" stanowić miała w zamierzeniu Ajdukiewicza przede wszystkim przeznaczony dla studentów filozofii podręcznik, obecny jest w niej także twórczy i indywidualny wkład autora. Wiele zagadnień poruszonych w książce to jego własny wkład do nauki, przy czym niektóre z nich zostały w nim poruszone po raz pierwszy. Spośród tych charakterystycznych osiągnięć Ajdukiewicza w skład "Logiki pragmatycznej" weszły m.in. jego klasyfikacja wnioskowań, pojęcie konkluzywności wnioskowań, teoria pomiaru i koncepcja praw nauki. 
"Logika pragmatyczna" jest dziełem niedokończonym, prace nad nią przerwała śmierć autora. Nieukończone pozostały ostatnie rozdziały książki, a jej partie wcześniejsze nie uzyskały ostatecznej postaci. Ukazała się także wersja angielska "Pragmatic Logic" w przekładzie Olgierda Wojtasiewicza (Dordrecht 1974).

</doc>
<doc id="1316408" url="https://pl.wikipedia.org/wiki?curid=1316408" title="Wnioskowania">
Wnioskowania



</doc>
<doc id="1316413" url="https://pl.wikipedia.org/wiki?curid=1316413" title="Amga (wieś)">
Amga (wieś)

Amga (ros. "Амга") () – wieś w północno-wschodniej Syberii, centrum administracyjne ułusu amgińskiego w rosyjskiej republice Jakucji.
Liczy 6359 mieszkańców (2002). Położona jest nad rzeką Amga, 200 km na południe od Jakucka. Nazwa pochodzi od nazwy przepływającej przez wieś rzeki, której nazwa pochodzi od słowa амнга które w języku ewenkijskim oznacza wąwóz.
Historia.
Wieś została założona w 1652 przez oddział bojara Wojna Bogdanowa pod nazwą Амга-Слобода, co czyni ją jedną z najstarszych rosyjskich miejscowości wschodniej Syberii. W 1680 w miejscowości zbudowano cerkiew, która wkrótce spłonęła i została odbudowana. Od 1695 nastąpiła rozbudowa gospodarstw, Amga była pierwszym terytorium w Jakucji na którym uprawiano rolę.
Wieś była wykorzystywana jako miejsce zsyłek, m.in. tutaj w 1879 na sześć lat zesłano Włodzimierza Korolenko. W latach 1881 - 1886 przebywał w niej też Osip Aptekman. W okresie rosyjskiej wojny domowej Amga była miejscem zaciętych walk.
Infrastruktura.
Wieś położona jest na trasie linii kolejowej Amur - Jakuck. Kolej dotarła do wsi w 2006, kiedy zbudowano stację Górna Amga używaną obecnie do przewozów towarowych (ruch pasażerski kończy się na stacji Tommot).

</doc>
<doc id="1316420" url="https://pl.wikipedia.org/wiki?curid=1316420" title="Sitno (przystanek kolejowy)">
Sitno (przystanek kolejowy)

Sitno – przystanek kolejowy, w Sitnie, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 20–49 pasażerów na dobę.
Dane ogólne.
W 2008 roku w trakcie modernizacji magistrali E20 zostały zbudowane od podstaw dwa perony krawędziowe standardowej wysokości (wysokie), wykończone w całości elementami betonowymi.

</doc>
<doc id="1316422" url="https://pl.wikipedia.org/wiki?curid=1316422" title="Stefan Kuczyński">
Stefan Kuczyński



</doc>
<doc id="1316423" url="https://pl.wikipedia.org/wiki?curid=1316423" title="Sri Ganapati Sachchidananda Ashrama">
Sri Ganapati Sachchidananda Ashrama

Sri Ganapati Sachchidananda Ashrama – najważniejszy aśram awadhuta Parama Pudźa Śri Ganapati Satćidanandy Swamidźiego, wzniesiony w Mysore w stanie Karnataka w Indiach.
Założyciel.
Aśram powstał jako kolejna siedziba Parama Pudźa Śri Ganapati Satćidanandy Swamidźiego. Swamidźi urodził się w 1942 roku. Pierwszym jego guru była dla niego matka, a po jej śmierci został uczniem Awadhuta Guru. Naucza elementów bhakti, hathajogi, doktryny o brahmanie. Propaguje bhadźany Miry Bai i Tukarama, które co niedzielę są śpiewane w kilku południowoindyjskich językach.
Historia.
Aśram "Sri Ganapati Sachchidananda Ashrama" otwarty został 6 czerwca 1966 roku.
Obiekty kultu.
"The Universal Prayer Hall".
Kryta aula "Nada Mantapam" mieszcząca kilkaset osób służy cotygodniowym niedzielnym koncertom Swamidźiego. Wtedy bhadźany Miry Bai i Tukarama, śpiewane są w kilku południowoindyjskich językach.
Hala posiada kolorowe figury kilkunastu hinduistycznych bóstw o wysokości człowieka.
Obiekty infrastruktury.
Niecodzienną atrakcją jest dwupiętrowe "Vishwam Museum". Wstęp jest płatny. Ekspozycje podzielone są geograficznie i według kryterium wyznaniowego. Gabloty zawierają dzieła sztuki i pamiątki z poszczególnych krajów, lub dotyczą dominacji religijnych świata. Zwiedzającego zachwyca rozmiar okazów i rozległość kolekcji geologicznych.
Godziny otwarcia: 9:00-11:30, 16:00-19:30.
Teren aśramu posiada zadbaną roślinność południowoindyjską, oraz:
Obiekty przyległe.
Z terenem aśramu sąsiaduje: "Avadhoota Datta Peetam" i południowoindyjski Ćamundi Mandir.
Harmonogram dnia.
Codzienne odprawiane są pudźe do:
Kalendarz świąt i rocznic.
W sposób szczególnie uroczysty obchodzi się corocznie następujące święta:

</doc>
<doc id="1316424" url="https://pl.wikipedia.org/wiki?curid=1316424" title="Port lotniczy Kerman">
Port lotniczy Kerman

Port lotniczy Kerman (IATA: KER, ICAO: OIKK) - port lotniczy położony w Kerman, w ostanie Kerman, w Iranie.

</doc>
<doc id="1316427" url="https://pl.wikipedia.org/wiki?curid=1316427" title="Cristián Castañeda">
Cristián Castañeda

Cristián Alberto Castañeda Vargas (ur. 18 września 1968 w San Vicente) – piłkarz chilijski grający na pozycji prawego obrońcy.
Kariera klubowa.
Karierę piłkarską Castañeda rozpoczął w klubie CD Palestino ze stolicy kraju, Santiago. W jego barwach zadebiutował w lidze chilijskiej i grał tam do 1992 roku. Wtedy też przeszedł do innego stołecznego zespołu, Universidad de Chile. W 1994 roku osiągnął swój pierwszy sukces, którym było zdobycie mistrzostwa Chile. W 1995 roku powtórzył to osiągnięcie, a w 1998 roku zdobył Puchar Chile. W 1999 roku znów został mistrzem kraju, a w 2000 roku sięgnął z partnerami z boiska po dublet. W 2003 roku został piłkarzem Everton Viña del Mar, z którym został mistrzem Primera B (drugiej ligi). Ostatnim klubem w karierze Cristiána był Deportes Arica. W 2005 roku Castañeda zakończył piłkarską karierę.
Kariera reprezentacyjna.
W reprezentacji Chile Castañeda zadebiutował 27 marca 1994 roku w wygranym 2:0 towarzyskim meczu z Arabią Saudyjską. W 1995 roku był członkiem kadry na Copa América 1995, ale nie zagrał tam żadnego spotkania. W 1998 roku został powołany przez Nelsona Acostę do kadry na Mistrzostwa Świata we Francji. Na tym turnieju zagrał tylko w zremisowanym 1:1 spotkaniu z Austrią, które było jego ostatnim w reprezentacji. W kadrze narodowej zagrał 25 razy i zdobył jednego gola.

</doc>
<doc id="1316428" url="https://pl.wikipedia.org/wiki?curid=1316428" title="Kato Airline">
Kato Airline

Kato Airline - norweska linia lotnicza z siedzibą w Evenes. Głównym hubem był port lotniczy Harstad/Narwik.

</doc>
<doc id="1316429" url="https://pl.wikipedia.org/wiki?curid=1316429" title="Cristian Castaneda">
Cristian Castaneda



</doc>
<doc id="1316431" url="https://pl.wikipedia.org/wiki?curid=1316431" title="Ernst von Dohnányi">
Ernst von Dohnányi

Ernst von Dohnányi ("Ernő Dohnányi", ur. 27 lipca 1877 w Bratysławie, zm. 9 lutego 1960 w Nowym Jorku) – węgierski pianista i kompozytor.
Pisał symfonie, utwory fortepianowe, kameralne, balet-pantomimę "Der Schleier der Pierette" (1910) oraz opery: "Tante Simona" (1912) i "Der Turm des Wojwoden" (1922) i inne.

</doc>
<doc id="1316433" url="https://pl.wikipedia.org/wiki?curid=1316433" title="Radźniś (tytuł)">
Radźniś (tytuł)

Radźniś (dewanagari रजनीश, ang. rajneesh) – tytuł przybierany przez hinduistycznych guru powstały z połączenia dwóch określeń – "radźan" (radża) i "iśa" (Iśwara). Oznacza guru uważanego za boskiego.

</doc>
<doc id="1316434" url="https://pl.wikipedia.org/wiki?curid=1316434" title="Ernő Dohnányi">
Ernő Dohnányi



</doc>
<doc id="1316436" url="https://pl.wikipedia.org/wiki?curid=1316436" title="Französische Straße (stacja metra)">
Französische Straße (stacja metra)

Französische Straße - zamknięta stacja metra w Berlinie, na linii U6, w dzielnicy Mitte, w okręgu administracyjnym Mitte. Została otwarta 30 stycznia 1923 roku. W latach 1961 - 1990 była jedną z kilku tzw. stacji-widmo w Berlinie Wschodnim zamkniętych dla ruchu pasażerskiego. Po upadku muru berlińskiego stała się ponownie dostępna.
Stacja została zamknięta 4 grudnia 2020 roku, w związku z budową stacji Unter den Linden w ramach przedłużenia linii metra U5 z Alexanderplatz do Hauptbahnhof umożliwiającą bezpośredni transfer pomiędzy liniami U6 i U5. Przyszłe południowe wejście do stacji Unter den Linden znajduje się zaledwie kilka metrów od dzisiejszego północnego wejścia do stacji Französische Straße. Peron zostanie zachowany jako struktura, ale usunięty z ogólnodostępnej sieci metra. Wejścia zostały zaplombowane, a pociągi U6 przejeżdżają przez stację bez zatrzymywania się. Nowe zastosowanie stacji na planowane miejsce imprez może być zatwierdzone w przyszłości przez Senat Berlina. 

</doc>
<doc id="1316437" url="https://pl.wikipedia.org/wiki?curid=1316437" title="Gabriel Omar Batistuta">
Gabriel Omar Batistuta



</doc>
<doc id="1316438" url="https://pl.wikipedia.org/wiki?curid=1316438" title="Friedrichstraße">
Friedrichstraße

Austria:
Niemcy:

</doc>
<doc id="1316439" url="https://pl.wikipedia.org/wiki?curid=1316439" title="Itapúa">
Itapúa

Itapúa – jeden z departamentów Paragwaju. Ośrodkiem administracyjnym jest Encarnación. Departament leży przy granicy z Argentyną (prowincje Corrientes i Misiones). Sąsiednie 3 departamenty paragwajskie to:
Dystrykty.
Departament dzieli się na 30 dystryktów:

</doc>
<doc id="1316441" url="https://pl.wikipedia.org/wiki?curid=1316441" title="Klub kawalerów">
Klub kawalerów

Klub kawalerów – polska komedia muzyczna z 1962 w reżyserii Jerzego Zarzyckiego na podstawie sztuki Michała Bałuckiego.

</doc>
<doc id="1316444" url="https://pl.wikipedia.org/wiki?curid=1316444" title="Javier Adelmar Zanetti">
Javier Adelmar Zanetti



</doc>
<doc id="1316447" url="https://pl.wikipedia.org/wiki?curid=1316447" title="Gelsenkirchen-Buer Süd">
Gelsenkirchen-Buer Süd

Gelsenkirchen-Buer Süd – przystanek kolejowy w Gelsenkirchen, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1316449" url="https://pl.wikipedia.org/wiki?curid=1316449" title="So You Think You Can Dance">
So You Think You Can Dance

So You Think You Can Dance – amerykański program rozrywkowy, emitowany od 2005 przez stację FOX.
Główną nagrodą w programie jest czek o wartości 100 tys. dolarów.
Uczestnicy.
Pozostali zawodnicy.
I edycja.
Castingi do pierwszej edycji odbyły się w Chicago, Nowym Jorku i Los Angeles.
VII edycja.
VII edycja show różniła się od poprzednich, ponieważ wystąpiło w niej tylko 11 finalistów (w poprzednich edycjach 20, z wyjątkiem I, gdzie było 16), którzy byli dobierani w pary z wcześniejszymi tancerzami So You Think You Can Dance.
IX edycja.
W IX edycji po raz pierwszy wyłoniono dwójkę zwycięzców: jednego tancerza i jedną tancerkę. Taki sam format programu (z dwójką zwycięzców) został zachowany w kolejnej - X edycji show.
XI edycja.
W tej edycji powrócono do formatu programu, w którym zwycięża tylko jeden tancerz.
XII edycja.
W tej edycji programu uczestnicy byli wybierani do finałowej 20 ze względu na styl jaki tańczą: współczesny/sceniczny (team scene) lub streetowy (team street).
XIII edycja.
XIII edycja programu zatytułowana "The Next Generation" była zorganizowana dla młodszych tancerzy w wieku od 8-13 lat. Edycja ta różniła się również liczbą finalistów (teraz 10 tancerzy), którzy zostali dobrani w pary z wcześniejszymi tancerzami So You Think You Can Dance, którzy zostali ich mentorami.
XIV edycja.
W tej edycji programu wcześniejsi tancerze So You Think You Can Dance byli jurorami w akademii i każdy z nich wybrał jednego uczestnika, z którym wziął udział w odcinkach na żywo. Uczestników w finałowych odcinkach było dziesięciu.
XV edycja.
W tej edycji do finałowych odcinków na żywo zakwalifikowało się 10 tancerzy, podobnie jak w poprzedniej edycji, jednak tutaj nie mieli oni mentorów (tzw. all-stars).

</doc>
<doc id="1316452" url="https://pl.wikipedia.org/wiki?curid=1316452" title="Kanalia">
Kanalia

Kanalia – polski dramat psychologiczny o rewolucjonistach 1905 roku (historia oparta na autentycznych wydarzeniach). Fabularny debiut reżyserski Tomasza Wiszniewskiego.
Treść.
Wert, młody dowódca „piątki” – bojowej grupy PPS, po stłumieniu rewolucji 1905 roku potajemnie przedostaje się do Niemiec. Rosyjski śledczy – Jegor Potapowicz Jegorow, przypłaca wymknięcie się Werta trwałym kalectwem i degradacją do mało znaczącej funkcji prystawa. Pragnie się zrehabilitować, a równocześnie tęskni do spotkania z osobistym wrogiem, do którego nabrał szczególnego stosunku uczuciowego. Kiedy odkrywa miejsce pobytu Werta, po 3 latach zwabia go do Łodzi. Wbrew swym przełożonym, wcale nie chce go zlikwidować, tylko schwytać, a przez to upokorzyć i złamać. Ponownie więc rozpoczyna wymyślną grę psychologiczną z „kanalią” – swym ulubionym wrogiem. Osobiście głęboko przeżywa ostateczną rozgrywkę i cieszy się, gdy bojowcowi udaje się umknąć z osaczenia.

</doc>
<doc id="1316455" url="https://pl.wikipedia.org/wiki?curid=1316455" title="Bologna Borgo Panigale">
Bologna Borgo Panigale

Bologna Borgo Panigale – stacja kolejowa w Bolonii, w regionie Emilia-Romania, we Włoszech. Znajdują się tu 2 perony.

</doc>
<doc id="1316457" url="https://pl.wikipedia.org/wiki?curid=1316457" title="Abel Eduardo Balbo">
Abel Eduardo Balbo



</doc>
<doc id="1316459" url="https://pl.wikipedia.org/wiki?curid=1316459" title="Georg Eberlein">
Georg Eberlein

Georg Eberlein (ur. 13 kwietnia 1819 w Markt Erlbach, zm. 8 lipca 1884 w Norymberdze) – niemiecki architekt i malarz. 
Życiorys.
Profesor w Szkole Przemysłu Artystycznego w Norymberdze. Był uczniem i współpracownikiem Carla Alexandra Heideloffa, z którym pracował przy dekoracji zamku Landsberg koło Meiningen. Restaurował wiele zabytków architektury. Jego najsłynniejszą rzeźbą jest wykonana w Rzymie "Zraniona dziewica", która obecnie znajduje się w Filharmonii Pomorskiej w Bydgoszczy (dawniej w pałacu Mieczkowskich w Niedźwiedziu).

</doc>
<doc id="1316460" url="https://pl.wikipedia.org/wiki?curid=1316460" title="Roberto Fabián Ayala">
Roberto Fabián Ayala



</doc>
<doc id="1316462" url="https://pl.wikipedia.org/wiki?curid=1316462" title="S-300W">
S-300W

S-300W – rakietowy system przeciwlotniczy produkcji radzieckiej i rosyjskiej klasy ziemia-powietrze, od niskiego do wysokiego pułapu, przeznaczony do zwalczania celów powietrznych i taktycznych rakietowych pocisków balistycznych. Należy go odróżnić od niespokrewnionych z nim systemów wojsk obrony powietrznej serii S-300P.
Historia.
Prace nad rodziną systemów przeciwlotniczych oznaczoną S-300 prowadzono od końca lat 60. XX wieku, z zamiarem stworzenia po raz pierwszy w ZSRR uniwersalnego systemu przeciwlotniczego dla wojsk obrony powietrznej, lądowych i marynarki, służącego do zwalczania celów na dużych i małych wysokościach. Ich podstawa było postanowienie Rady Ministrów ZSRR z 27 maja 1969 roku. Prace prowadzone w biurze konstrukcyjnym Ałmaz doprowadziły do powstania systemu zdolnego do zwalczania celów aerodynamicznych, który jednak spełnił wymagania tylko wojsk obrony powietrznej (S-300P) i marynarki (S-300F). Wojska lądowe jednak od początku stawiały systemowi wyższe wymagania zdolności do zwalczania taktycznych i operacyjno-taktycznych rakiet balistycznych państw NATO, które mogły być użyte przeciw nacierającym radzieckim wojskom w razie wojny w Europie. W konsekwencji, wojska lądowe ostatecznie zamówiły rozwój odrębnego systemu S-300W, zdolnego także do obrony przeciwrakietowej, Naukowo-Badawczemu Instytutowi Elektromechanicznemu w Moskwie (NIEMI, późniejsze biuro Antiej). Nowy system miał być następcą samobieżnego systemu 2K11 Krug.
Zadanie zwalczania rakiet balistycznych wymagało opracowania pocisków o znacznie większej prędkości lotu od dotychczasowych, oraz nowych stacji radiolokacyjnych zdolnych do śledzenia niewielkich celów poruszających się z dużą prędkością. Pierwsze doświadczalne elementy zestawu testowano w 1974 roku na poligonie Emba w republice kazachskiej. Pierwsze skuteczne przechwycenie celu balistycznego miało tam miejsce w kwietniu 1980 roku, a łącznie podczas prób zestrzelono ich około 60. Pierwsza wersja systemu S-300W1, oznaczona też indeksem GRAU 9K81, została przyjęta na uzbrojenie Armii Radzieckiej w 1983 roku.
Opis.
System ten został pierwotnie opracowany w celu wzmocnienia i ewentualnie zastąpienia systemu 2K11 Krug na poziomie frontu i armii. W rzeczywistości opracowano system wyposażony w dwa rodzaje pocisków: 9M82 (kod NATO: "SA-12B Giant") oraz 9M83 (kod NATO: "SA-12A Gladiator"). Pierwszy z nich ma charakter strategiczny, drugi natomiast taktyczny, co determinuje, przede wszystkim, zasięg tych pocisków. Podział taki ma znaczenie z uwagi na zakładane cele tych pocisków – o ile celami pocisków 9M83 były w pierwszym rzędzie samoloty i inne statki powietrzne, w tym także pociski manewrujące, o tyle pociski 9M82 skonstruowano z myślą o zwalczaniu taktycznych pocisków balistycznych (TPB) NATO: amerykańskich "MGM-52 Lance" i "MGM-31B Pershing II" oraz francuskich "Pluton".

</doc>
<doc id="1316463" url="https://pl.wikipedia.org/wiki?curid=1316463" title="Książę sezonu">
Książę sezonu

Książę sezonu – polska komedia telewizyjna z 1970 roku na podstawie noweli Adolfa Rudnickiego.

</doc>
<doc id="1316464" url="https://pl.wikipedia.org/wiki?curid=1316464" title="Dresden Freiberger Straße">
Dresden Freiberger Straße

Dresden Freiberger Straße – przystanek kolejowy w Dreźnie, w kraju związkowym Saksonia, w Niemczech. Znajdują się tu 2 perony.

</doc>
<doc id="1316465" url="https://pl.wikipedia.org/wiki?curid=1316465" title="Gotfryd Ossowski">
Gotfryd Ossowski

Gotfryd Ossowski, Godfryd Ossowski (ur. 8 listopada 1835 w Kozarynówce na Naddnieprzańskiej Ukrainie, zm. 16 kwietnia 1897 w Tomsku na Syberii) – polski archeolog, pierwszy dyrektor Muzeum Archeologicznego w Krakowie.
Życiorys.
W latach 1875–1878 prowadził badania nad kulturą pomorską (m.in. w Kałdusie), współpracując ściśle z wydziałem archeologiczno-historycznym Towarzystwa Naukowego w Toruniu. Po przeniesieniu się do Krakowa, od 1879 prowadził eksplorację jaskiń w pobliżu Krakowa na Jurze Krakowsko-Częstochowskiej – przebadał w sumie 50 jaskiń – oraz w Tatrach Polskich w latach 1881–1882. W 1887 przeprowadził wykopaliska o charakterze ratunkowym w przypadkowo odkrytym grobowcu scytyjskiej księżniczki pod Wielkim Kurhanem Ryżanowskim w Ryżanówce na Ukrainie, którego bogate wyposażenie jest częścią zbiorów Muzeum Archeologicznego w Krakowie. W 1890 prowadził badania na terenie osady kultury trypolskiej w Bilczu Złotym, m.in. w Jaskinie Werteba.
Na badania archeologiczne otrzymywał tak niewielkie dotacje, że musiał dokładać swoje fundusze, które uzyskał ze sprzedaży posiadanych nieruchomości. W końcu wykopaliska pochłonęły cały jego majątek i pozostał w Krakowie bez środków do życia. Za wstawiennictwem swojego przyjaciela Juliana Talko-Hryncewicza otrzymał posadę majstra drogowego w guberni tomskiej na Syberii, co pozwalało mu swobodnie kontynuować badania na tych terenach. Zmarł jednak wkrótce w Tomsku na zapalenie płuc.
Był człowiekiem nie stroniącym od przyjemności życiowych, wsławił się powiedzeniem, że „dobry archeolog powinien lubić dobre wino, dobre cygaro i piękną kobietę”. Był obdarzony dużym temperamentem, a jego charakter powodował, że nie był najlepiej postrzegany w krakowskim środowisku naukowym.

</doc>
<doc id="1316466" url="https://pl.wikipedia.org/wiki?curid=1316466" title="Bartel">
Bartel



</doc>
<doc id="1316468" url="https://pl.wikipedia.org/wiki?curid=1316468" title="Jiří Žaloudek">
Jiří Žaloudek

Jiří Žaloudek – czeski strongman.
Wymiary:
Mieszka w miasteczku Čáslav.

</doc>
<doc id="1316469" url="https://pl.wikipedia.org/wiki?curid=1316469" title="Nürnberg-Sandreuth">
Nürnberg-Sandreuth

Nürnberg-Sandreuth – przystanek osobowy w Norymberdze, w kraju związkowym Bawaria, w Niemczech. Znajduje się tu 1 peron.

</doc>
<doc id="1316470" url="https://pl.wikipedia.org/wiki?curid=1316470" title="Jan Šalata">
Jan Šalata

Jan Homza Šalata (ur. 18 lutego 1976) – czeski strongman.
Jeden z najlepszych czeskich siłaczy.
Mieszka w Pradze.
Wymiary:
Rekordy życiowe:

</doc>
<doc id="1316471" url="https://pl.wikipedia.org/wiki?curid=1316471" title="Shakti Kapoor">
Shakti Kapoor

Shakti Kapoor (ur. 3 września 1958 w Bombaju, Indie) – bollywoodzki aktor, znany z ról komediowych i negatywnych. U boku aktora komediowego Kader Khana zagrał w ponad 100 filmach. zadebiutował w 1972 zagrał w 413 filmach. Często nominowany do Nagrody Filmfare dla Najlepszego Aktora Komediowego, otrzymał ją za rolę w filmie David Dhawana "Raja Babu".
Żonaty, ma dwoje dzieci.

</doc>
<doc id="1316473" url="https://pl.wikipedia.org/wiki?curid=1316473" title="Pokój z widokiem na morze">
Pokój z widokiem na morze

Pokój z widokiem na morze – polski film psychologiczny z 1977 roku w reżyserii Janusza Zaorskiego.
Opis fabuły.
Nieznany mężczyzna wychodzi na parapet okna w biurowcu w jednym z nadmorskich miast. Na miejsce zostają sprowadzeni dwaj psychologowie (doktor Kucharski i jego mentor profesor Leszczyński), którzy mają nakłonić człowieka do zejścia. W tle milicja stara się ustalić personalia potencjalnego samobójcy. Czas mija, a stagnacja zaczyna wyłaniać konflikt światopoglądowy pomiędzy psychologami.
Obsada.
Źródło: Filmpolski.pl.
Produkcja.
Reżyser filmu, Janusz Zaorski, zainspirował się prawdziwą historią. Zarazem jednak twierdził, że zamiast na postaci samobójcy skupił się na środowisku ludzi, którzy chcą mu pomóc.
Film był kręcony w Łodzi (budynek „Textilimpexu"). Pierwsze sceny powstały jednak w Gdańsku w budynku CTO. Ówczesny dyrektor CTO na wieść, że zdjęcia kręcone są przez ekipę Zespołu Filmowego X, w którym powstał "Człowiek z marmuru", zabronił jej wstępu do budynku. Większość zdjęć zrobiono więc w Łodzi. 
Nagrody.
MFF w Locarno.
1978:

</doc>
<doc id="1316474" url="https://pl.wikipedia.org/wiki?curid=1316474" title="PVO Almaz-Antey">
PVO Almaz-Antey



</doc>
<doc id="1316477" url="https://pl.wikipedia.org/wiki?curid=1316477" title="Bill Lyndon">
Bill Lyndon

Bill Lyndon (ur. 30 stycznia 1964 w Melbourne) – australijski trójboista siłowy i strongman.
Jeden z najlepszych australijskich strongmanów w historii tego sportu. Pięciokrotny .
Życiorys.
Bill Lyndon zadebiutował jako siłacz w 1993 r.
Wziął udział w indywidualnych Mistrzostwach Świata Strongman 1994, Mistrzostwach Świata Strongman 1996, Mistrzostwach Świata Strongman 1997 i Mistrzostwach Świata Strongman 1998, jednak nigdy nie zakwalifikował się do finałów.
Zakończył już karierę siłacza. Zajmuje się promocją sportu strongman w Australii.
Wymiary:
Rekordy życiowe:

</doc>
<doc id="1316478" url="https://pl.wikipedia.org/wiki?curid=1316478" title="Stuttgart Nord">
Stuttgart Nord

Stuttgart Nord – przystanek kolejowy w Stuttgarcie, w okręgu administracyjnym Stuttgart-Nord, w kraju związkowym Badenia-Wirtembergia, w Niemczech. Znajduje się tu 1 peron.

</doc>
<doc id="1316483" url="https://pl.wikipedia.org/wiki?curid=1316483" title="Nacional FC">
Nacional FC

Nacional Futebol Clube - brazylijski klub piłkarski z siedzibą w mieście Manaus, stolicy stanu Amazonas.
Historia.
Klub założony został 13 stycznia 1913 pod początkową nazwą "Eleven Nacional".
Pierwszy mecz w mistrzostwach stanu Amazonas (Campeonato Amazonense) "Nacional" rozegrał 8 lutego 1914 - przeciwnikiem był klub "Manaós Sporting".

</doc>
<doc id="1316487" url="https://pl.wikipedia.org/wiki?curid=1316487" title="Samara (stacja kolejowa)">
Samara (stacja kolejowa)

Samara – stacja kolejowa w Samarze, w obwodzie samarskim, w Rosji. Znajduje się tu 8 peronów.

</doc>
<doc id="1316488" url="https://pl.wikipedia.org/wiki?curid=1316488" title="Nacional Futebol Clube">
Nacional Futebol Clube



</doc>
<doc id="1316489" url="https://pl.wikipedia.org/wiki?curid=1316489" title="Superwizja (film)">
Superwizja (film)

Superwizja – polski film SF z 1990 roku inspirowany dziełami Orwella i Huxleya. Tytułowa superwizja to telewizyjny narkotyk, po zażyciu którego nikt nie chce wracać do rzeczywistości.

</doc>
<doc id="1316493" url="https://pl.wikipedia.org/wiki?curid=1316493" title="Zofia Jabłońska-Erdmanowa">
Zofia Jabłońska-Erdmanowa

Zofia Jabłońska-Erdmanowa (ur. 1897, zm. 13 września 1998) – polska poetka. Pisała wiersze o tematyce tatrzańskiej.
W 1990 została odznaczona Krzyżem za udział w Wojnie 1918–1921.

</doc>
<doc id="1316494" url="https://pl.wikipedia.org/wiki?curid=1316494" title="Laseczka jadu kiełbasianego">
Laseczka jadu kiełbasianego

Laseczka jadu kiełbasianego ("Clostridium botulinum") – należąca do rodzaju "Clostridium" beztlenowa Gram-dodatnia bakteria w kształcie laseczki, wytwarzająca przetrwalniki. Została odkryta w 1895 roku przez Emile'a van Ermengema, który wyizolował ją z domowej roboty solonej szynki, będącej przyczyną zatrucia 34 osób, oraz śledziony zmarłego człowieka. 
W Księdze Rekordów Guinnessa jest zaklasyfikowana jako najbardziej śmiercionośny organizm, bowiem wytwarza najsilniejszą egzotoksynę, której "450 g teoretycznie mogłoby zlikwidować całą ludzkość".
Fizjologia.
Zarodniki "C. botulinum" powszechnie występują w glebie, osadach i przewodzie pokarmowym zwierząt. Ich obecność stwierdzono na terenie obu Ameryk, Europy i Azji. W zależności od występujących pomiędzy szczepami różnic fizjologicznych i molekularnych bakterie "C. botulinum" zalicza się do czterech grup:
Przynależność do określonej grupy determinuje ich optymalne warunki wzrostu (mezofile lub psychrofile), a wytwarzane endospory charakteryzują się odmienną odpornością na wysoką temperaturę (od wysokiej do średniej).
Laboratoryjna hodowla bakterii.
"C. botulinum" do wzrostu na pożywce wymaga ścisłych warunków beztlenowych. Wszystkie pożywki hodowlane muszą być odtlenione przez ogrzewanie we wrzącej wodzie lub znajdować się w beztlenowej mieszaninie gazów. Również dodatek środków redukujących (np. kwasu tioglikolowego) do pożywek umożliwia beztlenową hodowlę bakterii. Dodatkowo całe szkło laboratoryjne, plastikowe pojemniki, tuby oraz końcówki do pipet wykorzystywane podczas pracy z kulturami "C. botulinum" powinny zostać pozbawione tlenu.
Epidemiologia.
Jedynie szczepy zaliczane do grupy I i II produkują toksyny, które u człowieka są zdolne wywołać objawy chorobowe. Szczepy bakterii zaliczane do grupy III powodują choroby u ptaków i innych zwierząt. Dotychczas nie stwierdzono przypadków choroby wywołanej przez szczepy bakterii zaliczanych do grupy IV, lecz wiadomo, że mogą być toksyczne dla zwierząt.
Toksyczność.
Wszystkie szczepy "C. botulinum" produkują egzotoksynę (która jest jednak uwalniana dopiero po autolizie bakterii) zwaną jadem kiełbasianym lub neurotoksyną botulinową.
Znane jest 8 serotypów toksyny: A (w tym 5 subtypów), B (w tym 5 subtypów), C, D, E (w tym 6 subtypów), F, G i H, lecz jedynie 7 z nich (oprócz serotypu G) powoduje objawy chorobowe. Geny kodujące poszczególne toksyny zlokalizowane są w genomie bakterii, plazmidzie lub w bakteriofagu.
Botulina jest ciepłochwiejna, ulega degradacji po gotowaniu przez 20 minut. Objawy kliniczne zatrucia botuliną nazywa się botulizmem.

</doc>
<doc id="1316496" url="https://pl.wikipedia.org/wiki?curid=1316496" title="Jak łyse konie">
Jak łyse konie

Jak łyse konie – program rozrywkowy prowadzony przez Andrzeja Sołtysika i emitowany w telewizji TVN w 2003 roku na licencji Mastiff Media. Łącznie wyemitowano 32 odcinki tego programu.

</doc>
<doc id="1316500" url="https://pl.wikipedia.org/wiki?curid=1316500" title="Estádio Vivaldão">
Estádio Vivaldão



</doc>
<doc id="1316505" url="https://pl.wikipedia.org/wiki?curid=1316505" title="Opowieść Harleya">
Opowieść Harleya

Opowieść Harleya – polski film obyczajowy z 1987 roku.
Plenery: m.in. Łódź.

</doc>
<doc id="1316511" url="https://pl.wikipedia.org/wiki?curid=1316511" title="Marcelo Daniel Gallardo">
Marcelo Daniel Gallardo



</doc>
<doc id="1316512" url="https://pl.wikipedia.org/wiki?curid=1316512" title="Oslofjorden">
Oslofjorden

Oslofjorden – najdłuższa zatoka w południowo-wschodniej Norwegii, otwierająca się do cieśniny Skagerrak.
Wcina się na długość około 100 km w głąb Półwyspu Skandynawskiego. Na jego zakończeniu znajduje się aglomeracja Oslo. Najbliższe okolice Oslofjorden zamieszkane są przez około 2 miliony ludzi. Wbrew nazwie zatoka nie jest w sensie geologicznym fiordem (w języku norweskim słowo „fjord” ma szersze znaczenie). Szerokość u ujścia 15-30 km, głębokość do 354 m.
Obrona zatoki w roku 1940 miała kluczowe znaczenie dla losów niemieckiej inwazji na Norwegię — pozwoliła ewakuować władze państwowe, czyniąc w konsekwencji przyszły rząd V. Quislinga nielegalnym i pozwalając oficjalnie uczestniczyć Norwegii w wojnie po stronie zwycięskich aliantów.
Z Oslofjorden związany był Edvard Munch i jest on widoczny na wielu jego pracach, między innymi na „Krzyku”.

</doc>
<doc id="1316513" url="https://pl.wikipedia.org/wiki?curid=1316513" title="Wściekły pies">
Wściekły pies

Wściekły pies – shot składający się z wódki, sosu tabasco, soku malinowego lub soku z czarnej porzeczki. Wściekłego psa należy pić jednym łykiem, ponieważ sok łagodzi smak wódki i tabasco.
Wariacją na temat wściekłego psa jest Teraz Polska (zob. Teraz Polska) – shot składający się wyłącznie z wódki i syropu o czerwonym kolorze. Czerwony sok opada na dno, a wódka unosi się na wierzch, dzięki czemu przypomina on polską flagę.
Obecnie znany na całym świecie shot swoje pochodzenie ma na ziemiach Pomorza Zachodniego, zależnie od źródeł jako miejsce powstania wskazuje się Szczecin (Pub Fiction przy placu Odrodzenia) bądź Świnoujście.

</doc>
<doc id="1316514" url="https://pl.wikipedia.org/wiki?curid=1316514" title="Szczęściarz Antoni">
Szczęściarz Antoni

Szczęściarz Antoni – polski film komediowy z 1960 roku.
Opis fabuły.
Film opowiada o niezwykłych perypetiach urzędnika stanu cywilnego, tytułowego Antoniego, czterdziestoletniego kawalera bez własnego mieszkania, który niespodziewanie się żeni i otrzymuje w prezencie ślubnym klucz do jednorodzinnego domku na obrzeżach Warszawy. Po przyjechaniu na miejsce przekonuje się, że zamiast domu jest jeszcze plac budowy ze stertą ziemi. W trakcie jej usuwania okazuje się, że przykrywa ona czołg T-34. Wszelkie próby pozbycia się maszyny kończą się niepowodzeniem, dlatego ostatecznie małżeństwo postanawia przyzwyczaić się do niej.

</doc>
<doc id="1316515" url="https://pl.wikipedia.org/wiki?curid=1316515" title="Australian Open 2005 (gra podwójna mężczyzn)">
Australian Open 2005 (gra podwójna mężczyzn)

Linki zewnętrzne.
Drabinka na stronie ITF 

</doc>
<doc id="1316517" url="https://pl.wikipedia.org/wiki?curid=1316517" title="Środowisko pracy">
Środowisko pracy

Środowisko pracy − warunki środowiska materialnego (określonego czynnikami fizycznymi, chemicznymi i biologicznymi), w którym odbywa się proces pracy.

</doc>
<doc id="1316518" url="https://pl.wikipedia.org/wiki?curid=1316518" title="Artur Nacht-Samborski">
Artur Nacht-Samborski

Artur Stefan Nacht-Samborski, właśc. Artur Nacht (ur. 26 maja 1898 w Starożeńcu, zm. 9 października 1974 w Warszawie) – polski malarz i nauczyciel akademicki. 
Życiorys.
Urodził się w Starożeńcu na Bukowinie, w rodzinie żydowskiej, jako syn Joela (Juliana) i Sary z Weindlingów. Ukończył gimnazjum w Starożeńcu. W latach 1917–1920 i 1923–1924 studiował w krakowskiej Akademii Sztuk Pięknych im. Jana Matejki u Wojciecha Weissa i Felicjana Kowarskiego, potem w latach 1920–1923 przebywał w Berlinie i Wiedniu. Członek Związku Zawodowego Artystów Plastyków w Krakowie. W 1924, związany z ugrupowaniem „Kape”, wyjechał wraz z grupą Komitetu Paryskiego do Paryża i przebywał tam do 1939. Swoje prace wystawiał m.in. w Instytucie Propagandy Sztuki w Warszawie, Genewie i Paryżu.
W latach 1941–1942 przebywał w getcie lwowskim. W 1942 przedostał się do Krakowa, a potem do Warszawy, gdzie ukrywał się pod przybranym nazwiskiem „Stefan Ignacy Samborski”.
Po wojnie, w latach 1946–1949 był profesorem Państwowej Wyższej Szkoły Sztuk Plastycznych w Gdańsku z siedzibą w Sopocie, gdzie kierował Wydziałem Malarstwa i Architektury, na którym prowadził Pracownię Malarstwa, a także Akademii Sztuk Pięknych w Warszawie (w latach 1949–1950 i 1952–1968).
Malował martwe natury, pejzaże i akty, m.in.: "Kobieta przy stole" (1960–1961), "Liście na fioletowej ścianie" (1966) czy "Martwa natura" (1962).
22 lipca 1968 otrzymał nagrodę państwową II stopnia.
Do grona jego uczniów należał Tomasz Żołnierkiewicz.
Zmarł w Warszawie. Pochowany na cmentarzu Wojskowym na Powązkach (kwatera A35-3-7).

</doc>
<doc id="1316519" url="https://pl.wikipedia.org/wiki?curid=1316519" title="Niedziela Barabasza">
Niedziela Barabasza

Niedziela Barabasza – polski film telewizyjny z 1971 roku na podstawie opowiadania Leszka Płażewskiego.

</doc>
<doc id="1316525" url="https://pl.wikipedia.org/wiki?curid=1316525" title="Rzecznik">
Rzecznik

Konstytucyjni rzecznicy w Polsce:
Inne obecnie istniejące polskie urzędy rzeczników:
Polskie urzędy rzeczników istniejące w przeszłości:
Europejskie urzędy rzeczników:
Inni rzecznicy:
Fikcyjni rzecznicy:

</doc>
<doc id="1316526" url="https://pl.wikipedia.org/wiki?curid=1316526" title="Park Jurajski (film)">
Park Jurajski (film)

Park Jurajski () – amerykański film z 1993 roku, wyreżyserowany przez Stevena Spielberga na podstawie książki Michaela Crichtona o tym samym tytule. Został nagrodzony trzema Oscarami.
Jest jednym z najbardziej dochodowych filmów w historii. Traktuje o fikcyjnej wyspie, na której naukowcy skonstruowali park rozrywki z genetycznie wyhodowanymi dinozaurami. Pierwszy film z cyfrowym dźwiękiem DTS. Z okazji dwudziestolecia wejścia do kin, film w 2013 roku powrócił na ekrany w wersji 3D.
Scenariusz.
Milioner John Hammond, właściciel firmy InGen, stworzył na bezludnej wyspie Isla Nublar niezwykły park rozrywki, w którym odtworzone są warunki panujące przed milionami lat. Główną atrakcją parku są żywe dinozaury. Aby otworzyć park dla publiczności, musi najpierw uzyskać zgodę wycieczki kontrolnej. Jako że podczas przeładunku klatek z welociraptorami doszło do wypadku i jeden z pracowników został zabity przez dinozaura, inwestorzy podają w wątpliwość bezpieczeństwo parku. W skład wycieczki wchodzą: paleontolodzy Allan Grant i Ellie Sattler, prawnik Donald Gennaro oraz matematyk Ian Malcolm.
W drodze do centrum wycieczka ma okazję zobaczyć stado brachiozaurów i parazaurolofów, a później karmienie welociraptorów. Podczas obiadu Grant i Malcolm dają do zrozumienia Hammondowi, że stworzenie parku nie jest dobrym pomysłem. Poznają też kilku pracowników Hammonda – m.in. myśliwego Roberta Muldoona, a także wnuki Hammonda – Alexis „Lex” i Timmy'ego. Z tymi ostatnimi udają się specjalnymi samochodami na prąd na wycieczkę po parku.
Wycieczka kontrolowana przez informatyka Ray Arnolda nie przebiega tak, jak zaplanowano. Uczestnikom wycieczki nie udaje się zobaczyć dilofozaura ani będącego główną atrakcją parku tyranozaura, widzą jedynie chorego triceratopsa. Przy dinozaurze postanawia na dłużej zostać Sattler, pozostali zwiedzający jadą dalej.
Tymczasem jeden z informatyków, Dennis Nedry, który ma zamiar zrealizować zlecenie wykradnięcia zamrożonych zarodków, po kryjomu wprowadza do systemu złośliwe oprogramowanie, za sprawą którego wyłącza systemy zabezpieczające. Uciekając z wyspy błądzi z powodu burzy i ostatecznie ginie zabity przez dilofozaura.
Samochody z Grantem, Malcolmem, Gennarem i dziećmi zatrzymują się przy wybiegu tyranozaura. Dinozaur wydostaje się z wybiegu i atakuje samochód z dziećmi w środku. Gennaro ucieka do toalety, ale zostaje zjedzony. Grant i Malcolm ratują dzieci, ranny matematyk zostaje przypadkowo ukryty w resztkach zniszczonej przez tyranozaura toalety, zaś Grant z dziećmi zostaje zmuszony do skrycia się w głębi parku.
Hammond wysyła Muldoona i Sattler, by odnaleźli resztę wycieczki. Przybywają samochodem przed wybieg tyranozaura, gdzie znajdują jedynie rannego Malcolma. Dalsze poszukiwania przerywa pojawienie się tyranozaura, który ściga trójkę bohaterów, po czym rezygnuje.
Podczas gdy dr Grant wraz z dziećmi usiłują dostać się do centrum (po drodze obserwują brachiozaury i tyranozaura polującego na gallimimy), pozostali w nim Hammond, Arnold, dr Sattler i Muldoon podejmują wysiłki, aby przywrócić zasilanie na wyspie. Zanim się to udaje, do bunkra z generatorem prądu wdzierają się welociraptory, które zabijają Arnolda. Przywrócenie zasilania na wyspie sprawia, że po drodze Tim zostaje porażony, udaje mu się jednak przeżyć. Muldoon postanawia zapolować na welociraptory, ale daje się wciągnąć w pułapkę i ginie. Grant z dziećmi docierają do ośrodka, w którym nadal muszą uciekać przed polującymi na nich drapieżnikami (dołącza do nich Sattler). Ucieczkę umożliwia im tyranozaur, który zjada welociraptory. Grantowi, Sattler i dzieciom udaje się dołączyć do Hammonda i Malcolma i ostatecznie uciekają z wyspy śmigłowcem.
Odbiór filmu.
W 1999 roku szwedzki muzyk Basshunter stworzył utwór „T-Rex [Jurassic Park]”, który znalazł się na jego debiutanckim internetowym albumie "The Old Shit" zawierającym jedenaście utworów w stylu hardstyle i eurodance.
Weird Al Yankovic stworzył piosenkę „Jurassic Park” oraz nagrał do niej teledysk, będący parodią filmu "MacArthur Park" oraz piosenki o tym samym tytule Richarda Harrisa.
Film otrzymał nagrodę Hugo w kategorii "najlepsza prezentacja dramatyczna" w 1994 roku.
Po ekranizacji filmu John Brosnan, autor powieści grozy „Carnosaur” niechętny był wznawiać swój utwór z obawy przed zarzutem o plagiat, mimo że jego powieść powstała sześć lat wcześniej. Film Spielberga zawiera sceny podobne do opisów w powieści Brosnana. Pisarz sam w wywiadzie przyznał, że ekranizacja mu się spodobała.
Wielu krytyków doceniło jakość efektów specjalnych, które zostały zaprezentowane w filmie. Czasy, w których powstała ekranizacja nie wyróżniały się rozwiniętą technologią komputerowej grafiki, więc często Park Jurajski nazywany jest filmem przełomowym w dziedzinie efektów i generowanych komputerowo dinozaurów.
W czerwcu 2020 roku Jurassic Park powrócił do 230 kin (głównie drive-in), po przerwie w związku z pandemią COVID-19, która zamknęła większość kin na całym świecie i ograniczyła wyświetlanie filmów. Zarobił wtedy 517 600 $, zajmując pierwsze miejsce, po raz czwarty w swojej historii. Po raz pierwszy reedycja osiągnęła szczyt sprzedaży od czasu Króla Lwa we wrześniu 2011 roku. Obecnie plasuje się jako 37. najbardziej dochodowy film wszech czasów w Stanach Zjednoczonych i Kanadzie (bez uwzględnienia inflacji) oraz 40. najbardziej dochodowy film wszech czasów.
Film na platformie IMDb uzyskał ocenę 8,2/10, natomiast na Rotten Tomatoes 91% według krytyków, jak i widowni.

</doc>
<doc id="1316527" url="https://pl.wikipedia.org/wiki?curid=1316527" title="Czekam w Monte-Carlo">
Czekam w Monte-Carlo

Czekam w Monte-Carlo – polski film obyczajowy z 1969 roku w reżyserii Juliana Dziedziny, osnuty wokół przeżyć dwóch polskich automobilistów uczestniczących w Rajdzie Monte Carlo.

</doc>
<doc id="1316531" url="https://pl.wikipedia.org/wiki?curid=1316531" title="Linia (film)">
Linia (film)

Linia − polski film obyczajowy z 1974 roku na podstawie powieści Jerzego Wawrzaka.
Film kręcony w Warcie, Sieradzu i Zduńskiej Woli.

</doc>
<doc id="1316533" url="https://pl.wikipedia.org/wiki?curid=1316533" title="Carlos Riolfo">
Carlos Riolfo

Carlos Riolfo (ur. 5 listopada 1905, zm. 5 grudnia 1978) – piłkarz urugwajski, pomocnik.
Jako piłkarz klubu CA Peñarol był w kadrze reprezentacji Urugwaju na mistrzostwa świata w 1930 roku. Urugwaj zdobył wtedy mistrzostwo świata, jednak Riolfo nie zagrał w żadnym meczu.
Nigdy nie brał udziału w Copa América.

</doc>
<doc id="1316536" url="https://pl.wikipedia.org/wiki?curid=1316536" title="Onet Lajt">
Onet Lajt



</doc>
<doc id="1316538" url="https://pl.wikipedia.org/wiki?curid=1316538" title="Sygnały (film 1958)">
Sygnały (film 1958)

Sygnały – polski film sensacyjny z 1959 roku.
Film kręcony we Wrocławiu.
Fabuła.
Film opowiada historię młodego taksówkarza, który poszukuje leku dla ciężko chorej żony, którą uratować może tylko drogi, trudno dostępny w Polsce lek z zagranicy. Taksówkarz, po licznych bezskutecznych próbach, decyduje się wziąć udział we włamaniu do komory celnej, bowiem szef bandy obiecuje mu pomoc w zdobyciu lekarstwa, co okazuje się nieprawdą. Lek dostarcza bezinteresownie, w odpowiedzi na audycje w radiu, starsze małżeństwo. W tej sytuacji taksówkarz zrywa z przestępcami i pomaga milicji ich ująć.

</doc>
<doc id="1316539" url="https://pl.wikipedia.org/wiki?curid=1316539" title="Aamir Bashir">
Aamir Bashir

Aamir Bashir to indyjski aktor, mającym na swoim koncie role w kilku filmach bollywoodzkiego przemysłu filmowego.
Urodził się i wychował w Kaszmirze, jako syn naczelnego sędzi Sądu Najwyższego regionu Dżammu i Kaszmir. Ukończył też Uniwersytet Oksfordzki. Aktywnie rozpoczął karierę w 1999 w filmie "Split Wide Open". Jego debiutem w pełnometrażowym kinie bollywoodzkim był "Armaan" z 2003 roku. Obecnie pracuje nad produkcją poruszającą problemy jego rodzinnego Kaszmiru, wraz z Naseeruddinem Shahem.

</doc>
<doc id="1316541" url="https://pl.wikipedia.org/wiki?curid=1316541" title="El Puerto de Santa María">
El Puerto de Santa María

El Puerto de Santa María – miasto portowe w południowo-zachodniej Hiszpanii, w regionie Andaluzja, prowincji Kadyks.
W mieście rozwinął się przemysł winiarski. W mieście znajduje się stacja kolejowa El Puerto de Santa María.
Rafael Alberti, poeta, urodził się i zmarł w tym mieście.

</doc>
<doc id="1316544" url="https://pl.wikipedia.org/wiki?curid=1316544" title="Los Grandes Éxitos En Español">
Los Grandes Éxitos En Español

Los Grandes Éxitos En Español (pol. "Największe hity po hiszpańsku") – jest to szósty studyjny album zespołu Cypress Hill. Wydany został w 1999 roku. Płyta zawiera wyłącznie hiszpańskojęzyczne wersje utworów z wydanych poprzednio albumów zespołu.

</doc>
<doc id="1316545" url="https://pl.wikipedia.org/wiki?curid=1316545" title="Pop Idol">
Pop Idol

Pop Idol – program telewizyjny typu talent show, emitowany w brytyjskiej telewizji od 5 października 2001 do 2003 roku. Program miał na celu wyszukiwanie nowych talentów wokalnych w Wielkiej Brytanii. Pierwszym etapem były przesłuchania, w których sędziowie decydowali o przejściu do rundy finałowej, gdzie o odejściu z programu decydowała publiczność za pomocą wiadomości tekstowych lub połączeń telefonicznych. Co tydzień osoba z najmniejszą liczbą głosów odchodziła z programu, aż do wielkiego finału, gdzie ujawniany był zwycięzca. Program został zastąpiony, na kanale ITV, przez show The X Factor w 2004 roku.
Seria Idol stała się międzynarodową franszyzą medialną, jednakże twórcy zastrzegli, że w nowych narodowych wersjach nie można używać słowa "pop". Nowe wersje powstały m.in. w Stanach Zjednoczonych ("American Idol"), Australii ("Australian Idol"), Niemczech ("Deutschland sucht den Superstar"), Polsce ("Idol") oraz w ponad 100 innych krajach na całym świecie.

</doc>
<doc id="1316546" url="https://pl.wikipedia.org/wiki?curid=1316546" title="Opera w Oslo">
Opera w Oslo

Gmach opery w Oslo (norw. "Operahuset") – opera znajdująca się w dzielnicy Bjørvika, w centrum Oslo, przy Oslofjorden.
Budynek ma powierzchnię 38 500 m² na których znajduje się 1350 miejsc na parterze i dodatkowe 400 miejsc na pierwszej kondygnacji.
Ceremonia otwarcia odbyła się 12 kwietnia 2008. Całkowity koszt budowy planowany był na 4,4 miliardy NOK.
W kwietniu 2009 roku budynek Opery autorstwa pracowni Snøhetta dostał nagrodę Miesa van der Rohe – nagrodę przyznawaną przez Unię Europejską dla współczesnej architektury.

</doc>
<doc id="1316547" url="https://pl.wikipedia.org/wiki?curid=1316547" title="Ronald Fuentes">
Ronald Fuentes

Ronald Hugo Fuentes Núñez (ur. 22 czerwca 1969 w Santiago) – chilijski piłkarz grający na pozycji środkowego obrońcy.
Kariera klubowa.
Fuentes piłkarską karierę rozpoczął w klubie CD Cobresal z miasta El Salvador. W jego barwach zadebiutował w lidze chilijskiej i grał tam do 1992 roku. Wtedy też przeszedł do innego stołecznego zespołu, Universidad de Chile. W 1994 roku osiągnął swój pierwszy sukces, którym było zdobycie mistrzostwa Chile. W 1995 roku powtórzył to osiągnięcie, a w 1998 roku zdobył Puchar Chile. W 1999 roku znów został mistrzem kraju, a w 2000 roku sięgnął z partnerami z boiska po dublet. Karierę zakończył rok później w wieku 32 lat.
Kariera reprezentacyjna.
W reprezentacji Chile Fuentes zadebiutował 9 kwietnia 1991 roku w przegranym 0:1 towarzyskim meczu z Meksykiem. W 1991 roku był członkiem kadry na Copa América 1991, ale nie zagrał tam żadnego spotkania, podobnie jak na Copa América 1995. W 1998 roku został powołany przez Nelsona Acostę do kadry na Mistrzostwa Świata we Francji. Na tym turnieju był podstawowym zawodnikiem Chile i zagrał we wszystkich meczach: grupowych z Włochami (2:2), z Austrią (1:1) i z Kamerunem (1:1) oraz w 1/8 finału z Brazylią (1:4). Ostatni mecz w reprezentacji rozegrał w 2000 roku przeciwko Kolumbii (0:1). W kadrze narodowej zagrał 50 razy i zdobył jednego gola.
Kariera trenerska.
Po zakończeniu kariery Fuentes został trenerem. W 2007 roku objął grający w Primera B Deportes Melipilla.

</doc>
<doc id="1316548" url="https://pl.wikipedia.org/wiki?curid=1316548" title="Albatros czarnobrewy">
Albatros czarnobrewy

Albatros czarnobrewy ("Thalassarche melanophris") – gatunek dużego ptaka z rodziny albatrosów (Diomedeidae), przebywającego w południowych częściach Oceanu Spokojnego, Atlantyckiego i Indyjskiego oraz w północnej części Oceanu Południowego. Gniazduje na Falklandach, wyspach u południowych wybrzeży Chile oraz na odległych wyspach oceanicznych np. Auckland, Tristan da Cunha czy Georgia Południowa; na wielu z nich nie ma praktycznie żadnych wrogów.
Systematyka.
Tradycyjnie wyróżnia się dwa podgatunki "T. melanophris", jednak wielu autorów w oparciu o prace m.in. z 2004 i 2010 roku, traktuje je jako osobne gatunki.
Morfologia.
Wygląd zewnętrzny: Nieznaczny dymorfizm płciowy. Dziób długi, żółty, haczykowato wygięty z różowym koniuszkiem. Małymi nozdrzami wydziela nadmiar soli i soki żołądkowe. Gatunek ten zawdzięcza swoją nazwę ciemnej prędze piór wokół oczu, wyraźniejszej u dorosłych ptaków. Obie płcie mają brązowawe pióra na wierzchniej stronie skrzydeł, ciemne lotki, szary ogon i ciemny skraj spodniej strony skrzydeł. Reszta jest biała.
Rozmiary: Długość ciała – 80–95 cm. Rozpiętość skrzydeł – 2–2,35 m.
Masa ciała: 3–5 kg.
Występowanie.
Środowisko.
Mimo swoich rozmiarów albatros czarnobrewy ma dość słabo rozwinięte mięśnie pomagające w locie. Podczas latania skazany jest na wiatr, dlatego spotyka się go zazwyczaj w regionach pomiędzy 30 a 60° szerokości południowej, gdzie wieją dość silne wiatry, konieczne do szybowania nad morzem. Najchętniej lata w regionach subarktycznych, na południe od 40 równoleżnika. Chłodne wody są też bogatsze w ryby. Albatrosy z mórz południowych niechętnie pokonują równikowe pasmo bezwietrzne, ale albatros czarnobrewy jest wyjątkiem.
Zasięg występowania.
Oceany półkuli południowej. Gniazduje na Falklandach, wyspach u południowych wybrzeży Chile (m.in. Diego Ramírez, Diego de Almagro, niektóre wysepki Archipelagu Ziemi Ognistej) oraz na odległych wyspach oceanów: Spokojnego, Atlantyckiego oraz Indyjskiego. Najliczniejsze kolonie podgatunku nominatywnego znajdują się na Falklandach, gniazduje tam około 72% jego populacji. Podgatunek "T. m. impavida" gniazduje na północnym i zachodnim wybrzeżu Wyspy Campbella oraz na sąsiedniej wysepce Jeanette Marie.
Pożywienie.
Najczęściej szybuje z rozciągniętymi skrzydłami na wysokości 15–20 m nad morzem. Na tej wysokości może najskuteczniej wykorzystywać prądy powietrzne i obserwować ewentualną zdobycz. Albatros czarnobrewy żywi się głównie ośmiornicami, kalmarami, skorupiakami i wieloma gatunkami ryb. Czasem chwyta też mniejsze ptaki. Poza tym ten gatunek albatrosa uwielbia odpady i nierzadko widuje się stada tych albatrosów podążające za statkami w oczekiwaniu na resztki wyrzucone za burtę. Albatros pije wodę morską i potężnymi gruczołami nosowymi wydziela z ciała nadmiar silnie stężonego roztworu soli.
Rozród.
Gniazduje w niewielkich koloniach, na wyspach odległych od lądu. Pary tworzą się na całe życie, ale spotykają się tylko raz na rok w okresie lęgowym. Samiec pierwszy dociera na gniazdowisko. Kiedy powróci samica, ptaki rozpoczynają taniec godowy, któremu towarzyszy głośne nawoływanie. Ptaki krążą wokół siebie z szeroko rozpostartymi skrzydłami i kłapią głośno dziobami. Para albatrosów czarnobrewych wybiera na gniazdo wyżej położone miejsca. Buduje gniazdo z błota lub gliny. Samica składa potem jedno jajo. Najpierw zaczyna je wysiadywać samiec, a samica odlatuje na żer na morze. Po wykluciu się pisklęcia oboje rodzice karmią je częściowo strawionym pokarmem. Para dzieli pracę w ten sposób, że kiedy jedno z rodziców pilnuje potomka, drugie posila się i przynosi pokarm młodemu. 
Dojrzałość płciowa: W 4–7 roku.
Pora lęgowa: Raz na dwa lata.
Jaja: Samica znosi zawsze tylko jedno, duże jajo z rudo-brązowymi cętkami.
Okres wysiadywania: Ok. 2 miesięcy.
Wychowywanie piskląt: Ponad 9 miesięcy.
Status.
Międzynarodowa Unia Ochrony Przyrody (IUCN) uznaje oba podgatunki za osobne gatunki i klasyfikuje albatrosa ciemnogłowego jako gatunek najmniejszej troski (LC – "Least Concern"), a albatrosa żółtookiego jako gatunek narażony (VU – "Vulnerable"). Liczebność populacji albatrosa ciemnogłowego szacuje się na około 700 tysięcy par lęgowych, a albatrosa żółtookiego na około 21,6 tysiąca par lęgowych. Główne zagrożenia dla gatunku to zaplątywanie się w sieci rybackie, zmiany klimatu oraz obecność na niektórych wyspach introdukowanych i zawleczonych ssaków takich jak norka amerykańska czy zdziczałe koty.

</doc>
<doc id="1316549" url="https://pl.wikipedia.org/wiki?curid=1316549" title="Alister McGrath">
Alister McGrath

Alister E. McGrath (ur. 23 stycznia 1953) – brytyjski teolog protestancki oraz doktor biofizyki, profesor Uniwersytetu Oksfordzkiego, autor książki "Bóg nie jest urojeniem. Złudzenie Dawkinsa". Wiodący intelektualista ewangelikalny.

</doc>
<doc id="1316550" url="https://pl.wikipedia.org/wiki?curid=1316550" title="Live at the Fillmore (album Cypress Hill)">
Live at the Fillmore (album Cypress Hill)

Live at the Fillmore – album koncertowy Cypress Hill wydany 12 grudnia 2000 roku, zawierający nagrania pochodzące z koncertu zespołu 16 sierpnia tego samego roku w hali The Fillmore w San Francisco.

</doc>
<doc id="1316553" url="https://pl.wikipedia.org/wiki?curid=1316553" title="Jutro premiera">
Jutro premiera

Jutro premiera – polska komedia z 1962 roku, wyreżyserowana przez Janusza Morgensterna. Podstawą scenariusza jest sztuka "Trzeci dzwonek" Jerzego Jurandota.
Treść.
Początkujący dramaturg Zenon Wiewiórski zabiega o to, by Teatr "Studio" wystawił jego sztukę, zatytułowaną "Trzeci dzwonek". Przychodzi do teatru i w foyer cierpliwie czeka na dyrektora, który przed dwoma tygodniami obiecał zapoznać się z treścią utworu. Na scenie trwa właśnie próba generalna szekspirowskiego "Wieczoru Trzech Króli", z wybitną aktorką Janiną Radwańską w obsadzie. Podczas krótkiej rozmowy w przerwie dyrektor Zakrzewski chwali sztukę Wiewiórskiego i zapowiada jej wystawienie. O tekście pochlebnie wypowiada się również Radwańska, która chce zagrać główną rolę.
Rozpoczyna się pełna perypetii realizacja przedstawienia. Szybko okazuje się, że kształt przedstawienia nie idzie w parze z wyobrażeniami autora. "Trzeci dzwonek" ma być osadzony nie w czasach współczesnych, a przed I wojną światową. Następują zaskakujące zmiany w obsadzie, a zamiast uznanego scenografa dekoracje zrobi jego syn – debiutant. Do jednej z głównych ról dyrektor angażuje początkującą Barbarę Percykównę, protegowaną reżysera Kuryłły. Percykówna korzysta z protekcji, sprytnie zbywa umizgi reżysera, kokietując tymczasem młodego scenografa Wittinga. Ten z kolei spotyka się ze znacznie od siebie starszą Radwańską. Sytuacja musi doprowadzić do konfliktu między kobietami, nieszczędzącymi sobie odtąd złośliwości. Zgrzyt następuje podczas próby generalnej sztuki, której treść okazuje się zadziwiająco zbieżna z sytuacją życiową aktorów. Więcej opanowania wykazuje młoda Percykówna, zaś urażona Radwańska, dotknięta aluzjami na temat wieku, rzuca rolę.
Wieczorem pod drzwiami Radwańskiej spotykają się dyrektor, autor i młody scenograf, wszyscy z kwiatami. Chcą zapobiec katastrofie i ratować premierę. Drzwi otwiera im jednak nie Radwańska, która wyjechała, lecz suflerka, która przyszła podlać kwiaty. Podczas rozmowy niepozorna, zahukana Flapcia zaskakuje gości doskonałym opanowaniem tekstu sztuki i ciekawą interpretacją jednego z epizodów. Dyrektor długo się nie zastanawia: suflerka wystąpi na scenie zamiast Radwańskiej.
Premiera okazuje się sukcesem, do czego przyczyniła się kreacja odmienionej niczym Kopciuszek Flapci. Na przyjęciu po spektaklu artyści wymieniają grzecznościowe komplementy, w których nie brak zgryźliwości. Percykówna oczarowała nie tylko reżysera, ale też Zakrzewskiego, bezskutecznie próbującego się z nią umówić, oraz Wiewiórskiego, który ogłasza, że chciałby ją widzieć w obsadzie swej nowej sztuki.
Ostatecznie jednak wszystko okazuje się tylko snem młodego dramaturga, który przysnął w oczekiwaniu na dyrektora. Dyrektor sztuki nie przeczytał, każe przyjść za dwa tygodnie.
Prace nad realizacją spektaklu są pretekstem do pokazania w krzywym zwierciadle kulis teatru, mechanizmów pracy na scenie, relacji panujących w zespole teatralnym, aktorskich obyczajów, kaprysów i przyzwyczajeń. Reżyser ugania się za początkującymi aktorkami, ułatwiając im start zawodowy, gdy dyrektor teatru godzi się je zatrudniać. Młode aktorki robią kariery nie bacząc na środki, a te dojrzalsze są sfrustrowane z powodu wieku. Amant Szafrankiewicz zadręcza dyrektora żądaniami podwyżki i straszy odejściem. Przed spektaklem zamawia kosze kwiatów dla siebie – rzekomo od wielbicielek. Scenograf robi chałtury w filmach kosztem teatru, jedyną osobą, która opanowała cały tekst dramatu, jest suflerka.
Interpretacja.
"Jutro premiera" jest satyrą na środowisko teatralne, opartą na dość karkołomnym pomyśle: to film o teatrze, na podstawie sztuki o wystawianiu przedstawienia. "Trzeci dzwonek" jest tytułem jednocześnie literackiej podstawy scenariusza i przedstawienia ukazanego w filmie.
Krytyk filmowy Tadeusz Lubelski nazywa film Morgensterna "bulwarową farsą mieszczańską", a także "abstrahującą od jakichkolwiek realiów sentymentalną konstrukcją opartą na serii klasycznych nieporozumień".
Mimo przerysowań i uszczypliwości obraz jest niepozbawiony wdzięku, subtelnego dowcipu i liryzmu. Decyduje o tym, poza sprawnością realizacyjną, obsada, w której nie brak wielkich gwiazd polskiego kina lat sześćdziesiątych.
Realizacja.
Plenerami filmowymi są ulice i wnętrza budynków warszawskiego Śródmieścia: budynek dawnej Centralnej Rady Związków Zawodowych przy ul. K. Karasia, ul. Krucza, "Klub Literatów" przy Krakowskim Przedmieściu.
W epizodach nakręconych w kawiarni "Klubu Literatów" wystąpili dwaj pisarze: Andrzej Jarecki i Leopold Tyrmand. W innej scenie, w roli samej siebie, prowadzącej popularny w latach 60. program telewizyjny "Tele-Echo", wystąpiła Irena Dziedzic. Epizodyczną rolę aktora w szekspirowskiej sztuce odtwarzał Stanisław Tym.
W jednej ze scen filmu Kalina Jędrusik śpiewa piosenkę "I wciąż się na coś czeka". Muzykę skomponowała Franciszka Leszczyńska, autorem tekstu jest Jerzy Jurandot.

</doc>
<doc id="1316555" url="https://pl.wikipedia.org/wiki?curid=1316555" title="Mazllum Saneja">
Mazllum Saneja

Mazllum Saneja (ur. 1945 w Djakowicy, zm. 29 lipca 2021 tamże) – albański poeta, eseista oraz tłumacz literatury polskiej na język albański i literatury albańskiej na język polski.
Ukończył filologię albańską na Uniwersytecie w Prisztinie. Języka polskiego uczył się na kursach dla cudzoziemców na Uniwersytetach: Warszawskim, Wrocławskim i Jagiellońskim.
W 1997 roku został laureatem nagrody literackiej ZAIKS–u za przekłady literatury polskiej. Był członkiem PEN Clubu w Kosowie. Mieszkał w Warszawie.
Antologie.
Redaktor i tłumacz trzech antologii:

</doc>
<doc id="1316556" url="https://pl.wikipedia.org/wiki?curid=1316556" title="Proliferation Security Initiative">
Proliferation Security Initiative

Proliferation Security Initiative (ang., inaczej Inicjatywa Krakowska) – inicjatywa na rzecz nierozprzestrzeniania broni masowego rażenia.
Jej powstanie ogłosił Prezydent Stanów Zjednoczonych George W. Bush podczas swojej wizyty w Krakowie 31 maja 2003 roku.
Początkowo, do PSI przystąpiło 11 państw (Australia, Francja, Hiszpania, Japonia, Królestwo Niderlandów, Niemcy, Portugalia, Włochy, Wielka Brytania, USA i Polska). Obecnie grono krajów należących i współpracujących w ramach Inicjatywy Krakowskiej liczy 102 państwa.
Państwa członkowskie podpisały 4 września 2003 roku w Paryżu oświadczenie o zasadach przechwytywania ("Statement of Interdiction Principles") broni masowego rażenia i składników służących do jej wytwarzania, które określa dopuszczalny zakres i zasady prowadzonych w ramach Inicjatywy operacji na lądzie, morzu i w powietrzu.

</doc>
<doc id="1316558" url="https://pl.wikipedia.org/wiki?curid=1316558" title="Stoned Raiders">
Stoned Raiders

Stoned Raiders – szósty album studyjny zespołu Cypress Hill.

</doc>
<doc id="1316559" url="https://pl.wikipedia.org/wiki?curid=1316559" title="Pulaski (Wirginia)">
Pulaski (Wirginia)

Pulaski – miejscowość w Stanach Zjednoczonych, w stanie Wirginia, w hrabstwie Pulaski. W 2000 r. miasto to na powierzchni 20,3 km² zamieszkiwało 9473 osób.
W tym mieście rozwinął się przemysł włókienniczy oraz odzieżowy.

</doc>
<doc id="1316561" url="https://pl.wikipedia.org/wiki?curid=1316561" title="Rajska jabłoń (film)">
Rajska jabłoń (film)

Rajska jabłoń – polski film obyczajowy na podstawie powieści Poli Gojawiczyńskiej.

</doc>
<doc id="1316563" url="https://pl.wikipedia.org/wiki?curid=1316563" title="Greatest Hits From the Bong">
Greatest Hits From the Bong

Greatest Hits From the Bong – zestaw największych hitów grupy Cypress Hill oraz dwa zupełnie nowe utwory – "The Only Way" i "EZ Come EZ Go".

</doc>
<doc id="1316564" url="https://pl.wikipedia.org/wiki?curid=1316564" title="Jerzy Matula">
Jerzy Matula

Jerzy Matula (ur. 19 kwietnia 1942 we Lwowie) – polski reżyser, aktor epizodyczny, kompozytor, autor piosenek, muzyki teatralnej i filmowej, nauczyciel akademicki. Wykładowca na PWSFTviT ze stopniem doktora.
Życiorys.
Absolwent polonistyki Uniwersytetu Warszawskiego z 1965. W 1970 ukończył studia na Wydziale Reżyserii łódzkiej PWSFTviT. Wykładowca na Wydziale Filmu i Fotografii w Wyższej Szkole Sztuki i Projektowania w Łodzi i PWSFTviT. W 2013 roku odznaczony Srebrnym Krzyżem Zasługi z okazji 65-lecia PWSFTviT

</doc>
<doc id="1316570" url="https://pl.wikipedia.org/wiki?curid=1316570" title="Los Grandes Exitos En Espanol">
Los Grandes Exitos En Espanol



</doc>
<doc id="1316573" url="https://pl.wikipedia.org/wiki?curid=1316573" title="Onetlajt">
Onetlajt



</doc>
<doc id="1316575" url="https://pl.wikipedia.org/wiki?curid=1316575" title="Zapowiedź ciszy">
Zapowiedź ciszy

Zapowiedź ciszy – polski film obyczajowy składający się z dwóch opowieści. Pierwsza opowiada o starym, który nie chce zniszczenia domu. Druga to historia o małżeństwie.
Występują.
„Zwiastowanie”
„Dom”

</doc>
<doc id="1316576" url="https://pl.wikipedia.org/wiki?curid=1316576" title="Milten">
Milten



</doc>
<doc id="1316580" url="https://pl.wikipedia.org/wiki?curid=1316580" title="Live.com">
Live.com



</doc>
<doc id="1316581" url="https://pl.wikipedia.org/wiki?curid=1316581" title="Sampaio Correa Sao Luis">
Sampaio Correa Sao Luis



</doc>
<doc id="1316582" url="https://pl.wikipedia.org/wiki?curid=1316582" title="Saul Tigh">
Saul Tigh

Saul Tigh to postać fikcyjna, bohater serialu Battlestar Galactica. W tę rolę wcielił się aktor Michael Hogan.
Życiorys.
Atak Cylonów.
W czasie ataku Cylonów na planety Dwunastu Kolonii pułkownik Tigh pełnił służbę jako Oficer Wykonawczy (XO - Executive Officer) na statku Battlestar Galactica. Pułkownik często wyładowywał swoją złość na członkach załogi, pozostając w konflikcie z niepokorną Karą Thrace. Jego przyjaciel i dowódca, William Adama odnalazł wśród ocalałych ludzi Ellen Tigh, żonę Saula. Obecność Ellen sprawiła, że Tigh powrócił do nałogu alkoholowego. 
Kiedy Laura Roslin sprzeciwiła się rozkazom Adamy, wysyłając Starbuck na planetę Caprica, Tigh dostał rozkaz aresztowania jej. Wówczas Lee Adama groził mu bronią, za co został aresztowany wraz z panią prezydent.
Gdy komandor Adama został postrzelony przez Sharon Valerii, Tigh objął dowództwo floty. Podejmował fatalne decyzje pod wpływem rad swojej żony (np. rozwiązanie Rady Dwunastu Kolonii). Nie potrafił sprostać ciężkiej sytuacji we flocie. Na statku Gideon wybuchł bunt, a konflikt został zażegnany dopiero po powrocie Adamy.
New Caprica.
Po zasiedleniu nowej planety Tigh nie chciał osiedlać się na niej. W czasie okupacji znalazł się jednak na jej powierzchni. Wraz z Andersem i Tyrolem stanął na czele ruchu oporu. Był torturowany przez Cylonów w wyniku czego stracił oko. Gdy dowiedział się, że jego żona była kolaborantką postanowił ją zabić.
Prawdziwa natura.
Pułkownik Tigh był jednym z członków załogi słyszących tajemniczą muzykę. Okazało się, że Tigh jest jednym z piątki ukrytych, humanoidalnych Cylonów.

</doc>
<doc id="1316585" url="https://pl.wikipedia.org/wiki?curid=1316585" title="Yokmok">
Yokmok

Yokmok – polski film fabularny, gatunek filmu psychologicznego z 1963 roku, w reżyserii Stanisława Możdżeńskiego, do którego scenariusz napisał Zdzisław Skowroński, na podstawie opowiadania Tadeusza Brezy pt. "Jokkmokk".
Fabuła.
Historia byłego oficera marynarki, który po wojnie szukając spokoju, zataja swą przeszłość, budząc nieufność nowej władzy i narażając się na podejrzenia organów bezpieczeństwa. Dopiero w sytuacji zagrożenia podczas budowy portowego falochronu, ujawnia swą prawdziwą wartość jako uczciwy człowiek i prawy obywatel. Miejscowi przedstawiciele władzy są wobec niego nieufni, zrozumienie znajduje tylko u kapitana portu, który ceni w nim dobrego fachowca, oraz u sieroty Pietrka, z którym mieszka w zniszczonym żaglowcu "Yokmok". Klimecki chce doprowadzić statek do stanu używalności. Poświęci go jednak, gdy fale zagrożą zniszczeniem budowanego falochronu.

</doc>
<doc id="1316586" url="https://pl.wikipedia.org/wiki?curid=1316586" title="SYLOK">
SYLOK

SYLOK (System lokalizacji) – jeden z modułów systemu dyspozytorskiego MSD-80. SYLOK powstał w Zakładzie Systemów Dyspozytorskich ZB-7 (wcześniej Zakład Systemów Sterowania BS-3) Centrum Naukowo-Produkcyjnego Elektrotechniki i Automatyki Górniczej EMAG w Katowicach, na początku lat 80. XX wieku. Bazą sprzętową systemu był minikomputer PRS-4 wyposażony w wydzielony kanał przemysłowy, umożliwiający akwizycję sygnałów analogowych, których źródłem były zainstalowane w podziemiach kopalni sejsmometry. Prototyp systemu zainstalowano w kopalni SZOMBIERKI, w lutym 1983 roku. Pozytywne rezultaty doświadczalnej eksploatacji spowodowały instalację systemu SYLOK w 16 polskich kopaniach zagrożonych tąpaniami. W połowie lat 80. XX stulecia sprzedano do Chin 5 systemów SYLOK oraz licencję na jego wytwarzanie (podobnie jak systemu SAK). Był to wtedy jedyny w Polsce przypadek sprzedaży licencji systemu komputerowego.Od początku lat 90. XX wieku system SYLOK zastępowany był przez następną generację urządzeń nazwaną ARAMIS, ale w wielu kopalniach SYLOK wykorzystywany jest do tej pory.
Przeznaczenie.
SYLOK przeznaczony był do automatycznego wyznaczania epicentrum i energii wstrząsu bezpośrednio po jego wystąpieniu. Do wyznaczania epicentrum, czyli miejsca wystąpienia wstrząsu, wykorzystywano różnice czasu dotarcia tej samej fali sejsmicznej P do stanowisk poszczególnych sejsmometrów. Na podstawie różnic czasowych, współrzędnych stanowisk sejsmometrów oraz prędkości rozchodzenia się fali sejsmicznej P lokalizowano epicentrum wstrząsu, a na podstawie czasu trwania sygnałów oraz ich amplitudy wyznaczano energię wstrząsu. Dane dostarczane przez system SYLOK (rozkład czasowo-przestrzenny oraz energia rzeczywista wstrząsów sejsmologicznych), wraz z danymi pochodzącymi z systemu SAK (rozkład czasowo-przestrzenny, energia umowna oraz aktywność trzasków sejsmoakustycznych) oraz wynikami wierceń małośrednicowych umożliwiały ocenę rzeczywistego stanu zagrożenia tąpaniami. Pozwalało to na efektywne prowadzenie profilaktyki tąpaniowej (odprężanie, nawadnianie, ograniczanie zatrudnienia w strefach zagrożonych, wzmacnianie obudowy) prowadzącej do poprawy bezpieczeństwa pracy załóg dołowych. 
Zasada działania.
Sejsmometry (typu SPI-80 lub SM-3) przetwarzały fale sejsmiczne na analogowe sygnały elektryczne, które przesyłane były na powierzchnię kopalni za pośrednictwem naturalnej, prądowej transmisji po liniach symetrycznych. Tam przetwarzane były, przez wielokanałowy przetwornik analogowo-cyfrowy i zapisywane w buforze FIFO, zlokalizowanym w pamięci operacyjnej minikomputera PRS-4. Równocześnie specjalny algorytm wyszukiwał, we wszystkich kanałach przybliżony początek fali P. Wykrycie przybliżonego początku fali powodowało zatrzaśnięcie bufora w taki sposób, że zapamiętywano również przebieg z okresu 1,5 sekundy poprzedzającego tak wyznaczony początek. Zatrzaśnięcie bufora uruchamiało algorytm dokładnego określenia początku fali we wszystkich kanałach oraz wyliczenia różnic czasowych pozwalających wyznaczyć epicentrum wstrząsu. Na podstawie czasu trwania oraz amplitudy zarejestrowanych sygnałów obliczano energię wstrząsu. Informacje o epicentrum oraz energii wstrząsu, wyświetlane na ekranie monitora ekranowego, uzupełniano przebiegami fal we wszystkich kanałach z zaznaczonymi pierwszymi wejściami. Personel stacji ds. tąpań mógł skorygować wyznaczone automatycznie początki fal i ponownie wyliczyć parametry epicentrum. Miało to szczególne znaczenie dla lokalizacji epicentrum wstrząsów o małej energii lub odległych.

</doc>
<doc id="1316587" url="https://pl.wikipedia.org/wiki?curid=1316587" title="EHC Kloten">
EHC Kloten

EHC Kloten – szwajcarski klub hokeja na lodzie z siedzibą w Kloten.
Historia.
Od 1962 do 2018 drużyna występowała nieprzerwanie w najwyższej klasie rozgrywkowej, będąc najdłużej grającym zespołem w tej lidze.
W latach 2000–2016 zespół funkcjonował pod nazwą Kloten Flyers.

</doc>
<doc id="1316589" url="https://pl.wikipedia.org/wiki?curid=1316589" title="Duffy">
Duffy

Duffy, właśc. Aimee Anne Duffy (ur. 23 czerwca 1984 w Bangor w hrabstwie Gwynedd) – walijska piosenkarka soulowo-popowa.
Jest laureatką Nagrody Grammy w kategorii "Best Pop Vocal Album" za album "Rockferry" (2009) i zdobywczynią dwóch nominacji.
Życiorys.
Dzieciństwo.
Wychowywała się w Walii na półwyspie Llelyn, wraz z siostrą bliźniaczką Kate. Gdy miała 10 lat jej rodzice rozwiedli się. Wraz z mamą i siostrami przeniosła się do Pembrokeshire, a ojciec John Duffy pozostał w Nefyn. Jej zainteresowanie muzyką zostało zainspirowane kasetą ojca z nagraniem rockowego programu telewizyjnego "Ready Steady Go!" z lat 60. W wieku 15 lat Duffy powróciła do Nefyn i zaczęła tam śpiewać w różnych lokalnych zespołach. Po nieudanym projekcie muzycznym w Szwajcarii powróciła do Walii w 2003 i zgłosiła się do "Wawffactor", walijskiej alternatywy "Idola". Była typowana do zwycięstwa, jednak zajęła w końcu 2. miejsce, przegrywając z Lisą Pedrig. Duffy została wybrana na przewodniczącą samorządu studenckiego w Coleg Meirion-Dwyfor zanim przeniosła się do University of Chester w Anglii.
2004-2007: Kariera.
W 2004 nagrała 3-utworowe EP w języku walijskim, a także pojawiła się w dwóch utworach Mint Royale z płyty "See You in the Morning". Pracowała wówczas jako kelnerka i w rybołówstwie. W sierpniu 2004 Owen Powell z zespołu Catatonia i Richard Parfitt z 60ft Dolls zapoznali Duffy z Jeanette Lee, menedżerką i współwłaścicielką Rough Trade Records. Lee przeniosła Duffy do Crouch End w Londynie i zorganizowała spotkanie z Bernardem Butlerem, byłym gitarzystą Suede. Pomógł on jej później w pisaniu piosenek i w stworzeniu nowego brzmienia retro. W 2007 podpisała kontrakt z A&amp;M Records. 23 listopada 2007 wystąpiła w programie "Later with Jools Holland" w BBC Two, w wyniku czego wystąpiła także w sylwestrowym programie "Hootenanny", gdzie między innymi zaśpiewała z legendarnym Eddiem Floydem.
2008-2009: Rockferry, Rockferry Deluxe Edition.
Butler i jego muzyczny partner David McAlmont oraz inni muzycy utworzyli podstawę zespołu Duffy na jej debiutancki album "Rockferry", który został wydany przez Polydor Records 3 marca 2008. Po wydaniu pierwszego singla "Rockferry" w listopadzie 2007, 25 lutego 2008 ukazał się kolejny singiel "Mercy", który już 17 lutego znalazł się na 1. miejscu listy UK Singles Chart. Duffy została pierwszą od 25 lat walijską wokalistką, która umieściła singel na 1. miejscu. Duffy wyjawiła, że "Rockferry" jest o miejscu Rock Ferry na półwyspie Wirral, gdzie mieszka jej babcia. Powiedziała także, że "Mercy" i "Stepping Stone" są autobiograficzne. "Mercy" dotyczy "wyzwolenia seksualnego" i "nierobienia czegoś, co ktoś inny chciałby żebyś zrobił", a "Stepping Stone" jest o niewyjawianiu swoich uczuć osobie w której się zakochała. 13 maja "Rockferry" ukazał się w USA. W lipcu album "Rockferry" przekroczył granicę miliona sprzedanych płyt i stał się najlepiej sprzedającym albumem w 2008 roku w Wielkiej Brytanii. Od lipca 2008 roku Duffy rozpoczęła pisanie piosenek na drugi, studyjny album i walijski piosenkarz Tom Jones wyraził chęć zaśpiewania z piosenkarką na jej drugim albumie. Duffy oraz kilku innych artystów nagrali ścieżkę dźwiękową do niezależnego filmu opowiadającego o północnej części Wielkiej Brytanii w latach 70. Film ma nosić tytuł "Souled". W sierpniu Duffy pojawiła się w czasopiśmie "Fashion Rocks Magazine" promując nową linię kosmetyków Nivea do pielęgnacji skóry. W listopadzie wytwórnia wydała piąty już singel, a zarazem pierwszy z reedycji albumu Rockferry (Rockferry Deluxe Edition). Singiel nosi nazwę "Rain on Your Parade" i piosenkarka określiła go jako piosenkę taneczną. Debiutancki album artystki znalazł się na czwartym miejscu pod względem najlepiej sprzedających się albumów w 2008 roku na świecie (i najlepiej sprzedający się w Wielkiej Brytanii). Artystka w 2009 roku dalej promowała swój debiutancki album, koncertując w Australii oraz Japonii. Duffy po raz pierwszy odwiedziła Polskę na festiwalu Heineken Open'er Festival w Gdyni, w lipcu 2009 roku. W trakcie ostatniej trasy koncertowej Britney Spears zaśpiewała piosenkę Duffy pod tytułem "I'm Scared". W 2009 roku wykorzystano piosenkę "Smoke Without Fire" w brytyjskim filmie "An Education".
2010: Drugi album studyjny.
26 listopada 2010 roku Duffy wydała drugi album, Endlessly, utrzymany muzycznie w klimatach lat 60. Singlem promującym nowy album jest Well Well Well.

</doc>
<doc id="1316592" url="https://pl.wikipedia.org/wiki?curid=1316592" title="Wybory generalne w Paragwaju w 2008 roku">
Wybory generalne w Paragwaju w 2008 roku

Wybory prezydenckie w Paragwaju w 2008 roku odbyły się 20 kwietnia. Trzema głównymi kandydatami byli: były biskup katolicki Fernando Lugo z lewicowego, opozycyjnego Patriotycznego Sojuszu na Rzecz Zmian, kandydatka rządzącego Stowarzyszenia Narodowo-Republikańskiego Blanca Ovelar oraz emerytowany generał Lino Oviedo. W wyborach zwyciężył Fernando Lugo.
Tego samego dnia przeprowadzone zostały wybory parlamentarne oraz wybory gubernatorów departamentów.
Wyniki i reakcje.
Według wyników z ok. 70% lokali wyborczych zwycięstwo odniósł Fernando Lugo, który zdobył 40,9% głosów. Drugie miejsce przypadło Blance Ovelar (30,6%), a trzecie gen. Lino Oviedo (21,9%). Frekwencja wyniosła 67,8%.
Wybory parlamentarne wygrał Narodowy Republikański Związek - Partia Kolorado (29 na 80 miejsc w Izbie Deputowanych i 15 na 45 miejsc w Senacie). Druga była Autentycznie Radykalna Partia Liberalna (26 na 80 i 14 na 45), trzecie miejsce zajęła Narodowa Unia Etycznych Obywateli (16 na 80 i 9 na 45).
Zaangażowanie i zwycięstwo Fernando Lugo wywołało liczne komentarze, szczególnie w krajach katolickich. Zwraca się uwagę na fakt, że choć na Lugo nałożono zakaz wykonywania czynności kapłańskich, to formalnie wciąż pozostawał biskupem. Podjęciem stosownych kroków w sprawie zajął się papież Benedykt XVI. 30 lipca 2008 Lugo został przeniesiony do stanu świeckiego.

</doc>
<doc id="1316595" url="https://pl.wikipedia.org/wiki?curid=1316595" title="Dmitrij Samokwasow">
Dmitrij Samokwasow

Dmitrij Jakowlewicz Samokwasow (ros. Дмитрий Яковлевич Самоквасов; ur. w chutorze Samokwasow w guberni czernihowskiej, zm. w Moskwie) – rosyjski archeolog i historyk prawa rosyjskiego.
Życiorys.
Ukończył studia na wydziale prawa Uniwersytetu w Petersburgu. W latach 1877–1894 pracował na Cesarskim Uniwersytecie Warszawskim jako docent i profesor historii prawa rosyjskiego, a w latach 1887–1892 był dziekanem Wydziału Prawa uniwersytetu w Warszawie. Od 1894 pracował na Uniwersytecie Moskiewskim.
Był członkiem rosyjskiej Imperialnej Komisji Archeologicznej i z jej polecenia w 1890 roku przeprowadził badania w kurhanach scytyjskich w Ryżanówce, weryfikując pracę polskiego archeologa Gotfryda Ossowskiego. Prowadził wykopaliska archeologiczne w wielu regionach Rosji. Jednak najsłynniejsze jego prace to wykopaliska w staroruskim kurhanie Czornaja Mogiła w latach 1872–1874 oraz na cmentarzyskach średniowiecznych wojów ruskich wokół Czernihowa.
W 1891 roku przekazał swoją kolekcję starożytnych i średniowiecznych zabytków Muzeum Historycznemu w Moskwie. Sprawował również funkcję kierownika moskiewskich archiwów Ministerstwa Sprawiedliwości. Od 1908 był członkiem Rosyjskiego Muzeum Historycznego. Zmarł w 1911 roku i został pochowany na Cmentarzu Nowodziewiczym w Moskwie.
Jego dorobek naukowy obejmował wiele prac z zakresu archeologii, archiwistyki i historii prawa, w tym takie publikacje, jak: „Prastare miasta Rosji” (Древние города России, 1873), „Historyczne znaczenie grodzisk” (Историческое значение городищ, 1878), „Historia prawa rosyjskiego” (История русского права, 1878–1888), „Archiwa państwowe Europy Zachodniej i reforma archiwów w Rosji” (Государственные архивы Западной Европы и реформа архивов в России, 1900).

</doc>
<doc id="1316599" url="https://pl.wikipedia.org/wiki?curid=1316599" title="Oak Lawn">
Oak Lawn

Oak Lawn – wieś w stanie Illinois, w hrabstwie Cook leżąca na południowy zachód od Chicago i będąca przedmieściem miasta Chicago. W 2010 r. to przedmieście zamieszkiwało 56 690 osób.

</doc>
<doc id="1316601" url="https://pl.wikipedia.org/wiki?curid=1316601" title="Weasels Ripped My Flesh">
Weasels Ripped My Flesh

Weasels Ripped My Flesh – album zespołu The Mothers of Invention i Franka Zappy wydany w 1970 roku.
Płyta ta uważana jest za drugą część jej poprzedniczki – "Burnt Weeny Sandwich" wydanej również w 1970 roku. Obie te płyty zawierają wcześniej niewydany materiał zespołu The Mothers of Invention. Jednakże "Burnt Weeny Sandwich" skupia się bardziej na studyjnych dokonaniach grupy, kiedy "Weasels Ripped My Flesh" ukazuje złożoność i wariactwo koncertowych dokonań grupy pokroju awangardy freejazzowej.
Album zawiera jedne z największych hitów Zappy jak np. "My Guitar Wants to Kill Your Mama", "Oh No" (wcześniej wydany w innej aranżacji i w wersji instrumentalnej na solowej płycie Franka Zappy "Lumpy Gravy"), bardzo często grany na późniejszych koncertach "The Orange County Lumber Truck" czy chociażby słynna tytułowa piosenka "Weasels Ripped My Flesh", która jest przykładem na to jak dużo hałasu, zgiełku, szumów, huku i sprzężeń można zmieścić w półtoraminutowym, kończącym koncert utworze.
Lista utworów.
Wszystkie piosenki skomponowane przez Franka Zappę poza odnotowanymi.

</doc>
<doc id="1316602" url="https://pl.wikipedia.org/wiki?curid=1316602" title="Servette Genewa (hokej na lodzie)">
Servette Genewa (hokej na lodzie)

Servette Genewa – szwajcarski klub hokeja na lodzie z siedzibą w Genewie.

</doc>
<doc id="1316603" url="https://pl.wikipedia.org/wiki?curid=1316603" title="Trasa Bursztynowa">
Trasa Bursztynowa



</doc>
<doc id="1316604" url="https://pl.wikipedia.org/wiki?curid=1316604" title="Francesco Bolzoni">
Francesco Bolzoni

Francesco Bolzoni (ur. 7 maja 1989 w Lodi) – włoski piłkarz, grający na pozycji pomocnika w Spezii, były młodzieżowy reprezentant Włoch.
Kariera.
W sezonie 2006/2007 zdobył z młodzieżowym zespołem Interu mistrzostwo Włoch do lat 20 – Trofeo Giacinto Facchetti. W 2008 roku Bolzoni zwyciężył z Interem w Torneo di Viareggio – największym młodzieżowym turnieju piłkarskim na świecie. 24 maja 2009 roku zadebiutował w lidze włoskiej seniorów, zmieniając w trakcie meczu z Cagliari Calcio Cristiana Chivu. Dzięki temu występowi do sukcesów zalicza mu się również mistrzostwo Włoch zdobyte przez podstawową drużynę Interu w sezonie 2008/2009.
W lecie 2009 został graczem Genoi, do której trafił w ramach rozliczenia za Thiago Mottę. Jeszcze przed debiutem został jednak wypożyczony do drugoligowego Frosinone Calcio. Latem 2010 przeszedł do Sieny, a w 2013 do US Palermo. Następnie grał w Novarze, a w 2017 przeszedł do Spezii.

</doc>
<doc id="1316607" url="https://pl.wikipedia.org/wiki?curid=1316607" title="YouPorn">
YouPorn

YouPorn – pornograficzny serwis internetowy umożliwiający publikację w internecie amatorskich filmów pornograficznych na zasadzie UGC. Strona została założona w sierpniu 2006. Podobnie do YouTube opiera się ona na technologii Flash. Filmy pojawiają się na stronie zwykle w kilka tygodni po ich przesłaniu. W odróżnieniu od wielu innych serwisów pornograficznych dostęp jest bezpłatny, a zyski czerpane są wyłącznie z reklam. Filmy są dostępne do pobrania bezpośrednio ze strony w formatach mpg i mp4. W maju 2007 strona osiągnęła miesięczny dochód 120 000 $. Strona posiada także czatroom oraz randki internetowe. Właścicielami strony jest zespół Manwin.

</doc>
<doc id="1316608" url="https://pl.wikipedia.org/wiki?curid=1316608" title="Louis Lavelle">
Louis Lavelle

Louis Lavelle [czyt. lawẹl] (ur. 15 lipca 1883 w Saint-Martin-de-Villeréal, zm. 1 września 1951 w Parranquet) – francuski filozof, przedstawiciel „Filozofii ducha”, profesor w Collège de France i na Sorbonie oraz wykładowca na uniwersytetach w Niemczech, Włoszech, Szwajcarii, Belgii i Holandii.
Życiorys.
Urodził się 15 lipca 1883 w Saint-Martin-de-Villeréal (w krainie Périgord, w północnej Akwitanii) jako syn nauczyciela i właścicielki drobnego gospodarstwa. Studiował filozofię w Lyonie, gdzie szczególny wpływ na młodego Lavelle’a wywarł jeden z jego nauczycieli – Arthur Hennequin, który zafascynował go francuską wersją kantyzmu, skoncentrowaną na doświadczeniach wewnętrznych. Pod jej wpływem (ale i w opozycji do niej) Lavelle stworzył własną koncepcję filozoficzną. Podczas pobytu w Lyonie poznał Jeana Naberta – późniejszego głównego przedstawiciela „filozofii refleksji”. Po ukończeniu studiów, od 1906 nauczał w liceach (w kilku francuskich miastach). Uczęszczał jednocześnie na wykłady Octavego Hamelina i Henriego Bergsona w Paryżu.
W 1909 zdobył uprawnienie do nauczania filozofii ("agrégation"). Podczas I wojny światowej służył jako żołnierz armii francuskiej. Spędził blisko 2 lata w niewoli niemieckiej, gdzie organizował polowy uniwersytet. W roku 1922 otrzymał stopień doktora, po przedłożeniu Léonowi Brunschvicgowi dwóch prac: „Wizualna percepcja głębi” ("La Perception visuelle de la profondeur") oraz „Dialektyka wrażliwego świata” ("La Dialectique du monde sensible").
Od 1930 pisywał regularne felietony filozoficzne na łamach pisma „Czas” ("Le Temps").
W latach 1932–1934 był wykładowcą na Sorbonie, a następnie ponownie nauczał w liceach. W 1941 objął katedrę filozofii w Kolegium Francuskim ("Collège de France"). Razem z René Le Sennem współredagował od 1934 serię książkową pod nazwą ,Filozofia Ducha" ("Philosophie de l’Esprit"). Z okazji powstania tej serii, wspólnie opublikowali manifest w „Międzynarodowym Przeglądzie Filozoficznym” ("Revue Internationale de Philosophie" z 15 października 1939 r.), będący reaktywacją francuskiego spirytualizmu.
Poczynając od 1930 Lavelle zaczął opracowywać i wydawać felietony w formie książkowej i w układzie tematycznym, nie chronologicznym. Zatytułował je „Kroniki Filozoficzne” ("Chroniques Philosophiques"). Na kroniki składają się: „Ego i jego przeznaczenie” ("Le Moi et son destin"), „Filozofia francuska między dwiema wojnami” ("La Philosophie française entre les deux guerres"), „Moralność i religia” ("Morale et religion"), „Panorama doktryn filozoficznych” ("Panorama des doctrines philosophiques"), „Psychologia i duchowość” ("Psychologie et spiritualité"), Nauka ("Science"), Estetyka ("Esthétique") oraz Metafizyka ("Métaphysique").
Za namową Bernarda Grasseta, pisarza i wydawcy, Lavelle od 1933 rozpoczął wydawanie pism (esejów) o charakterze moralnym, które przyniosły mu dość duży rozgłos. Między innymi takie tytuły jak: „Samoświadomość” ("La Conscience de soi", 1933), „Błąd Narcyza” ("L’Erreur de Narcisse", 1939), „Zło i cierpienie” ("Le Mal et la souffrance", 1940), „Słowo Pisane” ("La Parole et l’écriture", 1947), „Moce jaźni czterech świętych” ("Les Puissances du moi a Quatre Saint", 1948). Ostatnie z nich ukazało się w polskim przekładzie Janiny Kossakowskiej, pod tytułem "Przyjaciele Boga i ludzi", PAX, 1963. Ponadto opublikował tekst „Całkowita obecność” ("La présence totale", 1934).
W 1947 Lavelle został członkiem Akademii Nauk Moralnych i Politycznych ("Académie des Sciences Morales et Politiques"). Zmarł dnia 1 września 1951, w Parranquet (w departamencie Lot-et-Garonne, w Nowej Akwitanii).
Główne dzieła.
Głównym dziełem filozoficznym Lavelle'a jest monumentalna, czterotomowa „Dialektyka wiecznej obecności” ("La Dialectique de l’éternel présent"), której część pierwsza ukazała się w 1928 r., a ostatnia w 1951 r. tuż przed jego śmiercią. Składają się na nią następujące tomy: „Bycie” ("De l'Être", 1928), „Akt” ("De l’Acte", 1937), „Czas i wieczność” ("Du Temps et de l’eternité", 1945) i „Z ludzkiej duszy” ("De l'âme Humaine", 1951). Nie zdążył ukończyć piątego tomu, który miał nosić tytuł „Mądrości” ("De la Sagesse").
Jeszcze przed śmiercią filozofa ukazał się pierwszy tom innego obszernego dzieła – „Traktat wartości” ("Traité des valeurs"), prezentujący historię filozofii wartości i wykład własnej ontologii w kategoriach aksjologicznych. Drugi tom traktatu ukazał się już po śmierci autora (w 1955 r.). Tom ten został opracowany przez wspomnianego wcześniej Le Senne’a i zawiera wyprowadzony ze stanowiska spirytualistycznego opis hierarchicznego systemu poszczególnych wartości.
Ostatnią ukończoną pracą Lavelle’a był „Podręcznik metodologii dialektycznej” ("Manuel de la méthodologie dialectique"), który wydany został dopiero w 1962 r. Niektóre spośród książek Lavelle’a ukazały się w przekładach (m.in. w językach: angielskim, włoskim i niemieckim), a jego filozofii poświęcono ponad 200 opracowań. Dwa czasopisma poświęciły mu także swoje numery specjalne: „Recherches et Débats” "– Hommages a Louis Lavalle" (Javier [styczeń] 1952) oraz „Giornale di Metafisica” (nr 3, 1952).
Metafizyka Lavelle’a.
Ogólne spojrzenie na filozofię.
Louis Lavelle był głównym twórcą ruchu głoszącego „powrót do metafizyki” jako odpowiedzi na rozwój prądów myślowych o nastawieniu pozytywistycznym i scjentystycznym. Było to odrodzenie wywodzące się z francuskiego spirytualizmu. „Filozofia ducha” cechowała się poszukiwaniami metafizycznymi, z jednej strony nawiązującymi do tradycji Immanuela Kanta, z drugiej jednak będącymi w opozycji wobec jego ustaleń. Obok inspiracji Kantem, Lavelle stosował metodę fenomenologiczną, a także wtrącił drobne wątki, charakterystyczne dla późniejszego egzystencjalizmu, lecz nie był zgodny z głównymi, zasadniczymi tezami egzystencjalistów.
„Przełom antypozytywistyczny” jaki od czasu Henriego Bergsona dokonywał się wśród części francuskich intelektualistów, wyznaczał zmianę punktu ciężkości dociekań filozoficznych, z perspektywy teoriopoznawczej na ontologiczną. Polegała ona na wyjściu poza obszar relacji dychotomicznej „podmiot-przedmiot” i na postawieniu pytania o możliwość sensu ludzkiego poznania (wiedzy), a w konsekwencji także sensu ludzkiego życia. Było to stawianie pytań, mających na celu doprowadzenie do poznania ostatecznej zasady wszechistnienia.
Lavelle, już w latach 20. XX w. (a nawet wcześniej), pierwszorzędną rolę w dociekaniach nad rzeczywistością przyznał ontologii. Według niego najważniejszym zadaniem filozofii jest konstytuowanie „znaczenia duchowego” fenomenów i własnego (osobowego) życia pośród nich. Nie dbał on jednocześnie o intelektualistyczno-poznawcze ambicje fenomenologii, koncentrując się zdecydowanie na duchowym utożsamianiu się z pełnią bytu – na stałym poczuciu obecności „całości” (absolutu). Myślą przewodnią jego filozofii jest dążenie do osiągnięcia „pełni duchowej”, uzyskania świadomości pewności absolutu – stopienia się z absolutnym Aktem. Oryginalność filozofii Lavelle’a stanowi fakt, że w przeciwieństwie do rozkwitających wówczas nurtów, rozwinęła się ona w ogólną teorię bytu, którego pełnia może być osiągalna dla każdego człowieka, pod warunkiem wdrożenia rygorystycznej metody refleksyjnej. Jest to zatem filozofia o wydźwięku optymistycznym, zarówno pod względem poznawczym, jak metafizycznym i moralnym.
We wspomnianym wcześniej manifeście ruchu "Philosophie de l’Esprit" Lavelle wraz z Le Senne’em zachęcali do obrony zagrożonej duchowości człowieka. Obronie tej miały służyć poszukiwania filozoficzne, polegające na:
1. Wznoszeniu się ponad poziom bezpośrednio danych przedmiotów i przeciwstawionemu im „ja” (samemu w sobie), a następnie kierowaniu się ku absolutowi, bez względu na to w jaki sposób pojmowanemu (A. akt pierwotny, w którym wszyscy uczestniczymy, B. tajemnica, C. ognisko wartości)
2. Respektowaniu odrębnego charakteru każdej propozycji filozoficznej (mającej ten sam co autorzy cel fundamentalny – dotarcie do absolutnej prawdy, przeciwstawionej ograniczeniom naukowego obrazu świata) i działania, mającego służyć wykrystalizowaniu się takiej propozycji
3. Stwarzaniu poczucia duchowej jedności wśród ludzi, zajmujących się uprawianiem „duchowej filozofii”.
Powrót do metafizyki (Byt – Akt).
Cała konstrukcja filozofii Lavelle’a zmierza z jednej strony do uchwycenia w najgłębszych warstwach świadomości podstawy autonomii jednostki (źródło osobowego „ja-podmiotu”), z drugiej zaś do ujawnienia nieredukowalnej i niezaprzeczalnej obecności zasady i źródła wszystkiego co istnieje, a więc bytu. Lavelle uważał, że pojęcie bytu jest logicznie pierwotne (pierwsze, wcześniejsze niż „ja”), usiłując wykazać tę pierwotność w czterech aspektach: językowym, ontologicznym, aksjologicznym i najważniejszym jego zdaniem – empirycznym. W aspekcie empirycznym byt jest pierwotny, gdyż poczucie obecności ogarniającego zewsząd bytu jest najbardziej elementarnym, nieredukowalnym doświadczeniem – wcześniejszym niż jakakolwiek refleksja.
Pierwotnym obszarem badań jest zdaniem Lavelle’a poszukiwanie jednościowej zasady bytu, jednak cała jego filozofia jest de facto stałym poruszaniem się pomiędzy ustalaniem logicznej pierwotności bytu, a relacji łączącej podmiot z całością bytu.
Pierwsze doświadczenie obecności bytu da się wyrazić zdaniem „coś istnieje”. Doświadczenie to wyklucza możliwość stwierdzenia „nic nie istnieje”, negując możliwość istnienia nicości. Odczucie to jest obecnością czegoś co nas i naszą obecność przekracza. Jest ono dostępne każdemu człowiekowi, niezależnie od jego kwalifikacji intelektualnych, czy moralnych. Jest to przed refleksyjne doświadczenie „wpisania w byt”, po którym dopiero następuje doświadczenie opozycji podmiot – przedmiot. Sam byt wg Lavelle’a jest absolutnie niestopniowalny, lecz zbadać go można jedynie stopniowo. Niezbędna w tym celu jest pojawiająca się refleksja, wymagająca współpracy uczucia z intelektem. Poznawany w takim doświadczeniu byt to czysta zasada istnienia (wszystkiego), nie tylko zaś jakaś „zewnętrzna” obecność, którą należy uznać za jeden z przejawów bytu.
Byt nie może być redukowalny do rzeczywistości widzialnej (zmysłowej), ponieważ przekracza wszelkie formy przedmiotowego przedstawienia ("représentation"), ale i do pojęciowej. Innymi słowy – istnienie jednostkowe, które jest w stanie pomyśleć byt, musi partycypować w bycie. Klasyczne pytanie metafizyczne Leibniza – „dlaczego istnieje raczej coś niż nic?” – nie ma racji zastosowania, gdyż nie można pytać o rację bytu, skoro byt jest w tym pytaniu już zawarty i logicznie je wyprzedza. Byt jako całość istnieje poza czasem, w momencie współbieżnym z wiecznością, w taki sam sposób jak św. Augustyn relacjonował sposób istnienia Boga względem czasu, czyli w „wiecznym teraz” ("l’éternel présent").
Z drugiej strony jednak, jeżeli myślenie jednostkowe może poznawać byt, musi wynikać to z homogeniczności natury myślenia i bytu (dwa przejawy jednego bytu, byt tożsamy z myśleniem). Tak więc byt myśli, jako akt danego podmiotu, jest tożsamy z bytem w najogólniejszym znaczeniu (z bytem, do którego myśl się odnosi), nawet jeżeli ten uważany jest za przedmiot tego aktu.
Niepodzielny Akt, będący jednocześnie wszechogarniającą intymnością i indywidualnością jest, używając terminu Kanta, „bytem samym w sobie”. Ma naturę samowystarczalną, doskonale dla siebie przejrzystą, absolutnie spełniającą warunki istnienia osobowego. Odkrywając w sobie (w doświadczeniu wewnętrznym) absolutne źródło swojej własnej aktywności, podmiot czerpie z niej swoją energię. Schodząc w głąb własnej jaźni, natrafia na nieskończoność – transcendencję o charakterze absolutnym (boskim). Dlatego też samokreujący się Akt, jest w swej istocie, inną nazwą pojęcia doskonałości. Afirmacja tej doskonałości, która dokonuje się w doświadczeniu wewnętrznym, stwarza tym samym w skończonym podmiocie wolę jej osiągnięcia. Obecność aktu woli, według Lavelle’a świadczy o autoafirmacji aktu, innymi słowy – ustanawia tożsamość bytu i dobra. Byt i dobro to jedynie dwie perspektywy, z których spoglądamy na ten sam akt. Doskonały akt woli może zmierzać tylko do doskonałości – osiąga ją, nakierowując się na siebie. Z racji, że doskonałością w sferze aksjologicznej jest dobro – akt osiąga dobro, a właściwie – jest nim cały czas. Wyraźnie można zauważyć ukierunkowanie wywodu filozoficznego Lavelle’a na obszar religii. Zdaniem filozofa, dotarcie poszukiwań metafizycznych na teren religijności jest etapem nieuniknionym.
„Ja” i cierpienie.
Fundamentalną formą naszego bytowania w świecie jest sytuacja mojego ciała wśród innych rzeczy. Moje ciało jest homogeniczne ze światem przedmiotów (wspólna dla ciała i przedmiotów jest rozciągłość – zajmowanie miejsca w przestrzeni). Jednocześnie tym, co odróżnia moje ciało od przedmiotów, które są mnie przedstawione ("représentation") jest doznawanie ("affection"). Moje „ja” można potraktować jako receptywną wrażliwość. Ciało jako działające, jako spełniające akty woli (co związane jest z wewnętrznym porywem aktywności) jest odbiornikiem tej aktywności („czystą pasywnością”). Jako cielesna egzystencja, moje „ja” konstytuuje się dzięki temu, że natrafia w świecie na przeszkody, na to co jest dane i zastane (rzeczy-przedmioty oraz własne stany psychiczne, traktowane jako narzucające się). Poprzez doznawanie czegoś, co mnie ogranicza jako cielesność, wytwarzam tylko sobie właściwy sposób odbierania tych bodźców. Ten poziom egzystencji opisać można poprzez parafrazę sentencji Kartezjusza – "je sens, donc je suis" – czuję, więc jestem. Wynika z tego szczególny status cierpienia, ponieważ ono dotyka właśnie tego szczególnego, jedynego, mojego „ja”, a nie dowolnie innego. Stając się niewrażliwym na cierpienie, przestaję być sobą samym. Lavelle podkreślał, że „ja” nie jest ani materialnym przedmiotem, ani duchową substancją (takie substancje po prostu nie istnieją), ale duchem ("esprit"), czyli spełniającym się Aktem – realizacją niekończących się możliwości. Jako duch skończony, „ja” musi czerpać swoją moc autokreacji z uczestnictwa w nieskończonej mocy twórczej (bycie). „Ja” jest zatem nieustannym tworzeniem siebie.
Czas.
Ta autokreacja „ja” dokonuje się za pośrednictwem czasu. Rozróżnienie „na akt, w którym uczestniczę” i „akt mojego uczestnictwa” oraz wynikające stąd aktywność i wynikające dla tej aktywności dane (zjawiska zmysłowe) realizuje się dzięki „zaistnieniu” czasu. Czas „powstaje” z braku koincydencji między niejasno ustanowionym „ja”, a obecnością danego przedmiotu, na który „ja” jest ukierunkowane. Ontologicznie uprzywilejowaną „częścią” czasu jest teraźniejszość, przy czym sama chwila ("instant"), w której teraźniejszość „przebywa” jest czasowa. Czas jest wybieganiem ku możliwościom mojej egzystencji (przyszłość) i zanurzaniu się we wspomnieniu w stronę tych możliwości, które kiedyś zostały przeze mnie zrealizowane (przeszłość). Przeszłość i przyszłość mają status możliwości. Przyszłość – ponieważ stanowi dla mnie zadanie do realizacji (stwarzane w teraźniejszości), przeszłość zaś – gdyż podejmowana we wspomnieniu, wzbogaca moją aktualną egzystencję, nadając jej nowy sens, a więc także aktualizowana jest w teraźniejszości. Uprzywilejowanie teraźniejszości polega również na tym, że właśnie w niej następuje nieustanna transformacja przeszłości w przyszłość.
Każdy przedmiot ma zarazem swoją stronę wewnętrzną i zewnętrzną. Konstytuuje się w czasie jako ograniczenie mojej aktywności, a w przestrzeni jako fenomen. Jeśliby moje „ja” było czystą aktywnością – nie zawierałoby domieszki bierności (nie posiadałoby ciała), nie musiałyby istnieć dla niego czas i wtórna wobec niego przestrzeń. Uwidacznia się tutaj ontologiczne pierwszeństwo czasu: czas to geneza świata, przestrzeń to jego skutki. Zadanie czasu to wytwarzanie i łączenie w jedność wielości momentów życia i jego przejawów. Zadaniem przestrzeni jest separowanie składników tej wielości. Następuje pewna gradacja czasu – od najczystszej jego postaci do jego zstępowania w przestrzeń, czemu odpowiadają sposoby bycia „ja”: czas spontanicznego tworzenia (wolność w najwyższym stopniu), czas zmienności (stawania się tym lub owym – życie organiczne), a także czas następstwa (przestrzenny ruch przedmiotów, rządzony przez determinizm). Odpowiadają temu również stopnie jednostkowego bytu: moje „ja” (wewnętrzny akt), stawanie się (moja aktywność na zewnątrz – życie jednostkowe), moje ciało – jednostkowość w świecie przedmiotów.
Świat materialny.
Lavelle zgadza się z Kantem, że świat rzeczy materialnych jest jedynie światem fenomenów. Jeżeli postrzegam świat jako to „co dane” i zewnętrzne wobec aktu mojego bycia, to jest on czystą przestrzennością. Miał też i rację Kartezjusz, utożsamiając właśnie rozciągłą materię z przestrzennością. Jeśli jednak czas jest środkiem realizacji mojego (jednostkowego) aktu bycia, to przestrzeń jest jedynie jego rezultatem. Przestrzenność nie trwa w czasie – jest „momentalna”. Dlatego taki też charakter musi mieć materialność – jej egzystencja jest chwilowa. Świat materialny to tylko jeden z aspektów bytu.
Relacja „ja” z innym „ja”.
Ciało wprowadza „ja” w świat przestrzenny, lecz nie jest ono czystym fenomenem – sytuuje się bowiem między przedstawieniami a wewnętrznym doznaniem. Jako obiekt postrzegany przez innego człowieka jest fenomenem, jako źródło moich doznań jest przejawem mojego, a ostatecznie ogólnego bytu. Spojrzenie drugiego człowieka nie ma negatywnej (jak u J. P. Sartre’a), uprzedmiotawiającej roli (choć może się to zdarzać). Drugi człowiek jest gwarantem dla mojej subiektywności, osadzając ją we wszechogarniającym uniwersum (zyskuję dzięki niemu ponadindywidualne znaczenie). Spojrzenie odrębnej ode mnie świadomości nie musi mnie uprzedmiotawiać, ale przeciwnie – może nadawać mojemu „ja” walor obiektywności. Może wprowadzać je w coraz bardziej uniwersalne struktury, ubogacać, pomnażać jego możliwości. Aby moje „ja” mogło wznosić się do coraz wyższych (głębszych) poziomów partycypacji w Akcie-Absolucie, niezbędne jest zaistnienie drugiego (a dalej – jeszcze kolejnych) „ja”.
Aspekt religijno-moralny.
Lavelle, jak już wspomniano, był zdania, że konsekwencją rozważań metafizycznych jest dojście do sfery religijnej. Oczywiście dla religijnego uzasadnienia jego filozofii, niezbędne jest przyjęcie dogmatów religijnych. Lavelle dokonał jednak takiej interpretacji swojej metafizyki, w której Byt-Absolut-Akt utożsamił z Bogiem. Mimo iż jego metafizyka miała ambicję obejmować całość bytu, wyraźnie odżegnywał się od interpretacji panteistycznej.
Rzeczy zmysłowe dostarczają każdemu „ja” narzędzi ekspresji oraz tworzą wspólne dla wszystkich jaźni pole, w którym przebiegają wszystkie linie komunikacji. Im bardziej świat przedmiotów jest bogatszy (ilościowo i jakościowo), tym bogatsze są formy komunikacji międzyludzkiej. Ponieważ świat rzeczy jest światem wytworów aktywności podmiotowej lub znaczeń nadawanych przez tę podmiotowość, więc im więcej jest podmiotowej ekspresji, tym bogatszy staje się świat. Świat nie jest tylko epifenomenem konkretnego podmiotu, ale utrwalającym się dziełem współpracy wielu podmiotów. W interpretacji religijnej Lavelle’a, wszystkie ludzkie podmiotowości są współtwórcami świata wspólnie z Bogiem. Dla Boga, akt stworzenia polegał na umożliwieniu ludziom dokonywania autokreacji – możliwości uczestnictwa w swoim własnym akcie. Uczestnictwo to, jest zarazem możliwie największą relacją intymną z tym aktem i przejawem największej wolności. Ludzie są stworzonymi stwórcami i w swojej wszechstronnej współpracy wzajemnej, w sposób wolny kreują świat i nadają swoim dziełom ważność.
Jak już wiadomo, świat przedmiotów nie jest jedynym światem dla Lavelle’a. W życiu każdego „ja” tak naprawdę liczy się relacja z innymi ludźmi, czyli bytami znajdującymi w rzeczach jedynie środki ekspresji. Taka współpraca nabiera znamion duchowej komunii. Rozpoczynająca się od środków cielesnych komunikacja z innymi, rozwija się w proces zjednoczenia duchowego. Uczucia przyjaźni i miłości są potwierdzeniem tego procesu. Właśnie w tych uczuciach intymność duchowa jednostki odkrywa się w pełni w swoim uniwersalnym wymiarze – wówczas dopiero, docierając do intymności innego człowieka, „ja” pragnie właśnie zachować go jako „innego”, aby móc otrzymywać od niego to, czego same sobie dać nie może.
Taka perspektywa pokrywa się z chrześcijańską koncepcją dialogu. U Lavelle’a jest to dialog wielostronny: ze sobą, z rzeczami, z ideami, z innymi osobami i z Bogiem. Ten wielostronny dialog wnosi człowieka do duchowej wspólnoty, do najdoskonalszego uczucia pełni uczestnictwa w Bycie, do odnalezienia duchowej tożsamości z absolutnym Aktem. Jedność ta, związana z poczuciem doskonałości stwarza uczucie nieskończonej radości – nieskończoną afirmację swojego bycia jako części absolutnego Bytu.

</doc>
<doc id="1316609" url="https://pl.wikipedia.org/wiki?curid=1316609" title="Enrico Alfonso">
Enrico Alfonso

Enrico Alfonso (ur. 4 maja 1988 roku w Padua) - włoski piłkarz, bramkarz.
Swoją karierę rozpoczął w wieku 6 lat, kiedy to grał w Alte di Montecchio. Spędził 4 lata w tym klubie, po czym w wieku 10 lat rozegrał sezon w Montecchio Maggiore. Po tym sezonie Alfonso przeniósł się do Chievo Werony, skąd w sezonie 2006/2007 został wypożyczony do Pizzighettone. We wrześniu 2007 roku Alfonso został 4. bramkarzem Interu Mediolan, za Julio Cesarem, Francesco Toldo, oraz Paolo Orlandonim. Wcześniej 4. bramkarzem Interu był Fabian Carini, który zmienił klub na Murcię.
W 2008 roku Alfonso został wypożyczony do Venezii.

</doc>
<doc id="1316611" url="https://pl.wikipedia.org/wiki?curid=1316611" title="Zbigniew Stuchly">
Zbigniew Stuchly

Zbigniew Stuchly (ur. 5 maja 1907 we Lwowie, zm. 7 sierpnia 2005 we Wrocławiu) – polski biolog i wojskowy; profesor.
Życiorys.
Brat majora doktora Stanisława Stuchłego (właśc. Stuchly), dyrektora szpitala w Nowym Sączu. Zięć lwowskiego poety i tłumacza, Kazimierza Nałęcz-Rychłowskiego. Jego żoną (ślub w 1938) była Irena-Nałęcz Rychłowska (29 września 1913 – 5 lipca 2005), publicystka i dziennikarka Polskiego Radia Lwów. Miał z nią 4 córki.
Ukończył Szkołę im. Kordeckiego, a następnie IX Państwowe Gimnazjum im. Jana Kochanowskiego we Lwowie.
Absolwent Szkoły Podchorążych Rezerwy w Łobzowie. Porucznik rezerwy piechoty (nominacja 31 października 1938). Harcerz II, a następnie I Lwowskiej Drużyny Harcerzy, gdzie objął referat prasowy. Jako harcerz – ochotnik, był uczestnikiem obrony Lwowa w trakcie wojny polsko-ukraińskiej oraz wojny polsko-bolszewickiej. Założyciel i członek Polskiej Korporacji Akademickiej Cresovia Leopoliensis. Studiował medycynę, a ostatecznie w 1937 ukończył biologię na Wydziale Matematyczno-Przyrodniczym Uniwersytetu Jana Kazimierza we Lwowie. W latach 1927–1944 asystent (początkowo wolontariusz) Zakładu Biologii Ogólnej Uniwersytetu Jana Kazimierza we Lwowie. Nauczyciel w gimnazjum Salezjanów. Kierownik działu produkcji szczepionki przeciwko tyfusowi Instytutu Rudolfa Weigla we Lwowie. Wiktor Weigl: „Miał jednak Ojciec kilku asystentów, bez których nie mógł się obejść. Zbigniew Stuchly, którego jak mi się wydaje, Ojciec typował jako swojego następcę na katedrze – do którego miał olbrzymie zaufanie – nie tylko w sprawach naukowych. Cenił go za jego podejście do spraw nauki, ale i za jego postawę moralną, zasady życiowe. Miał dla niego dużo szacunku, liczył się z jego zdaniem i mam wrażenie, że jego jedynego odrobinę się bał” („Wspomnienia o moim Ojcu”).
1943-1944 nauczyciel na tajnych kompletach. Jako jeden z pracowników Instytutu dostarczał potajemnie szczepionkę do getta lwowskiego. Za jego pośrednictwem, tak długo, jak to było możliwe, Rudolf Weigl utrzymywał kontakt z uwięzionym tam swoim pracownikiem, lekarzem internistą, Adamem Finkelem. W latach 1945–1946 nauczyciel w Szkole Powszechnej im. Królowej Jadwigi w Nowym Sączu.
W latach 1946–1949 adiunkt w Zakładzie Biologii Ogólnej Uniwersytetu Marii Curie-Skłodowskiej w Lublinie. 1949–1950 — adiunkt w Katedrze Zoologii Ogólnej Uniwersytetu i Politechniki we Wrocławiu. Organizator i długoletni kierownik Katedry i Zakładu Biologii Ogólnej wrocławskiej Akademii Medycznej, której pracownikiem był od roku 1950. 1968-1977 – docent mianowany. Członek utworzonego w 1953 r. Towarzystwa Parazytologicznego, Towarzystwa Zoologicznego, a także Towarzystwa Historii Medycyny.
W 1977 odszedł na emeryturę, ale cały czas był aktywny naukowo. Brał udział w odczytach naukowych, spotkaniach weiglowców, lwowian i drużyny starszoharcerskiej. Na początku lat 90. z jego udziałem nakręcono filmy dokumentalne: "Czwartego lipca o świcie, we Lwowie", "Być we Lwowie". Jako naoczny świadek (mieszkał w pobliżu Bursy Abrahamowiczów, dokąd oprawcy zwozili aresztowanych profesorów), zdał najbliższego ranka, m.in. prof. Weiglowi, relację z mordu dokonanego 4 lipca 1941 przez hitlerowców: Einsatzkommando do zadań specjalnych pod dowództwem Eberhardta Schöngartha na 25 polskich naukowcach i kilkunastu członkach ich rodzin (zob. Mord profesorów lwowskich).
Zmarł 7 sierpnia 2005 we Wrocławiu i został pochowany na Cmentarzu Grabiszyńskim.

</doc>
<doc id="1316613" url="https://pl.wikipedia.org/wiki?curid=1316613" title="Gmina miejska Čukarica">
Gmina miejska Čukarica

Gmina miejska Čukarica (serb. Gradska opština Čukarica / Градска општина Чукарица) – gmina miejska w Serbii, w mieście Belgrad. Stanowi centralną dzielnicę Belgradu. W 2018 roku liczyła 177 338 mieszkańców.
Położenie.
Gmina jest położona na południowy zachód od centrum Belgradu, około 3,5 kilometra od ujścia Sawy do Dunaju. Graniczy z gminami miejskimi: Barajevo, Savski Venac, Nowy Belgrad, Obrenovac i Surčin. Przez jej obszar przebiegają m.in. Autostrada A1 i Magistrala Ibarska.
Podział administracyjny.
Gminy katastralne.
Gmina miejska Čukarica jest podzielona na następujące gminy katastralne:
Miejscowości i osiedla.
Miejscowości i osiedla wchodzące w skład gminy:

</doc>
<doc id="1316614" url="https://pl.wikipedia.org/wiki?curid=1316614" title="Ocotlán">
Ocotlán

Ocotlán – miasto w Meksyku, w stanie Jalisco, nad jeziorem Chapala. Jest siedzibą władz gminy Ocotlán. Miasto w 2010 r. zamieszkiwało ponad 90 000 osób.
W mieście rozwinął się przemysł spożywczy.

</doc>
<doc id="1316615" url="https://pl.wikipedia.org/wiki?curid=1316615" title="Malin">
Malin



</doc>
<doc id="1316619" url="https://pl.wikipedia.org/wiki?curid=1316619" title="Job van Meekeren">
Job van Meekeren

Job Janszoon van Meekeren (ur. 1611, zm. 6 grudnia 1666) – holenderski chirurg.
Uczył się medycyny u Nicolaesa Tulpa. W 1635 roku został chirurgiem i praktykował w rodzinnym Amsterdamie jako chirurg miejski i chirurg admiralicji. Szybko zyskał sławę; Nicolaas Tulp określił go jako „chirurgis industrius”, a Albrecht von Haller – „celebris et candidus chirurgus”.
Opisał torbiel śledziony („milde Wassersucht”), ulepszył technikę bezkrwawej amputacji kończyn i obmyślił przyrząd do odbarczenia "hypopyon". Szczególnie interesował się chirurgią ręki.
Meekeren jako pierwszy opisał przeszczep kości; w swojej książce pisze, że czytał list do wielebnego Engeberta Sloota z Sloterdijk autorstwa Johna Kraanwinkela, misjonarza przebywającego w Rosji, gdzie wykonano operację. Kraanwinkel opisał przypadek rosyjskiego żołnierza, któremu pourazowy ubytek w kostnej pokrywie czaszki wypełniono fragmentem kości psa. Mimo że przeszczep się przyjął a rana doskonale zagoiła, cerkiew nakazała usunięcie przeszczepu.

</doc>
<doc id="1316620" url="https://pl.wikipedia.org/wiki?curid=1316620" title="Job Janszoon van Meekeren">
Job Janszoon van Meekeren



</doc>
<doc id="1316621" url="https://pl.wikipedia.org/wiki?curid=1316621" title="Gracy Singh">
Gracy Singh

Gracy Singh (ur. 20 lipca 1980 w Delhi, Indie) – indyjska aktorka z Pendżabu. Od 1999 roku gra w filmach bollywoodzkich. Najbardziej znana z roli Gauri w "Lagaan". Grała też w "Munnabhai M.B.B.S". 3 nagrody, 1 nominacja – za "Lagaan".

</doc>
<doc id="1316625" url="https://pl.wikipedia.org/wiki?curid=1316625" title="Koło (geometria)">
Koło (geometria)



</doc>
<doc id="1316627" url="https://pl.wikipedia.org/wiki?curid=1316627" title="Kirow (1977)">
Kirow (1977)

Kirow - radziecki a następnie rosyjski krążownik rakietowy z napędem atomowym "projektu 1144". Okręt będący pierwszą z serii jednostką "projektu 1144" wszedł do służby w grudniu 1980. Jednostkę nazwano imieniem działacza bolszewickiego Siergieja Kirowa. W 1992 imię okrętu zmieniono na "Admirał Uszakow" dla uczczenia żyjącego w latach 1744 - 1817 admirała Fiodora Uszakowa. Okręt wycofano ze służby w 2001 z powodu braku środków na remont i przebudowę.
Historia.
Stępkę pod budowę pierwszego okrętu "projektu 1144" położono w stoczni bałtyckiej w Leningradzie 27 marca 1974. Wodowanie nastąpiło 26 grudnia 1977, wejście do służby 30 grudnia 1980. Okręt przydzielono do Floty Północnej. Przez analityków NATO okręt został oznaczony jako BALCOM I. W 1990 w czasie gdy przebywał w rejonie Morza Śródziemnego na okręcie doszło do awarii reaktora atomowego w wyniku czego jednostkę przeniesiono do rezerwy. 
W 1992 po rozpadzie Związku Radzieckiego z powodów politycznych zmieniono imię okrętu na "Admirał Uszakow". W 1999 na okręcie rozpoczął się remont. Ze względów finansowych w 2001 zdecydowano przerwać prace remontowe i ostatecznie wycofać jednostkę ze służby.
W 2003 podjęto decyzję o rozbiórce okrętu. We wrześniu 2004 podjęto decyzję o wybraniu biura projektowego Onega w celu opracowania projektu rozbiórki i dezaktywacji okrętu. Okręt oczekuje na rozbiórkę w porcie Siewierodwińsk. Koszt złomowania wynoszący 40 milionów dolarów zdecydowała się pokryć Norwegia. Dodatkowe 12 milionów dolarów należy wydać na przystosowanie składowiska przeznaczonego dla części siłowni atomowej okrętu.

</doc>
<doc id="1316633" url="https://pl.wikipedia.org/wiki?curid=1316633" title="Al-Masna’a">
Al-Masna’a

Al-Masna’a (arab. المصنعة) – miasto w północnym Omanie, nad Zatoką Omańską, położone w muhafazie Dżanub al-Batina. Według spisu ludności w grudniu 2010 roku liczyło około 6291 mieszkańców. Jest siedzibą administracyjną wilajetu Al-Masna’a, który w 2010 roku liczył 68 571 mieszkańców.

</doc>
<doc id="1316635" url="https://pl.wikipedia.org/wiki?curid=1316635" title="Maria Chiara">
Maria Chiara

Maria Chiara (ur. 24 listopada 1939 w Oderzo) – włoska śpiewaczka operowa, sopran liryczny.
Absolwentka Konserwatorium w Wenecji, uczyła się śpiewu także w Turynie pod opieką Marii Carbone i Ricardo Cassinellego. W 1965 r. zadebiutowała w operze weneckiej w roli Desdemony w Otellu Giuseppe Verdiego. Debiut okazał się ogromnym sukcesem, młoda artystka szybko zyskała renomę jednej ze specjalistek w zakresie repertuaru włoskiego (opery Verdiego i Giacomo Pucciniego i występowała w kolejnych latach w operach w Amsterdamie, Berlinie i Wiedniu. Grała m.in. Violettę w Traviacie, Toskę w Tosce (słynne przedstawienie z 1974 w Neapolu i Madame Butterfly, jednak najbardziej zachwycała jako Aida (w której to roli nagrała płytę CD oraz została sfilmowana) oraz którą wykonywała w Metropolitan Opera. Grała również Micaelę w Carmen.
Po odejściu ze sceny zajęła się kształceniem młodych śpiewaków.

</doc>
<doc id="1316639" url="https://pl.wikipedia.org/wiki?curid=1316639" title="Bahla">
Bahla

Bahla (arab. بهلا) – miasto w północnym Omanie, w muhafazie Ad-Dachilijja. Według spisu ludności w 2020 roku liczyło 39,6 tys. mieszkańców. Jest siedzibą administracyjną wilajetu Bahla, który w 2020 roku liczył 88,3 tys. mieszkańców.
Na terenie miasta znajduje się XVII-wieczny Fort Bahla wpisany w 1987 roku na listę światowego dziedzictwa UNESCO.

</doc>
<doc id="1316641" url="https://pl.wikipedia.org/wiki?curid=1316641" title="Ułus abyjski">
Ułus abyjski

Ułus abyjski (, ) – ułus (jednostka podziału administracyjnego w rosyjskiej Jakucji) w położonej poza kołem polarnym części autonomicznej rosyjskiej republiki Jakucji.
Ułus został utworzony 25 maja 1930. Centrum administracyjnym jest osiedle typu miejskiego Biełaja Gora.
W ostatnim okresie znacząco spada liczba ludności i tak słabo zaludnionego rejonu, spis z 1989 wykazywał ponad 8000 mieszkańców, a w 2002 było ich tylko 4750.
Przez terytorium ułusu przepływa rzeka Indygirka. Znajduje się w nim też około 12 tys. niewielkich jezior.

</doc>
<doc id="1316643" url="https://pl.wikipedia.org/wiki?curid=1316643" title="Dywizja piechoty">
Dywizja piechoty

Dywizja piechoty (DP) - związek taktyczny wojsk lądowych, składający się z brygad lub pułków. 
W skład DP, oprócz związków piechoty wchodzi artyleria (dywizyjna), w jej skład wchodzi: artyleria plot (lufowa bądź rakietowa), obrona ppanc (działa ppanc np. wz.36 Boforsa kal. 37 mm,), artyleria polowa (kal 75 – 120 mm).

</doc>
<doc id="1316646" url="https://pl.wikipedia.org/wiki?curid=1316646" title="Hierarchia dominacyjna">
Hierarchia dominacyjna



</doc>
<doc id="1316648" url="https://pl.wikipedia.org/wiki?curid=1316648" title="Éric Lévi">
Éric Lévi

Eric Lévi, właśc. Éric Jacques Levisalles (ur. 1955 w Paryżu) – francuski gitarzysta, kompozytor. Karierę rozpoczął zakładając hard rockową grupę o nazwie Shakin’ Street wraz z Fabienne Shine, która wydała dwa albumy "Vampire Rock" and "Solid As A Rock". Shakin’ Street przez krótki czas odbywał tournée z AC/DC i Blue Öyster Cult przed rozwiązaniem w 1981. W późniejszej karierze napisał muzykę do kilku filmów, m.in. "Operacja Corned Beef" oraz do komedii "Les Visiteurs" w Polsce znanej jako "Goście, goście".
W latach 1995–1997 rozpoczął pracę nad projektem muzycznym o nazwie "Era".

</doc>
<doc id="1316653" url="https://pl.wikipedia.org/wiki?curid=1316653" title="Diomedea melanophris">
Diomedea melanophris



</doc>
<doc id="1316654" url="https://pl.wikipedia.org/wiki?curid=1316654" title="Liberał">
Liberał



</doc>
<doc id="1316655" url="https://pl.wikipedia.org/wiki?curid=1316655" title="Rodrigo Barrera">
Rodrigo Barrera

Rodrigo Hernán Barrera Funes (ur. 30 października 1970 w Santiago) – chilijski piłkarz grający na pozycji obrońcy.
Kariera klubowa.
Barrera urodził się w Santiago i tam też rozpoczął karierę piłkarską w klubie Universidad Católica. W jego barwach zadebiutował w 1990 w lidze chilijskiej. W 1994 roku wygrał z tym klubem Copa Interamericana, dzięki zwycięstwu w finałowym dwumeczu z kostarykańskim Deportivo Saprissa. Natomiast w 1995 roku zdobył Puchar Chile. Na początku 1996 roku trafił do meksykańskiego zespołu Necaxa Aguascalientes, ale po pół roku wrócił do Universidad Católica.
W 1997 roku Rodrigo trafił do innego stołecznego zespołu, Universidad de Chile. Rok później, czyli w 1998 roku, zdobył z nim Puchar Chile. Natomiast w 1999 roku po raz pierwszy w karierze został mistrzem kraju, a w 2000 roku sięgnął z partnerami z boiska po dublet. W 2002 roku ponownie był zawodnikiem Universidad Católica i wywalczył z nim mistrzostwo fazy Apertura. Z kolei w 2004 roku grał w Universidad de Chile, z którym został mistrzem Chile. W 2005 roku był piłkarzem Deportes Melipilla, a w 2006 - CD Palestino, w barwach którego zakończył piłkarską karierę.
Kariera reprezentacyjna.
W reprezentacji Chile Barrera zadebiutował 6 czerwca 1993 roku w przegranym 0:1 towarzyskim meczu z Kolumbią. W tym samym roku był członkiem kadry na Copa América 1993 i na tym turnieju zagrał w 3 spotkaniach. Natomiast na Copa América 1995 zaliczył 2 mecze. W 1998 roku został powołany przez Nelsona Acostę do kadry na Mistrzostwa Świata we Francji, jednak nie zagrał w żadnym ze spotkań. Ostatni mecz w reprezentacji rozegrał w tym samym roku przeciwko Maroku (1:1). W kadrze narodowej zagrał 22 razy i zdobył 5 goli.

</doc>
<doc id="1316656" url="https://pl.wikipedia.org/wiki?curid=1316656" title="Mirella Freni">
Mirella Freni

Mirella Freni, właśc. Mirella Fregni (ur. 27 lutego 1935 w Modenie, zm. 9 lutego 2020 tamże) – włoska śpiewaczka operowa, sopran spinto.
Urodziła się w rodzinie robotniczej jako pierwsze z czworga dzieci. Jej matka pracowała w tej samej fabryce papierosów, co matka Luciano Pavarottiego. Jej babka Valentina Bartomesi była wówczas śpiewaczką w La Scali. Od dzieciństwa wykazywała ogromne zdolności muzyczne w zakresie śpiewu. Jako dziewiętnastolatka zadebiutowała w operze w Modenie jako Micaela w Carmen (3 lutego 1955). Błyskawicznie została zauważona i otrzymała liczne propozycje nowych występów, jednak zrezygnowała z nich, by wyjść za mąż i urodzić dziecko.
W 1958 r. pojawiła się ponownie w teatrze w Turynie, gdzie zaśpiewała rolę Mimi w Cyganerii. W tym samym roku wygrała Międzynarodowy Konkurs Viottiego. W latach 1959–1962 występowała w operach w Holandii i Wielkiej Brytanii, jednak wielki międzynarodowy sukces miał miejsce dopiero wraz z rolą Adiny w Napoju miłosnym, a następnie Zuzanny w Weselu Figara w 1960 r.
Rok później dwudziestopięcioletnia śpiewaczka zadebiutowała w Covent Garden jako Nannetta w Falstaffie, a dwa lata później pierwszy raz zaśpiewała w La Scali. W 1965 r. zadebiutowała w nowojorskiej Metropolitan Opera,grając kolejno – Mimi, Liu w Turandot oraz Małgorzatę w Fauście.
W latach 70. dodała do swojego repertuaru dramatyczne role Verdiego – wcieliła się w prawie wszystkie jego tragicznej bohaterki: Desdemonę (Otello), Elżbietę (Don Carlos), Leonorę (Moc przeznaczenia), Elwirę (Ernani) oraz Aidę. Pozostawała specjalistką od ról Pucciniego – zagrała kolejno Madame Butterfly, Toskę oraz Manon Lescaut, a także nagrała cały Tryptyk.
W 1976 r. wystąpiła ponownie w roli Zuzanny w sfilmowanej wersji Wesela Figara.
W latach 90. ponownie zmieniła kierunek poszerzania repertuaru, koncentrując się na włoskim weryzmie i operze rosyjskiej. Zagrała Adrianę Lecouvreur w operze Cilei pod tym samym tytułem oraz Fedorę w dziele Umberto Giordano, z którą odbyła trasę pod Włoszech i Hiszpanii. Następnie zagrała Tatianę w Eugeniuszu Onieginie oraz Lizę w Damie pikowej.
W 2005 r. zakończyła karierę rolą tytułową w Dziewicy Orleańskiej, koncentrując się od tej pory. na pracy nauczycielki śpiewu w Centrum Bel Canto w Vignola, które założyła z drugim mężem. Opublikowała pamiętniki pt. "Mój drogi teatr" w 1990. Uniwersytet w Pizie nadał jej doktorat honoris causa za „wybitny wkład w kulturę europejską”. Otrzymała również włoski order Cavalliere della Gran Croce (w 1990) oraz Legię Honorową (1993).
Życie prywatne.
Jej pierwsze małżeństwo z nauczycielem śpiewu Leonem Magiera (z którym miała dziecko) zakończyło się rozwodem. Jej mężem w latach 1981–2004 był słynny bułgarski bas Nikołaj Gjaurow.

</doc>
<doc id="1316657" url="https://pl.wikipedia.org/wiki?curid=1316657" title="Johann Georg von Flemming">
Johann Georg von Flemming

Johann Georg von Flemming (ur. 16 maja 1679 w Hanowerze, zm. w 1747 roku w Berlinie), hrabia cesarstwa ("reichsgraf"), saski generał, dworzanin i urzędnik. Przedstawiciel rodziny Flemmingów – pierwszego rodu Saksonii w XVIII wieku po panujących Wettynach.
Jego ojcem był feldmarszałek Heino Heinrich von Flemming, bratem zaś szambelan króla Augusta II Mocnego Adam Fryderyk Flemming. Dzięki tradycji rodzinnej miał (od 1695) tytuł: "marszałka Pomorza Tylnego" (niem: "Hinterpommern").
Flemming studiował w Halle i wstąpił do armii saskiej. 
Jego żoną była Sigrid Catharina von Bielke, z którą miał dwóch synów:
Flemming zmarł w 1747, a jego żona w 1765 w Berlinie.

</doc>
<doc id="1316659" url="https://pl.wikipedia.org/wiki?curid=1316659" title="Ozalid">
Ozalid

Ozalid – materiał światłoczuły uczulony związkami dwuazowymi, wykorzystywany w drukarstwie, a dawniej w architekturze i inżynierii do kopiowania. Ma szary kolor (kiedyś fioletowy).
W poligrafii ozalidy oznaczały próbne (robocze) wydruki przeznaczone do sprawdzenia przez klienta, wykonane techniką ozalidową z materiałów światłoczułych (klisz), z których, po akceptacji i wprowadzeniu poprawek, naświetlane były ostateczne blachy do druku offsetowego.
Obecnie ozalidem potocznie (lecz mylnie, ponieważ w procesie tym nie wykorzystuje się papieru ozalidowego) nazywa się wydruki próbne na podstawie plików elektronicznych z materiałami do druku. Pliki te, przygotowane przez studio graficzne zleceniodawcy lub drukarni, po montażu elektronicznym, zostają zrastrowane przy użyciu docelowego RIPa, a następnie wydrukowane na ploterze atramentowym i (opcjonalnie) złożone w składki, co pozwala sprawdzić poprawność wszystkich ustawień w nadesłanych plikach, położenie np. reklam, spadów itp.

</doc>
<doc id="1316662" url="https://pl.wikipedia.org/wiki?curid=1316662" title="Zoilo Saldombide">
Zoilo Saldombide

Zoilo Saldombide (ur. 18 marca 1905, zm. 4 grudnia 1981) – piłkarz urugwajski, napastnik.
Jako piłkarz klubu Montevideo Wanderers był w kadrze reprezentacji Urugwaju na igrzyskach olimpijskich w 1924 roku, kiedy to Urugwaj zdobył złoty medal. W tym samym roku wchodził również w skład reprezentacji na turniej Copa América 1924, w którym Urugwaj zdobył mistrzostwo Ameryki Południowej, jednak 19-letni Saldombide, podobnie jak w czasie Olimpiady, nie zagrał w żadnym meczu.
Następnie wziął udział w Copa América 1926, gdzie tym razem był podstawowym zawodnikiem drużyny i zagrał we wszystkich czterech meczach - z Chile, Argentyną, Boliwią i Paragwajem (zdobył 2 bramki). Urugwaj z kompletem zwycięstw ponownie zdobył mistrzostwo Ameryki Południowej.
Choć nie było go w kadrze narodowej w dwóch kolejnych turniejach Copa América (Copa América 1927 i Copa América 1929), a także nie pojechał na igrzyska olimpijskie w 1928, wciąż jako gracz Wanderers był w kadrze narodowej podczas mistrzostw świata w 1930 roku. Urugwaj zdobył wówczas tytuł mistrza świata, jednak Saldombide nie wystąpił w żadnym ze spotkań.
Po mistrzostwach świata został zawodnikiem klubu Club Nacional de Football.
W reprezentacji Urugwaju od 10 grudnia 1922 do 21 września 1928 rozegrał 13 meczów i strzelił 3 bramki.

</doc>
<doc id="1316670" url="https://pl.wikipedia.org/wiki?curid=1316670" title="Gangsta Breed">
Gangsta Breed

Gangsta Breed – wydany w 2005 mixtape amerykańskich producentów hip-hopowych Dame'a Grease'a i DJ-a Suss One'a. Wystąpili na nim między innymi Jadakiss, Styles P, Prodigy i Lennox Ave Boyz.

</doc>
<doc id="1316672" url="https://pl.wikipedia.org/wiki?curid=1316672" title="Robin Fåhræus">
Robin Fåhræus

Robert (Robin) Sanno Fåhræus (ur. 15 października 1888 w Sztokholmie, zm. 18 września 1968 w Uppsali – szwedzki lekarz patolog i hematolog.
Urodził się w Sztokholmie jako syn Klasa Waltera Fåhræusa i aktorki Olgi Kristiny Augusty Björkegren. Studiował w Instytucie Karolinska i doktoryzował się w 1922. W tym samym roku uzyskał habilitację z patologii doświadczalnej i w 1928 otrzymał katedrę anatomii patologicznej w Uppsali.
Na spotkaniu założycielskim The International Society of Hemorheology w lipcu 1966, Robin Fåhræus otrzymał jako pierwszy najwyższe odznaczeniem przyznawane przez ISH, medal Poiseuille'a.

</doc>
<doc id="1316673" url="https://pl.wikipedia.org/wiki?curid=1316673" title="Stanisław Wieroński">
Stanisław Wieroński

Stanisław Wieroński (ur. 29 lipca 1883 w Żółkwi, zm. 19 listopada 1958 w Krakowie) – generał brygady Wojska Polskiego.
Życiorys.
Syn Antoniego i Karoliny z Lipków. W 1902 ukończył naukę w Szkole Kadetów Piechoty w Łobzowie. Od sierpnia 1903 pełnił zawodową służbę wojskową w armii Austro-Węgier. Początkowo przydzielony do 11 pułku piechoty Obrony Krajowej stacjonującego w Jiczynie, w Czechach. W 1914 ukończył szkołę Korpusu Oficerów Sztabowych w Pradze. 
I wojnę światową rozpoczął w stopniu porucznika jako dowódca kompanii, a następnie zastępca dowódcy batalionu. Walczył kolejno na froncie: serbskim, rosyjskim i włoskim. W 1917 znalazł się na froncie włoskim nad Isonzo w obozie w Medeazza. Za walki na tym odcinku frontu został uhonorowany najwyższym odznaczeniem nadawanym w c. i k. armii - Krzyżem Rycerskim Orderu Wojennego Marii Teresy (189. promocja z 27 czerwca 1922). W toku dalszej służby aż do końca wojny pozostawał na stanowisku referenta do spraw broni maszynowej w dowództwie 28 Dywizji Piechoty. Po zakończeniu działań wojennych znalazł się w niewoli włoskiej toteż do Wojska Polskiego wstąpił dopiero 15 marca 1919.
W czasie wojen o niepodległość i granice Polski służył m.in. jako szef wydziału Dowództwa Okręgu Generalnego „Lublin”, szef sztabu Grupy gen. Karnickiego działającej na Wołyniu, szef sztabu 4 Dywizji Piechoty. 11 czerwca 1920 został zatwierdzony z dniem 1 kwietnia 1920 w stopniu podpułkownika, w piechocie, w grupie oficerów byłej armii austriacko-węgierskiej. Po 1920 pełnił szereg funkcji sztabowych. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 72. lokatą w korpusie oficerów piechoty. W latach 1922–1923 był słuchaczem Kursu Doszkolenia Wyższej Szkoły Wojennej w Warszawie. 18 maja 1923 Prezydent RP, „w sprostowaniu formalnych pomyłek w liście starszeństwa oficerów zawodowych” zatwierdził go w stopniu pułkownika ze starszeństwem z 1 czerwca 1919 i 120,5. lokatą w korpusie oficerów piechoty. 15 października 1923, po ukończeniu kursu, otrzymał dyplom naukowy oficera Sztabu Generalnego. Z dniem 17 grudnia 1923 został przydzielony do Generalnego Inspektoratu Piechoty na stanowisko I oficera sztabu. W 1924 rozpoczął służę w Ministerstwie Spraw Wojskowych na stanowisku szefa Wydziału Poborowego Departamentu I Piechoty. 9 lipca 1925 został mianowany szefem tego departamentu. W 1926 został urlopowany, a następnie czasowo przeniesiony do dyspozycji szefa Sztabu Generalnego. 14 października 1926 został mianowany dowódcą piechoty dywizyjnej 30 Dywizji Piechoty w Kobryniu. 17 marca 1927 Prezydent RP Ignacy Mościcki mianował go dowódcą 22 Dywizji Piechoty Górskiej w Przemyślu. 1 stycznia 1928 został awansowany na generała brygady ze starszeństwem z dniem 1 stycznia 1928 i 6. lokatą w korpusie generałów. 12 października 1934 Prezydent RP zwolnił go ze stanowiska dowódcy dywizji i z dniem 31 grudnia tego przeniósł w stan spoczynku. Po przejściu na emeryturę mieszkał w Krakowie.
Został osadnikiem wojskowym w osadzie Bystrzyca (gmina Ludwipol). Był członkiem oddziału Polskiego Białego Krzyża w Przemyślu.
Zmarł 19 listopada 1958 w Krakowie. Został pochowany na cmentarzu Rakowickim (kwatera Cc-4-16).

</doc>
<doc id="1316674" url="https://pl.wikipedia.org/wiki?curid=1316674" title="Nowy porządek świata">
Nowy porządek świata

Nowy porządek świata (, , skrótowo: NPŚ, ang. NWO) – teoria spiskowa wykorzystywana do opisu rzekomych przyczyn istotnych zmian w polityce międzynarodowej, według której „zakonspirowana elita globalnej władzy” dąży do objęcia władzy nad światem poprzez autorytarny rząd światowy, który ma zastąpić suwerenne państwa.
Teoria ta wykorzystuje jako pretekst:
Jednym z pretekstów stosowania tej teorii spiskowej po zakończeniu zimnej wojny było również określenie „nowy porządek świata” użyte przez Michaiła Gorbaczowa i George’a H.W. Busha oraz członków Klubu Bilderberg, Komisji Trójstronnej i Rady Stosunków Zagranicznych rządu USA, dla określenia zmian jakie nastąpiły wtedy na świecie.
Przykłady tez teorii spiskowych dotyczących NWO.
Niektórzy twierdzą, że świat jest zakulisowo sterowany przez grupę bądź grupy ludzi dążących do wprowadzenia „Nowego Porządku Świata”, który ma się rzekomo cechować utworzeniem jednej zależnej religii (projekt HAARP i Blue Beam), praniem mózgu (projekt Monarch (następca MKULTRA)), , powszechnej inwigilacji za pomocą monitoringu i projektu Echelon oraz bezgotówkowym obrotem towarami. Tematyka New World Order została podjęta w filmach "Duch epoki", "Thrive", ', "Historyczny wywiad z Aaronem Russo" Alexa Jonesa, ' Aarona Russo, a także w książkach "" Pata Robertsona oraz "Ręce precz od tej książki" Jana van Helsinga.

</doc>
<doc id="1316686" url="https://pl.wikipedia.org/wiki?curid=1316686" title="Ferocactus chrysacanthus">
Ferocactus chrysacanthus

Ferocactus chrysacanthus – jeden z gatunków ferokaktusa pochodzący z Meksyku i Półwyspu Kalifornijskiego.
Morfologia i biologia.
Ma ciemnozielony kolor i kulisty pokrój. Osiąga maksymalnie 1 m wysokości i średnicę około 35 cm. Ma 13-22 żeber. Z każdej areoli wyrasta po 4-6 białych cierni bocznych i 4-10 zakrzywionych cierni środkowych. Mogą one mieć kolor czerwony lub żółty. Roślina kwitnie latem. Ma dzienne kwiaty .
Uprawa.
Wymaga pełnego nasłonecznienia oraz minimalnej temperatury 10 °C.

</doc>
<doc id="1316687" url="https://pl.wikipedia.org/wiki?curid=1316687" title="Pomnik Fryderyka Chopina w Łazienkach">
Pomnik Fryderyka Chopina w Łazienkach



</doc>
<doc id="1316689" url="https://pl.wikipedia.org/wiki?curid=1316689" title="Fribourg-Gottéron">
Fribourg-Gottéron

Fribourg-Gottéron – szwajcarski klub hokeja na lodzie z siedzibą we Fryburgu.
Zawodnicy.
W latach 1960-1972 hokeistą klubu był prezydent IIHF, René Fasel. W klubie występował także w latach 1990-1998 Wiaczesław Bykow, rosyjski hokeista i trener. Numer 90, z którym występował, został zastrzeżony. W klubie występowali również Mark Streit, Andriej Baszkirow, Pavel Rosa. Wychowankiem i zawodnikiem drużyny jest syn Wiaczesława Bykowa, Andrei Bykov.

</doc>
<doc id="1316691" url="https://pl.wikipedia.org/wiki?curid=1316691" title="Richard Wright (piłkarz)">
Richard Wright (piłkarz)

Richard Ian Wright (ur. 5 listopada 1977 roku w Ipswich) – angielski trener, dawniej piłkarz występujący na pozycji bramkarza.
Kariera klubowa.
Richard Ian Wright zawodową karierę rozpoczynał w 1994 roku w Ipswich Town. W pierwszym składzie zadebiutował w sierpniu 1996 roku w spotkaniu przeciwko Manchester City. Na Portman Road początkowo pełnił rolę rezerwowego dla Kanadyjczyka Craiga Forresta, jednak z czasem wywalczył sobie pozycję pierwszego bramkarza. W sezonie 1999/2000 w dużym stopniu przyczynił się do awansu swojej drużyny do Premier League poprzez baraże. Łącznie dla Ipswich przez siedem lat gry Wright rozegrał 240 ligowych meczów.
5 lipca 2001 roku przeniósł się do Arsenalu, z którym podpisał pięcioletni kontrakt. Klub ten zapłacił za niego sześć milionów funtów. O miejsce w pierwszym składzie rywalizował z Davidem Seamanem oraz Austriakiem Alexem Manningerem. Zadebiutował 29 września 2001 roku w spotkaniu przeciwko Derby County. Z powodu kontuzji Seamana Wright stał się podstawowym bramkarzem w drużynie. Po powrocie do zdrowia Seamana i silniejszej pozycji w drużynie Stuarta Taylora, Wright regularnie grywał w Pucharze Anglii. W finale tych rozgrywek w bramce Arsenalu stanął jednak Seaman, a Arsenal wygrał z Chelsea 2:0. W sezonie 2001/2002 na ligowych boiskach Wright pojawił się dwanaście razy, a w pozostałych rozgrywkach rozegrał łącznie dziesięć meczów. Razem z zespołem sięgnął także po mistrzostwo kraju.
Latem 2002 roku piłkarz postanowił zmienić klub. 24 lipca za 3,5 miliona funtów trafił do Evertonu. W tym angielskim klubie Wright wywalczył sobie miejsce w podstawowej jedenastce. W sezonie 2002/2003 wystąpił w 33 ligowych spotkaniach, jednak w kolejnych rozgrywkach rozpoczęły się jego problemy ze zdrowiem. Na skutek kontuzji stawu kolanowego miejsce w pierwszej jedenastce Evertonu zajął Nigel Martyn, natomiast Wright grywał sporadycznie. Gdy w 2007 roku obaj piłkarze nie byli zdolni do gry, działacze Evertonu zdecydowali się wypożyczyć z Manchesteru United Amerykanina Tima Howarda. Łącznie dla Evertonu Wright rozegrał 60 meczów, jednak w ciągu ostatnich czterech lat spędzonych na Goodison Park w bramce stanął 27 razy.
4 lipca 2007 roku angielski bramkarz trafił do West Ham United. W tym samym czasie włodarze Evertonu sprzedali także włoskiego obrońcę Alessandro Pistone do RAEC Mons. W West Ham miejsce w podstawowym składzie miał jednak zapewnione Robert Green, dlatego też Richard Wright 20 marca 2008 roku został wypożyczony do Southampton. Na skutek kontuzji trzech bramkarzy tego klubu, Wright został bramkarzem numer jeden w nowej drużynie. Zadebiutował 22 marca w zremisowanym 0:0 pojedynku z Coventry City. 18 kwietnia działacze Southampton przedłużyli wypożyczenie Anglika do końca ligowych rozgrywek. 21 lipca 2008 wrócił do Ipswich podpisując dwuletni kontrakt z tym klubem.
31 sierpnia 2012 podpisał kontrakt z Manchesterem City.
Kariera reprezentacyjna.
W reprezentacji Anglii Wright zadebiutował 3 czerwca 2000 roku w towarzyskim spotkaniu przeciwko Malcie. W 88. minucie tego pojedynku obronił rzut karny, a Anglicy zwyciężyli ostatecznie 2:1. W tym samym roku Kevin Keegan powołał Wrighta na mistrzostwa Europy. Na tym turnieju reprezentacja Anglii zajęła trzecie miejsce w swojej grupie i niespodziewanie odpadła z turnieju. Na boiskach Belgii i Holandii Wright był trzecim po Davidzie Seamanie i Nigelu Martynie bramkarzem w drużynie. Po mistrzostwach wystąpił jeszcze w przegranym 0:2 spotkaniu z Holandią, które odbyło się 15 sierpnia 2001 roku na stadionie White Hart Lane. Do zespołu narodowego wychowanek Ipswich Town został powołany łącznie 28 razy, ostatni raz 2 lipca 2003 roku na mecz z Turcją.

</doc>
<doc id="1316695" url="https://pl.wikipedia.org/wiki?curid=1316695" title="Instytut Podstawowych Problemów Techniki Polskiej Akademii Nauk">
Instytut Podstawowych Problemów Techniki Polskiej Akademii Nauk

Instytut Podstawowych Problemów Techniki Polskiej Akademii Nauk (IPPT PAN) – instytut naukowy Polskiej Akademii Nauk, który prowadzi badania podstawowe i aplikacyjne oraz kształci kadry naukowe w dziedzinach takich jak: mechanika, inżynieria materiałowa, budowa i eksploatacja maszyn, elektronika (w tym akustyka), informatyka, budownictwo i mechanika konstrukcji. Instytut mieści się w Warszawie przy ul. Pawińskiego 5B.
Początki.
Historia IPPT PAN sięga 1952, kiedy to Sekretariat Naukowy PAN powołał pierwszą Radę Naukową, a następnie podjął uchwałę o utworzeniu IPPT PAN (rok założenia 1953). Zespoły kierowane przez profesorów Wacława Olszaka, Janusza Groszkowskiego, Ignacego Maleckiego i Aleksandra Krupkowskiego od początku miały autorytet w kraju i za granicą, wynikający z wniesionego przez nich dorobku naukowego oraz wkładu w tworzenie po wojnie przemysłu i budownictwa.
Priorytety badawcze.
Obecnie prowadzone badania koncentrują się na następujących obszarach nauki:
Współpraca.
Wśród partnerów IPPT PAN są m.in.: Ferroperm, United States Steel Corporation, Pratt&amp;Whitney Canada, PKN Orlen S.A., WSK „PZL Świdnik” S.A., Echo-Son S.A., Sonomed sp. z o.o., WSK „PZL Rzeszów” S.A., General Motors Manufacturing Poland sp. z o.o., KGHM Ecoren S.A., EADS, FIAT S.p.A., TRW Engine Components (Langfang) Co. i inne.
Przejawem współpracy z europejskimi ośrodkami naukowo-badawczymi jest realizacja wielu projektów badawczych w ramach programów UE. Jednym z wiodących projektów 6PR była sieć Doskonałości: Nowoczesne Materiały Wieloskładnikowe o Podwyższonej Trwałości i Niezawodności (KMM-NoE), koordynowana przez IPPT PAN. Jej kontynuacją jest Europejski Instytut Wirtualny KMM-VIN AISBL, będący przykładem międzynarodowego oddziaływania IPPT PAN.
Kształcenie kadry.
Jednym z głównych zadań IPPT PAN, obok prowadzenia badań naukowych jest kształcenie kadry naukowej. W latach 1968–2008 Studium Doktoranckie IPPT PAN ukończyło 658 osób i otrzymało stopień doktora nauk technicznych. Obecnie w IPPT PAN znajdują się 2 szkoły doktorskie: Szkoła Doktorska IPPT PAN oraz Szkoła Doktorska TIB PAN.
Uprawnienia Instytutu do nadawania stopni doktora i doktora habilitowanego nauk technicznych w dyscyplinach:
Siedziba.
Do 1958 IPPT PAN mieścił się w Pałacu Staszica w Warszawie. W latach 1959–2009 jego siedzibą była część budynku NBP przy ulicy Świętokrzyskiej 21. Obecnie Instytut mieści się przy ulicy Adolfa Pawińskiego 5B.

</doc>
<doc id="1316696" url="https://pl.wikipedia.org/wiki?curid=1316696" title="La patinoire Saint-Léonard">
La patinoire Saint-Léonard

La patinoire Saint-Léonard (na podstawie umowy sponsorskiej BCF Arena w latach 2011-2014) to lodowisko znajdujące się we Fryburgu w Szwajcarii. Hala ta została zbudowana w 1983 roku. Może ona pomieścić 6 800 widzów. Obecnie w hali tej swoje mecze rozgrywa zespół hokejowy Fribourg-Gottéron. W 1990 roku odbyły się tutaj mecze pierwszej rundy mistrzostw świata w hokeju na lodzie.

</doc>
<doc id="1316700" url="https://pl.wikipedia.org/wiki?curid=1316700" title="Tryptyk Zwiastowania">
Tryptyk Zwiastowania

Tryptyk Zwiastowania – dzieło niderlandzkiego malarza Rogiera van der Weydena, jedno z wcześniejszych dzieł w twórczości tego artysty. Przykład malarstwa tablicowego doby późnego gotyku. Część środkowa ze sceną "Zwiastowania" znajduje się w paryskim Luwrze, natomiast skrzydła boczne stanowią część zbiorów Galerii Sabauda w Turynie.
Opis.
Jest to tryptyk o wymiarach: 86 × 92 cm (część środkowa), 87 × 36,5 cm (skrzydła). Część środkowa będąca tytułową częścią dzieła zawiera scenę Zwiastowania, która rozgrywa się w komnacie mieszczańskiego domu. Malarz ukazał moment przybycia archanioła Gabriela, na co wskazują lekko uniesione skrzydła i poruszone wiatrem szaty; biała alba i wzorzysty, brokatowy płaszcz. Na przybycie Gabriela Maria reaguje natychmiastowo. Dynamiczny zwrot w stronę Gabriela, meandryczne fałdy długiej granatowej sukni Marii ożywiają kompozycję. Z drugiej zaś strony artysta nadał Marii delikatności, szczególnie w wyrazie twarzy i geście; delikatnie opuszcza księgę. Duch realizmu został uwzględniony również w przedstawieniu wnętrza, lewą stronę zajmuje kominek i gotycka ława, prawą sekretera i wielkie łoże z baldachimem pokryte czerwoną tapicerką. Bogactwo szczegółów i wnikliwa obserwacja detalu cechuje wazon z liliami, dzban na tacy i żyrandol, oraz dwa owoce granatu (zapowiedź Pasji Chrystusa) oraz szklany wazon z wodą święconą. Niewątpliwie twórca tryptyku inspirował się twórczością Jana van Eycka, środkowa część kompozycji (szczególnie realistyczne ukazanie wnętrza mieszczańskiego, wraz z detalami) nawiązuje do "Portretu małżonków Arnolfinich" wykonanego przez mistrza z Brugii. Od strony ideowej jest to przykład "devotio moderna" – nurtu pobożności powszechnego wśród mieszczańskiej inteligencji. Stąd wynika powszechne w gotyckim malarstwie niderlandzkim wpisanie wątków religijnych w ówczesne środowisko mieszczańskie.
Na lewym skrzydle artysta ukazał klęczącego donatora, zaś w prawym scenę Nawiedzenia. Tłem dla tych scen jest rozległy krajobraz z architekturą – warownymi budowlami z motywami charakterystycznymi dla XV-wiecznego gotyku.
Linki zewnętrzne.
Tryptyk Zwiastowania w Web Gallery of Art

</doc>
<doc id="1316701" url="https://pl.wikipedia.org/wiki?curid=1316701" title="The Red Light District">
The Red Light District

The Red Light District − piąty album amerykańskiego rapera Ludacrisa. Wydany 9 grudnia 2004 roku. Zatwierdzony jako podwójna platyna przez RIAA. Zadebiutował na pierwszym miejscu listy Billboard 200. Tytuł albumu oznacza miejsce, w którym prostytucja to normalna rzecz.

</doc>
<doc id="1316703" url="https://pl.wikipedia.org/wiki?curid=1316703" title="Ogród Zoologiczny w Kijowie">
Ogród Zoologiczny w Kijowie

Ogród Zoologiczny w Kijowie () – ogród zoologiczny założony w 1908 w Kijowie, uznany za obiekt przyrodniczy o znaczeniu krajowym przez rząd Ukrainy w 1983. Powierzchnia ogrodu wynosi 40 ha. 
Historia.
Ogród powstał z inicjatywy Kijowskiego Towarzystwa Miłośników Przyrody. Jednym z założycieli był Wenanty Burdziński, pierwszy dyrektor ogrodu w Kijowie (w późniejszym czasie, także dyrektor Ogrodu Zoologicznego w Warszawie). Za początek działalności ogrodu przyjmuje się 21 marca 1907, kiedy to uzyskano pozwolenie na dzierżawę części terenu przy uniwersyteckim ogrodzie botanicznym oraz gromadzenie funduszy na utrzymanie zwierząt. Od początku funkcjonowania, menażeria była finansowana ze środków od osób prywatnych oraz patronów. W 1909 dzięki zebranym datkom, kolekcja dzikich zwierząt rozrosła się do 115 gatunków (łącznie 398 zwierząt). 
W 1912 rozwijający się ogród, otrzymał od miasta względnie dużą powierzchnię na obrzeżach Kijowa. W nowym miejscu ogród oficjalnie otwarto w 1914, ale jego dalszy rozwój zahamowała I wojna światowa, a następnie wojna domowa. W 1919 zoo przeszło na własność państwa. Podczas okupacji hitlerowskiej zwierzęta zostały wywiezione do Niemiec, a ogród uległ zniszczeniu. Po wyzwoleniu Kijowa, ogród został ponownie otwarty dla publiczności w kwietniu 1944 i był zaliczany do największych pod względem powierzchni w byłym ZSRR.
W 1966 zainicjowano odbudowe ogrodu, wybudowano m.in. główną bramę wejściową z kasami, kotłownię, pawilon dla ptaków, akwarium i pawilon dla naczelnych.
W latach 1996–2007 zoo było członkiem Europejskiego Towarzystwa Ogrodów Zoologicznych i Akwariów (EAZA), utraciło status członka, za brak europejskich standardów dotyczących opieki nad zwierzętami.

</doc>
<doc id="1316704" url="https://pl.wikipedia.org/wiki?curid=1316704" title="Tour Granite">
Tour Granite

Tour Granite – wieżowiec w Paryżu, we Francji, w dzielnicy La Défense, o wysokości 183 m. Budynek został otwarty w 2008 roku, posiada 40 kondygnacji. Całkowity koszt budowy wyniósł ok. 180 milionów euro.

</doc>
<doc id="1316707" url="https://pl.wikipedia.org/wiki?curid=1316707" title="Wydawnictwo Zielona Sowa">
Wydawnictwo Zielona Sowa

Wydawnictwo Zielona Sowa – polskie wydawnictwo książkowe założone w 1995 roku przez Mariusza Czyżowskiego w Krakowie, obecnie z siedzibą w Warszawie. Zielona Sowa specjalizuje się w książkach dla dzieci i młodzieży. Średnio wydaje rocznie ponad 400 tytułów (średnia z lat 2015–2022 nowych i wznawianych tytułów; dane własne wydawcy).
Historia.
Wydawnictwo Zielona Sowa pojawiło się na rynku wydawniczym w 1995 roku. Jego założycielem był Mariusz Czyżowski, od roku 2003, kiedy forma prawna wydawnictwa została zmieniona z jednoosobowej działalności gospodarczej na spółkę z ograniczoną odpowiedzialnością, pełniący także funkcję prezesa zarządu. Wydawnictwo prowadziło dwie stacjonarne księgarnie w Krakowie – na Rynku Głównym i na Placu Wszystkich Świętych, posiadało także własną drukarnię i budynek biurowy na ul. Cegielnianej w Krakowie.
W 2008 roku wydawnictwo zostało kupione przez grupę kapitałową WSiP, a w 2012 roku jego siedziba została przeniesiona z Krakowa do Warszawy. W tym samym roku Zielona Sowa i należące do tej samej grupy kapitałowej wydawnictwo Book House zostały połączone. W czerwcu 2020 roku Zielona Sowa znów zmieniła właściciela, została nim Kapitałowa Grupa Inwestycyjna. 
Oferta wydawnicza Zielonej Sowy.
Początkowo na ofertę wydawnictwa składały się głównie opracowania lektur szkolnych, słowniki i klasyka literatury polskiej i światowej.
Na przestrzeni ponad 25 lat oferta Zielonej Sowy znacząco się zmieniła. Obecnie wydawnictwo specjalizuje się w książce dziecięcej (literatura piękna, książki edukacyjne i aktywizujące) oraz młodzieżowej, od 2021 wydawanej z imprintem wydawnictwa Books4YA.
Najbardziej rozpoznawalnymi polskimi tytułami Zielonej Sowy są serie: „Jadzia Pętelka i „Staś Pętelka”, „Misia i jej mali pacjenci”, seria o przygodach wikinga Tappiego, a także zakończona już seria „Kroniki Archeo”.
Pośród autorów współpracujących z Zieloną Sową znaleźli się między innymi: Artur Andrus, Liliana Bardijewska, Justyna Bednarek, Katarzyna Błażejewska-Stuhr, Bohdan Butenko, Aniela Cholewińska-Szkolik, Adam Dylewski, Agnieszka Frączek, Maciej Frączyk, Joanna Jagiełło, Kasia Keller, Konrad Kruczkowski, Małgorzata Kur, Justyna Leśniewicz, Marcin Mortka, dr Aleksandra Piotrowska, Ewelina Protasewicz, Marcin Przewoźniak, Agnieszka Rautman-Szczepańska, Maciej Rożen, Agnieszka Stelmaszyk, Małgorzata Strzałkowska, Barbara Supeł, Elżbieta i Witold Szwajkowscy, Tomasz Tomczyk – znany jako Kominek i Jason Hunt, Katarzyna Wierzbicka, Iga Zakrzewska-Morawek.
W czerwcu 2021 roku, ze względu na rosnące wśród czytelników zapotrzebowanie na książkę YA, postanowiono wydzielić ofertę skierowaną dla młodzieży pod imprintem Books4YA. Pierwszą książką wydaną z tym imprintem była powieść Juno Dawson „Targ mięsny”. Do końca 2022 roku wydanych zostało łącznie 18 tytułów z logo Books4YA. Wśród nich znalazły się książki autorstwa między innymi: Holly Bourne, Holly Jackson, Lisy Lueddecke, Cynthia Murphy czy Sue Wallman.
Udział Zielonej Sowy w rynku książki dziecięcej.
Według statystyk Biblioteki Narodowej, w 2021 roku wydanych zostało 3005 tytułów w kategorii książki dziecięcej, z czego 263 tytuły były nowościami Wydawnictwa Zielona Sowa. Jest to najwyższy wynik wśród wszystkich wydawców i stanowi 8,75% całego rynku książki dziecięcej w Polsce.

</doc>
<doc id="1316709" url="https://pl.wikipedia.org/wiki?curid=1316709" title="Pomnik Chopina w Szanghaju">
Pomnik Chopina w Szanghaju



</doc>
<doc id="1316712" url="https://pl.wikipedia.org/wiki?curid=1316712" title="Zielona Sowa">
Zielona Sowa



</doc>
<doc id="1316715" url="https://pl.wikipedia.org/wiki?curid=1316715" title="Wiktor Sidiak">
Wiktor Sidiak

Wiktor Sidiak, "Виктор Александрович Сидяк" (ur. 21 listopada 1943 w Anżero-Sudżensku w obwodzie kemerowskim), radziecki szermierz, szablista. Wielokrotny medalista olimpijski.
Urodził się w Rosji, jednak dorastał na Ukrainie, a od 1970 trenował w Mińsku. Walczył lewą ręką, preferował agresywny styl walki. Na igrzyskach debiutował w Meksyku w 1968, ostatni raz wystąpił w Moskwie 12 lat później. Za każdym razem, podczas czterech startów, zdobywał medale (łącznie sześć). Największy sukces odniósł w 1972 w Monachium, kiedy to zwyciężył w rywalizacji indywidualnej. Cztery lata później nie obronił tytułu, zajął trzecie miejsce. Za każdym razem zdobywał medale w drużynie. W 1969 wywalczył tytuł mistrza świata w konkurencji indywidualnej, ponadto trzykrotnie stawał na podium. Wielokrotnie zdobywał tytuł mistrzowski w drużynie.
Obecnie mieszka na Białorusi.

</doc>
<doc id="1316716" url="https://pl.wikipedia.org/wiki?curid=1316716" title="Chrysolampis mosquitus">
Chrysolampis mosquitus



</doc>
<doc id="1316725" url="https://pl.wikipedia.org/wiki?curid=1316725" title="Tour Gan">
Tour Gan

Tour Gan – wieżowiec w Paryżu, we Francji, w dzielnicy La Défense, o wysokości 187 m. Budynek został otwarty w 1974 i liczy 44 kondygnacje.

</doc>
<doc id="1316727" url="https://pl.wikipedia.org/wiki?curid=1316727" title="EHC Biel">
EHC Biel

EHC Biel (fr. HC Bienne) – szwajcarski klub hokeja na lodzie z siedzibą w Biel/Bienne.

</doc>
<doc id="1316729" url="https://pl.wikipedia.org/wiki?curid=1316729" title="HC Bienne">
HC Bienne



</doc>
<doc id="1316733" url="https://pl.wikipedia.org/wiki?curid=1316733" title="Echizen">
Echizen

 – miasto w Japonii, w prefekturze Fukui, na wyspie Honsiu.
Położenie.
Miasto leży na północy prefektury nad Morzem Japońskim. Graniczy z miastami:

</doc>
<doc id="1316735" url="https://pl.wikipedia.org/wiki?curid=1316735" title="Bienne Eisstadion">
Bienne Eisstadion

Bienne Eisstadion – hala sportowa znajdująca się w Biel/Bienne w Szwajcarii, mogąca pomieścić 8200 widzów. Organizowane są w niej głównie mecze hokeja. Do 2015 roku na Bienne Eisstadion swoje mecze rozgrywała drużyna EHC Biel (następnie klub przeniósł się na Tissot Arenę).

</doc>
<doc id="1316738" url="https://pl.wikipedia.org/wiki?curid=1316738" title="Atrofia mikrokosmków">
Atrofia mikrokosmków

Atrofia mikrokosmków (choroba Davidsona, ang. microvillous inclusion disease, MVID, microvillous atrophy) – wrodzone schorzenie nabłonka jelita cienkiego, objawiające się jako wrodzona, utrzymująca się i oporna na leczenie, zagrażająca życiu biegunka. Morfologicznie charakteryzują ją nieprawidłowości enterocytów. Początek choroby przypada na pierwsze dni życia (postać o wczesnym początku, ang. early-onset form) lub pierwszych dwóch miesiącach życia (ang. late-onset form). MVID jest bardzo rzadką chorobą o niepoznanej dotąd etiologii, przypuszczalnie dziedziczoną w sposób autosomalny recesywny. Nie ma w piśmiennictwie oszacowań częstości MVID. Badanie ultrastruktury nabłonka jelitowego ujawnia częściową lub całkowitą atrofię mikrokosmków na dojrzałych enterocytów z przywierzchołkowym gromadzeniem licznych ziarnistości wydzielniczych w niedojrzałych enterocytach. Bardzo charakterystyczne są ciała wtrętowe obserwowane w dojrzałych enterocytach, zawierające częściowo lub całkowicie zróżnicowane mikrokosmki. W mikroskopii świetlnej stwierdza się gromadzenie PAS-dodatnich ziarnistości w przywierzchołkowej części niedojrzałych enterocytów, niewybarwione pasmo (ang. atrophic band) wskazujące na atrofię mikrokosmków i odpowiadającą mu dodatnią reakcję na PAS lub CD10 wewnątrz komórek nabłonka (odpowiadającą obserwowanym w SEM inluzjom mikrokosmków). 
Choroba została opisana w 1978 roku. Leczenie jak dotąd jest wyłącznie objawowe, a dzieci z rozpoznaną chorobą są całkowicie zależne od żywienia pozajelitowego. Możliwa jest poprawa po wcześnie przeprowadzonym przeszczepie jelita cienkiego. Rokowanie jest niekorzystne. 
Mechanizm choroby wygląda następująco: komórki jelitowe odpowiedzialne za wchłanianie (enterocyty) u osób chorych na MVID wykazują zaburzenia w apikalnym endosomalnym systemie recyklingu białek błonowych, a konkretnie w fazie transportu pęcherzyków błonowych i przyłączania ich na powrót do błony apikalnej.
Genetyczne podłoże choroby
Choroba MVID jest prawdopodobnie skorelowana z mutacjami w genie kodującym miozynę 5b. Miozyna 5b to białko, które bierze udział w wewnątrzkomórkowym transporcie mikrokosmkowych białek błonowych (umieszczonych w pęcherzykach błonowych) w kierunku apikalnej błony komórkowej, wzdłuż filamentów aktynowych.
Jak do tej pory wykryto ok. 30 różnych mutacji (stop, podstawienia, delecje itp.) u różnych pacjentów zdiagnozowanych na MVID

</doc>
<doc id="1316739" url="https://pl.wikipedia.org/wiki?curid=1316739" title="Choroba Davidsona">
Choroba Davidsona



</doc>
<doc id="1316743" url="https://pl.wikipedia.org/wiki?curid=1316743" title="TEFL">
TEFL

TEFL (ang. "teaching English as a foreign language", nauczanie języka angielskiego jako języka obcego) dotyczy nauczania języka angielskiego osób, których pierwszym językiem nie jest angielski. Zazwyczaj tacy uczniowie uczą się języka angielskiego na obszarze, gdzie nie jest on używany na codzień. Z TEFL zazwyczaj możemy się spotkać w kraju ojczystym uczniów w szkołach państwowych lub na lekcjach prywatnych (szkoły językowe, korepetycje). Nauczycielami mogą być native speakerzy lub osoby, dla których angielski nie jest językiem ojczystym. Nauczanie różni się w tych dwóch przypadkach, dlatego w profesji nauczycielskiej znajdziemy dla nich inne nazewnictwo.
Ten artykuł koncentruje się na nauczaniu angielskiego przez native speakerów, pracujących w krajach innych niż anglojęzyczne. Nie jest to najpowszechniejszy sposób nauczania angielskiego na świecie.
Wymagane kwalifikacje.
Osoba zatrudniona w szkole językowej jako nauczyciel języka angielskiego powinna posiadać dyplom ukończenia filologii angielskiej oraz przygotowanie pedagogiczne. Do niektórych szkół językowych przyjmowane są osoby, które posiadają dyplom licencjata z dowolnej specjalności, certyfikat znajomości języka na poziomie C2 oraz ukończony kurs metodyczny. Wiele instytucji organizuje kursy metodyczne zakończone wydaniem certyfikatów, jednak pracodawcy różnie oceniają ich wartość merytoryczną. Do certyfikatów, które zyskały akceptację British Council, należą: CELTA i CertTESOL.
Warto zaznaczyć, że również uniwersytety nadają uprawnienia nauczycielskie w zakresie nauczania języka angielskiego w toku studiów licencjackich, magisterskich lub podyplomowych. Uniwersytety organizują też krótsze kursy metodyczne.
Na świecie zaznacza się brak jednolitości co do wymaganych kwalifikacji nauczyciela języka angielskiego jako języka obcego. Co więcej, nawet w jednym kraju pracodawcy nie mają jednolitych oczekiwań odnośnie do merytorycznej strony kwalifikacji nauczyciela. Na przykład, niektóre szkoły językowe nie wymagają od kandydatów na nauczyciela certyfikatów metodycznych ani bardzo dobrej znajomości języka. Większość prywatnych szkół językowych zatrudnia tylko tych nauczycieli, którzy posiadają dyplom ukończenia 120-godzinnego kursu metodycznego oraz minimum 6 godzin praktyk pedagogicznych. Niektóre szkoły akceptują każdy certyfikat metodyczny spełniający powyższe kryteria, inne przyjmują kandydatów, posiadających certyfikat wydany przez prestiżowe uniwersytety lub instytucje międzynarodowe. Warto dodać, że pracodawcy niechętnie akceptują dyplomy ukończenia kursów krótszych niż 120-godzinne oraz kursów teleedukacyjnych z uwagi na mniejszą liczbę godzin przeznaczonych na praktyki nauczycielskie. Bardziej prestiżowe szkoły wymagają od nauczycieli uczestnictwa w specjalnych wewnętrznych szkoleniach metodycznych.
Zarobki i warunki pracy.
Zarobki nauczycieli zależą od wykształcenia, doświadczenia, wieku oraz rozwoju ekonomicznego danego kraju. Warto zaznaczyć, że nawet w krajach biedniejszych niższe zarobki mogą wystarczyć, by wieść dostatnie życie.
Również w zawodzie nauczycielskim zdarzają się przypadki łamania praw pracowniczych. Na przykład, pracodawca nie respektuje warunków umowy dotyczących liczby godzin pracy lub nie wypłaca pracownikom pensji w określonym w umowie terminie. Nauczyciele zatrudnieni w obcym kraju, nie znający dobrze języka i miejscowego kodeksu pracy miewają problemy z dochodzeniem praw pracowniczych. Problemy z zaadaptowaniem się do nowych warunków bywają często przyczyną wyjazdu. 
Aby dowiedzieć się, które szkoły językowe nie przestrzegają zawartych umów o pracę, warto zajrzeć na tak zwane czarne, listy. Niektóre szkoły zamieszczone na „czarnych listach”, bojąc się utracić dobry wizerunek, decydują się czasem na przekupienie administratora strony lub wynajęcie osób, których zadaniem jest atakowanie stron zamieszczających negatywne informacje. 
Europa.
W wielu miastach Europy Zachodniej istnieje po kilka szkół językowych. Niektóre z nich organizują kursy nie tylko we własnym budynku, ale także w firmach, instytucjach lub domach prywatnych. Dla nauczycieli tam zatrudnionych może stanowić to dodatkową trudność ze względu na konieczność dojazdu. 
Proces rekrutacyjny w europejskich szkołach językowych rozpoczyna się we wrześniu, a nauczyciel jest zazwyczaj zatrudniany na okres jednego roku szkolnego, to znaczy od października do czerwca. Większą szansę na zatrudnienie mają kandydaci, którzy posiadają doświadczenie w nauczaniu języka biznesowego lub specjalizują się w pracy z małymi dziećmi.
Jedną z ważniejszych instytucji specjalizujących się w nauczaniu języka angielskiego jest British Council. Nauczyciele tu zatrudnieni wykorzystują brytyjskie materiały dydaktyczne.
Największy odsetek obcokrajowców zatrudnionych jako nauczyciele języka angielskiego stanowią obywatele Wielkiej Brytanii i Irlandii, którzy nie potrzebują pozwolenia na pracę. Mniej nauczycieli pochodzi z krajów spoza Unii Europejskiej, ponieważ opłaty za wizy są wysokie, a pracodawcy niechętnie zwracają poniesione koszty. Obywatele Stanów Zjednoczonych, Kanady i Australii, którzy nie mają większych problemów z uzyskaniem pozwolenia na pracę w krajach Unii Europejskiej, są zatrudniani jako niezależni konsultanci, a ci, którzy posiadają wysokie kwalifikacje metodyczne, znajdują pracę w szkołach międzynarodowych. Amerykańscy i kanadyjscy studenci ostatnich lat studiów pracują w hiszpańskich szkołach publicznych jako nauczyciele asystenci. Za pracę w wymiarze od 12 do 16 godzin tygodniowo otrzymują pensję rzędu 700 euro. Ministerstwo Edukacji opłaca im ponadto koszty wyżywienia i zakwaterowania. W krajach niedawno przyjętych do Unii można zaobserwować większe zapotrzebowanie na nauczycieli języka angielskiego. 
Chiny.
W Chinach istnieje wiele możliwości nauki języka w przedszkolach, na uniwersytecie, w szkołach prywatnych i instytutach, firmach oraz na lekcjach prywatnych. Szkoły publiczne są zarządzane przez prowincje oraz Departament Edukacji w Pekinie, podczas gdy szkoły prywatne posiadają większą swobodę przy ustalaniu planu pracy, płac i wymagań. Szkoły publiczne mają zwykle mniejszą liczbę godzin tygodniowo (od 12 do 18) i oferują niskie wynagrodzenie, natomiast szkoły prywatne wymagają ponad 22 godzin tygodniowo, co może wiązać się z wyższymi zarobkami. Wyjątek mogą stanowić przedszkola i szkoły podstawowe, które proszą nauczycieli, by przeprowadzili więcej lekcji, tak jak zrobiliby to nauczyciele chińscy. Większość szkół pokryje część kosztów związanych z podróżą do i z Azji i zazwyczaj opłaci bilet w dwie strony przy rocznym kontrakcie (zazwyczaj 10 m-cy) lub bilet w jedną stronę przy kontrakcie 6-miesięcznym. Szkoły publiczne zwykle płacą również w czasie urlopu, jednak nie w okresie letnim, podczas gdy wiele szkół prywatnych ma skrócony plan dni wolnych i są skłonne zapłacić jedynie za najmniejszą liczbą dni wolnych, jaka jest przeznaczona na urlopy. Szkoły prywatne mogą również wymagać nauczania w weekendy i wieczorami, czego rzadko żądają szkoły publiczne. Zarówno szkoły prywatne jak i publiczne mogą mieć zajęcia w innym miejscu niż kampus uniwersytecki lub też główna siedziba szkoły, co wymaga dodatkowego czasu na dojazd na zajęcia. Szkoły publiczne zapewniają mieszkanie z podstawowym wyposażeniem. Niektóre szkoły prywatne również to robią, jednak większość nie zapewnia zakwaterowania. Firmy bardzo różnią się od siebie w zależności od liczby pracowników, których chcą wyszkolić, oraz czy chcą zatrudnić nauczyciela na jedne lub dwa zajęcia czy też na cały etat obejmujący od 14 do 16 godzin tygodniowo. Lekcje prywatne również wyglądają inaczej, gdyż czasami tylko jedna osoba a czasami cała rodzina uczestniczy w zajęciach.
Niektórzy nauczyciele z powodzeniem pracują samodzielnie łącząc kilka umów za prywatne lekcje, pojedyncze zajęcia akademickie oraz pracę w firmach. Większość nauczycieli akceptuje warunki umów ze szkołami, które w przypadku szkół publicznych są raczej standardowe, podczas gdy szkoły prywatne ustalają swoje własne wymagania. Przeważnie szkoły starają się zatrudniać nauczycieli, którzy są obywatelami krajów anglojęzycznych, ponieważ jednak zapotrzebowanie na nauczycieli jest duże, obywatele pozostałych państw dobrze znający angielski również mogą znaleźć pracę. 
Hongkong.
Z powodu osobliwej historii Hongkongu, prowincja traktuje naukę języka angielskiego bardzo poważnie, co wykazało ostatnie badanie sfinansowane ze środków rządowych.
Japonia.
W Japonii Program JET zatrudnia lektorów do pracy w japońskich liceach i szkołach podstawowych. Pozostali nauczyciele pracują w prywatnych szkołach językowych (eikaiwa), z których największe to: Aeon, GEOS i ECC, jednak ta dziedzina nie jest zbyt dobrze uregulowana. Nova, jedna z największych sieci szkół językowych z ponad 900 filiami, upadła w październiku 2007 roku, zostawiając tysiące Amerykanów, Australijczyków i Brytyjczyków bez środków do życia. Pozostali nauczyciele pracują na uniwersytetach. Coraz częściej wykorzystuje się agencje do wysyłania osób znających język angielski do przedszkoli, szkół podstawowych i prywatnych firm, których pracownicy muszą poprawić swoją znajomość angielskiego.
Korea Południowa.
W Korei Południowej jest duże zapotrzebowanie na native speakerów języka angielskiego. Instytucje często opłacają przelot samolotem w dwie strony i zapewniają darmowe mieszkanie.
Tajwan (Republika Chińska).
Na Tajwanie (Republice Chińskiej) większość nauczycieli pracuje w szkołach językowych znanych lokalnie jako bushibans lub buxibans. Niektóre z nich to filie takich sieci jak Hess i Kojen, pozostałe są prowadzone niezależnie. Miesięczne wynagrodzenie w takich szkołach wynosi około 2 tys. dolarów. Przy wygasaniu kontraktu wszelkie premie pieniężne odpowiadające miesięcznemu wynagrodzeniu nie są ustanowione przez prawo, tak jak w Korei, i nie są częste na Tajwanie.
Tajlandia.
W Tajlandii jest duże zapotrzebowanie na native speakerów języka angielskiego, a państwo zdobywa siłę roboczą w postaci turystów, podróżników i uciekinierów, dla których tamtejszy styl życia wydaje się bardzo atrakcyjny, pomimo stosunkowo niskich zarobków.
Ponieważ Tajlandia zabrania obcokrajowcom podejmowania większości prac niewymagających żadnych kwalifikacji, duży odsetek pracujących tam cudzoziemców uczy angielskiego, jako że nie istnieje inny legalny sposób, by się mogli utrzymać, a nauczanie traktują raczej jako możliwość pobytu, niż świadomy wybór tego zawodu.
Do niedawna Tajlandia miała światową opinię kraju, w którym znalezienie pracy nauczyciela było stosunkowo łatwe dla każdego native speakera języka angielskiego, ubiegającego się o taką pracę, a rekrutacja pracowników była słabo uregulowana. Jednakże, gdy w 2006 roku odkryto, że John Mark Karr, człowiek aresztowany w związku z zabójstwem JonBenét Ramsey (po czym wypuszczony na wolność i oczyszczony z zarzutów), przed deportacją do USA pracował w szkole w Bangkoku, wzięto tę profesję pod lupę, co przyczyniło się do rozprawienia się przez tajskie władze ze szkołami zatrudniającymi nielegalnych pracowników, a regulacje dotyczące wiz i pozwoleń na pracę zostały zaostrzone. To jednak ułatwiło legalnym pracownikom otrzymanie wiz w kraju. W podobnym przypadku Brytyjczyk, Sean McMahon, został zatrzymany w Bangkoku pod zarzutem gwałtu na nieletnich w styczniu 2007 roku, po tym jak uciekł z Wielkiej Brytanii za kaucją. Wcześniej uczył przez kilka lat angielskiego w szkole z Bangkoku.
Niektóre strony internetowe dla nauczycieli, jak np. Ajarn.com, Sataban.com, pobierają rzekomo opłaty za wypełnianie kursów TEFL i wykorzystywanie ich forów, by zwabić chętnych do podjęcia kursów, które są bezwartościowe. Ajarn.com nie spełniło wymagań Federalnej Komisji Handlu.
Problemy.
Bez względu na to, czy uczy się żeby podróżować, czy też podróżuje się, żeby nauczać, nauczanie języka angielskiego niesie ze sobą problemy. Na przykład, jednym z problemów rozpoczynających pracę nauczycieli jest kwestia integracji kulturowej. Pomimo psychicznego przygotowania, szok kulturowy może wpłynąć niekorzystnie na efektywność pracy. Czynniki, takie jak bariera językowa, różnice kulturowe i religijne, infrastruktura finansowa, klimat, administracja, dostęp do opieki medycznej, czy jakość jedzenia, stanowią również potencjalne problemy.
Wielu nauczycieli języka angielskiego, dla których nauczanie jest stałą pracą, ma obawy związane z odkładaniem oszczędności oraz uzyskaniem bezpiecznej emerytury.
Metody nauczania.
Nauczanie czytania.
Metoda nauczania czytania, wykorzystująca literaturę dla dzieci i młodzieży zyskuje coraz większą popularność. Zarówno literatura dla dzieci jak i młodzieży jest uproszczona (jest ona publikowana przez wszystkie większe wydawnictwa) i, w przeciwieństwie do literatury dla dorosłych, jest napisana językiem angielskim życia codziennego. Szczególnie literatura dziecięca uczy wymowy poprzez wykorzystanie rymów i gry słów. Jedną z metod wykorzystania literatury dziecięcej jest „metoda wielokrotnego czytania”. Nauczyciel czyta książkę, często zatrzymując się w celu objaśnienia słownictwa. Za drugim razem nauczyciel czyta książkę bez zatrzymywania.
Metoda komunikacyjna.
Metoda komunikacyjna jest podejściem do nauczania języków obcych, w którym rozwinięcie sprawności mówienia jest zarówno środkiem jak i celem. Pomimo wielu głosów sprzeciwu, jest ona ciągle popularna szczególnie w Japonii, na Tajwanie i w Europie. Metoda zadaniowa jest jedną z technik metody komunikacyjnej, która zyskuje popularność w ostatnich latach.
Nauczanie mieszane.
Nauczanie mieszane ("blended learning") jest połączeniem tradycyjnego nauczania z nauczaniem internetowym. Może ono być stosowane dzięki powstaniu Wirtualnego Środowiska Nauczania (Virtual Learning Environment VLE). 
Nauczanie języka angielskiego stało się bardziej efektywne od momentu powstania pięć lat temu Wirtualnego Środowiska Nauczania. Wyróżnia się dwa typy Wirtualnego Środowiska Nauczania: zewnętrzne platformy teleedukacyjne, na które wysyłane są przez szkołę lub instytucję materiały (typowym przykładem są narzędzia kursu internetowego lub darmowa platforma teleedukacyjna Moodle), lub wewnętrzne platformy teleedukacyjne należące do danej szkoły lub instytucji (na przykład, platforma teleedukacyjna wydawnictwa Macmillan).
Różnica pomiędzy wymienionymi wyżej dwoma typami Wirtualnego Środowiska Nauczania polega na tym, że wewnętrzne platformy teleedukacyjne są własnością danej szkoły lub instytucji i bezpośrednio wspierają proces nauczania. Oznacza to, że nauczyciele mogą uzupełniać prowadzony przez nich kurs o dodatkowe materiały internetowe (znajdujące się na platformie teleedukacyjnej) takie jak gry, ćwiczenia rozwijające sprawność rozumienia ze słuchu, ćwiczenia gramatyczne. Mają one zastosowanie zarówno na zajęciach, jak również mogą być wykorzystywane do samodzielnej pracy w domu, lub w kawiarence internetowej.

</doc>
<doc id="1316749" url="https://pl.wikipedia.org/wiki?curid=1316749" title="Reguły (przystanek kolejowy)">
Reguły (przystanek kolejowy)

Reguły – przystanek Warszawskiej Kolei Dojazdowej położony przy ul. Regulskiej w Regułach.
W roku 2017 przystanek obsługiwał 300–499 pasażerów na dobę.
Opis przystanku.
Peron.
Przystanek składa się z dwóch peronów bocznych leżących naprzeciwko siebie. Każdy peron posiada jedną krawędź peronową.
Powierzchnia peronów pokryta jest asfaltem.
Na peronie znajdują się:
Przejazd kolejowo-drogowy.
Na wschodniej głowicy peronów, przy wejściu na przystanek, znajduje się przejazd kolejowo-drogowy. Położony jest wzdłuż ul. Regulskiej. Po obu stronach drogi znajdują się chodniki dla pieszych.

</doc>
<doc id="1316754" url="https://pl.wikipedia.org/wiki?curid=1316754" title="EHC Arosa">
EHC Arosa

EHC Arosa – szwajcarski klub hokeja na lodzie z siedzibą w Arosa.

</doc>
<doc id="1316758" url="https://pl.wikipedia.org/wiki?curid=1316758" title="Grianan of Aileach">
Grianan of Aileach

Grianan of Aileach (irl. "Grianán Ailigh") - prehistoryczny kamienny fort w pobliżu dzisiejszej miejscowości Burt w hrabstwie Donegal w Irlandii, odrestaurowany w XIX wieku. Fort wzniesiony został w epoce brązu około 1700 roku p.n.e. W okresie wczesnych władców irlandzkich (między VIII wiekiem p.n.e. a XII wiekiem n.e.) był centrum kulturalnym i politycznym wyspy. W II stuleciu n.e. został umieszczony na mapie świata Klaudiusza Ptolemeusza. W 1101 roku twierdzę zniszczyły wojska Murtagha O’Briena, króla Munsteru. 
Obecnie można oglądać zrekonstruowane w XIX wieku mury obronne, otaczające wnętrze fortu okręgiem o średnicy 23 metrów. 

</doc>
<doc id="1316760" url="https://pl.wikipedia.org/wiki?curid=1316760" title="Szyk potrójny">
Szyk potrójny



</doc>
<doc id="1316762" url="https://pl.wikipedia.org/wiki?curid=1316762" title="Grianán Ailigh">
Grianán Ailigh



</doc>
<doc id="1316763" url="https://pl.wikipedia.org/wiki?curid=1316763" title="Grianan Ailigh">
Grianan Ailigh



</doc>
<doc id="1316767" url="https://pl.wikipedia.org/wiki?curid=1316767" title="John Welsh">
John Welsh

John Welsh (ur. 10 stycznia 1984 w Liverpoolu) – angielski piłkarz występujący na pozycji defensywnego pomocnika w Preston North End. Były reprezentant Anglii U-21.
Kariera.
Welsh zapisał się do szkółki Liverpoolu w wieku 10 lat. Kilka lat później został kapitanem zespołu rezerw. W środku sezonu 2001/2002 odbył pierwszy trening z główną drużyną. W następnym sezonie zaliczył jeden występ - był to debiut w spotkaniu Pucharu Ligi Angielskiej z Ipswich Town, 4 grudnia 2002, kiedy to w 83 minucie zmienił Vladimíra Šmicera. Jego pierwszy mecz w Premier League miał miejsce 4 października 2003 w pojedynku z Arsenalem. Na murawę wszedł w 82 minucie, zmieniając Salifa Diao.
W sierpniu 2005 został wypożyczony do występującego w Championship Hull City. W listopadzie 2005 uzgodniono transfer zawodnika. Do Liverpoolu w zamian miał dołączyć Paul Anderson. Transakcja doszła do skutku 4 stycznia 2006.
10 marca 2007 w spotkaniu z Preston North End, Welsh przy próbie odbioru piłki doznał złamania kości piszczelowej i strzałkowej w prawej nodze. Kontuzja wyeliminowała go z gry na wiele miesięcy.
31 grudnia 2007 przystał na wypożyczenie do Chester City. Dzień później zadebiutował w przegranym 1:2 spotkaniu domowym z Grimsby Town. Następnie Hull wypożyczało go do Carlisle United i Bury. 13 lipca 2009 roku Welsh podpisał kontrakt z Tranmere Rovers.

</doc>
<doc id="1316771" url="https://pl.wikipedia.org/wiki?curid=1316771" title="Katedra Europeistyki Wydziału Dziennikarstwa i Nauk Politycznych Uniwersytetu Warszawskiego">
Katedra Europeistyki Wydziału Dziennikarstwa i Nauk Politycznych Uniwersytetu Warszawskiego



</doc>
<doc id="1316772" url="https://pl.wikipedia.org/wiki?curid=1316772" title="Győző Kulcsár">
Győző Kulcsár

Győző Kulcsár (ur. 18 października 1940 w Budapeszcie, zm. 19 września 2018 tamże) – węgierski szermierz, szpadzista, wielokrotny medalista olimpijski.
Na igrzyskach debiutował w Tokio w 1964, ostatni raz wystąpił w Montrealu 12 lat później. Za każdym razem, podczas czterech startów, zdobywał medale (łącznie sześć). Największy sukces odniósł w 1968 w Meksyku, kiedy to zwyciężył w rywalizacji indywidualnej. Cztery lata później nie obronił tytułu, zajął trzecie miejsce. Kolejny brązowy medal zdobył w Montrealu. Trzy razy zdobywał złote medale w drużynie (1964, 1968, 1972). Nigdy nie wywalczył medalu mistrzostw świata w konkurencji indywidualnej, za to wielokrotnie był członkiem „medalowej” drużyny.

</doc>
<doc id="1316773" url="https://pl.wikipedia.org/wiki?curid=1316773" title="Gyozo Kulcsar">
Gyozo Kulcsar



</doc>
<doc id="1316779" url="https://pl.wikipedia.org/wiki?curid=1316779" title="Nawiertak">
Nawiertak

Nawiertak (wiertło centrujące) - jest narzędziem obrotowym służącym do nawierceń pod później wykonywane otwory. Stosuje się go w przypadku konieczności wiercenia na pochyłych powierzchniach lub gdy powierzchnia nie jest płaska lub w przypadku wiercenia narzędziami wiotkimi, mającymi tendencje do bicia poprzecznego.
Nawiertak do nakiełków - po wykonaniu nawiercenia otwór ma znormalizowany kształt odpowiedniego nakiełka.
"Nawiertak"

</doc>
<doc id="1316780" url="https://pl.wikipedia.org/wiki?curid=1316780" title="III rama komunikacyjna w Poznaniu">
III rama komunikacyjna w Poznaniu

III rama komunikacyjna – planowana dwujezdniowa, dwu- lub trzypasmowa droga szybkiego ruchu w Poznaniu, mająca ułatwić komunikację pomiędzy poszczególnymi dzielnicami miasta.
Jedynym fragmentem III ramy wybudowanym po powstaniu jej koncepcji jest ulica Szwedzka na Franowie (niedaleko sklepu sieci IKEA i parku handlowego), połączona niepełnym węzłem typu „trąbka” z ul. Krzywoustego (droga wojewódzka nr 433). Wybudowano ok. 600 m drogi w profilu docelowym oraz ok. 700 m drogi jednojezdniowej wraz z jednojezdniowym wiaduktem. Część wcześniej istniejących ulic (Lechicka, Lutycka i Bałtycka) pokrywa się z planem wytyczonym dla III ramy, są to jednak ulice jednojezdniowe i wymagają przebudowy.
W 2008 roku oszacowano koszt inwestycji na 9,14 miliarda złotych.

</doc>
<doc id="1316782" url="https://pl.wikipedia.org/wiki?curid=1316782" title="Wrocławskie krasnale">
Wrocławskie krasnale

Wrocławskie krasnale – wydarzenie artystyczne oraz zjawisko społeczne obejmujące swoim zasięgiem Wrocław i okoliczne gminy, a wywierające wpływ na działania artystyczne realizowane w całej Polsce.
Niewielkie rzeźby krasnali, w liczbie stale rosnącej, są umieszczane we Wrocławiu sukcesywnie od 2005 roku. Wywodzą się od malowanych w latach 80. XX wieku graffiti, a następnie happeningów organizowanych przez ruch „Pomarańczowej Alternatywy” ośmieszających w sposób pokojowy system komunistyczny. Po upadku PRL-u krasnale uległy zapomnieniu, aż do sierpnia 2005 roku, kiedy to wrocławski rzeźbiarz Tomasz Moczek ustawił pięć pierwszych krasnali.
Figurki krasnali stały się integralną częścią przestrzeni miejskiej oraz zjawiskiem społecznym. Nowe postacie tworzone są przez artystów z całej Polski, a ich opiekunami są instytucje publiczne, firmy oraz osoby prywatne. Organizowane są specjalne wycieczki szlakiem krasnali, gry plenerowe, spektakle teatralne oraz wydawane mapy dla turystów, którzy chcą połączyć poszukiwanie kolejnych figurek ze zwiedzaniem Wrocławia.
Geneza krasnali wrocławskich.
Swoje istnienie w przestrzeni miejskiej wrocławskie krasnale zawdzięczają działaczom antykomunistycznym, którzy umieszczali je na plamach farby na murach powstałych po zamalowywaniu przez władze PRL-u napisów i haseł „antysocjalistycznych”. Pierwsze dwa krasnale zostały namalowane w nocy z 30 na 31 sierpnia 1982 we Wrocławiu: pierwszy na transformatorze na Sępolnie, drugi na bloku na Biskupinie przez Waldemara „Majora” Fydrycha oraz Wiesława „Rotmistrza” Cupałę. W latach 1982-1983 powstało ponad 1000 krasnali w sześciu polskich miastach.
Krasnale masowo powróciły na ściany wrocławskich budynków w drugiej połowie lat 80. wraz z działalnością ruchu „Pomarańczowej Alternatywy”. Jego uczestnicy malowali krasnale techniką graffiti szablonowego na murach Wrocławia lub na plakatach zapowiadających happeningi organizowane przez ruch w tym mieście. 1 czerwca 1987 symbolika krasnala powróciła na czwartym happeningu „Pomarańczowej Alternatywy” – "Krasnoludki na Świdnickiej". Międzynarodowy rozgłos „Pomarańczowej Alternatywy” rozpoczął się od nieplanowanego udziału w happeningu "Precz z U-Pałami" (jako litery „R”) Józefa Piniora (który miał zrobić reportaż dla Radia Wolna Europa) i osiągnął szczyt 1 czerwca 1988 podczas happeningu "Rewolucja Krasnoludków". Udział w którym wzięło według różnych źródeł od 10 000 do 20 000 uczestników, którzy w czapkach krasnali przeszli ulicami Wrocławia, a opisywała go międzynarodowa prasa. Po wyjeździe Waldemara „Majora” Fydrycha za granicę po nieudanym starcie w wyborach parlamentarnych w 1989, krasnoludki uległy zapomnieniu, aż do czerwca 2003 kiedy to Agencja Reklamowa Wanilia zaproponowała Biuru Promocji Miasta Wrocław strategię wykreowania krasnoludka jako symbolu miasta.
Krasnale w przestrzeni miejskiej.
Podstawowe parametry wyglądu wrocławskiego krasnala zostały ustalone przez pierwsze pięć krasnali ustawionych przez Tomasza Moczka w ramach realizacji strategii promocyjnej miasta Wrocławia i zostały podtrzymane przy realizacji kolejnych przez artystów związanych z pracownią Wytwórnia Rzeźby.
Opiekunami krasnali są instytucje miejskie, partie polityczne, przedsiębiorstwa i osoby prywatne. Umieszczane są zarówno w celach promocji miasta, reklamy przedsięwzięć biznesowych jak i w celach społecznych oraz dwa w celu ozdoby prywatnych domów (Miłostek i Prywatek). Upamiętniają również znane postacie: Barduś – Jacka Kaczmarskiego, Papa Het – Jamesa Hetfielda, Alpinki – Kazimierza Głazka, Stanisława Krystyna Zarembę i Wandę Rutkiewicz.
Krasnoludki stały się atrakcją miasta – organizowane są specjalne wycieczki szlakiem krasnali i wydawane broszurki dla turystów chcących połączyć odnajdywanie kolejnych figurek ze zwiedzaniem Wrocławia. Stworzono również aplikację na smartfony z systemem Android ułatwiającą odnajdywanie krasnali. Grupy artystyczne organizują happeningi zarówno inspirowane przez instytucje miejskie jak i organizowane spontanicznie przez artystów. Są również narzędziem kampanii społecznych, a także przedmiotem sztuk teatralnych i festiwali kabaretowych.
Liczba krasnali zmienia się – wciąż pojawiają się nowe, a niektóre są kradzione lub padają ofiarą wandalizmu pomimo instalowanych zabezpieczeń, lecz po pewnym czasie wracają na swoje miejsce.
Wrocławskie krasnale stały się inspiracją dla innych miast. W Suwałkach powstał szlak 10 krasnali – bohaterów baśni "O krasnoludkach i o sierotce Marysi" autorstwa pochodzącej z Suwałk Marii Konopnickiej – wzorowany na wrocławskim, do którego postacie krasnali zaprojektował wrocławski rzeźbiarz Piotr Makała, opierając się na ilustracjach Jana Marcina Szancera. W Legionowie przy przedszkolu stanęła figura Koszałka Opałka autorstwa Tomasza Moczka.
Ponadto kopie krasnala Życzliwka stoją w Dreźnie, Reykjaviku, Wilnie, Guadalajarze, Hradec Králové i Lwowie, a w Waszyngtonie stoi krasnal Kościuszko.
Krasnale w świadomości społecznej.
W świadomości społecznej doszło do zjawiska „porwania” wrocławskich krasnali (termin wprowadzony przez Hanę Cervinkovą) z ich pierwotnego kontekstu jakim była działalność opozycyjna oraz symbolu „Pomarańczowej Alternatywy“ do czystej promocji miasta Wrocławia jako jego symbolu. W materiałach promocyjnych nie wspominano o ich inspiracji, a nawet jej zaprzeczano. Kreację zjawiska przypisywano w całości komercyjnej agencji reklamowej, która w 2003 zaproponowała Biuru Promocji Miasta Wrocławia strategię wykreowania krasnoludka jako symbolu miasta. Krasnoludek, w sposób charakterystyczny dla procesów łączenia antykomunizmu z neoliberalizmem zachodzących po 1989 w krajach środkowo-wschodniej Europy, został przekształcony w nośnik neoliberalnego marketingu.

</doc>
<doc id="1316784" url="https://pl.wikipedia.org/wiki?curid=1316784" title="Dolnośląskie Forum Polityczne i Gospodarcze">
Dolnośląskie Forum Polityczne i Gospodarcze

Dolnośląskie Forum Polityczne i Gospodarcze (DFPiG) – coroczne spotkania przedsiębiorców, polityków,samorządowców, naukowców oraz osób działających społecznie w Krzyżowej (wieś koło Świdnicy). Forum jest platformą wymiany doświadczeń uczestników życia publicznego Dolnego Śląska. Misją forum jest inicjowanie i rozwijanie dialogu społecznego jako alternatywy dla sporów politycznych. Celem tego dialogu jest wskazywanie rozwiązań, które będą miały kluczowy wpływ na rozwój Dolnego Śląska oraz usytuowanie regionu w Polsce i Europie.
Forum zainicjowane zostało w 1999 roku przez pierwszego marszałka województwa dolnośląskiego Jana Waszkiewicza oraz pierwszego wojewodę wrocławskiego w III RP Janisława Muszyńskiego.
"Tematy obrad forum":

</doc>
<doc id="1316786" url="https://pl.wikipedia.org/wiki?curid=1316786" title="Choroba Alpersa">
Choroba Alpersa

Choroba Alpersa (zespół Alpersa, choroba Alpersa-Huttenlochera, ang. Alpers' disease, Alpers' syndrome, Alpers-Huttenlocher disease, progressive neuronal degeneration of childhood, progressive sclerosing poliodystrophy, progressive infantile poliodystrophy) – rzadka, postępująca, uwarunkowana genetycznie choroba neurodegeneracyjna ośrodkowego układu nerwowego, o początku w okresie niemowlęcym lub wczesnym dzieciństwie. Może być spowodowana mutacjami w locus 15q25 w genie kodującym mitochondrialną polimerazę gamma. Dziedziczona jest w sposób autosomalny recesywny.
Chorobę opisał jako pierwszy Alfons Maria Jakob (1884-1931), a publikacje na temat nowej choroby przedstawili trzej jego studenci: Souza, Freedom i Bernard Jacob Alpers (1900-1981). W 1949 roku kolejny opis przedstawili duńscy neurolodzy Erna Christensen (1906-1961) i Knud Haraldsen Krabbe (1885-1965). Eponim choroby Alpersa wprowadził do medycyny Blackwood i wsp. w 1963 roku.

</doc>
<doc id="1316787" url="https://pl.wikipedia.org/wiki?curid=1316787" title="Garde Écossaise">
Garde Écossaise



</doc>
<doc id="1316789" url="https://pl.wikipedia.org/wiki?curid=1316789" title="August Ferdinand von Pflugk">
August Ferdinand von Pflugk

August Ferdinand von Pflugk (ur. 1662, zm. 1712) – saski polityk. Pierwszy minister Augusta II od około 1700 roku do 1712.
Rodzina von Pflugk wywodziła się z Czech i wspomniana została po raz pierwszy ok. 1000 roku. August von Pflugk był rycerzem zakonu joannitów, baronem Rzeszy i kawalerem rosyjskiego orderu Św. Andrzeja. Był również marszałkiem dworu Elektoratu Saksonii ("Oberhofmarschall").
Intrygi, które prowadzili von Pflugk, Anton Egon von Fürstenberg i Jakob Heinrich von Flemming, spowodowały niełaskę kanclerza W.A. Beichlingena, którego wraz z braćmi i bliskimi przyjaciółmi aresztowano w kwietniu 1703 roku. Szefem kancelarii po Beichlingu został "Oberhofmarschall" von Pflugk, choć bez tytułu kanclerskiego. Do 1706 gdy powołany został Tajny Gabinet, na którego czele stanął Jakob Heinrich von Flemming, Pflugk rozdawał karty w saskiej polityce zagranicznej.

</doc>
<doc id="1316790" url="https://pl.wikipedia.org/wiki?curid=1316790" title="Choroba Alpersa-Huttenlochera">
Choroba Alpersa-Huttenlochera



</doc>
<doc id="1316791" url="https://pl.wikipedia.org/wiki?curid=1316791" title="Zespół Alpersa">
Zespół Alpersa



</doc>
<doc id="1316792" url="https://pl.wikipedia.org/wiki?curid=1316792" title="Antidotes">
Antidotes

Antidotes – debiutancka płyta brytyjskiego, math rockowego zespołu Foals. Album został wydany 24 marca 2008 roku.

</doc>
<doc id="1316793" url="https://pl.wikipedia.org/wiki?curid=1316793" title="Marcelo Ramírez">
Marcelo Ramírez

Marcelo Antonio Ramírez Gormaz (ur. 29 maja 1965 w Santiago) – chilijski piłkarz grający na pozycji bramkarza.
Kariera klubowa.
Ramírez urodził się w Santiago i tam też rozpoczął karierę piłkarską w klubie CSD Colo-Colo. W jego barwach zadebiutował w 1984 w lidze chilijskiej. W 1985 roku osiągnął swój pierwszy sukces, którym było zdobycie Pucharu Chile. Natomiast w 1986 roku po raz pierwszy w karierze został mistrzem kraju. W 1988 roku znów zdobył puchar, a w 1989 sięgnął po dublet. W 1990 roku przeszedł do Deportes Naval, ale spędził tam tylko rok. W 1991 roku znów był bramkarzem CSD Colo-Colo. Wygrał Copa Libertadores (0:0, 3:0 z paragwajską Olimpią Asunción), a także Copa Interamericana. Został też mistrzem kraju. Kolejne tytuły mistrzowskie zdobywał w latach 1993, 1996, 1997 (Clausura) i 1998. Natomiast w 1994 i 1996 zdobywał Copa Chile. Karierę piłkarską zakończył w 2001 roku.
Kariera reprezentacyjna.
W reprezentacji Chile Ramírez zadebiutował w 1993 roku. W 1995 roku był członkiem kadry na Copa América 1995, a w 1999 roku na Copa América 1999. W 1998 roku został powołany przez Nelsona Acostę do kadry na Mistrzostwa Świata we Francji, jednak nie zagrał w żadnym ze spotkań i był rezerwowym dla Nelsona Tapii. Ostatni mecz w reprezentacji rozegrał w 2001 roku. W kadrze narodowej zagrał 36 razy.

</doc>
<doc id="1316794" url="https://pl.wikipedia.org/wiki?curid=1316794" title="Marcelo Ramirez">
Marcelo Ramirez



</doc>
<doc id="1316799" url="https://pl.wikipedia.org/wiki?curid=1316799" title="Mongolska jazda">
Mongolska jazda



</doc>
<doc id="1316800" url="https://pl.wikipedia.org/wiki?curid=1316800" title="Pomnik „Ku czci Zwierząt Rzeźnych”">
Pomnik „Ku czci Zwierząt Rzeźnych”

Pomnik „Ku czci Zwierząt Rzeźnych” – grupa rzeźb zwierząt rzeźnych na ulicy Stare Jatki we Wrocławiu.
Dzieło ma upamiętniać rolę, jaką na przestrzeni wieków pełniły jatki. Od 1242 przy ulicy skupiały się zakłady rzeźnicze, od których nadano nazwę całemu kwartałowi miasta Wrocławia. 
Opis.
Pomnik przedstawia grupę zwierząt odlanych z brązu: gęś z jajkiem (projekt Marka Kulika), kozę z „kozimi bobkami” (Mirosław Grzeszczuk), świnię (Jerzy Bokrzycki), prosię (Jan Zamorski), kaczkę (Piotr Butkiewicz), koguta (Ryszard Gluza) oraz królika (Stanisław Wysocki). Na tabliczce umieszczonej na bruku widnieje napis: „Ku czci Zwierząt Rzeźnych / Konsumenci”. Nienaturalnie dużych rozmiarów kogut stoi na podmurówce, w oddaleniu od reszty zwierząt, przy wejściu na Stare Jatki od ulicy Odrzańskiej.
Pomnik powstał z inicjatywy prezesa Okręgu Wrocławskiego Związku Polskich Artystów Plastyków Piotra Wieczorka. Gęś, kozę, świnię i prosię postawiono jako pierwsze w 1997. Później, jeszcze w XX wieku pojawiła się kaczka. Koguta i królika dostawiono kolejno w XXI wieku. W czerwcu 2017 do grupy rzeźb dołączyło cielę (krowa byłaby zbyt duża) projektu Jerzego Bokrzyckiego.

</doc>
<doc id="1316805" url="https://pl.wikipedia.org/wiki?curid=1316805" title="Związek Wolnych Polaków">
Związek Wolnych Polaków

Związek Wolnych Polaków (Związek Braci Wolnych Polaków, Związek Wolnych Lechitów) – tajna organizacja patriotyczna, działająca w latach 1819–1823 w Królestwie Polskim, zrzeszająca studentów i absolwentów Uniwersytetu Warszawskiego.
Charakterystyka.
Organizacja powstała w listopadzie 1819 w Warszawie, jej założycielami i przywódcami byli Tadeusz Krępowiecki, Wiktor Heltman oraz Ludwik Piątkiewicz. Wśród członków znajdowali się także Seweryn Goszczyński, Józef Bohdan Zaleski, Maurycy Mochnacki, Stanisław Jachowicz, Józef Kozłowski i Ksawery Bronikowski. Związek Wolnych Polaków liczył ok. 40 członków.
Związek Wolnych Polaków miał na celu pełne zjednoczenie ziem polskich i niepodległość państwa, propagując jednocześnie zasady liberalizmu. Działacze organizacji prowadzili cotygodniowe dyskusje na tematy polityczne i społeczne, szerzyli hasła niepodległościowe, nawoływali do walki z zaborcą rosyjskim, opracowywali referaty i odczyty. 
Tworzono koła wśród gimnazjalistów Warszawy, Kielc, Litwy oraz na Uniwersytecie Jagiellońskim.
Od 1 stycznia 1821 wydawano legalne czasopismo "Dekada Polska", zajmujące się zagadnieniami ruchów wolnościowych, patriotycznych oraz poprawą sytuacji chłopów. Do 1821 wydawano również pismo "Orzeł Biały", a także głoszącą społeczny liberalizm "Gazetę Codzienną".
Po aresztowaniu Wiktora Heltmana i Ludwika Piątkiewicza w 1821 działalność organizacji znacznie osłabła. W 1823 Związek Wolnych Polaków został rozwiązany.

</doc>
<doc id="1316806" url="https://pl.wikipedia.org/wiki?curid=1316806" title="Godło Sri Lanki">
Godło Sri Lanki

Godło Sri Lanki przedstawia w kasztanowym tle złotego kroczącego lwa ("passant") trzymającego w prawej łapie złoty miecz. Okrągła tarcza otoczona jest przez złote płatki niebieskiego lotosu – jednego z symboli kraju. Tarcza umieszczona jest w złotej wazie tradycyjnie używanej do przechowywania zbóż. Z naczynia wystają złote pędy ryżu (symbol powodzenia), otaczające tarczę herbową. W klejnocie znajduje się Koło Dharmy jako symbol specjalnej pozycji buddyzmu i prawych rządów. Jako trzymacze występują Słońce i Księżyc – tradycyjne syngaleskie symbole heraldyczne.
Historia.
Przed uzyskaniem niepodległości Cejlon (późniejsza Sri Lanka) używał herbu Zjednoczonego Królestwa. Dodatkowo, jako symbolu kolonii, używano przedstawienia słonia i palm kokosowych i w okresie późniejszym także stupy.
Po uzyskaniu niepodległości w 1948 zaczęto projektować nowe godło, które zaaprobowano w 1952. Nowe godło i flaga Dominium Cejlonu bazowały na królewskiej fladze Królestwa Kandy. Godło przedstawiało, podobnie jak współczesne, złotego kroczącego lwa z mieczem w łapie na okrągłej tarczy otoczonej przez płatki lotosu. Tarcza była przykryta Koroną Cejlonu.
Obecne godło powstało w 1972 zgodnie z wytycznymi Nissanka Parakrama Wijeyeratne, ówczesnego sekretarza Ministerstwa Kultury. Twórcą herbu jest Mapalagama Wipulasara Maha Thera.

</doc>
<doc id="1316811" url="https://pl.wikipedia.org/wiki?curid=1316811" title="Peavey">
Peavey

Peavey Electronics – amerykańska firma produkująca niemal wszystkie elementy toru audio takie jak konsolety mikserskie, miksery z końcówkami mocy, wzmacniacze mocy, kolumny głośnikowe, mikrofony, etc.
Peavey produkuje również instrumenty muzyczne i wzmacniacze instrumentalne dla gitarzystów, basistów czy klawiszowców oraz gitary (zarówno akustyczne jak i elektryczne), gitary basowe, syntezatory, sterowniki MIDI oraz perkusje. Produkty tej firmy były lub są nadal używane przez wielu muzyków światowej sławy, min: Eddie Van Halen, Joe Satriani, David Ellefson, Mille Petrozza, Jeff Loomis, Max Cavalera, Paul Gray, In Flames, Mike Kroeger, Jerry Cantrell.

</doc>
<doc id="1316813" url="https://pl.wikipedia.org/wiki?curid=1316813" title="Gleby lessowe">
Gleby lessowe

Gleby lessowe – to gleby wytworzone z wierzchniej warstwy lessu. Ich skład sprawia, że są one szczególnie urodzajne i nie wymagają intensywnego nawożenia, bardzo dobrze magazynują wodę, posiadają dobry stosunek wodno-powietrzny, silnie podlegają erozji wodnej.

</doc>
<doc id="1316814" url="https://pl.wikipedia.org/wiki?curid=1316814" title="Bjørvika">
Bjørvika

Bjørvika – obszar z portem u nasady fiordu Oslofjorden, na wschód od centrum Oslo, stolicy Norwegii. W pobliżu znajduje się ujście rzeki Akerselva i dworzec Oslo Sentralstasjon. Umiejscowiony jest tutaj nowy budynek Opery, nowa siedziba Muzeum Muncha oraz Deichmanske bibliotek. W Bjørvika znajduje się też szereg budynków biurowych i mieszkaniowych pod nazwą Barcode.

</doc>
<doc id="1316815" url="https://pl.wikipedia.org/wiki?curid=1316815" title="Walkower (film)">
Walkower (film)

Walkower – polski czarno-biały film psychologiczny z 1965 roku w reżyserii i według scenariusza Jerzego Skolimowskiego. "Walkower" jest kontynuacją debiutu reżysera, zatytułowanego "Rysopis".
Opis fabuły.
Bohaterem "Walkowera" jest nieumiejący się odnaleźć po powrocie z wojska Andrzej Leszczyc (Skolimowski), który startuje w pokazowych miniturniejach bokserskich, błąkając się od miasta do miasta. W pewnym momencie Leszczyc dowiaduje się, że jego kolejny pojedynek odbywa się w kombinacie, w którym pracuje Teresa (Aleksandra Zawieruszanka) – dawna koleżanka ze studiów, przez którą został relegowany i która robi karierę naukową. Na dodatek okazuje się, że kolejny przeciwnik Leszczyca jest znacznie silniejszy i bardziej wprawiony w walce bokserskiej.
Obsada aktorska.
Źródło: Filmpolski.pl.
Odbiór.
"Walkower" – po dobrze przyjętym "Rysopisie" – okazał się spełnieniem twórczym Skolimowskiego. Pojawiały się w jego odbiorze filmu porównania wskazujące na jego podobieństwo do francuskiej Nowej Fali. Dzieło Skolimowskiego zostało również entuzjastycznie przyjęte przez krytyków „Cahiers du cinéma”, którzy w dorocznym rankingu pisma usytuowali film na drugim miejscu na liście najlepszych dzieł filmowych mających premierę we Francji (pierwsze miejsce zajął "Na los szczęścia, Baltazarze" Roberta Bressona).

</doc>
<doc id="1316816" url="https://pl.wikipedia.org/wiki?curid=1316816" title="Zjazd krakowski">
Zjazd krakowski



</doc>
<doc id="1316820" url="https://pl.wikipedia.org/wiki?curid=1316820" title="Microsoft Windows CE 1.0">
Microsoft Windows CE 1.0



</doc>
<doc id="1316822" url="https://pl.wikipedia.org/wiki?curid=1316822" title="Na krawędzi (film 1972)">
Na krawędzi (film 1972)

Na krawędzi – polski film sensacyjny z 1972 roku na podstawie powieści "Droga do Monachium" Mariana Reniaka.

</doc>
<doc id="1316824" url="https://pl.wikipedia.org/wiki?curid=1316824" title="Darryl F. Zanuck">
Darryl F. Zanuck

Darryl Francis Zanuck (ur. 5 września 1902 w Wahoo, Nebraska, zm. 22 grudnia 1979 w Palm Springs, Kalifornia) – amerykański producent, scenarzysta, aktor i reżyser – odegrał ważną rolę w systemie hollywoodzkich wielkich wytwórni filmowych. 
Biografia.
Zanuck urodził się w Wahoo, Nebraska, jako syn Louise Torpin i Franka Zanucka, hotelarza. Jego ojciec miał holenderskich i niemieckich przodków. W wieku 6 lat przeniósł się z matką do Los Angeles – lepszy klimat miał poprawić nadwątlone zdrowie jego matki. W wieku 8 lat znalazł pierwszą pracę w filmie jako statysta. Nie spotkało się to z aprobatą ojca, który sprowadził go z powrotem do Nebraski. W 1917, mimo że miał dopiero czternaście lat, wstąpił do wojska. Służył we Francji. Po powrocie do USA imał się różnych zajęć. W końcu spróbował sił jako pisarz. Pierwszą filmową historię sprzedał w 1922 Williamowi Russellowi, drugą Irvingowi Thalbergowi. Następnie pracował dla Macka Sennetta. Potem wymyślił serię o Rin Tin Tinie - policyjnym psie – dla wytwórni Warner Bros. Pictures. W latach 1924–1929 pod kilku pseudonimami napisał czterdzieści scenariuszy. W 1929 został członkiem zarządu wytwórni Warner Bros. W 1931 został szefem produkcji. 
W 1933 opuścił Warnera, by założyć z Josephem Schenckiem i Williamem Goetzem Twentieth Century Pictures. W 1935 wykupił studia Foxa i przekształcił studio w 20th Century Fox. Zanuck był wiceprezesem nowego studia. Był zaangażowany w proces przygotowania filmów i bezpośrednio w produkcję. Podczas wojny pracował dla armii.
W 1946 Zanuck powiedział, „Telewizja nie będzie w stanie utrzymać się na rynku dłużej niż sześć miesięcy. Ludzie wkrótce zmęczą się gapieniem się na pudełko ze sklejki każdej nocy”.
W latach pięćdziesiątych wycofał ze studia, by skoncentrować się na pracy producenta w Europie. Porzucił żonę, Virginię Fox-Zanuck. Dużo jego ówczesnych filmów zostało wyprodukowanych, by wypromować jego kolejne dziewczyny: Bellę Darvi, Juliette Gréco, Irinę Demick i Genevieve Gilles.
W 1962 wrócił do wytwórni zastępując Spyrosa Skourasa, ponieważ studio zmagało się ze skończeniem trudnego filmu Kleopatra (1963). Awansował swego syna Richarda D. Zanucka na szefa produkcji. Około 1969 wmieszał się w walki pomiędzy zarządem a swym synem. W maju 1971 Zanuck został zmuszony do odejścia ze studia. Zmarł na raka szczęki w Palm Springs, Kalifornia w wieku 77 lat i został pochowany na Westwood Village Memorial Park. Ze względu na jego wkład w rozwój przemysłu filmowego, Darryl F. Zanuck ma gwiazdę w Hollywoodzkiej Alei Sław.

</doc>
<doc id="1316830" url="https://pl.wikipedia.org/wiki?curid=1316830" title="Carlos Fernando Borja">
Carlos Fernando Borja



</doc>
<doc id="1316831" url="https://pl.wikipedia.org/wiki?curid=1316831" title="Herb Jordanii">
Herb Jordanii

Herb Jordanii zaprojektowany został w 1921 roku, a oficjalnie przyjęty 25 sierpnia 1934 roku przez znajdującą się pod zwierzchnictwem brytyjskim Transjordanię. Po ogłoszeniu niepodległości przez ten kraj w 1946 roku (od 1950 roku Jordania), stał się jego herbem.
Opis.
Na zwieńczonym koroną królewską płaszczu heraldycznym, umieszczone bezpośrednio godło, wsparte na postumencie roślinnym udekorowanym szarfą oraz jordańskim Orderem Odrodzenia.
Godło przedstawia tradycyjną okrągłą tarczę wojowników jordańskich, ponad którą czarny orzeł z rozpiętymi skrzydłami, obrócony w prawo, stojący na ziemskim globie barwy błękitnej, za orłem panoplium z włóczni i flag Jordanii.
Symbolika.
Korona symbolizuje monarchię. Płaszcz heraldyczny nawiązuje do dynastii Haszymidów. W centralnej części znajduje się orzeł, symbolizujący moc i potęgę. Flagi są odniesieniem do symboli arabskiej rewolty. Postument składa się z trzech źdźbeł pszenicy oraz liścia palmy – roślin stanowiących podstawę wyżywienia mieszkańców Jordanii. Pod postumentem zawieszone jordańskie odznaczenie – Order Odrodzenia.

</doc>
<doc id="1316833" url="https://pl.wikipedia.org/wiki?curid=1316833" title="Godło Jordanii">
Godło Jordanii



</doc>
<doc id="1316835" url="https://pl.wikipedia.org/wiki?curid=1316835" title="Say Hello to the Bad Guys">
Say Hello to the Bad Guys

Say Hello to the Bad Guys – mixtape amerykańskiego rapera Drag-Ona, wydany 23 października 2007 roku, przez wytwórnię Hood Environment. Zawiera wszystkie utwory z albumu "Hood Environment".
Lista utworów.
Każdy utwór jest oznaczony jako Drag-Ona, chociaż w każdym występuje również DJ L, a w niektórych członkowie Hood Environment.

</doc>
<doc id="1316836" url="https://pl.wikipedia.org/wiki?curid=1316836" title="Garnizon Wrocław">
Garnizon Wrocław

Garnizon Wrocław – garnizon w Polsce.
Położenie Wrocławia przed II wojną światową spowodowało, że stał się on miejscem dyslokacji wielu jednostek wojskowych.
Znaczenie Wrocławia dla III Rzeszy było duże, głównie ze względu na małą odległość od granicy z Polską a także bliskość baz wojskowych w Sudetach. W dużym stopniu realizowane były tu przygotowania do ataku na Polskę.
Po zakończeniu działań wojennych Wrocław stał się ważnym garnizonem Wojska Polskiego. Świadczy o tym rozmieszczenie w tym mieście Dowództwa Śląskiego Okręgu Wojskowego, a potem Dowództwa 3 Korpusu Obrony Powietrznej Kraju.
Garnizon Armii Radzieckiej.
Po 1945 r. we Wrocławiu stacjonowały oddziały i pododdziały zabezpieczenia Północnej Grupy Wojsk. Były to m.in.:
Garnizon Wojska Polskiego.
Jednostki stacjonujące we Wrocławiu – rozwiązane.
(*)- Jednostka rozformowana z dn. 01.01.2011 roku

</doc>
<doc id="1316838" url="https://pl.wikipedia.org/wiki?curid=1316838" title="Letzte Instanz">
Letzte Instanz

Letzte Instanz – niemiecki zespół metalowy powstały w 1996 roku w Dreźnie. Jego muzyka jest połączeniem metalu gotyckiego i folku.

</doc>
<doc id="1316839" url="https://pl.wikipedia.org/wiki?curid=1316839" title="Hood Environment (album)">
Hood Environment (album)

Hood Environment – pierwszy album amerykańskiego rapera Drag-On dla wytwórni Hood Environment, wydany 4 września 2007 roku. Wszystkie utwory, poza "Outro" zostały przeniesione na "Say Hello to the Bad Guys". Promowany przez singel "Shoe Box".
Lista utworów.
Każdy utwór jest oznaczony jako Drag-Ona, chociaż w niektórych występują członkowie Hood Environment.

</doc>
<doc id="1316840" url="https://pl.wikipedia.org/wiki?curid=1316840" title="Anton Theodor von Colloredo-Waldsee-Mels">
Anton Theodor von Colloredo-Waldsee-Mels

Anton Theodor von Colloredo-Waldsee-Mels (ur. 29 czerwca 1729 w Wiedniu; zm. 12 września 1811 w Kromieryżu) – arcybiskup ołomuniecki w latach 1777-1811; kardynał.
Życiorys.
Studiował teologię w Rzymie. 9 czerwca 1747 został kanonikiem ołomunieckim. 20 sierpnia 1758 został wyświęcony na księdza. 7 września 1766 został prepozytem kapituły w Ołomuńcu.
6 października 1777 został wybrany na biskupa ołomunieckiego. 5 grudnia 1777 papież Pius VI ustanowił arcybiskupstwo ołomunieckie i podległe mu biskupstwo w Brnie. 17 maja 1778 Antonin Theodor Colloredo-Waldsee-Mels przyjął święcenia biskupie. W okresie jego pontyfikatu cesarz Józef II zlikwidował wiele klasztorów na Morawach.
17 stycznia 1803 Antonin Theodor Colloredo-Waldsee-Mels otrzymał kapelusz kardynalski. W 1805 jego koadiutorem został Rudolf Johann Habsburg.

</doc>
<doc id="1316843" url="https://pl.wikipedia.org/wiki?curid=1316843" title="Simi">
Simi

Simi () – jedna z greckich wysp. Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Simi.
Geograficznie wyspa należy do archipelagu Dodekanez. Wyspa leży 41 km od wybrzeży Rodos i 425 km portu w Pireusie. Powierzchnia wyspy wynosi 58,1 km². Najbliższym stałym lądem położonym od Simi jest półwysep Datça należący to tureckiej prowincji Muğla. Głównym miastem i zarazem stolicą wyspy jest położona w północno-wschodniej części wyspy miejscowość Simi (podzielona na dolne zwane też Yialos oraz górne Chorio). Innymi miejscowościami na wyspie są Pedi, Nimborio oraz Panormitis, które posiada najsłynniejszy na wyspie klasztor, cel pielgrzymek z całej Grecji. Łączna populacja wyspy wynosi 2606 mieszkańców zajmujących się głównie handlem, turystyką oraz rybołówstwem.
Sezon turystyczny trwa od maja do października. W tych miesiącach populacja wyspy gwałtownie wzrasta nawet do 6000 osób. Simi jest popularnym miejscem turystycznym ze względu na liczne zabytki oraz plaże, na które można się dostać m.in. za pomocą łodzi. Simi jest jedną z greckich gmin, w skład której wchodzą również okoliczne niezamieszkane wyspy: Jalesino, Diawates, Kulundros, Marmaras, Nimos, Sesklio oraz Chondros. Łączna powierzchnia gminy wynosi 65,74 km².
Historia.
W greckiej mitologii Simi miało być miejscem narodzin Charyt a nazwa wyspy miała pochodzić od jednej z nimf o imieniu Syme. W roku 411 p.n.e. w trakcie trwania wojny peloponeskiej w okolicach Simi stoczona została nierozstrzygnięta bitwa morska pomiędzy flotami Sparty oraz Aten. Mało wiadomo o historii wyspy aż do XIV wieku, jednakże archeolodzy odkryli na wyspie ruiny cytadel oraz fortec, co może świadczyć o strategicznym znaczeniu wyspy już za czasów rzymskich poprzez czasy bizantyjskie aż do przejęcia wyspy przez joannitów w 1373 roku.
Okupacja turecka.
Archipelag Dodekanez był bardzo ważnym punktem handlu morskiego. W związku z tym Turkom bardzo zależało na jego zdobyciu, co nastąpiło w 1522 roku wraz ze zdobyciem przez Osmanów wyspy Rodos. Pod turecką okupacją wyspa nazywała się Sömbeki. Simi również pod tureckim panowaniem odgrywała ważną rolę gospodarczą głównie dzięki produkcji gąbek i szybkich statków (dzięki temu otrzymała przywilej od poczty osmańskiej). Była też dzięki temu najbogatszą wyspą Dodekanezu i była zamieszkana przez 30 000 mieszkańców. Przemysł gąbkowy utrzymał się aż do połowy XIX wieku. W czasie Greckiej wojny o niepodległość mieszkańcy Simi brali czynny udział w walce przeciwko Turkom. Jednakże po podpisaniu traktatu pokojowego i utworzeniu niepodległego państwa greckiego wyspa na mocy traktatu pozostała w rękach tureckich.
Czasy nowożytne.
W 1912 w czasie wojny włosko-tureckiej Simi wraz z resztą wysp Dodekanezu ogłosiło niepodległość od Turcji. Zaraz po ogłoszeniu niepodległości wyspa została zajęta i okupowana przez Włochów, którzy formalnie włączyli archipelag do swoich ziem w 1923 roku. W 1943 roku po kapitulacji Włoch, w czasie bitwy o Dodekanez wyspę zbombardowali Niemcy, czego ślady widoczne są do dzisiaj w Chorio. Oni też do 8 maja 1945 r. ją okupowali, a kapitulację sił niemieckich podpisano właśnie w Simi. Potem wyspę okupowali Brytyjczycy, którzy władali nią aż do 28 października 1947, kiedy to na mocy pokoju paryskiego z 1947 wraz z całym Dodekanezem została przekazana Grecji.
Festiwal.
Od 1995 roku na wyspie odbywa się festiwal greckiej muzyki oraz tańców ludowych. Oprócz tego odbywają się koncerty pod „gołym niebem” organizowane na głównym placu miasta oraz przedstawienia teatralne.

</doc>
<doc id="1316853" url="https://pl.wikipedia.org/wiki?curid=1316853" title="Walter Winterbottom">
Walter Winterbottom

Sir Walter Winterbottom CBE (ur. 31 stycznia 1913 w Oldham, zm. 16 lutego 2002 w Guildford) – angielski piłkarz i trener piłkarski.
Kariera piłkarska.
Występował na pozycji defensywnego pomocnika. Reprezentował barwy Manchesteru United. Jego karierę przerwał uraz kręgosłupa. Nigdy nie zagrał w meczu dorosłej reprezentacji, był rezerwowym w spotkaniu ze Szkocją, które odbyło się 10 października 1942.
Kariera trenerska.
W 1946 został trenerem odpowiedzialnym za przygotowanie i grę reprezentacji Anglii, a rok później jej selekcjonerem. W pierwszym meczu pod jego wodzą, 28 września 1946 Anglia zwyciężyła z Irlandią Północną 7:2. Trenował kadrę przez szesnaście lat, czterokrotnie wprowadził ją do finałów mistrzostw świata. Z funkcji zrezygnował w 1962, a po raz ostatni poprowadził reprezentację 21 listopada w wygranym 4:0 spotkaniu z Walią.
Został odznaczony Orderami Imperium Brytyjskiego: CBE za wkład w rozwój piłki nożnej (1963) i OBE za wkład w rozwój sportu (1972). W 2005 otrzymał miejsce w Galerii Sław Angielskiego Futbolu.
Zmarł w wieku 88 lat w Royal Surrey County Hospital w Guildford.

</doc>
<doc id="1316855" url="https://pl.wikipedia.org/wiki?curid=1316855" title="Kedleston Hall">
Kedleston Hall

Kedleston Hall – wiejska posiadłość w Derbyshire, około czterech mil (6,44 km) na północny zachód od Derby. Jest ona siedzibą rodziny Curzon, której nazwisko wywodzi się z Notre-Dame-de-Courson w Normandii. Dzisiaj budynek należy do Narodowego Funduszu na Rzecz Renowacji Zabytków (National Trust).
Rodzina Curzonów była właścicielem posiadłości co najmniej od 1297 roku i mieszkała w szeregu rezydencji ziemskich położonych w pobliżu, czyli na terenie dzisiejszego Kedleston Hall. Obecna posiadłość została oddana w 1759 roku Sir Nathanielowi Curzonowi (późniejszy pierwszy baron Scarsdale). Rezydencję zaprojektowali architekci, James Paine i Matthew Brettingham i była ona luźno oparta na planach architekta Andrea Palladio nigdy niewybudowanej Willi Mocenigo. W tym czasie stosunkowo nieznany architekt, Robert Adam, projektował kilka ogrodowych świątyń, aby poprawić krajobraz parku. Curzon był pod takim wrażeniem projektu Adama, że natychmiast uczynił go odpowiedzialnym za budowę nowej posiadłości.
Budynek Kedleston Hall był dla architekta Matthew Brettinghama okazją, żeby udowodnić sobie umiejętność zaprojektowania posiadłości dorównującej Holkam Hall. Szansę tę odebrał mu Robert Adam, który ukończył północną fasadę tak, jak zaprojektował ją Brettingham, lecz z bardziej spektakularnym portykiem.
Część zewnętrzna.
Projekt trzypiętrowej rezydencji składa się z trzech skrzydeł połączonych dwoma segmentowo kręconymi korytarzami. Parter jest rustykalny, podczas gdy na wyższych poziomach kamień jest gładko obrobiony. Centralna, największa część zawiera pokoje gościnne przeznaczone tylko dla ważnych odwiedzających. Wschodnie skrzydło było wiejską posiadłością zawierającą tylko pokoje do prywatnego użytku rodziny. Identyczne zachodnie skrzydło zawierało kuchnie, pokoje dla służby oraz inne domowe pomieszczenia. Plany jeszcze dwóch pawilonów o identycznych rozmiarach i podobnym wyglądzie nie zostały wykonane (natomiast plany dwóch mniejszych są znane). Następne skrzydła miały zawierać pokój muzyczny w południowo-wschodnim skrzydle oraz konserwatorium i kaplicę w południowo-zachodnim skrzydle. Pawilony te różniłyby się zewnętrznie od ich północnych części poprzez dodanie na piano nobile wielkich oszklonych serliańskich okien na południowych fasadach pawilonów. Miały one składać się tylko z dwóch pięter; półpiętro miało być ukryte w północnej części skrzydła muzycznego. Łączone galerie miały również mieć większe okna niż w północnej części oraz wnęki z klasycznymi rzeźbami.
Jeśli wielka północna fasada (ok. 107 m) jest w palladiańskim stylu zdominowanym przez masywny sześciokolumnowy portyk (ilustracja z prawej), to blok południowy jest klasycznym projektem Roberta Adama. Podzielony jest on na trzy przęsła. Część centralna jest czterokolumnowym łukiem triumfalnym (wzorowanym na Łuku Konstantyna Wielkiego w Rzymie) zawierającym duże szklane drzwi frontowe, sięgające od rustykalnego parteru aż do podwójnych zewnętrznych kręconych schodów. Nad drzwiami na wysokości drugiego piętra znajdują się kamienne girlandy oraz wypukłe medaliony. Cztery korynckie kolumny zakończone są klasycznymi statuami. Cała centralna część fasady jest uwypuklona przez niską kopułę, widoczna jedynie z daleka. Środkową część okalają dwa identyczne skrzydła pięter, każde o szerokości trzech okien, z których te w piano nobile na pierwszym piętrze są najwyższe. Projekt tej fasady zrobiony przez Adama, zawiera ogromny „przepływ” i posiada delikatną, niemal kruchą jakość.
Wnętrze.
Neoklasyczne wnętrze domu zostało zaprojektowane przez Adama tak, aby było nie mniej imponujące niż jego wygląd zewnętrzny. Wchodząc do domu przez wielki północny portyk na piano nobile, stajemy naprzeciw marmurowego korytarza, zaprojektowanego tak, aby sugerował otwarty dziedziniec lub atrium rzymskiej willi. Dwadzieścia żłobionych alabastrowych korynckich kolumn z napisami, podpiera bogato zdobiony gzyms. Wgłębienia w ścianie zawierają klasyczne rzeźby, a ponad nimi znajdują się wykonane w technice grisaille panele. Podłogi wykonane są z inkrustowanego, włoskiego marmuru. Oryginalny projekt tego pokoju autorstwa Matthew Paine’a proponował oświetlenie pokoju konwencjonalnymi oknami, umieszczonymi w północnym końcu pomieszczenia, jednak Adam, chcąc ocieplić go nieco na sposób rzymski, pozbył się rozpraszających okien i oświetlił wszystko z dachu dzięki innowacyjnym szklanym lukom.
Jeśli korytarz jest atrium willi, to przyłączony salon jest jej przedsionkiem. Salon umieszczony za triumfalnym łukiem południowego frontu, podobnie jak marmurowy korytarz, podnosi pełną wysokość domu (ok. 19 metrów do szczytu kopuły oświetlanej przez szklany oculus). Ten okrągły pokój zaprojektowany jako galeria posągów został ukończony w 1763 roku. Motyw dekoracyjny oparty jest na świątyniach Forum Romanum z nowocześniejszymi rozwiązaniami: w czterech masywnych podobnych do apsydy alkowach znajdują się kominki wyszczególnione jako piedestały dla klasycznych urn. Cztery komplety podwójnych drzwi, przez które wchodzi się do pokoju, posiadają ciężkie frontony podparte przez alabastrowe kolumny, a na wysokości drugiego piętra panele wykonane w technice grisaille przedstawiają klasyczne motywy.
Od salonu po odpowiednik głównej sali balowej w części piano nobile rozciąga się atmosfera osiemnastowiecznej Grand Tour, jednak na nieco mniejszą skalę. „Apartament główny”, zwany również główną sypialnią zawiera wspaniałe meble i obrazy, podobnie jak przeznaczony do rysowania pokój z ogromnym weneckim oknem. Jadalnia wraz z gigantyczną apsydą posiada sufit, który Adam zaprojektował w oparciu o Pałac Augusta znajdujący się w ogrodach Farnese. Motyw ten przewija się również przez bibliotekę, pokój muzyczny, na dół przez klatkę schodową (nieukończoną do 1922) na pierwsze piętro do tzw. „korytarza Cezara”. Podczas wyjazdu gości, czasem musiało być ulgą opuszczenie tej świątyni kultury i schronienie się w stosunkowo prostych wnętrzach pawilonu rodzinnego.
W domu wystawione są również ciekawostki dotyczące Lorda Curzona, wicekróla Indii na początku XX wieku, między innymi jego kolekcja dalekowschodnich artefaktów. Pokazana jest również suknia Księżnej Curzon z koronacji Delhi Durban w 1903 roku. Zaprojektowana przez dom mody Worth w Paryżu, była znana jako pawia suknia, ze względu na wiele szlachetnych i półszlachetnych kamieni przyszytych do jej materiału. Teraz natomiast kamienie szlachetne zostały zastąpione przez ich imitacje, niemniej jednak efekt jest równie olśniewający.
W dodatku owa olbrzymia rezydencja wiejska zawiera rozmaite kolekcje obrazów, mebli oraz rzeźb. Fakt, iż Kedleston Hall nazywany jest również Świątynią Sztuki jest całkowicie uzasadniony.
Ogrody i tereny Kedleston.
Obecny wygląd ogrodów oraz terenów Kedleston jest w dużej mierze pomysłem Roberta Adama. W 1758 roku Nathaniel Curzon poprosił Adama aby „zajął się parkiem jeleni oraz terenami rekreacyjnymi”. William Emes, ogrodnik krajobrazowy, podjął pracę w Kedleston w 1756 roku, następnie został zatrudniony przez Curzona, gdzie pozostał aż do 1760 roku, jednakże to Adam odegrał wiodącą rolę w aranżacji ogrodów. Dokładnie w tym okresie nastąpiły pewne zmiany, krajobrazy o bardziej naturalnym wyglądzie zaczęły wypierać pierwsze powstałe ogrody, zaprojektowane przez Charlesa Bridgeman, którego dotychczasowe kanały oraz stawy o kształtach geometrycznych przeobraziły się w kręte jeziora.
Adam zaprojektował wiele świątyń oraz budowli ogrodowych, które w większości nigdy nie zostały zbudowane. Do obiektów, które jednak udało się zrealizować należą widniejąca od strony północnej stróżówka, która przybiera formę łuku triumfalnego, most, kaskada oraz Fishing Room, będący jednym z najbardziej wyrazistych budynków całego parku Kedleston.
Zbudowany w stylu neoklasycznym, Fishing Room jest położony nad brzegiem jeziora, poniżej którego znajduje się łaźnia chłodząca oraz barka mieszkalna. Niektóre projekty budowli ogrodowych, które nie zostały zrealizowane, dorównały majestatyczności samej rezydencji Kedleston Hall. Na przykład Wieża Widokowa zaprojektowana w 1760 roku – mająca około 25m wysokości i około 15m szerokości, zwieńczona kopułą, która z kolei otoczona jest mniejszymi kopułami wież oskrzydlających – mogłaby być bez wątpienia niewielkim neoklasycznym pałacem. Adam pragnął, aby nawet najbardziej prozaiczny budynek przekształcić w cud architektoniczny. Kolejnym niezrealizowanym planem Adama była budowa bażantarni (platforma mająca służyć jako punkt obserwacyjny), która przybrała formę kopulastej świątyni.
W latach siedemdziesiątych XVIII wieku George Richardson zaprojektował sześciokątną altanę, natomiast w 1800 roku oranżerię. Czterdzieści lat przed tym ułożono alejkę zwaną Long Walk, na której zasiano kwitnące krzewy oraz ozdobne drzewa. Mówiono nawet, że w 1763 roku Lord Curzon podarował swojemu ogrodnikowi nasienie niezwykle rzadkiego włoskiego krzewu, Rodo Dendrone, czyli różanecznika.
Ogrody oraz tereny Kedleston dzisiaj, ponad 200 lat później, są prawie wcale niezmienione.

</doc>
<doc id="1316857" url="https://pl.wikipedia.org/wiki?curid=1316857" title="Matlock">
Matlock

Matlock lub Matlock Town – stolica hrabstwa Derbyshire w Anglii. W 2011 civil parish liczyła 9543 mieszkańców. Miasto jest położone na południowym skraju Peak District i jest miastem partnerskim francuskiego Eaubonne. Wioska Matlock Bath leży na południu miasta przy drodze głównej A6. Matlock jest oddalone o ok. 14,5 km na południowy zachód od Chesterfield i otoczone jest przez miasta: Derby (oddalone o ok. 30,5 km), Sheffield (ok. 32 km) i Nottingham (ok. 46 km). Droga główna A6 prowadzi dalej do metropolitalnego obszaru Stockport (oddalonego o ok. 48 km od Matlock) i miasta Manchester (ok. 72 km od Matlock). Geograficznie Matlock leży w centralnej Anglii, w zachodniej części hrabstwa Derbyshire w Derbyshire Dales – dystrykcie, który obejmuje takie miasta jak Wirksworth i Bakewell. Przemysł na tym obszarze jest stosunkowo słabo rozwinięty, czego głównym powodem jest upadek zakładów produkcyjnych. Możliwości zatrudnienia oprócz stanowisk urzędowych i w turystyce są niewielkie. Wielu mieszkańców Matlock dojeżdża obecnie do pracy do Chesterfield i konurbacji South Yorkshire. W 2005 roku w ramach inicjatywy rządowej o nazwie The Nothern Way zaproponowano włączenie Matlock do nowo utworzonego Regionu Miasta Sheffield, co ostatecznie oznaczałoby reorganizację Rady Regionalnej i Rady Hrabstwa. Jednak jak do tej pory nie ma ustalonego terminu wdrożenia tej inicjatywy.
Historia.
Matlock, które dawniej było uzdrowiskiem spa, leży nad rzeką Derwent. Utrzymywało się z hydroterapii i fabryk wybudowanych nad rzeką. Matlock stanowiło wtedy niewiele znaczące skupisko małych wiosek – Matlock Town, Matlock Green, Matlock Bridge, Matlock Bank – aż do momentu odkrycia tam źródeł termalnych w 1698 roku. Liczba ludności wzrosła gwałtownie po 1800 roku, głównie z powodu powstania niezwykle wtedy popularnych zakładów hydroterapii. W pewnym momencie było tam około 20 takich zakładów, z czego większość w Matlock Bank. Największy z nich został wybudowany w 1853 roku przez Johna Smedleya. Po 1950 roku zakład ten został zlikwidowany i stał się siedzibą Rady Hrabstwa Derbyshire. W Matlock znajduje się również rada dystryktu Derbyshire Dales i rada gminy Matlock. Matlock jest wspomniana w Domesday Book (1086) jako "Maslach".
Zabudowa centrum miasta.
Przez wiele lat rada miasta wnosiła o udzielenie pozwolenia na budowę supermarketu Sainsbury’s w Cawdor Quarry, opuszczonym kamieniołomie położonym obok stacji kolejowej. Późną wiosną 2007 ruszyły prace budowlane, a 4 października 2007 supermarket został otwarty. Droga dojazdowa do supermarketu stanowi część nowego systemu płynnego ruchu, zgodnie z którym droga główna A6 omija centrum miasta. Kładka poprowadzona ze stacji kolejowej pozwala pieszym łatwo dostać się do supermarketu z centrum miasta. Nowo wybudowany dworzec autobusowy wraz z sąsiednią stacją kolejową mają na celu stworzenie zintegrowanego terminalu komunikacyjnego. Jednak na niektórych trasach autobusy będą nadal zatrzymywać się tylko przy starym Dworcu Autobusowym na ulicy Bakewell Road, czyniąc Matlock jednym z najmniejszych miasteczek w Wielkiej Brytanii mogących się poszczycić dwoma dworcami autobusowymi.
Transport.
Tramwaj linowy.
W 1893 roku powstał tramwaj linowy zwany Matlock Cable Tramway kursujący po ulicy Bank Road. Trasa rozpoczynała się na rondzie Crown Square przy moście Matlock Bridge, kończyła przy ulicy Wellington Street (na końcu ulicy Bank Road), a przystanek znajdował się w połowie drogi przy ulicy Smedley Street, gdzie mieściła się siedziba Smedley’s Hydro (zakład hydroterapii wybudowany przez Johna Smedleya). Projekt tramwaju został opracowany przez Joba Smitha zainspirowanego przez słynne wagony tramwaju linowego z San Francisco, a koszt budowy sięgnął 20 000 funtów. Po jego zbudowaniu okazało się, że porusza się po najbardziej stromej powierzchni ze wszystkich tramwajów na świecie, o nachyleniu 1:5,5 (18%), wznosząc się na wysokość 300 stóp. Opłata wynosiła dwa pensy za jazdę w górę ulicy, a jeden w dół. Tramwaj przestał jeździć w 1927, kiedy kursy przestały być opłacalne z powodu rosnącej popularności samochodów i autobusów.
Kolej.
Stacja kolejowa w Matlock została otwarta na trasie linii Manchester, Buxton, Matlock and Midlands Junction Railway, później Midland, linii pomiędzy Londynem a Manchesterem, obsługiwanej do czasu, kiedy część pomiędzy Matlock a Buxton została zamknięta w 1968 roku w ramach planu zredukowania kosztów utrzymania kolei w Wielkiej Brytanii zwanego Beeching Axe. Państwowa firma Network Rail, właściciel i zarządca brytyjskiej infrastruktury kolejowej, rozważała ponowne otwarcie linii po uwzględnieniu badania przeprowadzanego przez Radę Hrabstwa. Chociaż okazało się to niewykonalne w krótszym czasie, teren torowiska nie będzie zabudowywany, gdyż badanie wykazało, że linia może być rentowna od roku około 2025. Część od Wye Dale (5 km na wschód od Buxton) do wiaduktu w Coombs, znajdującego się około 1,5 km na południowy wschód od Bakewell, jest teraz 14-kilometrowym szlakiem dla pieszych i rowerzystów zwanym Monsal Trail.
Pociągi wciąż kursują pomiędzy Matlock a Derby na linii Derwent Valley Line. Peak Rail, odrestaurowana kolej dla turystów, obsługuje lokomotywy parowe na części zamkniętej linii pomiędzy Matlock, Darley Dale i Rowsley. Jest nadzieja, że Peak Rail będzie mogła korzystać ze stacji trasy głównej – obecnie ma własną stację Matlock Riverside znajdującą się w niedużej odległości na północ.
Park Hall Leys.
Przystanek tramwajowy, który był na rondzie Crown Square znajduje się teraz w parku Hall Leys. Jest to ogromny park w stylu wiktoriańskim położony obok rzeki Derwent, otwarty w 1898 roku. Park szczyci się miniaturową koleją, kortami tenisowymi, pomnikiem ku czci poległych w czasie wojny, estradą i stawem, po którym pływają, od wielu lat, najstarsze działające w Wielkiej Brytanii łodzie motorowe. W ramach trwającego projektu, którego celem jest modernizacja i podniesienie standardu wszystkich parków na obszarze Matlock, dziecięcy plac zabaw w Parku Hall Leys, który jako pierwszy skorzystał z tego projektu, został znacznie unowocześniony. Na miejscu kortów trawiastych powstał skatepark. W pierwszy grudniowy weekend w parku ma miejsce święto - Matlock Victorian Christmas Weekend.
Ulica Bank Road.
Ta pochyła droga prowadzi od ronda Crown Square w górę Matlock Bank, stromego wzgórka, od którego ulica bierze swą nazwę, do ulicy Wellington Street. Chociaż wielu traktuje całą pochyłość jako ulicę Bank Road, za ulicą Smedley Street ulica nazywa się Rutland Street. 
Podróżując od podnóża wzgórka (Crown Square) ku północy, ulica Bank Road ma wiele charakterystycznych budynków: 
"Zwróć uwagę: Za ulicą Smedley Street ulica Bank Road w rzeczywistości przechodzi w ulicę Rutland Street."
Sport.
W Matlock mieści się klub piłkarski – Matlock Town Football Club, znany jako „The Gladiators” („Gladiatorzy”). Obecnie należy on do ligi Unibond Premier League i rozgrywa mecze na stadionie Causeway Lane, teraz znanym jako Geoquip Stadium. 
Matlock posiada również klub krykieta – Matlock Cricket Club. Jego członkowie grają mecze krykietowe obok boiska do piłki nożnej. 
Matlock ma zawodową drużynę rugby, która rozgrywa mecze w pobliskim Cromford Meadows. Prowadzone są 3 drużyny seniorskie, a drużyna złożona z 15 najlepszych graczy rywalizuje na szóstym poziomie ligi rugby RFU. Matlock Rugby Club ma również doskonale rozwijającą się sekcję dla dzieci i młodzieży, do której należy ponad 250 członków szkolonych przez w pełni wykwalifikowanych trenerów. W 2007 roku klub otrzymał tytuł drużyny roku i zdobył nagrodę Derbyshire Tigger Price Memorial.
Edukacja i sztuka.
Matlock jest coraz bardziej znane z licznych występów i przedstawień, które zostały spopularyzowane w 2004 roku wraz z rozpoczęciem corocznego festiwalu Matlock Live!. Festiwal odbywa się w czerwcu lub lipcu i każdego roku zrzesza lokalnych muzyków, tancerzy, artystów itp. Dzięki swoim związkom z festiwalem, lokalna szkoła średnia Highfields School została uznana za Performing Arts College w brytyjskim programie mającym na celu profilowanie szkół.
Schroniska młodzieżowe.
Towarzystwo Schronisk Młodzieżowych (YHA) ma swoją narodową siedzibę przy ulicy Dimple Road w Matlock. W 2005 roku Stowarzyszenie zdecydowało o zamknięciu schroniska w Matlock mieszczącego się przy ulicy Bank Road pomimo bliskiego sąsiedztwa z siedzibą główną YHA.

</doc>
<doc id="1316860" url="https://pl.wikipedia.org/wiki?curid=1316860" title="Aga (ropucha)">
Aga (ropucha)

Aga, kururu, ropucha olbrzymia ("Rhinella marina") – gatunek płaza z rodziny ropuchowatych pochodzący z Ameryki Środkowej i Południowej, introdukowany na licznych wyspach Oceanii i Karaibów. Jest to lądowa ropucha. Zalicza się do rodzaju "Rhinella" uznawanego niekiedy za podrodzaj rodzaju "Bufo", obejmującego wiele różnorodnych ropuchowatych Ameryki Środkowej i Południowej. Jest bardzo płodna – samice składają skrzek w pojedynczym kłębie zawierającym tysiące jaj. Sukces reprodukcyjny wynika po części z oportunizmu w odżywianiu się: aga cechuje się nietypową wśród bezogonowych dietą, spożywając zarówno żywy, jak i martwy pokarm. Obfitość pokarmu skłania ją do zasiedlania ogrodów, parków a nawet wysypisk śmieci, ruder czy wszelkich terenów w pobliżu człowieka. Osobniki dorosłe osiągają 10–15 cm długości. Masa ciała najcięższego odnotowanego osobnika osiągnęła 2,65 kilograma, przy długości 38 cm (od czubka pyska do kloaki).
Jest to stary gatunek. Skamieniałości oznaczone jako UCMP 41159 wchodzące w skład kolumbijskiej fauny La Venta z późnego miocenu są niemożliwe do odróżnienia od dzisiejszej agi z północnej Ameryki Południowej. Odkryto je w skałach powstałych w środowisku równiny zalewowej, co sugeruje, że aga zawsze preferowała tereny otwarte.
Ropucha ta ma produkujące toksynę gruczoły, a kijanki w przypadku połknięcia są wysoce toksyczne dla większości zwierząt. Z powodu nieposkromionego apetytu agę introdukowano w wielu miejscach jako sposób na kontrolę szkodników rolniczych. Anglojęzyczna nazwa gatunku "cane toad" (ropucha trzcinowa) bierze źródłosłów z powodu używania ropuchy przeciwko "Dermolepida albohirtum". Obecnie jednak to agę uważa się za szkodnika i gatunek inwazyjny na wielu terenach introdukcji. Szczególną uwagę zwraca się na ginięcie rodzimych drapieżników w wyniku kontaktu z jej toksyczną skórą, także w przypadku połknięcia.
Systematyka.
Pierwotnie agi używano do walki ze szkodnikiem trzciny cukrowej (ang. "sugar cane"), od czego wzięła się anglojęzyczna nazwa ropuchy "cane toad" ("toad" oznacza ropuchę). W rzeczonym języku ma ona wiele nazw potocznych, jak "giant toad" (ropucha olbrzymia) i "marine toad" (ropucha morska). Pierwsza nazwa odnosi się do wielkich rozmiarów zwierzęcia; następna zaś do nazwy binominalnej, naukowej nazwy płaza "Bufo marinus". Był to jeden z wielu gatunków opisanych jeszcze przez Linneusza w wydanej w 1735 "Systema Naturae". Przyrodnik oparł stworzony przez siebie epitet gatunkowy "marinus" na ilustracji wykonanej przez holenderskiego zoologa Alberta Sebę, który niezgodnie z prawdą uważał, że zwierzę zamieszkuje zarówno środowiska lądowe, jak i morskie. Inne potoczne nazwy to "giant neotropical toad" (wielka ropucha neotropikalna), "dominican toad" (ropucha dominikańska), "giant marine toad" (wielka ropucha morska) i "South American cane toad" (południowoamerykańska ropucha trzcinowa). W trynidadzkim angielskim płazy te nazywa się "crapaud", francuskojęzycznym słowem oznaczającym ropuchę.
Podrodzaj "Rhinella" jest coraz częściej uznawany za oddzielny rodzaj, co zmienia nazwę naukową agi. W tym przypadku linneuszowski epitet gatunkowy "marinus" zmienia się na "marina", by korespondował z nazwą rodzajową zgodnie z zasadami odmiany przymiotników łacińskich i International Code of Zoological Nomenclature. Tak więc zamiast "Bufo marinus" zwierzę nazywa się w takim ujęciu "Rhinella marina". Binominalna nazwa "Rhinella marinus" była później wprowadzona jako synonim z powodu błędu popełnionego przez Pramuka, Robertsona, Sitesa i Noonana (2008). Choć kontrowersyjna (wielu herpetologów tradycjonalistów używa wciąż "Bufo marinus"), nazwa binominalna "Rhinella marina" została zaakceptowana m.in. przez IUCN, Encyclopedia of Life, Amphibian Species of the World. Badania DNA mitochondrialnego i jądrowego wskazują, że "Rhinella" obejmować powinna wszystkie południowoamerykańskie płazy umieszczane przedtem w rodzaju "Bufo".
Agę włącza się też w grupę gatunków zwaną grupą "Rhinella marina". Zalicza się doń 10 gatunków o masywnych ciałach, zamieszkujących tereny od Teksasu na północy do Urugwaju na południu: "Rhinella marina" (Linnaeus, 1758), "Rhinella icterica" (Spix, 1824), "Rhinella poeppigii "(Tschudi, 1845), "Rhinella arenarum" (Hensel, 1867), "Rhinella schneideri" (Werner, 1894), "Rhinella rubescens" (A. Lutz, 1925), "Rhinella jimi" (Stevaux, 2002), "Rhinella achavali" (Maneyro, Arrieta and de Sá, 2004), "Rhinella veredas" (Brandão, Maciel &amp; Sebben, 2007) i "Rhinella cerradensis" Maciel, Brandão, Campos &amp; Sebben, 2007.
W Australii osobniki dorosłe mogą być mylone z wielkimi miejscowymi bezogonowymi z rodzajów "Limnodynastes", "Cyclorana" i "Mixophyes". Zaliczające się do nich gatunki odróżniają się od agi nieobecnością u kijanek gruczołów przyusznych za oczami oraz brakiem linijnego wzniesienia pomiędzy nozdrzem zewnętrznym i okiem. Agę można pomylić z zagrzebnicą wielką, ponieważ oba płazy są dużych rozmiarów i brodawkowate w wyglądzie. Ten drugi wyróżnia się jednak pionową źrenicą i srebrzystoszarą tęczówką, podczas gdy pierwszy ma złotą. Młodociane agi myli się też z przedstawicielami rodzaju "Uperoleia", jednak dojrzałe odróżniają się od nich brakiem jasnego ubarwienia w pachwinach i na udach.
W Stanach Zjednoczonych Ameryki żyje wiele gatunków ropuchowatych bardzo podobnych do agi. W szczególności należy do nich "Bufo terrestris", wyróżniająca się obecnością dwóch wybrzuszeń na przodzie parotydów.
Ewolucja.
Filogenezę grupy "Rhinella marina" omawia praca Medeirosa Maciela i współpracowników opublikowana w 2010, w której użyli analizy Bayesa i największej zgodności do opracowania materiału z badań genetycznych, morfologicznych i chromatograficznych wydzielin gruczołów.
Sama rodzina ropuchowatych pojawiła się wedle starszych prac Savage'a (1973) i Pramuka (2006) jeszcze przed rozpadem superkontynentu Gondwany, nowsza o 2 lata publikacja Pramuka i współpracowników podaje już czas po rozpadzie wielkiego południowego lądu, między 78 i 99 milionów lat temu.
Pierwszy rozłam w obrębie omawianej grupy gatunków nastąpił około 10,47 miliona lat temu, co przypada na późny miocen. Nastąpiło wtedy uniesienie Brazilian Central Shield, co wiązało się z drastycznymi zmianami w krajobrazie i powstaniem barier geograficznych. Spowodowało to pierwsze różnicowanie w obrębie grupy, miało też wpływ na kolejny podział. W późnym miocenie rozdzielenie linii zdążyło jeszcze zajść 8,08 miliona lat temu w środkowej Brazylii (powstał wtedy przodek kladu nazywanego przez autorów północno-środkowym, złożonego z "R. poeppigii", "R. cerradensis", "R. schneideri", "R. marina", "R. jimi" i "R. veredas"), bardziej na północy, niż kolejne podobne wydarzenie, które datuje się na wczesny pliocen (5,17 milionów lat temu) i umiejscawia bardziej na południe od poprzedniego. Napotkawszy odpowiednie środowisko, ropuchy z kladu północno-środkowego rozprzestrzeniały się. Aga i "R. poeppigii" wyróżniają się w nim bardziej jedwabistą skórą i zamieszkują lasy, pozostali członkowie, których skóra jest bardziej szorstka, żyją w bardziej suchych siedliskach. Wpłynęło to na wcześniejsze zróżnicowanie kladu północno-środkowego, w porównaniu do południowo-środkowego. W pliocenie różnorodny opad deszczu spowodował wykształcenie mozaiki różnych środowisk. 3 miliony lat temu pojawiło się połączenie lądowe pomiędzy Ameryką Południową i Północną, które umożliwiło ropuchom przebycie terenów Przesmyku Panamskiego. Nowe tereny lądowe, wypiętrzanie się Andów i powstawanie Amazonki na granicy miocen-pliocen wywarły wpływ na ewolucję gatunków północnych. Ostatni rozłam w grupie nastąpił około 1,55 milionów lat temu, co przypada na plejstocen.
Nie ma jednak pewności co do położenia agi w obrębie tej grupy gatunków. Być może tworzy ona klad z "Rhinella jimi".
Budowa.
Aga osiąga bardzo duże rozmiary, samice są znacznie dłuższe od samców, osiągając średnią długość 10–15 cm. Źródła podają także wymiar 24 cm. "Prinsen", osobnik trzymany jako zwierzę domowe w Szwecji, został odnotowany przez Księgę Rekordów Guinnessa jako największy znany osobnik. Masa ciała najcięższego odnotowanego osobnika osiągnęła 2,65 kilograma, przy długości mierzonej od czubka pyska do kloaki – 38 cm, oraz 54 cm przy pomiarze ciała w pełni rozciągniętego. Większe osobniki znajduje się raczej w okolicach o mniejszym zagęszczeniu. Na wolności długość życia wynosi od 10 do 15 lat, w niewoli może być znacznie dłuższa. Jeden z osobników przeżył 35 lat.
Skóra agi jest sucha i pokryta brodawkami. Ponad oczami znajdują się wydatne grzebienie, biegnące w dół do pyska. Ubarwienie może być szare, żółtawe, czerwonobrązowe, oliwkowobrązowe, zdobione zmiennymi wzorami. Duże parotydy znajdują się za oczami. Brzuszna strona ciała jest barwy kremowej, z ciemnym cętkowaniem koloru czarnego lub brązowego. Źrenice ustawione są horyzontalnie, otoczone złotymi tęczówkami. Palce kończyn dolnych dysponują mięsistymi błonami pławnymi przy podstawach, których nie ma na kończynach górnych.
Osobniki młodociane są znacznie mniejsze od dorosłych; osiągają 5−20 cm długości. Cechują się gładką, ciemną skórą, niekiedy pojawia się też czerwień. Od dorosłych odróżnia je brak wielkich parotydów, wobec czego są zazwyczaj mniej toksyczne. Kijanki, ubarwione jednolicie na czarno, osiągają niewielkie rozmiary. Żyją przy dnie zbiornika wodnego, tworząc "szkółki". Mierzą od 1,0 do 2,5 cm długości.
Ekologia, zachowanie i cykl życiowy.
Anglojęzyczna nazwa zwyczajowa "marine toad" i nazwa naukowa "Bufo marinus" (obie znaczą „ropucha morska”) sugerują związek ze środowiskiem morskim, jednakże dorosłe agi prowadzą całkowicie lądowy tryb życia. Wody słodkie odwiedzają jedynie w celach rozrodczych. Kijanki znajdowano w umiarkowanie słonej wodzie o zasoleniu do 15% zasolenia wody morskiej. Ropucha ta zamieszkuje otwarte tereny trawiaste i zadrzewione, wykazując wyraźną preferencję dla rejonów zmodyfikowanych działalnością ludzką, jak ogrody i rowy melioracyjne. W jej naturalnym siedlisku osobniki znajdywano w lasach podzwrotnikowych, choć gęste listowie wydaje się ograniczać jej rozprzestrzenienie.
Maksimum termiczne agi ocenia się na 40–42 °C, a minimum na 10–15 °C. Zakres ten może ulegać zmianom dzięki adaptacji do lokalnych warunków środowiskowych. Zwierzę wykazuje wysoką tolerancję utraty wody. Jedno z badań pokazało, że niektóre osobniki wytrzymują nawet utratę 52,6% wody ze swego ciała, co pozwala na przetrwanie poza klimatem tropikalnym.
Cykl życiowy.
Cykl życiowy agi rozpoczyna się od jaja, składanego do wody jako część długich galaretowatych sznurów. Samica składa za jednym razem od 8000 do 25000, a nawet ponad 30000 jaj, poświęcając na ich złożenie 2-3 godziny. Tworzone przez nie sznury mogą osiągać nawet do 20 m długości. Ciemne jajo pokrywa błona, której średnica wynosi zwykle 1,7–2,0 mm. Szybkość, z jaką z jaja tworzy się larwa zwana kijanką, zależy od temperatury i wzrasta proporcjonalnie do niej. Kijanki zwykle wykluwają się po 48 godzinach, ale okres ten może trwać od 14 godzin do tygodnia. Wolno pływające i spożywające pokarm kijanki obserwowano po 70–96 godzinach. W wyniku tego procesu powstają tysiące niewielkich, czarnych larw o krótkich ogonach, tworzących grupy. Po upływie 12 do 60 dni przeistaczają się w małe ropuszki. Proces ten zazwyczaj trwa 4 tygodnie. Podobnie jak w przypadku osobników dorosłych, jaja i kijanki są dla wielu zwierząt toksyczne.
Po przeobrażeniu ropuchy mierzą zwykle 10–11 mm długości. Rosną szybko; ich tempo wzrostu zależy od regionu, pory roku i płci. Zug &amp; Zug oszacowali średnie tempo wzrostu na 0,647 mm dziennie, a później 0,373 mm na dzień. Wzrost zazwyczaj ulega spowolnieniu, gdy ropucha osiąga dojrzałość płciową. Tak szybki wzrost jest ważny dla przeżycia, gdyż w okresie pomiędzy metamorfozą i czasem poprzedzającym dorosłość młode ropuchy tracą toksyczność chroniącą jaja i kijanki, nie rozwinąwszy jeszcze w pełni parotydów produkujących bufotoksynę. Ponieważ nie są wtedy chronione przez toksynę, ocenia się, że tylko 0,5% osobników osiąga dorosłość. W warunkach laboratoryjnych, przy odpowiednich technikach hodowli, dożywa nawet 40 lat.
Larwy agi, żywiące się zazwyczaj glonami, wykazują praktyki kanibalistyczne: zjadają jaja własnego gatunku, nawet z pominięciem jaj innych bezogonowych (obcogatunkowy skrzek był jedzony tylko w warunkach laboratoryjnych, gdy nie podawano innego pożywienia; jest to zachowanie wyjątkowe, australijskie bezogonowe konsumują jaja bez względu na gatunek). Skrzek przyciąga je wydzielanymi mediatorami chemicznymi. Próbowano wyjaśnić kanibalizm agi na 3 sposoby. Wysunięta hipoteza transferu toksyn, których stężenie w jajach osiąga wyższe wartości, niż w kijankach, okazała się chybiona. Spożyte toksyny nie akumulują się w larwach. Zachowanie to tłumaczy się więc wysoką zawartością substancji odżywczych w jajach, a także zmniejszeniem konkurencji. Większy odsetek kanibalistycznych kijanek przystępuje do metamorfozy, niż w przypadku osobników pozbawionych tego źródła pożywienia. Lepszy jest też ich wzrost. Z drugiej strony konkurencja pomiędzy kijankami w podobnym wieku wpływa nań niekorzystnie. Koszty ewolucyjne także okazują się mniejsze, niż się to początkowo wydaje. Aga składa skrzek razem w kłębie, dojrzewają one też w podobnym okresie. Aga może złożyć jaja kolejny raz podczas jednego roku, ale odstęp wynosi około 74 dni, tak więc trwa on dłużej, niż stadium larwalne. Uniemożliwia to żerowanie na jajach tej samej matki, która dodatkowo rzadko rozmnaża się powtórnie w tym samym zbiorniku wodnym. Także ryzyko zarażenia się chorobą od dopiero co powstałego organizmu, chronionego osłonką żelową, jest niewielkie. Specyficzność w zjadaniu jaja własnego gatunku może tłumaczyć większa konkurencja z ropuszymi larwami, niż z kijankami innych płazów. Pozostałe stadia rozwojowe agi nie są zagrożone kanibalizmem.
Podobnie jak tempo wzrostu, również czas, w którym ropucha osiąga dojrzałość płciową, zależy od regionu. W Nowej Gwinei dojrzałość płciową osiągają samice o długości od pyska do otworu kloaki od 70 do 80 mm. Natomiast w Panamie stają się dojrzałe płciowo, mając od 90 do 100 mm długości. W rejonach tropikalnych, jako ich naturalnych siedliskach, rozród odbywa się cały rok, zaś w rejonach podzwrotnikowych jedynie w cieplejszych okresach występujących z nadejściem pory deszczowej.
Pożywienie.
Większość bezogonowych wykrywa swą zdobycz przede wszystkim za pomocą wzroku, reagując głównie na ruch ofiary. Wzrok wydaje się być również głównym zmysłem wykorzystywanym przez ropuchę agę. Potrafi ona także lokalizować swe pożywienie za pomocą węchu. Jej pożywienie jest urozmaicone, zazwyczaj są to gryzonie, gady, inne płazy, ptaki i różne bezkręgowce, szczególnie mrówkowate, chrząszcze, także pająki, skorpiony, skolopendry; a także rośliny, karma dla psów i odpady z domostw. Aga połyka swą zdobycz w całości.
Przystosowania ochronne.
Skóra osobnika dorosłego jest toksyczna. Podobna cecha dotyczy powiększonych gruczołów przyusznych ulokowanych za oczami, a także innych gruczołów na plecach agi. Gruczoły przestraszonej ropuchy wydzielają mlecznobiały płyn, bufotoksynę. Jej składniki są trujące dla wielu zwierząt. Odnotowano nawet zgony ludzi po spożyciu ropuchy agi. Wielu ludzi ulega także poważnym zatruciom po spożyciu skrzeku, który jest nagminnie mylony z kawiorem.
Bufotenina, jedna z substancji chemicznych wydzielanych przez agi, jest klasyfikowana przez australijskie prawo jako narkotyk klasy 1, razem z heroiną i konopiami. Uważa się, że efekty oddziaływania bufoteniny przypominają objawy łagodnego zatrucia: występuje pobudzenie z omamami, trwające mniej niż godzinę. Aga wydziela jednak bufoteninę w niewielkich ilościach, inne toksyny natomiast w ilościach względnie większych. Lizanie ropuch może skutkować poważną chorobą, a nawet śmiercią.
Poza wytwarzaniem toksyny aga potrafi nadąć swe płuca; unosząc ciało nad podłoże wydaje się potencjalnemu drapieżnikowi wyższa i większa.
Toksyczne kiełbaski zawierające mięso ropuch testowano w Kimberley (Australia Zachodnia), by chronić rodzimą zwierzynę przed śmiertelnym niebezpieczeństwem wynikającym z inwazji ropuch. Western Australian Department of Environment and Conservation współpracowała z Uniwersytetem w Sydney w celu stworzenia przynęt mających za zadanie uczyć miejscowe zwierzęta, aby nie spożywały ropuch. Połączenie fragmentów ropuch ze środkiem emetogennym w jednej przynęcie uczy inne zwierzęta unikania tych płazów. Badacz David Pearson stwierdził, że badanie, które prowadzono w laboratorium i w odludnych miejscach okolicy Kimberley w Australii Zachodniej nie rozwiąże problemu całkowicie.
Drapieżnicy.
Wiele drapieżników łowi agę w jej naturalnym środowisku. Zaliczają się do nich kajman szerokopyski, wąż "Leptodeira annulata", węgorzowate, różne gatunki ryb karpieńcokształtnych, "Kuhlia rupestris"), pewne ryby sumokształtne, niektóre gatunki ibisów i "Paraponera clavata". Drapieżniki nie pochodzące z naturalnego regionu występowania agi to "Haliastur sphenurus", bobroszczur złotobrzuchy, szczur śniady i waran paskowany. Istnieją doniesienia o okazjonalnym drapieżnictwie paszczaka australijskiego i papuaskiego. W Australii 2 gatunki węży: "Pseudechis porphyriacus" i "Dendrelaphis punctulatus" przystosowały się do obecności agi wśród zdobyczy. Dzięki mniejszej głowie unikają połykania większej ilości toksyn, a większa masa ciała pozwala bardziej rozcieńczyć trującą substancję ropuchy. Zmiany te zaszły przez około 20 pokoleń węży, czyli około 60 lat. Prawdopodobnie również oposy z rodzaju "Didelphis" mogą pożywiać się agą.
Rozmieszczenie geograficzne.
Ropucha aga pochodzi z obu Ameryk. Jej zasięg występowania rozciąga się od Rio Grande Valley na południu Teksasu do środkowej Amazonii i południowego wschodu Peru. Obszar ten obejmuje zarówno środowiska tropikalne, jak i półpustynne. Zagęszczenie osobników jest jednak w obrębie jej naturalnego zasięgu występowania znacznie mniejsze, niż w miejscach, gdzie została introdukowana. W Ameryce Południowej odnotowano zagęszczenie wynoszące 20 zwierząt na 100 metrów (109 jardów) linii brzegowej. W Australii obserwuje się ropuchy w ilościach 50–100 razy większych.
Introdukcje.
Agę introdukowano w wielu rejonach świata, zwłaszcza na wyspach Pacyfiku. Działaniom tym przyświecał cel w postaci kontroli szkodników w rolnictwie, w większości były one dobrze dokumentowane. Ropucha ta należy w związku z powyższym do najlepiej opisanych przypadków introdukcji.
Przed początkiem lat 40. XIX wieku płaza introdukowano na Martynice i Barbadosie, z terenów od Gujany Francuskiej i Gujany. W 1844 przeprowadzono przeniesienie zwierzęcia na Jamajkę w celu redukcji populacji szczurów. Kontrola populacji gryzoni okazała się niepowodzeniem, mimo to agę introdukowano na Portoryko, mając nadzieję na przeciwdziałanie pladze chrząszczy niszczących plantacje trzcin cukrowej. Operacja okazała się udana, zatrzymując ekonomiczną zapaść spowodowaną inwazją chrząszczy. Skłoniła też badaczy z lat trzydziestych do uznania agi za idealne rozwiązanie problemów ze szkodnikami rolniczymi.
W efekcie liczne kraje regionu Pacyfiku zdecydowały się w latach trzydziestych powtórzyć program z Portoryko i wprowadzić na swym terytorium ropuchę. Płaza introdukowano w Australii, na Florydzie, na Papui-Nowej Gwinei, Filipinach, wyspach Ogasawara, Ishigaki i Daitō w Japonii, Fidżi i wielu innych wyspach Pacyfiku, w tym na Hawajach, poza tym na większości Wysp Karaibskich. Od tego czasu ropucha aga zdążyła stać się szkodnikiem w wielu krajach, wyrządzając poważne szkody w miejscowej faunie.
Karaiby.
Agę wprowadzono na licznych wyspach karaibskich w celu kontroli szkodników niszczących uprawy. Udało się to na niektórych wyspach, takich jak Barbados, Jamajka czy Portoryko. Natomiast inne introdukcje, m.in. na Kubie przed 1900 i w 1946, oraz na Dominice czy Wielkim Kajmanie, okazały się nieudane.
Najstarsza udokumentowana introdukcja dotyczyła Barbadosu i Martyniki. W przypadku Barbadosu skupiono się na biologicznej kontroli szkodników niszczących zbiory trzciny cukrowej. Choć "R. marina" stała się bardzo pospolita, nie odniesiono sukcesu. Przed 1844 na Martynikę z powodzeniem przeniesiono zwierzęta pochodzące z Gujany Francuskiej. Wedle danych z 2001 redukują one liczebność komarów i turkuciowatych. Trzecia introdukcja na tym terenie miała miejsce w 1884. Zwierzęta pojawiły się na Jamajce, importowane z Barbadosu w celu kontroli populacji gryzoni. Nie stwierdzono znacznego efektu w przypadku populacji szczurów, niemniej agi przyjęły się dobrze. Prawdopodobnie przed 1916 płazy wypuszczono na Antigui. Pojawiają się jednakże sugestie, że ta początkowa populacja wymarła do 1934, a agi zostały reintrodukowane później. Na Montserrat ropuchy pojawiły się przed 1879, zakładając silną populację, która przetrwała erupcję wulkanu Soufrière Hills w 1995.
W 1920 płaza wprowadzono w Portoryko w celu kontroli "Phyllophaga", szkodnika trzciny cukrowej. Wcześniej szkodniki te zbierano ręcznie, wobec czego wypuszczenie ropuchy znacznie zmniejszyło koszty. Drugą grupę osobników importowano w 1923, do 1932 ropucha się zadomowiła (po wynalezieniu skutecznej metody zabijania "Phyllophaga" za pomocą środków chemicznych argumenty dla używania ag w Portoryko ograniczyły się do niewielkich obszarów plantacji ananasów na wzgórzach, gdzie ropuchy nie osiągnęły jeszcze odpowiedniego zagęszczenia). Populacja "Phyllophaga" uległa dramatycznemu spadkowi, co przypisano adze na dorocznym spotkaniu International Sugar Cane Technologists w Portoryko. Jednak mogły tu zadziałać i inne czynniki. Sześcioletni okres po 1931, przypadający na bujny rozwój populacji agi i drastyczny spadek szkodnika, był także czasem największych w historii opadów deszczu w Portoryko. Niemniej przypisano adze kontrolę populacji "Phyllophaga", pogląd ten wzmocniła publikacja w "Nature" o tytule "Toads save sugar crop" ("Ropuchy ratują zbiory trzciny"). Doprowadziło to do introdukcji na wielką skalę w wielu miejscach Pacyfiku.
Później agę napotkano na Carriacou i Dominice, w tym drugim przypadku pomimo niepowodzenia wcześniejszej introdukcji.
Australia.
Widoczne sukcesy związane z pożeraniem przez agę chrząszczy na plantacjach trzciny cukrowej w Portoryko i owocne introdukcje na Hawajach oraz Filipinach pociągnęły za sobą żądania wprowadzenia gatunku w Australii w celu unieszkodliwienia szkodników niszczących plantacje trzciny cukrowej na polach Queensland. W rezultacie odłowiono na Hawajach 102 osobniki, tyle samo samców i samic, które zabrano do Australii. Po pierwotnym wypuszczeniu ropuch w sierpniu 1935 ministerstwo zdrowia podjęło decyzję o zablokowaniu przyszłych introdukcji przed przeprowadzeniem badań zwyczajów pokarmowych agi. Ukończono je w 1936 i zakaz zniesiono. Wtedy też podjęto serię wypuszczeń na wielką skalę. W marcu 1937 62000 ropuszek wypuszczono na wolność. Płazy przyjęły się w Queensland dobrze, a ich liczebność wzrastała wykładniczo. Zasięg występowania rozszerzał się na Terytorium Północne i Nową Południową Walię. W lipcu 2010 podano w mediach, że agi pojawiły się w Australii Zachodniej, a pojedynczego osobnika spotkano na dalekim zachodnim wybrzeżu, w okolicy Broome.
"R. marina" nie okazała się jednak skuteczna w tępieniu chrząszczy. Po części wiązało się to z tym, że plantacje trzcin nie zapewniały odpowiedniego schronienia dla drapieżników żerujących za dnia. Natomiast od czasu swego wprowadzenia aga wywarła znaczący efekt na bioróżnorodność Australii. Zmniejszyła się ilość rodzimych drapieżnych gadów. Zalicza się do nich waranowate "Varanus mertensi", "V. mitchelli" i "V. panoptes", węże "Pseudechis australis" i zdradnicę śmiercionośną ("Acanthophis antarcticus"), a nawet krokodyla australijskiego "(Crocodylus johnstoni)". Z drugiej strony wzrosła ilość jaszczurek agamowatych "Amphibolurus gilberti", stanowiących zdobycz "V. panoptes".
Filipiny.
Aga trafiła na Filipiny w latach trzydziestych XX wieku w wyniku świadomej introdukcji jako biologicznego środka kontroli szkodników plantacji trzciny cukrowej. Dokonano tego po sukcesie eksperymentalnego wprowadzenia zwierzęcia w Portoryko. Stała się następnie najbardziej rozpowszechniona z płazów wysp. Zachowała nazwę zwyczajową "kamprag" w języku bisajskim, powstałą ze zniekształcenia "American frog" ("amerykańskiej żaba"), nazwy odwołującej się do pochodzenia płaza. Popularnie w filipińskim angielskim nazywa się ją także "bullfrog" ("żaba-byk").
Fidżi.
Ropuchę wprowadzono na Fidżi w celu zwalczania owadów niszczących plantacje trzciny cukrowej. Introdukcję zasugerowano po raz pierwszy w 1933, opierając się na sukcesach portorykańskich i hawajskich. Po rozważeniu prawdopodobnych efektów ubocznych rząd Fidżi zdecydował się wypuścić płaza w 1953. 67 osobników importowano następnie z Hawajów. Gdy się zadomowiły, badanie opublikowane w 1963 wykazało, że dieta ag obejmuje bezkręgowce zarówno szkodliwe, jak i pożyteczne. Efekt oceniono jako ekonomicznie neutralny. W 2001 agi można było spotkać na wszystkich większych wyspach Fidżi, aczkolwiek wydają się one mniejsze, niż w innych rejonach.
Nowa Gwinea.
Agę z powodzeniem wprowadzono na Nową Gwineę w celu kontroli larw zawisakowatych zjadających plony wilca ziemniaczanego. Pierwsze wypuszczenie odbyło się w 1937. Użyto ropuch przywiezionych z wysp hawajskich. Drugi raz, jeszcze w tym samym roku, użyto zwierząt z kontynentu australijskiego. Istnieją dowody na trzecie wypuszczenie ropuch w 1938. Dotyczą one osobników używanych przez ludzi w testach ciążowych. Wczesne raporty podawały, że ropuchy cechowały się dużą efektywnością w redukcji gąsienic. Zasugerowano, że plony wilca ziemniaczanego się poprawiają. W efekcie te pierwsze wypuszczenia zostały ponowione w większej części regionu, choć ich efektywność w przypadku innych plonów, jak kapusta, była kwestionowana. Gdy ropuchy wypuszczono w Wau, kapusta okazała się dla nich niedostatecznym schronieniem, dlatego szybko opuściły te tereny, poszukując lepszego schronienia w lasach. Podobna sytuacja miała miejsce poprzednio na australijskich polach trzciny cukrowej, ale informacja ta była nieznana lub ignorowana w Nowej Gwinei. Od tamtego czasu aga licznie występowała na terenach wiejskich i miejskich.
USA.
Aga występuje naturalnie w południowym Teksasie. Przeprowadzono jednak działania, zarówno umyślne, jak i przypadkowe, które doprowadziły do introdukcji gatunku w innych częściach kraju. Płaza wprowadzono na kontynentalną Florydę i na Hawaje. Introdukcje w Luizjanie w większości nie przyniosły sukcesu.
Początkowe wypuszczenia osobników na Florydzie skończyły się niepowodzeniem. Introdukcje przed 1936 i 1944, mające na uwadze kontrolę szkodników trzciny cukrowej, były bezowocne, ponieważ ropuchy nie rozmnażały się. Późniejsze próby zawiodły w podobny sposób. Ropuchy zadomowiły się w tym stanie dopiero po przypadkowym wypuszczeniu przez importera na terenie portu lotniczego Miami w 1957 i umyślnych wypuszczeniach przez sprzedawców zwierząt w 1963 i 1964, opanowując inne regiony Florydy. W 2001 ropucha zajmowała obszar od Florida Keys do północy Tampa. Stopniowo zasięg gatunku posuwa się w kierunku północnym. Aga zagraża rodzimym gatunkom Florydy i zwierzętom domowym. W związku z tym Florida Fish and Wildlife Conservation Commission rekomenduje usypianie jej przez mieszkańców.
Około 150 osobników wprowadzono na hawajską wyspę Oʻahu w 1932. Po 17 miesiącach populacja wynosiła 105517 ag. Ropuchy wysyłano na inne wyspy. Ponad 100 tysięcy ropuch rozprowadzono w lipcu 1934. Ostatecznie przetransportowano ponad 600 tysięcy osobników.
Wykorzystanie.
Prócz poprzednio opisanych prób użycia ropuchy agi w celu biologicznej kontroli szkodników płazy te bywały wykorzystywane do rozmaitych celów komercyjnych i innych. Tradycyjnie na obszarze ich naturalnego występowania w Ameryce Południowej Emberá-Wounaan otrzymują z ropuch toksynę używaną do zatruwania strzał. Istnieją także sugestie, że Olmekowie wykorzystywali toksyny agi jako enteogen. Ropuchę chwytano jako źródło pożywienia w niektórych częściach Peru. Spożywano je po oddzieleniu skóry i parotydów. Bardziej współcześnie toksyny ropuch używane są na liczne sposoby, w Japonii używa się bufoteniny jako afrodyzjaku i środka przeciwko łysieniu, w Chinach ma zastosowanie w kardiochirurgii do obniżania ilości uderzeń serca.
Ropuchy agi używano w procesie przeprowadzania testów ciążowych, wykorzystywane są też jako zwierzę domowe, laboratoryjne, a także do produkcji wyrobów skórzanych. Testy ciążowe w połowie XX wieku przeprowadzano, wstrzykując mocz kobiet ciężarnych do zbiorników układu limfatycznego samców ropuch. Jeśli w moczu płaza obecne były plemniki, pacjentkę uznawano za ciężarną. Testy z użyciem ropuch były szybsze od tych z wykorzystaniem ssaków: ropuchy łatwiej rosły, a od odkrycia możliwości zastosowania "Bufo arenarum" w 1948 stało się jasne, że wiele różnych gatunków płazów jest odpowiednich do testu, w tym ropucha aga. W rezultacie ropuch używano w tym celu około 20 lat. Aga jest też idealna do celów laboratoryjnych, łatwa i tania w hodowli. Eksperymenty na tym gatunku rozpoczęto w latach 50. i do końca lat 60. wiele osobników odłowiono i wyeksportowano do szkół wyższych czy uniwersytetów. Od tego czasu liczne stany Australii wprowadziły bądź zaostrzyły przepisy regulujące import. Nawet martwe agi posiadają pewną wartość. Ich skóra służy do wyrobu materiałów skórzanych. Wypchane agi znalazły się w wielu sklepach turystycznych. Starano się również wyprodukować z nich nawóz.

</doc>
<doc id="1316861" url="https://pl.wikipedia.org/wiki?curid=1316861" title="Skwer Rynkowy w Szydłowcu">
Skwer Rynkowy w Szydłowcu



</doc>
<doc id="1316865" url="https://pl.wikipedia.org/wiki?curid=1316865" title="Religia we Wrocławiu">
Religia we Wrocławiu

Religia we Wrocławiu – obecność wielu grup religijnych jest rezultatem złożonej przeszłości miasta, w której Wrocław zamieszkiwały różne narodowości. Pozostawiły po sobie nie tylko kulturę, ale także religie.
Najwięcej wiernych we Wrocławiu ma obecnie Kościół rzymskokatolicki, mający w swych rękach również najwięcej świątyń.
Pozostałością po tworzących niegdyś większość mieszkańców niemieckich protestantach jest do dziś niemieckojęzyczny zbór przy luterańskiej parafii św. Krzysztofa. Jednocześnie istnieją polskojęzyczne zbory luterańskie oraz społeczność ewangelicko-reformowana. Na terenie miasta działa również kilkanaście protestanckich wspólnot o charakterze ewangelikalnym – do tej grupy należą między innymi wrocławskie zbory Kościoła Chrześcijan Baptystów, Kościoła Zielonoświątkowego, Kościoła Wolnych Chrześcijan czy Kościoła Chrystusowego w RP. 
Swą greckokatolicką wiarę w obrządku ukraińsko-bizantyjskim mogą również bez przeszkód wyznawać Ukraińcy, którzy do miasta zostali przesiedleni ze wschodniej Polski w ramach tzw. akcji „Wisła”. Tuż po wojnie, jako skutek przesiedleń mniejszości narodowych ze wschodnich terenów kraju, powstały tu również dwie wspólnoty prawosławne. Obecnie na terenie miasta działają 3 parafie PAKP; są one odwiedzane głównie przez Polaków, Greków, Bułgarów, Białorusinów, Ukraińców i Rosjan. Na życie religijne dolnośląskiej stolicy wpływ ma także dziewiętnastowieczna emigracja Polaków do Ameryki. Niektórzy z polskich emigrantów do Stanów Zjednoczonych założyli tam Polski Narodowy Kościół Katolicki, który w okresie międzywojennym utworzył swój odpowiednik w Polsce.
Działalność kaznodziejską prowadzą we Wrocławiu również Świadkowie Jehowy należący do 23 zborów. Spotykają się w 3 obiektach: kompleks 4 Sal Królestwa na ul. Reymonta, oraz Sale na ul. Ołtaszyńskiej i ul. Czernickiej. Zebrania odbywają się w języku polskim, polskim migowym, angielskim, arabskim, bułgarskim, chińskim, hiszpańskim, rosyjskim i ukraińskim.
Wrocław jest również siedzibą rodzimowierczych: związku wyznaniowego Rodzima Wiara oraz Wspólnoty Rodzimowierców „Watra”. Oprócz tego działa tu jedna z największych grup buddyjskich w Polsce, stworzony został również Projekt Dharma mający na celu zebranie w jednym miejscu informacji o buddyjskich grupach i ośrodkach. Miasto jest także największym w Polsce skupiskiem Karaimów. Tutaj mieszkał ostatni polski hazzan Rafał Abkowicz oraz funkcjonowała jedyna w historii powojennej Polski kienesa.
Chrześcijaństwo.
Katolicyzm.
Wybrane obiekty sakralne:
Prawosławie.
Obiekty sakralne:
Świadkowie Jehowy.
Ponad 3500 głosicieli Świadków Jehowy należy do 24 zborów (w tym zbory: angielskojęzyczny, języka migowego, ukraińskojęzyczny i rosyjskojęzyczny oraz grupa arabskojęzyczna, bułgarskojęzyczna, chińskojęzyczna oraz hiszpańskojęzyczna), korzystających z 3 obiektów: kompleksu 4 Sal Królestwa na ul. Reymonta 8b oraz Sal na ul. Ołtaszyńskiej 1 i ul. Kiełczowskiej 30B.
Działalność na terenie miasta rozpoczęli na początku XX wieku niemieckojęzyczni wyznawcy (do 1931 roku znani jako Badacze Pisma Świętego). W 1919 roku we Wrocławiu było 19 wyznawców. W 1933 roku w mieście zorganizowano konwencję Świadków Jehowy. W czasach nazizmu wielu tutejszych niemieckich Świadków Jehowy w związku z wyznawaną religią trafiło do więzień i obozów koncentracyjnych. Po II wojnie światowej we Wrocławiu powstawały nowe zbory. W latach 80. XX wieku zaczęto tu organizować zgromadzenia w halach i na stadionach. W roku 1985 we Wrocławiu odbył się kongres międzynarodowy pod hasłem „Lud zachowujący prawość”. Wkrótce potem powstał kompleks Sal Królestwa na ul. Reymonta. W czasie powodzi w 1997 roku zorganizowano pomoc humanitarną, głównie dla poszkodowanych przez nią współwyznawców. Wrocławscy Świadkowie Jehowy korzystają także z Sali Zgromadzeń w Skarbimierzu pod Brzegiem. Kongresy regionalne we Wrocławiu odbywają się na Stadionie Miejskim we Wrocławiu (w 2012, 2018, 2019, 2023 roku), a w poprzednich latach w Hali „Orbita” (2016–2017) i w Hali Stulecia (2014–2015).
Judaizm.
Synagogi.
Czynne:
Wybrane nieczynne bądź nieistniejące:

</doc>
<doc id="1316866" url="https://pl.wikipedia.org/wiki?curid=1316866" title="Wiktor Żdanowicz">
Wiktor Żdanowicz

Wiktor Żdanowicz, ("Виктор Францевич Жданович" ur. 27 stycznia 1938 w Leningradzie), radziecki szermierz, florecista. Trzykrotny złoty medalista olimpijski.
Pierwszy znaczący sukces odniósł w 1958, kiedy stanął na podium mistrzostw Związku Radzieckiego. Wkrótce został włączony do kadry narodowej. W 1960 w Rzymie został podwójnym mistrzem olimpijskim, cztery lata później ponownie znalazł się w zwycięskiej drużynie. Był także czterokrotnym mistrzem świata w drużynie (1959-1963).

</doc>
<doc id="1316878" url="https://pl.wikipedia.org/wiki?curid=1316878" title="Dasatynib">
Dasatynib

Dasatynib, dazatynib – organiczny związek chemiczny stosowany jako lek przeciwnowotworowy (cytostatyk) z grupy inhibitorów kinazy tyrozynowej, kinazy BCR-Abl i kinaz z rodziny Src, produkowany przez Bristol-Myers Squibb i sprzedawany pod nazwą handlową "Sprycel".
 Jagabandhu Dasa, chemika pracującego w Bristol-Myers Squibb, jednego z odkrywców związku.
Mechanizm działania.
Dasatynib hamuje aktywność kinazy BCR-Abl oraz rodziny kinaz Src; równocześnie hamuje też inne, liczne, wybrane kinazy onkogenne, w tym c-KIT, kinazy receptora efryny (EPH) oraz receptora PDGFβ. Badana jest skuteczność leku w leczeniu przerzutów czerniaka, raka prostaty i niedrobnokomórkowego raka płuca. .
Metabolizowany jest przez CYP3A4, a jego okres półtrwania wynosi od 5 do 6 godzin.
Wskazania.
Dasatynib należy do drugiej generacji inhibitorów kinaz i znajduje zastosowanie w leczeniu przewlekłej białaczki szpikowej w fazie przewlekłej, w fazie akceleracji lub w fazie przełomu blastycznego w przypadku oporności lub nietolerancji na uprzednie leczenie, w tym leczenie metasulfonianem imatynibu u pacjentów z obecnym chromosomem Philadelphia, u pacjentów z nowo rozpoznaną przewlekłą białaczką szpikową z chromosomem Philadelphia (Ph+) oraz ostrą białaczką limfoblastyczną z chromosomem Philadelphia (Ph+) oraz z limfoblastyczną postacią przełomu blastycznego w przewlekłej białaczce szpikowej, w przypadku oporności lub nietolerancji wcześniejszej terapii w fazie przewlekłej.
9 listopada 2017 amerykańska Agencja Żywności i Leków udzieliła zgody na stosowanie dasatynibu (nazwa handlowa Sprycel, Bristol-Myers Squibb) w leczeniu pacjentów pediatrycznych w fazie przewlekłej przewlekłej białaczki szpikowej z obecnością chromosomu Philadelphia (Ph+).
Dawkowanie i sposób podawania.
Leczenie powinno być rozpoczęte przez lekarza doświadczonego w rozpoznawaniu i leczeniu białaczki. Zalecane dawkowanie w przypadku przewlekłej białaczki szpikowej to 100 mg raz dziennie.
Przeciwwskazania.
Nadwrażliwość na substancję czynną lub na którąkolwiek substancję pomocniczą.
Klinicznie istotne interakcje.
Dasatynib jest substratem i inhibitorem cytochromu P450 a konkretnie jego izoenzymu 3A4. Dlatego istnieje możliwość wystąpienia interakcji z innymi równocześnie stosowanymi produktami leczniczymi metabolizowanymi głównie przez CYP3A4 lub takimi, które wpływają na jego aktywność.
Jednoczesne stosowanie dazatynibu i innych produktów leczniczych, które silnie hamują CYP3A4 (np. ketokonazolu, itrakonazolu, erytromycyny, klarytromycynay, rytonawiru, telitromycyny) może zwiększać ekspozycję na dazatynib. Dlatego, nie zaleca się stosowania silnych inhibitorów CYP3A4 u pacjentów przyjmujących dazatynib.
Jednoczesne stosowanie dasatynibu i leków, które indukują CYP3A4 (np. deksametazonu, fenytoiny, karbamazepiny, ryfampicyny, fenobarbitalu lub produktów roślinnych zawierających ziela dziurawca, "Hypericum perforatum") może znacznie zmniejszyć ekspozycję na dazatynib, zwiększając potencjalnie ryzyko niepowodzenia terapeutycznego. Dlatego u pacjentów otrzymujących dazatynib należy stosować inne, alternatywne produkty lecznicze, o słabszym działaniu indukującym CYP3A4.
Jednoczesne stosowanie dasatynibu i substratów CYP3A4 może zwiększyć ekspozycję na substrat CYP3A4. Dlatego, należy zachować ostrożność stosując dazatynib równocześnie z substratami CYP3A4 o wąskim zakresie terapeutycznym, takimi jak astemizol, terfenadyna, cisapryd, pimozyd, chinidyna, beprydyl lub alkaloidy sporyszu (ergotamina, dihydroergotamina).
Jednoczesne stosowanie dasatynibu i antagonistów receptora H2 (np. famotydyny), inhibitorów pompy protonowej (np. omeprazolu), lub wodorotlenku aluminium/wodorotlenku magnezu może zmniejszyć ekspozycję na dazatynib. Dlatego, nie zaleca się stosowania antagonistów receptora H2 i inhibitorów pompy protonowej, a leki zawierające wodorotlenek aluminium/wodorotlenek magnezu powinny być podawane do 2 godzin przed lub w 2 godziny po podaniu dazatynibu.
Szczególne grupy:
Na podstawie wyników badań farmakokinetycznych, po jednorazowym podaniu, pacjenci z zaburzeniem czynności wątroby w stopniu łagodnym, umiarkowanym lub ciężkim mogą otrzymywać zalecaną dawkę początkową. Ze względu na ograniczenia tego badania, zaleca się zachowanie ostrożności podczas podawania produktu dazatynib pacjentom z zaburzeniem czynności wątroby.
Ciąża.
Brak wystarczających danych dotyczących stosowania dasatynibu u kobiet w ciąży. Badania na zwierzętach wykazały szkodliwy wpływ na reprodukcję. Potencjalne zagrożenie dla człowieka nie jest znane. Dasantynibu nie wolno stosować w okresie ciąży, jeśli nie jest to bezwzględnie konieczne. W przypadku stosowania dasantynibu w czasie ciąży, pacjentka musi być poinformowana o potencjalnym ryzyku dla płodu.
Karmienie piersią.
Dane dotyczące wydzielania dasatynibu w mleku kobiecym lub mleku zwierząt są niewystarczające/ograniczone. Dane fizyko-chemiczne oraz dostępne dane farmakodynamiczne/toksykologiczne dotyczące dasatynibu wskazują na wydzielanie z mlekiem kobiecym, w związku z czym nie można wykluczyć ryzyka dla dziecka karmionego piersią. Podczas leczenia dasatynibem należy przerwać karmienie piersią.
Płodność.
Wpływ dasatynibu na plemniki nie jest znany, dlatego zarówno wykazujący aktywność seksualną mężczyźni, jak i kobiety, podczas leczenia powinni stosować skuteczną antykoncepcję.
Wpływ na zdolność prowadzenia pojazdów i obsługiwania maszyn.
Nie przeprowadzono badań nad wpływem produktu na zdolność prowadzenia pojazdów mechanicznych i obsługiwania urządzeń mechanicznych w ruchu. Pacjentów należy poinformować o możliwości wystąpienia w trakcie leczenia dasatynibem takich objawów niepożądanych jak zawroty głowy lub zaburzenia widzenia. Dlatego należy zachować ostrożność podczas prowadzenia pojazdów mechanicznych lub obsługiwania urządzeń mechanicznych w ruchu.
Działania niepożądane.
U pacjentów z nowo rozpoznaną przewlekłą białaczką szpikową w fazie przewlekłej najczęściej zgłaszanymi objawami niepożądanymi były retencja płynów (włącznie z wysiękiem w jamie opłucnej) (19%), biegunka (17%), bóle głowy (12%), wysypka (11%), bóle kostno-mięśniowe (11%), nudności (8%), zmęczenie (8%), ból mięśni (6%), wymioty (5%) i zapalenie mięśni (4%). U pacjentów z opornością lub nietolerancją na wcześniejsze leczenie imatynibem leczonych dasatynibem najczęściej zgłaszanymi objawami niepożądanymi były retencja płynów (włącznie z wysiękiem w jamie opłucnej), biegunka, bóle głowy, nudności, wysypki skórne, duszność, krwawienie, zmęczenie, bóle kostno-mięśniowe, zakażenie, wymioty, kaszel, ból brzucha i gorączka. Gorączka neutropeniczna związana ze stosowaniem leku wystąpiła u 5% pacjentów leczonych dasatynibem z
opornością lub nietolerancją na wcześniejsze leczenie imatynibem.

</doc>
<doc id="1316880" url="https://pl.wikipedia.org/wiki?curid=1316880" title="James Barroll Ricaud">
James Barroll Ricaud

James Barroll Ricaud (ur. 11 lutego 1808 w Baltimore, Maryland, zm. 24 stycznia 1866) – amerykański polityk i prawnik. W latach 1855–1859 przez dwie kadencje Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1316882" url="https://pl.wikipedia.org/wiki?curid=1316882" title="Dasatinib">
Dasatinib



</doc>
<doc id="1316888" url="https://pl.wikipedia.org/wiki?curid=1316888" title="Związek Producentów Audio-Video">
Związek Producentów Audio-Video

Związek Producentów Audio-Video, ZPAV – polskie stowarzyszenie producentów fonogramów i wideogramów zarejestrowane 11 lipca 1991 roku, Grupa Krajowa Międzynarodowej Federacji Przemysłu Fonograficznego. ZPAV przyznaje certyfikaty sprzedaży, tj. złote, platynowe i diamentowe płyty dla najlepiej sprzedających się w Polsce wydawnictw muzycznych.
Historia.
XX wiek.
Stowarzyszenie powstało z inicjatywy muzyków, producentów muzycznych i dziennikarzy, natomiast głównym celem jest reprezentowanie producentów oraz zwalczanie praktyk piractwa fonograficznego, co umożliwiają umowy partnerskie z tłoczniami nośników optycznych. Od 12 czerwca 1991 ZPAV jest Grupą Krajową Międzynarodowej Federacji Przemysłu Fonograficznego (IFPI), która zrzesza i reprezentuje światowy przemysł muzyczny. Oficjalnie związek został zarejestrowany 11 lipca 1991. Założycielami stowarzyszenia byli: Dariusz Andrzejewski, Jacek Borawski, Jan Chojnacki, Piotr Dubiel, Adam Galas, Katarzyna Kanclerz, Barbara Klimaszewska, Krzysztof Konarzewski, Marek Kościkiewicz, Krzysztof Koziński, Piotr Kubiaczyk, Andrzej Puczyński, Wojciech Puczyński, Zofia Skubikowska oraz Paweł Walczak.
W latach 1992 i 1993 ZPAV organizował koncerty antypirackie, gdyż, według szacunków IFPI, piractwo fonograficzne w Polsce przekroczyło wówczas poziom 90 proc. rynku. W wydarzeniach wzięli udział tacy artyści jak: Czesław Niemen, Edyta Bartosiewicz, Wilki, Elektryczne Gitary, Krystyna Prońko czy Kayah.
Od stycznia 1995 związek uczestniczy w międzynarodowych targach muzycznych MIDEM, reprezentując dorobek polskiego przemysłu fonograficznego.
Decyzją Ministra Kultury 1 lutego 1995 wydano stowarzyszeniu zezwolenie na zbiorowe zarządzanie prawami pokrewnymi do fonogramów i wideogramów, w tym do pobierania wynagrodzenia, na następujących polach eksploatacji: zwielokrotnianie określoną techniką, wprowadzenie do obrotu, najem oraz użyczenie egzemplarzy, odtwarzanie, reemitowanie, publiczne udostępnianie fonogramu lub wideogramu w taki sposób, aby każdy mógł mieć do niego dostęp w miejscu i w czasie przez siebie wybranym.
8 lutego 1995 Związek Producentów Audio-Video przyznał pierwsze certyfikaty sprzedaży: złoty dla Maryli Rodowicz za "Marysię biesiadną" oraz platynowy dla Trzech Tenorów za "Three Tenors Live".
19 marca 1995 roku w Teatrze Polskim w Warszawie odbyło się pierwsze wręczenie nagród polskiego przemysłu fonograficznego Fryderyk. Od 1999 to odznaczenie przyznaje Polska Fundacja Muzyczna pomagająca potrzebującym związanym z muzyką i Akademia Fonograficzna (założona 16 grudnia 1999).
W 1998 ZPAV wraz z Fundacją Ochrony Twórczości Audiowizualnej (FOTA) i Business Software Alliance (BSA) zawiązali Koalicję Antypiracką.
XXI wiek.
24 stycznia 2000 ZPAV zawiązało współpracę z Głównym Urzędem Ceł (obecna Służba Celna). W jego ramach do 2005 były przyznawane nagrody Złote Szlabany za skuteczną walką z przestępstwami w zakresie naruszania praw własności intelektualnej.
5 lipca 2000 roku została przyznana pierwsza diamentowa płyta za album "Kayah i Bregović". Złotą i platynową płytę DVD przyznano po raz pierwszy w 2003. 30 października 2000 odbyło się pierwsze notowanie Oficjalnej Listy Sprzedaży (OLiS).
25 czerwca 2003 roku Związek Producentów Audio-Video powołuje Polską Fundację Muzyczną, która od 2004 jest organizacją pożytku publicznego. Pomaga ona artystom i muzykom w trudnej sytuacji życiowej.
W pierwszym półroczu 2004 roku organizacja podpisuje porozumienia o współpracy w zakresie wymiany informacji z Izbami Celnymi w Warszawie, Białej Podlaskiej, Łodzi i Przemyślu. 13 i 14 października 2004 roku odbyło się międzynarodowe spotkanie organizacji producentów fonograficznych, którego ZPAV jest gospodarzem. Również w 2004 Marek Staszewski (ówczesny pełnomocnik ZPAV) oraz Jan Bałdyga (koordynator ds. walki z piractwem) otrzymują od Ministra Kultury Waldemara Dąbrowskiego odznaki honorowe „Zasłużony dla Kultury Polskiej”.
W listopadzie 2005 roku, podczas walnego zebrania członków ZPAV, powstał pierwszy zarząd stowarzyszenia. Na jego czele stanął Andrzej Puczyński, który od tego czasu nieprzerwanie obejmuje stanowisko przewodniczącego organizacji. Przewodniczącą Komisji Rewizyjnej została wówczas Dorota Janczarska.
W 2006 roku ZPAV podpisał kontrakt z firmą Nielsen Music Control na monitorowanie muzyki w 42 polskich stacjach radiowych i dostarczanie zestawień najczęściej granych utworów.
W styczniu 2007 roku w ramach Światowego Dnia Celnictwa związek reprezentował przemysł muzyczny podczas wydarzenia opatrzonego hasłem „Nie! dla podrabiania i piractwa”.
W lipcu 2009 Związek Producentów Audio-Video utworzył stronę internetową dj.zpav.pl, gdzie można otrzymać licencję na kopiowanie nagrań przez didżeja. Miesiąc później, podczas walnego zebrania członków związku, wybrano nowy zarząd, wybierając ponownie Andrzeja Puczyńskiego na przewodniczącego.
W 2009 roku organizacja, we współpracy z FOTA, policją i prokuraturą we Wrocławiu zorganizowała głośną konferencję prasową z okazji aresztowania właścicieli serwisu odSiebie.com m.in. pod zarzutem paserstwa. W 2013 roku właściciele zostali uniewinnieni i oczyszczeni ze wszystkich zarzutów, zaś sąd wskazał niekompetencję organów ścigania oraz oskarżycieli posiłkowych w tej sprawie.
Od 2010 do 2016 roku ZPAV przyznaje coroczne wyróżnienia Cyfrowej Piosenki Roku najlepiej sprzedającym się utworom w formacie cyfrowym w Polsce. Od 4 lipca 2011 do czerwca 2018 związek publikował swój Newsletter.
14 lipca 2021 roku Związek Producentów Audio-Video podjął decyzję o zwiększeniu progów wymaganych do wyróżnienia singli cyfrowych certyfikatami sprzedaży. Zarządzenie weszło w życie 1 sierpnia tego samego roku. Z tego powodu 11 sierpnia przyznano rekordową liczbę złotych, platynowych i diamentowych płyt CD.
16 stycznia 2023 ZPAV ogłosił reformę sporządzania list przebojów. Kryteria sporządzania listy OLiS zostały porzeszone o dane o popularności utworów w mediach strumieniowych. Statystyki popularności muzyki są od tego czasu publikowane w sześciu notowaniach: czterech dla albumów i dwóch dla utworów.
Struktura.
Zarząd.
Źródła: 2001, 2002, 2005, 2006, 2009, 2010, 2011, 2019
Pierwsze walne zebranie zakończone wyborem zarządu odbyło się 12 lipca 1991 roku, jednak jego wyniki są nieznane.
Listy przebojów.
Związek Producentów Audio-Video sporządza i publikuje listy przebojów przedstawiające dane o popularności albumów i utworów na terenie Polski.
Certyfikaty sprzedaży.
Początkowo wyznaczone progi obejmowały sprzedaż 100 tys. egzemplarzy dla złotej i 200 tys. dla platynowej płyty. Nie przyznawano wówczas wyróżnień w kategorii diamentowa płyta. W czerwcu 1997 progi przyznawania wyróżnień wyznaczono na poziomie 50, 100 i 500 tys. egzemplarzy, odpowiednio dla złotej, platynowej i diamentowej płyty, przy braku rozgraniczenia na repertuar krajowy i zagraniczny.
1 maja 2002 po raz drugi zmianie uległy kryteria przyznawania wyróżnień – nagrania wydane po tym dniu mogły uzyskać status złotej, platynowej i diamentowej płyty, sprzedając się, odpowiednio, w nakładzie 35, 70 i 350 tys. egzemplarzy. Natomiast progi dla repertuaru zagranicznego zostały wyznaczone na poziomie 20, 40 i 100 tys. egzemplarzy, odpowiednio dla złotej, platynowej i diamentowej płyty.
Trzecia zmiana kryteriów weszła w życie 1 lipca 2005. Nagrania wydane po tym dniu mogły uzyskać status złotej, platynowej i diamentowej płyty sprzedając się, odpowiednio, w nakładzie 15, 30 i 150 tys. egzemplarzy. Natomiast progi dla repertuaru zagranicznego obniżono do 10, 20 i 50 tys. egzemplarzy, odpowiednio dla złotej, platynowej i diamentowej płyty.
1 kwietnia 2013 ZPAV przyjął zasadę zliczania albumów, tj. pakietów, jako jedna sztuka. W poprzednich latach stowarzyszenie uwzględniało liczbę nośników w zestawie. W konsekwencji, np. album trzypłytowy mógł otrzymać złotą płytę za sprzedaż 5 tys. zestawów.
Od 3 kwietnia 2014 we wnioskach o przyznanie wyróżnienia ZPAV uwzględnił odtworzenia utworów, tzw. streaming, m.in. w serwisach typu YouTube. Przyjęto zasadę iż odtworzenie jednego utworu 2,5 tys. razy stanowi równoznaczność sprzedaży jednego albumu. Według tychże zmian, dla repertuaru krajowego, aby zyskać status złotej, platynowej i diamentowej, suma odtworzeń powinna wynieść, odpowiednio 37,5, 75 oraz 375 mln.
Pierwszym albumem, który uzyskał status złotej płyty w Polsce tylko na podstawie odtworzeń (streaming), był "Night Visions" zespołu Imagine Dragons. Ten sam tytuł uzyskał jako pierwszy status platynowej na podstawie łącznej sprzedaży cyfrowej i odtworzeń.
Do końca maja 2015 certyfikaty przyznawane były na mocy wniosku złożonego przez upoważnioną stronę, na podstawie kryteriów obowiązujących członków ZPAV. Nagroda była przyznawana w przeciągu trzydziestu dni od złożenia wniosku. ZPAV nie prowadził statystyk sprzedaży przy czym zastrzegało sobie prawo do kontroli danych liczbowych wykazanych we wniosku o przyznanie wyróżnienia. Od 1 czerwca 2015 stowarzyszenie przyznaje wyróżnienia na podstawie sprawozdań TNS Polska, na podstawie których sporządzana jest lista przebojów – OLiS (nośniki fizyczne), oraz danych nadsyłanych przez wytwórnie muzyczne (sprzedaż cyfrowa). Zsumowane dane służą do przyznania wyróżnienia bez uprzedniej potrzeby składania wniosku.
Otrzymanie certyfikatu sprzedaży w Polsce nie jest jednoznaczne z przyznaniem go przez ZPAV. Szereg twórców honoruje progi wyznaczone przez stowarzyszenie. Jednakże szczegółowy regulamin może podlegać dowolnej interpretacji. Przykładem takiego wyróżnienia jest diamentowa płyta dla zespołu Kult za album "MTV Unplugged" (2010) przyznana przez wydawcę – S.P. Records. Wydawnictwo to sprzedało się w nakładzie ponad 60 tys. zestawów oraz 10 tys. wydań w formie DVD i Blu-ray.
Inne wyróżnienia.
Fryderyki.
Od 1995 roku związek przyznawał Nagrodę Muzyczną „Fryderyk”. Od 1999 to odznaczenie przyznaje Polska Fundacja Muzyczna pomagająca potrzebującym związanym z muzyką i Akademia Fonograficzna (założona 16 grudnia 1999).
Cyfrowa Piosenka Roku.
W latach 2010–2016 ZPAV przyznawał wyróżnienie Cyfrowej Piosenki Roku dla dwóch kategorii: „Piosenka polska” i „Piosenka zagraniczna”.
Złote Blachy.
Od 1998 Koalicja Antypiracka (ZPAV, FOTA i BSA) przyznaje Złote Blachy – nagrody za najskuteczniejsze działania antypirackie policji.
Złote Szlabany.
W latach 1999–2005 ZPAV przyznawał nagrody Złote Szlabany – za skuteczną walką z przestępstwami w zakresie naruszania praw własności intelektualnej.

</doc>
<doc id="1316889" url="https://pl.wikipedia.org/wiki?curid=1316889" title="ZPAV">
ZPAV



</doc>
<doc id="1316890" url="https://pl.wikipedia.org/wiki?curid=1316890" title="IV wojna wenecko-turecka">
IV wojna wenecko-turecka



</doc>
<doc id="1316891" url="https://pl.wikipedia.org/wiki?curid=1316891" title="VII wojna wenecko-turecka">
VII wojna wenecko-turecka



</doc>
<doc id="1316909" url="https://pl.wikipedia.org/wiki?curid=1316909" title="Savang Vatthana">
Savang Vatthana

Savang Vatthana (ur. 13 listopada 1907 w Luang Prabang, zm. 13 maja? 1978, 1984) – król Laosu od 1959 do abdykacji w 1975; 1941–1946 przewodniczący Rady Królewskiej, 1946–1951 premier, po abdykacji doradca prezydenta Laotańskiej Republiki Ludowo-Demokratycznej; 1977 zesłany na polityczną reedukację; okoliczności śmierci nieznane. 
Odznaczony m.in. Krzyżem Wielkim Królewskiego Orderu Kambodży. Od 29 października 1959 Wielki Mistrz Orderu Miliona Słoni i Białego Parasola.

</doc>
<doc id="1316911" url="https://pl.wikipedia.org/wiki?curid=1316911" title="Muzeum Lenina w Krakowie">
Muzeum Lenina w Krakowie

Muzeum Lenina w Krakowie – muzeum w Krakowie istniejące w latach 1954–1989.
Opis.
Muzeum zostało założone w związku z wizytą w Krakowie Włodzimierza Lenina.
Główna siedziba mieściła się w pałacu Mańkowskich przy ul. Topolowej 5. Posiadało również oddziały „Dom Lenina” w Krakowie przy ul. Królowej Jadwigi 41 (obecnie „Dom Zwierzyniecki”) i Muzeum Lenina w Poroninie. Muzeum i jego oddziały zostały zlikwidowane na fali przemian ustrojowych z 1989 r.
Krakowski budynek jest zajmowany przez Wojewódzki Sąd Administracyjny.

</doc>
<doc id="1316912" url="https://pl.wikipedia.org/wiki?curid=1316912" title="Botond Storcz">
Botond Storcz

Botond Storcz (ur. 30 stycznia 1975 w Budapeszcie) - węgierski kajakarz. Trzykrotny złoty medalista olimpijski.
Na początku kariery największe sukcesy odnosił w jedynkach. W 1997 został mistrzem świata na 500 oraz 1000 metrów i został wybrany sportowcem roku na Węgrzech. Później zaczął pływać w dwójce i czwórce. W 2000 w Sydney został mistrzem olimpijskim na dystansie 500 m w dwójce wspólnie z Zoltánem Kammererem oraz w czwórce na 1000 m (Storcz, Kammerer, Akos Vereckei, Gábor Horváth). W Atenach czwórka w niezmienionym składzie obroniła tytuł mistrzowski. Wielokrotnie stawał na podium mistrzostw świata i Europy.

</doc>
<doc id="1316919" url="https://pl.wikipedia.org/wiki?curid=1316919" title="Wrczak">
Wrczak

Wrczak (lub "Vrčak", cyryl. Врчак, właśc. "Rade Wrczakowski" lub "Vrčakovski", cyryl. Раде Врчаковски, wym. ; ur. 17 listopada 1980 w Skopju) – macedoński wokalista.
Życiorys.
Kształcił się w kierunku pracy medycznej, później zmienił swoje plany i postanowił zostać wokalistą. W 2001 roku wraz z Adrianą Janewską zajął trzecie miejsce podczas festiwalu Makfest. Ten sam rezultat osiągnął cztery lata później, w duecie z Robertem Bilibowem. W 2006 roku z pomocą Tamary Todevskiej udało mu się wygrać festiwal. Wrczak wydał dwa albumy: "Kako da pobegnam od se" (1999) i "Wo twoeto srce" (2006). Jest współtwórcą utworu "Ninanajna", zaprezentowanego podczas Eurowizji 2006.

</doc>
<doc id="1316920" url="https://pl.wikipedia.org/wiki?curid=1316920" title="Muzeum Wielkiej Wojny Ojczyźnianej w Mińsku">
Muzeum Wielkiej Wojny Ojczyźnianej w Mińsku

Muzeum Wielkiej Wojny Ojczyźnianej w Mińsku (biał. Беларускі дзяржаўны музей гісторыі Вялікай Айчыннай вайны, ros. Белорусский государственный музей истории Великой Отечественной войны) – mieszczące się w Mińsku muzeum wojskowe poświęcone pamięci tzw. "Wielkiej Wojny Ojczyźnianej".
Historia.
Muzeum zostało założone 30 września 1943 uchwałą Biura Komitetu Centralnego Komunistycznej Partii Białorusi. Otwarcie placówki dla zwiedzających nastąpiło 22 października 1944, niedługo po wyzwoleniu Mińska.
Zarządzeniem Ministerstwa Kultury Białoruskiej SRR z 15 stycznia 1966 muzeum przeniesiono do nowo wybudowanego budynku. W 2010 prezydent Białorusi Aleksander Łukaszenka podjął decyzję o budowie nowego gmachu dla placówki. Uroczyste otwarcie muzeum po przebudowie odbyło się 2 lipca 2014 z udziałem Łukaszenki oraz prezydenta Federacji Rosyjskiej Władimira Putina.
Muzeum posiada 24 sale wystawowe. Według stanu na 2012 w zbiorach placówki znajdowało się 142 676 obiektów. Pracownicy muzeum zajmują się również badaniami historycznymi: w szczególności Białorusinami służącymi w Armii Czerwonej, białoruską działalnością antyfaszystowską i partyzancką podczas II wojny światowej oraz historia obozu zagłady Auschwitz-Birkenau.
W 2012 obiekt odwiedziło blisko 235 tys. zwiedzających. W 2019 muzeum otrzymało nagrodę prezydenta Federacji Rosyjskiej.

</doc>
<doc id="1316924" url="https://pl.wikipedia.org/wiki?curid=1316924" title="Xhemal Pasza Zogolli">
Xhemal Pasza Zogolli

Xhemal Pasza Zogolli (czyt. Dżemal Pasza Zogolli) (ur. 1860 w Burgajet, zm. 1911) – albański właściciel ziemski, dziedziczny władca rejonu Mati (po śmierci starszego brata Rizy), sunnita. 
Był trzecim synem Dżelala Paszy Zogollego. Jego pierwszą żoną była Malika Chanumi, którą poślubił w 1880. Miał z nią syna Xhelala (ur. 1881). Malika zmarła w 1884, w czasie porodu. Drugą żoną była Sadije Toptani, obdarzona później tytułem Królowej Matki Albańczyków. Miał z nią syna Ahmeda i sześć córek (Adile, Nafije, Senije, Myzejen, Ruhije, Maxhide).
Jego syn, Ahmed Zogu, był królem Albanii w latach 1928-1939 i de facto w 1944-1946. Jego wnukiem był Leka I Zogu, a prawnukiem Leka II.
Przyjmowana w oficjalnych dokumentach data śmierci (1911) nie jest pewna, w niektórych źródłach pojawiają się także daty 1904 i 1908.

</doc>
<doc id="1316929" url="https://pl.wikipedia.org/wiki?curid=1316929" title="Tatralandia">
Tatralandia



</doc>
<doc id="1316936" url="https://pl.wikipedia.org/wiki?curid=1316936" title="Autobusy w Kielcach">
Autobusy w Kielcach

Komunikacja miejska w Kielcach – przewozy realizowane przez Miejskie Przedsiębiorstwo Komunikacji na zlecenie Zarządu Transportu Miejskiego. Przewoźnik zajmuje się obsługą wszystkich linii autobusowych i jest jedynym przewoźnikiem w Kielcach.
Linie autobusowe.
Obecnie po mieście kursuje 64 linii autobusowych zwykłych z czego:
Tabor MPK Kielce obsługuje też 8 linii regularnych, wyjeżdżających poza Kielce. Są to linie: 200, 201, 202, 204, 206, 207 i 208. Liniami zarządza MPK. Kursują według odrębnej taryfy biletowej i nie zarządza nimi ZTM.
Tabor.
Komunikacja miejska w Kielcach obsługiwana jest taborem KASP Kielce, MPK Kielce i ZTM Kielce. Wszystkie pojazdy są niskopodłogowe i posiadają automaty do sprzedaży biletów.
W nawiasach podano liczbę pojazdów obsługujących wyłącznie linie MPK.
Źródło:
Historia.
Początek komunikacji miejskiej w Kielcach sięga początku lat 50. XX wieku. Wtedy to, 22 lipca 1951 roku powstał wydział, a następnie Zakład Komunikacji Miejskiej w ramach Miejskiego Przedsiębiorstwa Gospodarki Komunalnej w Kielcach.
Pierwsze 4 linie komunikacyjne zostały uruchomione na trasach:
na bazie taboru wypożyczonego z Przedsiębiorstwa Państwowej Komunikacji Samochodowej.
Stan taboru wynosił 5 autobusów, a załogi 16 osób. Pierwsze autobusy Komunikacja Miejska otrzymała w roku 1954. Były to autobusy marki "Chausson", szt. 6 po przebiegu z MZK Warszawa.
Linie Miejskiego Przedsiębiorstwa Komunikacyjnego w Kielcach z 1968 roku:
1 – Czerwonego Krzyża, Świerczewskiego (Jana Pawła II) (powr.Wesoła), Krakowska, KFP Białogon
2 – Plac Niepodległości, Żelazna, Waligóry (Żytnia), Ogrodowa, Marchlewskiego (Legionów), Gagarina (Barabasza) (powr.Ściegiennego), Ściegiennego-Jędrzejowska
3 – Plac Niepodległości, Sienkiewicza, Żeromskiego, Gwardii Ludowej (Seminaryjska, Tarnowska, Popiełuszki), Wojska Polskiego, Bukówka
4 – Plac Partyzantów (Rynek), Kilińskiego (Mała-Kilińskiego), Świerczewskiego (Jana Pawła II), Ściegiennego, Husarska, Marmurowa, Pakosz, Sportowa (Kusocińskiego) (powr.Sportowa (Szczepaniaka), Husarska)
5 – Rewolucji Październikowej (Warszawska), Dąbrowa
6 – Częstochowska, 1.Maja, Buczka (Paderewskiego), Sienkiewicza, Staszica (powr. Solna, Buczka)
7 – Plac Niepodległości, Czarnowska, Okrzei, Dzierżyńskiego (Zagnańska), Łączna (Jesionowa), Jesionowa, Rewolucji Październikowej (Warszawska), Wiśniówka-Kopalnia, Kajetanów
8K – Zagórska-Głogowa, Sienkiewicza, Buczka (Paderewskiego), Karczówkowska-Podklasztorna
8C – Zagórska-Głogowa, Sienkiewicza, Buczka (Paderewskiego), Karczówkowska, Jagiellońska-Piekoszowska
9 – Waligóry (Żytnia), Buczka (Paderewskiego), Okrzei, Robotnicza, Skrzetlewska, Pawia, 1.Maja, Kostomłoty, Miedziana Góra
10 – Kościuszki-Pomorska, Armii Czerwonej (Sandomierska), Domaszowice, Cedzyna
11 – Rewolucji Październikowej (Warszawska), Jesionowa, Łączna (Jesionowa), Dzierżyńskiego-Cmentarz (Zagnańska)
12 – Plac Niepodległości, Czarnowska, Okrzei, Dzierżyńskiego (Zagnańska), Łączna (Jesionowa), Jesionowa, Rewolucji Październikowej (Warszawska), Świerszczyny, Masłów
13 – Czerwonego Krzyża, Świerczewskiego (Jana Pawła II) (powr.Wesoła), Ogrodowa, Nowotki (Kaczmarka), Krakowska, Fabryczna, Za Walcownią, Zalesie I, Zalesie II, Jaworznia
14 – Kościuszki-Pomorska, Armii Czerwonej (Sandomierska), Domaszowice, Cedzyna, Radlin, Niestachów
15 – Plac Niepodległości, Żelazna, Waligóry (Żytnia), Nowotki (Kaczmarka), Krakowska, Pakosz, Sportowa (Szczepaniaka)
16 – Plac Niepodległości, Sienkiewicza, Żeromskiego, Gwardii Ludowej (Seminaryjska, Tarnowska, Popiełuszki), Wojska Polskiego, Bukówka, Suków
17 – Staszica, Solna, Buczka (Paderewskiego) (powr. Sienkiewicza, Staszica), 1.Maja, Jagiellońska-Piekoszowska,
17M – Staszica, Solna, Buczka (Paderewskiego) (powr. Sienkiewicza, Staszica), 1.Maja, Jagiellońska, Piekoszowska-Malików
18 – Plac Niepodległości, Sienkiewicza, Zagórska, Źródłowa, Armii Czerwonej (Sandomierska), Radlińska
19 – Czerwonego Krzyża, Świerczewskiego (Jana Pawła II) (powr.Wesoła), Ogrodowa, Nowotki (Kaczmarka), Krakowska, Słowik, Zagrody, Nowiny-Kombinat
20 – Plac Niepodległości, Czarnowska, Okrzei, Dzierżyńskiego (Zagnańska), Łączna (Jesionowa), Wiśniowa, Toporowskiego, Pocieszka, 1000-LPP, Domaszowska, Górna, Leszczyńska, Romualda, Armii Czerwonej (Sandomierska), Źródłowa, Zagórska, Żeromskiego, Gwardii Ludowej (Seminaryjska), Ogrodowa, Waligóry (Żytnia), Żelazna, Plac Niepodległości (powr.w odwr. kolejn.)
21 – Plac Niepodległości, Żelazna, Waligóry (Żytnia), Buczka (Paderewskiego) (powr. Sienkiewicza, Plac Niepodległości), Sienkiewicza, Zagórska, Zagórze
Strajk.
W 2007 roku władze Kielc zamierzały sprywatyzować MPK. Jedynym zainteresowanym okazała się Veolia Transport Polska. Kierowcy mimo zapewnień firmy bali się o płace i swoje posady i zawiązali akcję protestacyjną. Strajk rozpoczął 14 sierpnia o godzinie 4 nad ranem i trwał 18 dni. Przez ten czas pracownicy okupowali zajezdnię przy ul. Jagiellońskiej, na miasto nie wyjechał żaden autobus. Konieczne okazało się uruchomienie komunikacji zastępczej. W dniu 29.08.2007 o godz. 1.30 w nocy prywatna agencja ochroniarska wynajęta przez UM Kielce spacyfikowała jedną z baz (Pakosz). Kierowców wyrzucono siłą poza teren bazy. Strajkujący parę godzin później o 8.00 odbili bazę. Od tego momentu rozpoczęto rozmowy mające na celu zakończenie strajku.
Po 18 dniach strajku pracowników MPK 30 sierpnia 2007 podpisano porozumienie, w którym zdecydowano o rezygnacji z likwidacji MPK. Utworzono przedsiębiorstwo "Kieleckie Autobusy Spółka Pracownicza" Sp. z o.o, która w 2008 r. przejęło 55% (obecnie posiada 70%) udziałów MPK Kielce oraz dział Stacji Obsługi.
Remarszrutyzacja.
W marcu 2019 roku Zarząd Transportu Miejskiego rozpoczął trójetapowy proces remarszrutyzacji. Został on podzielony na 3 etapy, aby nie wywołać zamieszania wśród pasażerów. Proces polega na reorganizacji i optymalizacji całej siatki połączeń autobusowych.
Etap 1.
Zmiany z tego etapu obowiązują od 13 kwietnia 2019 roku. Linie 3, 37 i 40 zostały zlikwidowane. Zmiany tras i rozkładów jazdy dotknęły linii 1, 2, 34, 44, 54, 102 i 112.
Lista zmian:
Etap 2.
Zmiany obowiązują od 29 czerwca 2019 roku. Zlikwidowano linie 15 i 17. Zmieniono linie 30, 103, 105, 107, 112 i 114.
Lista zmian:
Etap 3.
Zmiany obowiązują od 9 października 2021 roku. Zlikwidowano linie 55, 100 i 110 oraz zmieniono linie: 4, 13, 21, 30, 35, 36, 38, 54 i 103
Lista zmian:
Pandemia koronawirusa.
Przez pandemię koronawirusa wielokrotnie zawieszano lub zmieniano częstotliwość i dni kursowania poszczególnych linii autobusowych. Zawieszeniom lub zmianom kursowania uległy m.in. linie: 23, 53, 55, 104, 105, 108, 0W, 0Z czy N2.
Otwarcie Dworca Autobusowego.
Wraz z otwarciem 1 września 2020 roku po remoncie Dworca Autobusowego przy ul. Czarnowskiej, zmieniony został przebieg linii: 10, 31, 32, 43 i 47. W późniejszych poprawkach rozkładów jazdy Dworzec Autobusowy stał się przystankiem końcowym dla linii: 7, 9, 11, 12, 14, 18, 38, 41 i 45.
Reorganizacja linii w 2023 roku (IV etap remarszrutyzacji).
28 stycznia 2023 roku wprowadzona została kolejna reorganizacja linii autobusowych. Zmianę przebiegu miały linie 5, 19, 23 i 33, natomiast usunięte zostały linie 105, 106, 109, 111, 113 i C. Ponadto, powstały 2 nowe linie: 24 i 26.
Zajezdnia.
Obecnie zaplecze administracyjne, techniczne, miejsca postojowe dla autobusów, stacja benzynowa oraz myjnia mieszczą się w zajezdni przy ulicy Jagiellońskiej 92.
Do 1967 roku Biuro Dyrekcji mieściło się przy ul. Kilińskiego 2 (obecnie Mała) natomiast zajezdnia przy ul. Rewolucji Październikowej 20c (obecnie Warszawska). Autobusy miały do dyspozycji wąski plac, utrudniający przemieszczanie się. W 1967 roku oddano do użytku zajezdnię przy ul. Jagiellońskiej 92. Przeniesiono tam całe zaplecze techniczne i administracyjne. Zajezdnia mieści się tam do dnia dzisiejszego. W 1983 r. MPK otrzymało obiekty od Miejskiego Przedsiębiorstwa Oczyszczania przy ul. Pakosz 66, gdzie zorganizowano drugą zajezdnię. Zajezdnia mieściła się tam do 2008 r. Po likwidacji autobusy z Pakosza przeniesiono do zajezdni przy ul. Jagiellońskiej, przedtem powiększając teren.
Pętle autobusowe.
Wymieniono pętle znajdujące się na terenie Kielc.

</doc>
<doc id="1316937" url="https://pl.wikipedia.org/wiki?curid=1316937" title="Zoltán Kammerer">
Zoltán Kammerer

Zoltán Kammerer (ur. 10 marca 1978 w Vácu) – węgierski kajakarz, trzykrotny mistrz olimpijski.
W 1995 został mistrzem świata juniorów, także w jedynce. Później zaczął pływać w dwójce i czwórce. W 2000 w Sydney został mistrzem olimpijskim na dystansie 500 m w dwójce wspólnie z Botondem Storczem oraz w czwórce na 1000 m (Storcz, Kammerer, Akos Vereckei, Gábor Horváth). W 2004 w Atenach czwórka w niezmienionym składzie obroniła tytuł mistrzowski. W Londynie (2012) węgierska czwórka (Zoltán Kammerer, Dávid Tóth, Tamás Kulifai, Dániel Pauman) zdobyła srebrny medal olimpijski. Kammerer wielokrotnie stawał na podium mistrzostw świata i Europy.

</doc>
<doc id="1316938" url="https://pl.wikipedia.org/wiki?curid=1316938" title="Joshua Nkomo">
Joshua Nkomo

Joshua Mqabuko Nyongolo Nkomo (ur. 19 czerwca 1917 w Semokwe w Matabelelandzie Południowym, zm. 1 lipca 1999 w Harare) – zimbabweński polityk i aktywista ruchu wyzwoleńczego Rodezji. W 1961 roku był inicjatorem powstania Afrykańskiego Ludowego Związku Zimbabwe (ZAPU), minister spraw wewnętrznych w latach 1980–1981, w latach 1981–1982 minister bez teki. W latach 1987–1999 pełnił funkcję drugiego wiceprezydenta Zimbabwe w administracji Roberta Mugabe. W 1998 roku wycofał się z życia politycznego ze względu na problemy zdrowotne.
Życiorys.
Syn nauczyciela i świeckiego kaznodzieja. Wywodził się z plemienia Szona, choć często był mylnie uważany za Ndebele (do tej grupy etnicznej należała większość członków ZAPU). Po ukończeniu szkoły podstawowej w RPA, wyjechał do Republiki Południowej Afryki. Uczył się w Adam’s College w Natalu. Studia socjologiczne pobierał w Johannesburgu. Do kraju powrócił w 1945 roku. Przez kilka lat pracował jako opiekun społeczny na kolejach rodezyjskich w Bulawajo, po czym podjął się organizacji sekretariatu związku zawodowego pracowników kolei. W 1951 roku został wybrany liderem związku czarnych kolejarzy. Jako lider związkowy stał się coraz bardziej zaangażowany w politykę. W 1957 roku został wybrany przewodniczącym rodezyjskiej sekcji Afrykańskiego Kongresu Narodowego (ANC). W ANC współpracował z Nelsonem Mandelą. W 1959 organizację tę zdelegalizowano w Rodezji, Nkomo zaś wyjechał do Londynu. W 1960 reemigrował będąc założycielem i przewodniczącym Narodowej Partii Demokratycznej, którą także zdelegalizowano. W 1961 Nkomo powołał Afrykański Ludowy Związek Zimbabwe (ZAPU), czerpiąc nazwę „Zimbabwe” ze zrujnowanej osady stanowiącej od IX do XIV wieku ognisko kultury Afryki. W 1962 także ZAPU doczekała się delegalizacji. W 1963 Nkomo za stawianie oporu policjantom przez 6 miesięcy siedział w więzieniu. Od listopada 1964 do grudnia 1974 był rodezyjskim więźniem politycznym, zyskując status rzecznika powstającej murzyńskiej państwowości Zimbabwe. Był odwiedzany przez brytyjskich wysłanników rządowych, którzy szukali rozwiązania konfliktów rodezyjskich w 1968 i w 1971.
Po uwolnieniu z więzienia odbył serię podróży po Afryce i Europie, gdzie promował państwowość Zimbabwe. Wszedł w skład Afrykańskiej Rady Narodowej (ANC), której został przewodniczącym po pozbyciu się Abla Muzorewy. Był również szefem delegacji ANC, która w październiku 1976 wyruszyła do Genewy w celu nawiązania rozmów z rodezyjskim premierem Ianem Smithem. Oprócz działalności dyplomatycznej nadzorował działania Niezależnej Ludowej Rewolucyjnej Armii Zimbabwe podlegającej ZAPU.
Siły zbrojne podlegające Nkomo były w wojnie rodezyjskiej słabsze aniżeli te podlegające Afrykańskiemu Narodowemu Związkowi Zimbabwe (ZANU). Stąd też Nkomo spotkał się z Robertem Mugabe z ZANU. Spotkanie zorganizował prezydent Tanzanii, Julius Nyerere. Współpracę kontynuowano, a w październiku 1976 roku ZAPU i ZANU zjednoczyły się tworząc koalicję znaną jako Front Patriotyczny. Nkomo objął stanowisko współprzewodniczącego Frontu Patriotycznego – sprawował je wspólnie z Robertem Gabrielem Mugabe. Nie zgadzając się na następne propozycje kompromisów, obaj liderzy zwiększyli liczbę działań partyzanckich w okresie 1977–1978. 14 sierpnia 1978 miało miejsce tajne spotkanie Nkomo i Smitha w Zambii, jednak 3 tygodnie później rodezyjski samolot pasażerski został zestrzelony przez zimbabweńskich bojowników, co zaostrzyło działania stron wojny domowej. We wrześniu 1979 Nkomo uczestniczył w londyńskiej konferencji poświęconej sprawom Zimbabwe. Rozmowy na temat przyszłej konstytucji Zimbabwe-Rodezji trwały do grudnia 1979, kiedy Nkomo wyraził zgodę na zawieszenie broni. W styczniu 1980 zezwolono mu na powrót do Rodezji, aby został szefem kampanii wyborczej ZAPU.
W pierwszym rządzie Roberta Mugabe Nkomo objął tekę ministra spraw wewnętrznych. W okresie 1981–1987 prowadził działalność opozycyjną przeciwko Mugabe. Był podejrzewany o pragnienie obalenia Mugabe przez co został zmuszony do wyjazdu z kraju. W grudniu 1987 obaj przywódcy polityczni pogodzili się, zaś Nkomo otrzymał funkcję jednego z dwóch wiceprezydentów Zimbabwe. Na łamach porozumienia doszło do połączenia ZANU i ZAPU w Afrykański Narodowy Związek Zimbabwe – Front Patriotyczny. W latach 1987–1999 pełnił funkcję wiceprezydenta. W 1998 ogłosił odejście z życia publicznego ze względu na problemy zdrowotne. Stanowisko wiceprezydenta niemniej jednak zachował do śmierci w 1999 roku.
Jako polityk cechował się zmiennością, był zwolennikiem nacjonalizmu i konserwatyzmu.

</doc>
<doc id="1316954" url="https://pl.wikipedia.org/wiki?curid=1316954" title="Ákos Vereckei">
Ákos Vereckei

Ákos Vereckei (ur. 26 sierpnia 1977 w Budapeszcie) – węgierski kajakarz. Dwukrotny złoty medalista olimpijski.
Na początku kariery największe sukcesy odnosił w jedynce. W latach 1998-2001 trzykrotnie zostawał mistrzem świata w jedynce. Równolegle startował w dwójce i czwórce. Medale olimpijskie zdobywał właśnie w czwórce na dystansie 1000 m. Osada Zoltán Kammerer, Gábor Horváth, Botond Storcz, Vereckei zwyciężyła w Sydney. W Atenach czwórka w niezmienionym składzie obroniła tytuł mistrzowski. Wielokrotnie stawał na podium mistrzostw świata i Europy.

</doc>
<doc id="1316957" url="https://pl.wikipedia.org/wiki?curid=1316957" title="Kraljevi ulice">
Kraljevi ulice

Kraljevi Ulice - zespół grajków ulicznych powstały w 1987 roku w Zagrzebiu. 
Grupa ma na swoim koncie występy na ulicach największych europejskich miast, tj. Paryż, Amsterdam, Bruksela, Lublana, Monachium, Praga, Wiedeń czy Wenecja. Najczęściej jednak spotkać ich można w stolicy Chorwacji, a także w Opatii, Puli i Rijeki. 
Skład zespołu to Hadzi (główny wokal, skrzypce), Pajo (gitara, wokal) oraz Laka (harmonijka) i Zoc (bas). W repertuarze Kraljevi Ulice znaleźć można największe chorwackie, staromiejskie, zagrzebskie i dalmatyńskie szlagiery. W swojej dyskografii zespół ma już 18 albumów. Od paru lat aktywnie uczestniczą także w społeczno-kulturalnym życiu Chorwatów. Są organizatorami imprezy Cest is d' Best, corocznej parady Martin je u Zagrebu czy manifestacji pod nazwą Adwent w sercu Zagrzebia. 
Romanca to ich trzecie preselekcyjne podejście. Przygodę z festiwalem "Dora" rozpoczęli w 2006 roku utworem "Kao san", dzięki któremu zajęli drugie miejsce. Rok później wraz ze śpiewaczką operową Sandrą Bagarić zaprezentowali Piosenkę za pieniądze, która również zdobyła drugie miejsce.

</doc>
<doc id="1316959" url="https://pl.wikipedia.org/wiki?curid=1316959" title="Koziński II">
Koziński II

Koziński II v. Kosiński – własny
Opis herbu.
"Tarcza w czworo podzielona w 1. i 4. części w polu czerwonym dwa czarne trójkąty położone jeden na drugim tak, że tworzą znak o sześciu kątach w 2. części herb zwykły Zagłoba w 3. części herb Rawicz w polu złotym." 
"Na tarczy czterodzielnej, w polach I i IV czerwonych dwa czarne trójkąty, w polu drugim złotym srebrna podkowa, ocelami na dół, w jej środku bułat do góry, w polu trzecim złotym panna ukoronowana z włosami rozpuszczonymi, na czarnym niedźwiedziu, w czerwonej sukni; w koronie nad hełmem pięć piór strusich." 
Herbowni.
Kosiński

</doc>
<doc id="1316962" url="https://pl.wikipedia.org/wiki?curid=1316962" title="Gábor Horváth">
Gábor Horváth

Gábor Horváth (ur. 15 listopada 1971 w Budapeszcie), węgierski kajakarz. Wielokrotny medalista olimpijski.
Wielokrotnie stawał na podium mistrzostw świata i Europy. Największe sukcesy odnosił w czwórce. W Atlancie na dystansie 1000 m zdobył srebro. Cztery lata później "nowa" osada Zoltán Kammerer, Horváth, Botond Storcz, Ákos Vereckei zwyciężyła w Sydney. W Atenach czwórka w niezmienionym składzie obroniła tytuł mistrzowski. 

</doc>
<doc id="1316963" url="https://pl.wikipedia.org/wiki?curid=1316963" title="Gabor Horvath">
Gabor Horvath



</doc>
<doc id="1316964" url="https://pl.wikipedia.org/wiki?curid=1316964" title="Akos Vereckei">
Akos Vereckei



</doc>
<doc id="1316966" url="https://pl.wikipedia.org/wiki?curid=1316966" title="Zoltan Kammerer">
Zoltan Kammerer



</doc>
<doc id="1316967" url="https://pl.wikipedia.org/wiki?curid=1316967" title="Korpus Landwehry Woyrscha">
Korpus Landwehry Woyrscha

Korpus Landwehry Woyrscha tzw. śląski (niem. "Landwehrkorps Woyrsch", potocznie: "schlesisches Landwehrkorps", potem pn. "Armeeabteilung Woyrsch") – korpus obrony krajowej armii niemieckiej podczas I wojny światowej walczący pod dowództwem gen. Remusa von Woyrscha na froncie wschodnim. Został zmobilizowany przez Prusaków, jednak podlegał dowództwu austro-węgierskiemu.
Skład.
Skład Korpusu Landwehry Woyrscha:

</doc>
<doc id="1316975" url="https://pl.wikipedia.org/wiki?curid=1316975" title="Shirley Verrett">
Shirley Verrett

Shirley Verrett (ur. 31 maja 1931 w Nowym Orleanie, zm. 5 listopada 2010 w Ann Arbor) – amerykańska śpiewaczka operowa, wykonująca zarówno partie sopranowe, jak i mezzosopranowe.
Początki kariery i role mezzosopranowe.
Urodziła się w rodzinie afroamerykańskich Adwentystów Dnia Siódmego. Od dzieciństwa wykazywała zdolności muzyczne, jednak na studia w tym kierunku mogła udać się dopiero po przełamaniu oporu rodziny. Uczyła się śpiewu kolejno w Los Angeles i w Nowym Jorku.
W 1957 r. zadebiutowała rolą Bianki w "Gwałcie na Lukrecji" Benjamina Brittena. W pierwszych latach kariery koncentrowała się na repertuarze amerykańskim, występując jako Irina w operach "Zagubionych wśród gwiazd" ("Lost in the Stars", 1949) Kurta Weilla i "Śmierci Rasputina" ("Rasputin’s End", 1958) Nicolasa Nabokova.
W 1962 r. została zauważona przez szerszą publiczność dzięki wykonaniu tytułowej roli Carmen w teatrze w Spoleto (Włochy). Grała tę rolę również w Teatrze Bolszoj i w operze nowojorskiej. Duży sukces odniosła rolą Ulryki w "Balu maskowym" w Covent Garden (dzielnica Londynu).
W 1968 r. zadebiutowała w Metropolitan Opera, wcielając się ponownie w postać Carmen. W 1969 r., będąc w roli Dalili, zaśpiewała w operze "Samsonie i Dalili" w mediolańskiej La Scali. Grając na tych dwóch scenach Verrett zagrała wiele ról mezzosopranowych, w tym:
Role sopranowe.
Obdarzona niezwykłą skalą głosu, pod koniec lat 70. Verrett zaczęła śpiewać także role napisane dla sopranów. Grała postacie z repertuaru Verdiego ("Aidę", Desdemonę w "Otellu" i Lady Makbet w "Makbecie", jak i Selikę w "Afrykance", eponimiczną rolę w operze "Norma", panią Lidoine w "Dialogach karmelitanek", Ifigenię w "Ifigenii na Taurydzie" i Medeę w operze Luigiego Cherubiniego pod tym samym tytułem.
W 1990 r. zagrała Dydonę na inauguracji paryskiej Opéra Bastille. W 1996 r. zakończyła karierę i zaczęła wykładać śpiew w wyższej szkole muzycznej w Michigan. W 2003 r. opublikowała autobiografię "I Never Walked Alone", w której opisywała trudności, z jakimi spotykała się w początkach kariery, będąc jedną z nielicznych czarnoskórych śpiewaczek klasycznych.

</doc>
<doc id="1316976" url="https://pl.wikipedia.org/wiki?curid=1316976" title="Gawroniec (struga)">
Gawroniec (struga)

Gawroniec – struga, lewy dopływ Kostrzynia o długości 15,48 km i powierzchni zlewni 32,44 km².
Źródła strugi znajdują się na terenie miejscowości Mroczki. Przepływa następnie przez miejscowość Milew, w której znajdują się kolejne zasilające ją źródła. Gawroniec płynie także przez wsie Trzebucza i Sinołęka.

</doc>
<doc id="1316985" url="https://pl.wikipedia.org/wiki?curid=1316985" title="Bahadur">
Bahadur



</doc>
<doc id="1316987" url="https://pl.wikipedia.org/wiki?curid=1316987" title="Stary Widzew (osiedle administracyjne)">
Stary Widzew (osiedle administracyjne)

Stary Widzew – osiedle administracyjne we wschodniej części Łodzi, najbardziej na zachód wysunięta część dzielnicy Widzew, położone na obszarze dawnej podłódzkiej wsi Widzew, zamieszkiwane przez 24 000 osób.
W przeciwieństwie do innych części dzielnicy (np. Mileszki czy Nowosolna) zabudowa Starego Widzewa nosi zwarty, miejski charakter. Tereny te wchłonięte zostały przez miasto jako jedne z pierwszych, w 1906 roku (granicą była obecna ulica Widzewska). Bezpośrednio po przyłączeniu do miasta dzielnica, mająca od tej pory charakter robotniczo-przemysłowy (w przeciwieństwie do wschodniej-rolniczej części dzisiejszego Widzewa), szybko odczuła dobrodziejstwa wynikające z przynależności do miasta: przeprowadzona została elektryfikacja, kanalizacja, ulice zostały wybrukowane. 24/25 listopada 1936 konsekrowany został pierwszy w okolicy kościół parafialny – kościół św. Kazimierza stojący do dziś przy ulicy Niciarnianej.
Infrastruktura.
Obecnie, po podziale miasta na osiedla administracyjne, termin Stary Widzew odnosi się do znacznie większego obszaru niż przed laty – m.in. włączono do niego będące do dziś największą jego atrakcją turystyczną zabytkowe osiedle Księży Młyn. Dużą część Starego Widzewa stanowią tereny przemysłowe (dawne zakłady ˌˌAnilanaˈˈ, drukarnia prasowa). Pozostałe tereny to w większości zwarta zabudowa typu miejskiego. Głównymi arteriami osiedla są przecinające je na pół aleja marsz. Józefa Piłsudskiego (w kierunku wschód-zachód) oraz aleja marsz. Edwarda Śmigłego-Rydza przechodząca w ulicę Kopcińskiego (północ-południe), inne ważne drogi to ulice: Niciarniana, Nawrot, Kazimierza, Przędzalniana, Józefa, Zbiorcza, Nowa, Tuwima, Miedziana oraz Szpitalna. Ponadto na terenie Starego Widzewa siedzibę mają liczne drobne sklepy, dom kultury, przychodnie lekarskie, hipermarket Auchan, liczne szkoły (m.in. II LO imienia Gabriela Narutowicza – pierwsza w mieście szkoła średnia w której nauczanie było prowadzone w języku polskim), trzy parki (nad Jasieniem, Park Źródliska oraz Park Widzewski), komisariat policji oraz dwa kościoły (św. Kazimierza oraz św. Apostołów Piotra i Pawła). Na terenie osiedla znajduje się również kolejowy przystanek osobowy Łódź Niciarniana.
Adres rady osiedla.
Adres rady osiedla:

</doc>
<doc id="1316994" url="https://pl.wikipedia.org/wiki?curid=1316994" title="Roazhon Park">
Roazhon Park

Roazhon Park albo "Stade de la Route de Lorient" – stadion piłkarski położony we francuskim mieście Rennes.
Stadion został zbudowany i oddany do użytku w 1912 roku. W latach 2000–2005 stadion został podany gruntownej renowacji dzięki czemu pojemność obiektu została zwiększona do 31 127. Na stadionie swoje mecze rozgrywa drużyna Ligue 1 Stade Rennais. Największa frekwencja wyniosła 29 490 widzów na meczu Stade Rennais – Olympique Marsylia, który odbył się 20 sierpnia 2005 roku.

</doc>
<doc id="1316995" url="https://pl.wikipedia.org/wiki?curid=1316995" title="Wojna domowa w Szwajcarii">
Wojna domowa w Szwajcarii



</doc>
<doc id="1317000" url="https://pl.wikipedia.org/wiki?curid=1317000" title="Geococcyx californianus">
Geococcyx californianus



</doc>
<doc id="1317003" url="https://pl.wikipedia.org/wiki?curid=1317003" title="Konzo">
Konzo

Konzo (znane także jako mantakassa) – epidemicznie występująca tropikalna parapareza/tetrapareza związana z długotrwałym spożywaniem niewystarczająco przetworzonego manioku. W obrazie klinicznym stwierdza się cechy uszkodzenia górnego neuronu ruchowego; „konzo” w narzeczu Yaka oznacza „związane nogi”. Przypadki zachorowań notowane są przede wszystkim w ubogich rejonach środkowej i wschodniej Afryki. Jako pierwszy chorobę opisał włoski lekarz Giovanni Trolli w 1938 roku w Kongu Belgijskim. Schorzenie ma związek z długotrwałym narażeniem na działanie cyjanków uwalnianych z roślinnych glukozydów, jednak dokładna patogeneza nie jest wyjaśniona. Uważa się, że do rozwinięcia objawów niezbędny jest równoczesny niedobór w pożywieniu aminokwasów zawierających siarkę. Obserwuje się rodzinne występowanie przypadków choroby.

</doc>
<doc id="1317004" url="https://pl.wikipedia.org/wiki?curid=1317004" title="Mantakassa">
Mantakassa



</doc>
<doc id="1317006" url="https://pl.wikipedia.org/wiki?curid=1317006" title="Wasilij Grabin">
Wasilij Grabin

Wasilij Grabin (ros. Василий Гаврилович Грабин, (ur. w Krasnodarze, zm. 18 kwietnia 1980) – radziecki konstruktor broni artyleryjskiej. 
Wstąpił jako ochotnik do Armii Czerwonej w 1920 i rozpoczął służbę w artylerii. Ukończył w 1923 Piotrogrodzką Szkołę Artylerii Ciężkiej i Nadbrzeżnej, a przez następne dwa lata dowodził plutonem. Rozpoczął w 1925 studia w Leningradzkiej Akademii Wojskowo–Technicznej, która została przemianowana na Akademię Artyleryjską im. Feliksa Dzierżyńskiego. Studia ukończył w 1930 i jako konstruktor broni artyleryjskiej rozpoczął pracę w fabryce „Krasnyj Putiłowiec”. Był również wykładowcą na Politechnice Leningradzkiej. Przeszedł w 1932 do pracy w Głównym Biurze Konstrukcyjnym Ludowego Komisariatu Przemysłu Ciężkiego w Moskwie. 
W latach 1934–1943 kierowany przez niego zespół opracował armatę przeciwpancerną ZiS-2, armatę dywizyjną F-22, 76 mm armaty czołgowe F-32 do czołgu ciężkiego KW i F-34 do czołgu T-34 oraz armatę F-35 dla okrętów podwodnych klasy „SZCZ”, armatę dywizyjną ZiS-3 oraz jej warianty: armatę ZiS-15 dla czołgów KW i armatę ZiS-15 (dla niewielkich jednostek pływających flotylli rzecznej). Grabin otrzymał w 1941 stopień naukowy doktora nauk technicznych, a w 1934 został kierownikiem nowego Biura Konstrukcyjnego Fabryki Artyleryjskiej w Gorki (dziś Niżny Nowogród), przy fabryce numer 92, gdzie opracowano 85 mm armatę do czołgu T-34 i 100 mm armatę BS-3. 
Awansowany 30 marca 1945 do stopnia generała pułkownika służby technicznej, a w 1946 został dyrektorem i głównym konstruktorem Artyleryjskiego Instytutu Naukowo–Badawczego. Otrzymał w 1951 tytuł profesora, a w 1960 przeszedł na emeryturę. Był deputowanym do Rady Najwyższej ZSRR 2 i 3 kadencji. Został pochowany na Cmentarzu Nowodziewiczym.
W 1972–1973 opublikował wspomnienia pod tytułem "Оружие победы" („Oręże zwycięstwa”).
Nagrody i odznaczenia.
I medale.

</doc>
<doc id="1317007" url="https://pl.wikipedia.org/wiki?curid=1317007" title="Tell Your Friends">
Tell Your Friends

Tell Your Friends – wydany w 2003 roku singel amerykańskiego rapera Drag-Ona. Promuje album "Hell and Back".
Podkład "Tell Your Friends" został wyprodukowany przez Neo. W utworze gościnnie wystąpił Jadakiss, a w refrenie Infa.Red.
B-Side'm singla jest "The Race".

</doc>
<doc id="1317014" url="https://pl.wikipedia.org/wiki?curid=1317014" title="Staffan Taellberg">
Staffan Taellberg



</doc>
<doc id="1317016" url="https://pl.wikipedia.org/wiki?curid=1317016" title="Kanał Haweli">
Kanał Haweli

Kanał Haweli (niem. "Havelkanal") – kanał wodny zaprojektowany w czasach NRD (nazywał się wtedy "„Kanal des Friedens” ") jako obejściowa droga wodna, omijająca Berlin Zachodni w ramach większego projektu tworzenia obwodnicy transportowej wokół Berlina (Berliner Außenring). Budowa została przeprowadzona w błyskawicznym tempie i bez sporządzania wstępnych prac studialnych w ciągu 13 miesięcy (maj 1952 – czerwiec 1953) włączając w to wybudowanie jednej śluzy, jednego jazu oraz 5 przepompowni (stacji pomp). W czasie robót przemieszczono 5,56 miliona m³ gruntu.

</doc>
<doc id="1317021" url="https://pl.wikipedia.org/wiki?curid=1317021" title="Jacek Czaputowicz">
Jacek Czaputowicz

Jacek Krzysztof Czaputowicz (ur. 30 maja 1956 w Warszawie) – polski politolog, nauczyciel akademicki i urzędnik państwowy, działacz opozycji demokratycznej w okresie PRL, jeden z założycieli Niezależnego Zrzeszenia Studentów oraz Ruchu Wolność i Pokój.
Profesor nauk społecznych, pracownik naukowy Wydziału Nauk Politycznych i Studiów Międzynarodowych UW. Dyrektor Krajowej Szkoły Administracji Publicznej (2008–2012), podsekretarz stanu w Ministerstwie Spraw Zagranicznych (2017–2018), minister spraw zagranicznych w pierwszym i drugim rządzie Mateusza Morawieckiego (2018–2020).
Życiorys.
Rodzina, wykształcenie i działalność zawodowa.
Urodził się 30 maja 1956 w Warszawie jako syn Eugeniusza i Teresy. W drugiej połowie lat 70. pracował jako programista w Centrum Projektowania i Zastosowania Informatyki, następnie był zatrudniony w zakładach prywatnych oraz w parafii Miłosierdzia Bożego w Warszawie. W latach 1980–1983 studiował geografię na Uniwersytecie Warszawskim, w 1986 ukończył studia na Wydziale Ekonomiczno-Społecznym Szkole Głównej Planowania i Statystyki w Warszawie. W 1997 na podstawie pracy pt. "System bezpieczeństwa europejskiego po zakończeniu zimnej wojny" napisanej pod kierunkiem Antoniego Kamińskiego uzyskał stopień doktora nauk humanistycznych w zakresie nauk o polityce w Instytucie Studiów Politycznych Polskiej Akademii Nauk. Na podstawie rozprawy "Teorie stosunków międzynarodowych. Krytyka i systematyzacja" otrzymał w 2008 stopień doktora habilitowanego nauk humanistycznych na Wydziale Dziennikarstwa i Nauk Politycznych UW. 20 października 2016 otrzymał tytuł profesora nauk społecznych. Absolwent podyplomowych studiów na uczelniach zagranicznych (m.in. na Uniwersytecie Oksfordzkim). Został kierownikiem Zakładu Metodologii Badań Europejskich Instytutu Europeistyki Uniwersytetu Warszawskiego oraz członkiem Rady Naukowej instytutu. Wykładał także w Collegium Civitas, Szkole Głównej Handlowej w Warszawie i Wyższej Szkole Biznesu – National-Louis University w Nowym Sączu. Obejmował stanowiska redaktora naczelnego w kwartalnikach „Polska w Europie”, „Służbie Cywilnej” oraz „The Polish Yearbook of the Civil Service”.
Działalność opozycyjna w PRL.
Był współpracownikiem Komitetu Samoobrony Społecznej „KOR” i Studenckiego Komitetu Solidarności w Warszawie, w latach 1978–1980 prowadził bibliotekę wydawnictw podziemnych, był kilkukrotnie zatrzymywany za działalność niezależną. W maju 1980 był jednym z założycieli Akademickiego Biura Interwencyjnego, we wrześniu 1980 należał do założycieli Niezależnego Zrzeszenia Studentów, został członkiem Ogólnopolskiego Komitetu Założycielskiego NZS i pełnomocnikiem ds. rejestracji, następnie wszedł w skład prezydium Krajowej Komisji Koordynacyjnej NZS. Został internowany 13 grudnia 1981, przebywał w Białołęce i Strzebielinku, został zwolniony w listopadzie 1982; następnie angażował się w działalność podziemnego NZS, w latach 1983–1985 redagował pismo „Czas Przyszły”.
W marcu 1985 należał do organizatorów głodówki w obronie Marka Adamkiewicza, uwięzionego za odmowę złożenia przysięgi wojskowej. W kwietniu 1985 został jednym z założycieli Ruchu Wolność i Pokój. Za działalność w WiP został uwięziony w lutym 1986. W jego obronie występowali znani intelektualiści. Zwolniono go we wrześniu 1986 na mocy amnestii. Koordynował również kontakty zagraniczne WiP. Utrzymywał kontakty z opozycją w NRD, w Czechosłowacji i na Węgrzech. Jeden z inicjatorów i sygnatariusz "Memorandum helsińskiego". W maju 1987 należał do organizatorów międzynarodowego seminarium "Pokój międzynarodowy a porozumienia helsińskie" odbywającego się w Warszawie w kościele przy ul. Żytniej, uczestniczył także w podobnym niezależnym seminarium w Budapeszcie w listopadzie 1987. W tym samym roku wznowił wydawanie pisma „Czas Przyszły”. Od jesieni 1987 uczestniczył w spotkaniach środowisk niezależnych skupionych wokół Lecha Wałęsy, w grudniu 1988 został członkiem Komitetu Obywatelskiego przy przewodniczącym NSZZ „Solidarność”, uczestniczył w pracach komisji ds. reform politycznych i młodzieży oraz podkomisji spraw zagranicznych. Głosił postulaty wycofania wojsk sowieckich i wprowadzenia demokracji w Polsce oraz zjednoczenia Europy Wschodniej i Zachodniej. Latem 1989 krytykował Lecha Wałęsę za jego autorytarne podejście.
Działalność publiczna w III RP.
W III RP został członkiem Stowarzyszenia Wolnego Słowa.
W latach 1989–1990 pracował w Ośrodku Studiów Międzynarodowych przy Senacie RP jako główny specjalista i sekretarz. W 1990 rozpoczął pracę w Ministerstwie Spraw Zagranicznych, był wicedyrektorem, następnie dyrektorem Departamentu Konsularnego i Wychodźstwa (1990–1992). W latach 1993–1998 był starszym doradcą ministra w Departamencie Studiów i Planowania. W 1998 został wicedyrektorem Departamentu Negocjacji Akcesyjnych Urzędu Komitetu Integracji Europejskiej, ale jeszcze w tym samym roku objął funkcję zastępcy szefa służby cywilnej, pełnił tę funkcję do 2006. Następnie do 2008 był dyrektorem Departamentu Strategii i Planowania Polityki Zagranicznej MSZ.
Był zastępcą przewodniczących Rady Służby Publicznej (2007–2009) oraz rady administracyjnej Europejskiego Instytutu Administracji Publicznej w Maastricht (2006–2010). W latach 2008–2012 pełnił funkcję dyrektora Krajowej Szkoły Administracji Publicznej. W 2014 został członkiem rady programowej partii Prawo i Sprawiedliwość. Od stycznia 2017 pełnił funkcję dyrektora Akademii Dyplomatycznej MSZ. Wszedł także w skład rady Polskiego Instytutu Spraw Międzynarodowych. 15 września 2017 premier Beata Szydło powołała go na stanowisko podsekretarza stanu w Ministerstwie Spraw Zagranicznych.
9 stycznia 2018 został powołany na stanowisko ministra spraw zagranicznych w rządzie Mateusza Morawieckiego. Pozostał na tej funkcji również w utworzonym 15 listopada 2019 drugim gabinecie dotychczasowego premiera. 20 sierpnia 2020 podał się do dymisji ze stanowiska ministra. Zakończył urzędowanie 26 sierpnia tegoż roku.
Życie prywatne.
Syn Teresy i Eugeniusza. Jest wdowcem, jego żoną była Magdalena Sadowska-Czaputowicz (1956–2017). Ma pięć córek: Katarzynę, Joannę, Martę, Magdalenę i Marię.

</doc>
<doc id="1317026" url="https://pl.wikipedia.org/wiki?curid=1317026" title="Kobryńscy">
Kobryńscy

Kobryńscy - ród książęcy (kniaziowski) herbu Pogoń Litewska, będący gałęzią litewskiej dynastii Giedyminowiczów, a wywodzący się od przyrodniego brata króla Władysława II Jagiełły - księcia Fiodora, syna wielkiego księcia litewskiego Olgierda, wnuka wielkiego księcia litewskiego Giedymina. Nazwisko rodu pochodzi od Kobrynia, stanowiącego ojcowiznę syna wspomnianego Fiodora - księcia Romana.
Ród niezbyt rozgałęziony, albowiem wygasł już na wnukach wyżej wymienionego księcia Romana (zm. 1431). On to z nieznanej żony pozostawił syna Semena Kobryńskiego (zm. po 1454). Ten zaś z żoną, księżniczką Julianną Semenówną Holszańską, miał troje dzieci:

</doc>
<doc id="1317027" url="https://pl.wikipedia.org/wiki?curid=1317027" title="Jednostki wojskowe we Wrocławiu">
Jednostki wojskowe we Wrocławiu



</doc>
<doc id="1317032" url="https://pl.wikipedia.org/wiki?curid=1317032" title="Adam Strug (muzyk)">
Adam Strug (muzyk)

Adam Strug (ur. 25 października 1970 w Piszu) – polski śpiewak i instrumentalista, autor piosenek, poeta, kompozytor muzyki teatralnej i filmowej, producent i kurator muzyczny, scenarzysta filmów dokumentalnych, etnomuzykolog, popularyzator muzyki tradycyjnej.
Życiorys.
Zajmuje się głównie sztuką wokalną. Jest pomysłodawcą zespołu śpiewaczego „Monodia Polska” praktykującego polskie pieśni przekazywane w tradycji ustnej oraz założycielem „Strug Kompanii”. Jego piosenki wykonują Stanisław Soyka, Mieczysław Szcześniak, Wojciech Waglewski, Antonina Krzysztoń, Marek Dyjak oraz Warszawska Orkiestra Sentymentalna.
W muzyce tradycyjnej Strug reprezentuje nurt zachowawczy. Popularyzuje i przekazuje w tradycji ustnej polskie pieśni wykonywanych w skalach starszych niż powszechnie dziś używana skala dur-moll.
W latach 2017–2019 Adam Strug prowadził cotygodniową audycję „Muzyczna podróż po Polsce” na antenie radiowej Jedynki. W latach 2019–2020 był gospodarzem czwartkowych edycji Magazynu Kultury Ludowej „Źródła” w radiowej Dwójce. Na antenie TVP3 Warszawa prowadzi cykl dokumentalny „Owszem Mazowsze” o osobach mieszkających i działających na Mazowszu.

</doc>
<doc id="1317035" url="https://pl.wikipedia.org/wiki?curid=1317035" title="Schronisko „Nad Śnieżnymi Kotłami”">
Schronisko „Nad Śnieżnymi Kotłami”

Schronisko „Nad Śnieżnymi Kotłami” ("Schneegrubenbaude") – dawne schronisko turystyczne w Karkonoszach nad Śnieżnymi Kotłami ("Schneegruben") na wysokości 1490 metrów n.p.m. Obecnie znajduje się w nim Radiowo-Telewizyjny Ośrodek Nadawczy i stacje bazowe telefonii komórkowej – RTON Jelenia Góra/Śnieżne Kotły firmy EmiTel sp. z o.o. Obiekt administracyjnie położony jest w Piechowicach.
Historia.
Prawdopodobnie już na początku XIX wieku przy skałce Czarcia Ambona ("Rübezahls Kanzel") handlarze sprzedawali w lecie górskim wędrowcom żywność i napoje. Być może już wtedy stał tam szałas chroniący przed deszczem.
W 1837 hrabia Leopold Christian Gotthard von Schaffgotsch, właściciel tych terenów, wzniósł przy Czarciej Ambonie pierwsze prawdziwe schronisko w Sudetach – był to mały drewniany budynek z dwuspadowym stromym dachem (w tym samym czasie bliźniacza konstrukcja powstała na Wysokim Kamieniu w Górach Izerskich). Były tam tylko 2 miejsca noclegowe oraz jadalnia z dwoma stołami. Pierwszym dzierżawcą był szewc Friedrich Sommer z Cieplic, późniejszy dzierżawca schroniska na Śnieżce. W 1856 obiekt przejął szwagier Sommera Franz Michallik. W 1858 wiejąca w czasie burzy wichura uszkodziła domek i podjęto decyzję o budowie nowego w pobliżu Czarciej Ambony (starego nie rozebrano).
Nowe, parterowe schronisko było kamienne z drewnianym oszalowaniem ścian szczytowych. Oprócz 21 miejsc noclegowych była tam też jadalnia oraz sala do prania bielizny. Budowa kosztowała 1700 talarów i zakończyła się w 1861.
W 1889 schronisko przejął karczmarz Richard Graulich z Piechowic. Już wkrótce, w 1892, rodzina von Schaffgotsch zdecydowała się wybudować następny, jeszcze większy obiekt obok starego domku z 1837. W latach 1895–1897 (podawane są też daty 1894–1895) powstał potężny hotel górski, jeden z największych w Sudetach, którego wnętrza wykańczał sam Graulich. Nowy budynek wyróżniał się niekonwencjonalną formą, zupełnie niepasującą do rejonu Karkonoszy, a szczególnie wysoką wieżą widokową. Jego architektura była inspirowana bryłą zamku Chojnik. Głównym materiałem konstrukcyjnym były granitowe bloki, układane przez włoskich kamieniarzy, sprawiające dużo problemów z transportem. Sygnalizacja świetlna na wieży pokazywała po zmroku drogę do schroniska oraz informująca o wolnych miejscach. W środku było w sumie 5 sal restauracyjnych i 60 miejsc noclegowych (inne źródła mówią o 44 dwuosobowych pokojach). W 1905 uruchomiono połączenie telefoniczne.
Schronisko wielokrotnie przebudowywano – w 1920, 1928, 1936 i 1942 – m.in. zlikwidowano 4 sale restauracyjne na parterze i utworzono tam pokoje noclegowe. Prace wykonywali architekci i pracownicy budowlani z Zarządu Budowlanego hrabiów von Schaffgotsch z Sobieszowa. W 1916 po rezygnacji Graulicha dzierżawcą był niejaki Teichmann, a od 1929 Alfred Gubisch.
Na początku II wojny światowej przejęło go Luftwaffe na ośrodek wypoczynkowy dla swoich żołnierzy. W 1944 uruchomiono w nim stację radiolokacyjną, której betonowe resztki są widoczne do dnia dzisiejszego.
Po 1945.
Po 1945 rozpoczął się jego kolejny remont już pod szyldem Polskiego Towarzystwa Tatrzańskiego oraz polską nazwą "Wawel". W 1951 schronisko zostało przejęte przez PTTK. W 1960 umieszczono w wieży telewizyjną stację przekaźnikową, co było związane ze zbliżającą się Olimpiadą w Rzymie. Wiązało się to jednak z zamknięciem tego obiektu dla turystów, co nastąpiło w maju 1961. Od tego czasu pełni on wspomnianą funkcję stacji przekaźnikowej dla potrzeb telewizji, choć jeszcze w 1962 w wykazie schronisk karkonoskich wymieniany był jako schronisko, ale tylko z bufetem, bez miejsc noclegowych.
Od połowy lat 60. XX wieku obiekt znikał z map turystycznych, stając się „tajnym” (przekazywał również sygnał do Czechosłowacji i Związku Radzieckiego). W stanie wojennym chroniło go wojsko, a droga ze schroniska „Pod Łabskim Szczytem” została zamknięta.
Po kapitalnym remoncie w latach 70. pracuje w nim 3–5 osobowa załoga.
Współcześnie pojawiają się głosy wzywające do ponownego otwarcia tam schroniska, gdyż w wyniku rozwoju technicznego i znacznej miniaturyzacji urządzeń, nie ma potrzeby zajmowania całego obiektu dla działalności nadawczej. Mimo iż budynek jest niedostępny dla turystów, w skrajnych warunkach pogodowych mogą oni uzyskać w nim pomoc – pracownicy wielokrotnie pomagali ratować ludzkie zdrowie i życie.
Obecnie z budynku dawnego schroniska nadawane są programy radiowe i telewizyjne. Oprócz tego obiekt wykorzystują inni operatorzy, m.in. telefonii komórkowej.

</doc>
<doc id="1317037" url="https://pl.wikipedia.org/wiki?curid=1317037" title="Myths of the Near Future">
Myths of the Near Future

Myths of the Near Future – debiutancki album studyjny angielskiego zespołu new rave Klaxons wydany 29 stycznia 2007 przez Polydor Records, za którą grupa otrzymała Mercury Prize 2007. Płyta nosi nazwę według zbioru opowiadań Jamesa Grahama Ballarda.

</doc>
<doc id="1317038" url="https://pl.wikipedia.org/wiki?curid=1317038" title="Herb Kambodży">
Herb Kambodży

Herb Kambodży w obecnej formie został przyjęty w 1993 roku i nawiązuje do wcześniejszego z 1953 roku.
Opis herbu.
W niebieskim polu tarczy, dwukondygnacyjny postument ze złotych pucharów, na którym spoczywa złoty święty miecz Khmerów (według legendy wykonany przez bóstwo sztuki dla króla Dżajawarmana VI), rękojeścią w lewo. Poniżej dwie zielone gałązki wawrzynu połączone gwiaździstą rozetą Królewskiego Orderu Kambodży. Tarczę wieńczy wielopoziomowa korona monarchy zdobna na swoim szczycie diamentem, od którego roztaczają się wokół złote promienie. Tarczę okrywa płaszcz heraldyczny. Po bokach herbu jako trzymacze, dwa mityczne zwierzęta: "gajasingha" (lew z głową słonia), a "rajasingha" (królewski lew), po lewej (heraldycznie) stronie. Trzymacze, dzierżą w łapach ceremonialne królewskie parasole, stojąc na rozpostartej poziomo szarfie z dewizą w języku khmerskim "ព្រះចៅក្រុងកម្ពុជា" (pl. „Król Królestwa Kambodży”).
Poprzednie herby i godła.
W związku z burzliwą przeszłością i częstymi zmianami ustroju państwowego symbol Kambodży zmieniał się wielokrotnie.

</doc>
<doc id="1317039" url="https://pl.wikipedia.org/wiki?curid=1317039" title="How to Save a Life (singel)">
How to Save a Life (singel)

How to Save a Life – ballada rockowa grupy The Fray, pochodząca z jej debiutanckiego albumu "How to Save a Life". Osiągnęła duży sukces komercyjny, plasując się w pierwszej dziesiątce wielu notowań na całym świecie, m.in. na miejscu 3. listy "Billboard" Hot 100 w Stanach Zjednoczonych. Utwór stał się piątym w historii pod względem liczby tygodni spędzonych w tym zestawieniu. Piosenka została kupiona cyfrowo ponad 2.000.000 razy i tym samym uzyskała status podwójnej platyny. „How to Save a Life” jest najdłużej utrzymującą się w notowaniach piosenką zespołu, gdyż spędziła na liście Hot Adult Top 40 Tracks aż 15 tygodni.
„How to Save a Life” była pierwszą piosenką The Fray, która zdobyła popularność poza Stanami Zjednoczonymi. Uplasowała się ona w pierwszej piątce zestawień w Australii, Irlandii, Szwecji oraz Wielkiej Brytanii. Ze względu na zbyt wczesne nadanie piosenki na antenie brytyjskiego radia BBC Radio 1, jej premiera w tym kraju nastąpiła pięć tygodni wcześniej niż planowano. Zajęła ona pozycję 4. w tamtejszym notowaniu, a pod koniec 2007 roku okazała się jedenastą na liście najczęściej kupowanych piosenek roku w Wielkiej Brytanii.
W 2007 piosenka otrzymała nominację do nagrody Grammy w kategorii Best Rock Performance by a Duo or Group with Vocal, jednak przegrała z utworem „Dani California” Red Hot Chili Peppers.
Historia.
Wokalista, a zarazem autor piosenki Isaac Slade przyznał, że powstała ona na podstawie jego doświadczeń zdobytych podczas pracy w obozie dla trudnej młodzieży. Slade powiedział, iż „How to Save a Life” opowiada o wszystkich ludziach, którzy próbowali na różne sposoby nawiązać kontakt z nastoletnim chłopcem, jednak ich starania kończyły się niepowodzeniami. Jego rodzina i przyjaciele usiłowali dotrzeć do niego, posuwając się nawet do gróźb, nie zauważając, że chłopak potrzebował jedynie wsparcia. Wersy piosenki opisują próby nawiązania kontaktu dorosłych z kłopotliwym nastolatkiem. Z kolei w refrenie wokalista narzeka, że sam nie był w stanie uratować swojego przyjaciela, ponieważ nie widział jak to zrobić.
Podczas gdy taka jest oryginalna intencja piosenki członkowie The Fray pozostawili jej interpretację każdemu z osobna. Uruchomili nawet stronę internetową, na której fani mogą umieszczać stworzone przez siebie wideoklipy do „How to Save a Life”. Slade wypowiedział się o tym:
Popularność w mediach.
Piosenka po raz pierwszy pojawiła się w "Chirurgach", po tym jak Alexandra Patsavas, odpowiedzialna za muzykę w serialu, zobaczyła występ zespołu w Los Angeles. Była pod dużym wrażeniem koncertu, a szczególnie wykonania „How to Save a Life”. Wykorzystała więc utwór w odcinku drugiej serii, „Superstition”. Po tym piosenka zanotowała wzrost popularności na liście "Billboard" Hot 100. Od tego czasu stała się kojarzona z serialem, dlatego też producenci zdecydowali, iż będzie ona stanowić muzykę promocyjną jego trzeciej serii.
Piosenka została następnie wykorzystana w innym amerykańskim serialu, "Hoży doktorzy", pod koniec popularnego odcinka „My Lunch” oraz w odcinku „My Night to Remember”.
Po upływie tygodnia od rozpoczęcia promocji trzeciej serii "Chirurgów", piosenka awansowała w zestawieniu "Billboard" Hot 100 z miejsca 51. na 29. Wraz z trwaniem promocji „How to Save a Life” pięła się wyżej, aż 7 października 2006 roku dotarła na pozycję 3. 21 września 2006 roku ukazała się serialowa wersja wideoklipu utworu (podobna do teledysku „Chasing Cars” Snow Patrol). Piosenka została wydana na soundtracku drugiej serii "Chirurgów", a także użyta w telewizyjnych zapowiedziach serialu w Australii.
Prócz serialów "Chirurdzy" i "Hoży doktorzy", piosenka została wykorzystana w serialach: "Pogoda na miłość", "Głowa rodziny", "Zaklinacz dusz", "Echo Beach", "Na sygnale", "The Hills", "8th &amp; The Ocean", "Dowody zbrodni", a także w zapowiedzi filmu "Reign Over Me" oraz w finałowym odcinku ósmej edycji brytyjskiego "Big Brothera". Telewizja HBO użyła utworu w kampanii reklamowej Summer Image.
„How to Save a Life” została wykorzystana w reklamie programu telewizyjnego "Zakochaj się w Tili Tequili".
Wideoklip.
Do piosenki „How to Save a Life” powstało aż pięć wideoklipów.
Lista utworów.
Wersja 1
Wersja 2

</doc>
<doc id="1317040" url="https://pl.wikipedia.org/wiki?curid=1317040" title="Łąg Południowy">
Łąg Południowy

Łąg Południowy – przystanek osobowy w województwie pomorskim.
Położony jest na linii Nowa Wieś Wielka - Gdynia Port, czyli północnym odcinku magistrali węglowej Herby Nowe-Gdynia. Zadaszeniem jest metalowa wiata przystankowa.

</doc>
<doc id="1317041" url="https://pl.wikipedia.org/wiki?curid=1317041" title="II bitwa na Morzu Filipińskim">
II bitwa na Morzu Filipińskim



</doc>
<doc id="1317042" url="https://pl.wikipedia.org/wiki?curid=1317042" title="Lucio Fulci">
Lucio Fulci

Lucio Fulci (ur. 17 czerwca 1927 w Rzymie, zm. 13 marca 1996 tamże) – włoski reżyser, scenarzysta, aktor i producent filmowy.
Życiorys.
Po niepowodzeniu na studiach medycznych, rozpoczął karierę w świecie filmu jako krytyk i scenarzysta. Zachęcony perspektywą zarobku, postanowił spróbować swych sił jako reżyser, debiutując komedią "Złodzieje" ("I landri") w roku 1959. Z początku tworzył głównie komedie, musicale i westerny. W roku 1968 zrealizował swój pierwszy dreszczowiec, "Una sull'altra", zaliczany w poczet nurtu giallo. Kolejnym znaczącym dziełem reżysera była "Beatrice Cenci" – film w znaczący sposób ukazujący niechęć do organów kościoła katolickiego. Produkcja nie została pozytywnie przyjęta, przez co kariera Fulciego w przemyśle filmowym została zagrożona. Fulci wkroczył do świata horroru w roku 1977, kręcąc "Siedem czarnych nut" ("Sette note in nero"), lecz prawdziwy rozgłos przyniósł mu dopiero film "Zombie – pożeracze mięsa" ("Zombi 2"), będący włoską ripostą na "Świt żywych trupów" George’a Romera. Późniejsze jego filmy to głównie horrory gore; najpopularniejsze z nich to "Miasto żywej śmierci" ("Paura nella città dei morti viventi"), "Dom przy cmentarzu" ("Quella villa accanto al cimitero") i "Dziecko Manhattanu" ("Manhattan Baby"). Produkcje te cechują się duszną, nieco senną atmosferą i dużą ilością krwawych scen. Za najlepszy film Fulciego zwykle uważa się "Siedem bram piekieł" ("E tu vivrai nel terrore: L’aldilà"), traktujący o hotelu będącym kluczem do bram Piekła. W znacznej części swoich filmów Fulci wystąpił osobiście, grając małe epizody.
Reżyser zmarł na białaczkę w roku 1996, zapomniawszy przed snem o podaniu sobie zastrzyku z insuliny. Potocznie nazywany jest „ojcem chrzestnym kina gore”.
Twórczość Fulciego spotkała się z falą niechęci krytyków głównego nurtu ze względu na sporą dawkę przemocy i krwawe sceny, takie jak przebijanie lub wydłubywanie gałek ocznych ("Zombie – pożeracze mięsa", "Siedem bram piekieł"), pożeranie ludzi przez zombies ("Miasto żywej śmierci") czy rozpuszczanie twarzy w kwasie ("Siedem bram piekieł").Według zamysłu samego reżysera, miały one szokować, by wywołać u widza rodzaj katharsis. Powszechnie krytykowano również niespójność niektórych elementów jego filmów, nie rozumiejąc prób przeniesienia na taśmę filmową atmosfery sennego koszmaru. Przez fanów został nieoficjalnie ochrzczony „poetą gore” i zaliczany jest do najwybitniejszych twórców kina grozy.
Wiele filmów Fulciego zostało w Europie zakazanych bądź mocno ocenzurowanych, w niektórych krajach pełne wersje jego filmów nadal są niedostępne. Kilka z nich wpisano na listę "video nasties". Gdy w latach 80. British Board of Film Classification otrzymała kopię "Nowojorskiego rozpruwacza" do oceny, po obejrzeniu filmu nie tylko odmówiła wystawienia mu certyfikatu zezwalającego na wyświetlanie filmu w Wielkiej Brytanii, ale także nakazała usunąć z kraju wszystkie jego kopie.

</doc>
<doc id="1317043" url="https://pl.wikipedia.org/wiki?curid=1317043" title="Fernando Cornejo">
Fernando Cornejo

Fernando Andrés Cornejo Jiménez (ur. 28 stycznia 1969 w Rengo, zm. 24 stycznia 2009 w Santiago) - piłkarz chilijski grający na pozycji prawego obrońcy lub pomocnika. Nosił przydomki „El Feña” i „Corazón de Minero”.
Kariera klubowa.
Cornejo karierę piłkarską rozpoczął w klubie O’Higgins z miasta Ranacgua. W jego barwach zadebiutował w 1990 roku w lidze chilijskiej. Grał tam przez dwa lata, a na początku 1992 roku przeszedł do Club de Deportes Cobreloa. W swoim pierwszym sezonie w tym zespole wywalczył mistrzostwo Chile, dzięki czemu w 1993 roku wystąpił w Copa Libertadores. W Cobreloa grał do końca 1997 roku, jednak nie osiągnął większych sukcesów. W 1998 roku podpisał kontrakt z Universidad Católica. W stołecznym klubie spędził dwa sezony, po czym w 2000 roku wrócił do drużyny Cobreloa. Grał w nim jeszcze przez cztery kolejne lata. W 2003 roku został mistrzem fazy Apertura oraz Clausura, a po zakończeniu sezonu zakończył piłkarską karierę w wieku 34 lat.
Kariera reprezentacyjna.
W reprezentacji Chile Cornejo zadebiutował w 9 kwietnia 1991 w przegranym 0:1 towarzyskim spotkaniu z Meksykiem. W 1993 roku był członkiem kadry na Copa América 1993, ale nie zagrał w żadnym spotkaniu. W 1995 roku zaliczył trzy spotkania na Copa América 1995. W 1998 roku został powołany przez Nelsona Acostę do kadry na Mistrzostwa Świata we Francji. Tam wystąpił w trzech spotkaniach: grupowych z Włochami (2:2) i z Kamerunem (1:1) oraz w 1/8 finału z Brazylią (1:4). Ostatni mecz w reprezentacji rozegrał w 2000 roku przeciwko Kolumbii (0:1). W kadrze narodowej zagrał 33 razy i zdobył 2 gole.
Zmarł 24 stycznia 2009 roku na raka żołądka.

</doc>
<doc id="1317044" url="https://pl.wikipedia.org/wiki?curid=1317044" title="Opéra Bastille">
Opéra Bastille

Opéra Bastille – nowoczesny gmach opery, siedziba zespołu Narodowej Opery Paryża. Wzniesiony przy Placu Bastylii w 12. okręgu paryskim za prezydentury François Mitterranda, miał w założeniach zastąpić stary gmach Opery Garnier, .
Celem Mitterranda było powstanie gmachu, w którym muzyka poważna mogłaby być popularyzowana wśród szerszych mas społecznych. Zainspirowany został znacznie starszą (pochodzącą z 1968 r.), przedstawioną przez kompozytora Pierre'a Bouleza ideą teatru ludowego. Prezydent Francji zainaugurował projekt budowy nowej opery (l'Établissement PuA) i otworzył konkurs na architekta budynku. Z 756 przedstawionych opcji wybrana została koncepcja żyjącego w Kanadzie urugwajskiego architekta Carlosa Otta.
W celu budowy opery dokonano kolejnych kontrowersyjnych zmian w zabudowie przestrzennej Paryża - wyburzono zabytkowy dworzec Paris Bastille z 1859 r., późniejszą galerię sztuki, oraz zamknięto perspektywę ulicy Św. Antoniego.
Gmach ma 2723 miejsca siedzące. Ma kształt nieregularnej kostki z zewnętrznymi ścianami ze szkła, z których od wewnątrz roztacza się szeroki widok na miasto. Obiekt jest ceniony przez architektów i chwalony przez widzów, jednak środowiska krytyków muzycznych od lat poddają go krytyce ze względu na słabą, w porównaniu z innymi słynnymi gmachami opery, akustykę. Stało się to zresztą jednym z powodów, dla których nie zdołał on całkowicie zastąpić Opery Garnier.
Inauguracja budynku miała miejsce w dwusetną rocznicę szturmu na Bastylię w 1789 z udziałem Plácido Domingo i Teresy Berganzy. Pierwsze przedstawienie operowe w budynku odbyło się w niecały rok później, 17 marca 1990, byli to "Trojanie" Hectora Berlioza.

</doc>
<doc id="1317045" url="https://pl.wikipedia.org/wiki?curid=1317045" title="Wedding Peach">
Wedding Peach

 – shōjo-manga autorstwa Sukehiro Tomity i z ilustracjami Nao Yazawy. Początkowo ukazywała się na łamach japońskiego magazynu "Ciao" wydawnictwa Shōgakukan. 
Doczekała się ekranizacji w formie serial anime w reżyserii Kunihiko Yuyamy składał się z 51 odcinków i był emitowany na kanale TV Tokyo od 5 kwietnia 1995 do 27 marca 1996. Kontynuacją anime jest czteroodcinkowa seria OVA zatytułowana "Wedding Peach DX".
Opis fabuły.
Trzy nastolatki: Momoko Hanasaki, Yuri Tanima i Hinagiku Tamano dowiadują się, że są Aniołami Miłości i muszą walczyć ze złem. Bogini Afrodyta i tajemniczy anioł Limone wspierają je w trudnej drodze do zwycięstwa. Nasze bohaterki powinny znaleźć cztery amulety – Sant Something Four, zanim siły zła tego dokonają. Jeśli nie wypełnią tej misji, światy ludzi i aniołów dostaną się w ręce demonów. Oprócz walki ze złem Momoko, Yuri i Hinagiku borykają się z problemami życia codziennego.

</doc>
<doc id="1317047" url="https://pl.wikipedia.org/wiki?curid=1317047" title="John Krol">
John Krol

 
John Joseph Krol, (ur. 26 października 1910 w Cleveland w Ohio; zm. 3 marca 1996 w Filadelfii) – amerykański duchowny rzymskokatolicki polskiego pochodzenia, biskup pomocniczy Cleveland w latach 1953–1961, arcybiskup metropolita Filadelfii w latach 1961–1988, kardynał.
Życiorys.
Był synem polskich emigrantów Jana i Anny z domu Pietruszka. Ojciec Johna Krola urodził się w Siekierczynie koło Limanowej, natomiast matka pochodziła z Mokrej Wsi w powiecie nowosądeckim. 
20 lutego 1937 przyjął święcenia kapłańskie. W 1940 ukończył Papieski Uniwersytet Gregoriański. 11 lipca 1953 papież Pius XII mianował go biskupem pomocniczym Cleveland. Sakrę biskupią przyjął z rąk ówczesnego arcybiskupa Amleto Giovanni Cicognaniego 2 września 1953. 11 lutego 1961 został arcybiskupem Filadelfii. 26 czerwca 1967 papież Paweł VI wyniósł go na konsystorzu do godności kardynalskiej z tytułem prezbitera Santa Maria della Mercede e Sant’Adriano a Villa Albani. W 1976 zorganizował w Filadelfii 41. Międzynarodowy Kongres Eucharystyczny, na którym Episkopat Polski reprezentowała delegacja pod przewodnictwem kard. Karola Wojtyły. Doprowadził do wyniesienia na ołtarze bp. Jana Nepomuena Neumana. W 1963 zainicjował pielgrzymki do amerykańskiej Częstochowy - w Doylestown. Reprezentował episkopat USA w czasie pierwszej wizyty Jana Pawła II w Polsce (1979) i na pogrzebie Prymasa Tysiąclecia kard. Stefana Wyszyńskiego w 1981.
W 1987 u Johna Krola wykryto chorobę uchyłkową jelit, co było przyczyną jego rezygnacji z funkcji arcybiskupa Filadelfii 11 lutego 1988, w 27 rocznicę objęcia tegoż urzędu.
Dwukrotnie uczestniczył w konklawe w 1978, po śmierci papieży: Pawła VI i Jana Pawła I. W październiku 1990 z chwilą ukończenia 80 roku życia utracił możliwość uczestniczenia w konklawe.
Kilka razy odwiedził Polskę. Ze względu na swoje pochodzenie, w polskiej literaturze często występuje jako "Jan Król".
Odznaczenia i wyróżnienia.
M.in.:
W 1977 otrzymał tytuł honoris causa Katolickiego Uniwersytetu Lubelskiego.

</doc>
<doc id="1317051" url="https://pl.wikipedia.org/wiki?curid=1317051" title="Whuteva">
Whuteva

Whuteva – wydany w 2005 roku singel amerykańskiej raperki Remy Ma, pierwszy promujący jej solowy album "". Wyprodukowany przez Swizz Beatza.

</doc>
<doc id="1317055" url="https://pl.wikipedia.org/wiki?curid=1317055" title="Reumatyzm">
Reumatyzm



</doc>
<doc id="1317059" url="https://pl.wikipedia.org/wiki?curid=1317059" title="Gottfried Linke">
Gottfried Linke

Gottfried Linke (ur. 1792, zm. 1867 we Wrocławiu) – przedsiębiorca, współtwórca wielkiej fabryki wagonów i lokomotyw Linke-Hofmann-Werke.
Gottfried Linke początkowo prowadził w Leśnicy zakład rzemieślniczy specjalizujący się w produkcji siodeł i powozów konnych. W miarę rozwoju kolei na Śląsku zaczął wytwarzać sprzęt dla firm kolejowych. Początkowo była to pojedyncza węglarka zbudowana dla odcinka Wrocław – Leśnica, w 1839 była to duża partia taczek dla pracowników budujących tory Kolei Górnośląskiej. W międzyczasie przeniósł produkcję z Leśnicy na ulicę Rzeźniczą w centrum Wrocławia. Wkrótce połączył swoją fabrykę z zakładem braci Hofmann, zapoczątkowując firmę Linke-Hofmann-Busch-Werke, produkującą głównie wagony i lokomotywy. Mieszkał przy ul. Drzewnej 6, gdzie miał też biuro swojego przedsiębiorstwa. Po śmierci pochowano go na reprezentacyjnym cmentarzu Wrocławia Wielkim Cmentarzu.
Pamięci Linkego poświęcono 31 grudnia 1930 nieistniejącą dziś ulicę w Leśnicy ("Linkestrasse"), leżącą między współczesnymi ulicami – Krępicką i Eluarda. W 1945 została przemianowana na Bujną.
Obecnie ulica Gotfryda Linkego mieści się na osiedlu Jagodno.

</doc>
<doc id="1317066" url="https://pl.wikipedia.org/wiki?curid=1317066" title="Jeleniowaty">
Jeleniowaty

Jeleniowaty – niewysoki grzbiet w Bieszczadach Zachodnich, położony pomiędzy doliną Sanu na północy a pasmem Bukowego Berda na południu. Otaczają go doliny: Sanu od północy, Roztok od wschodu oraz Mucznego od południa i zachodu; na wschodzie poprzez przełęcz (769 m n.p.m.) łączy się z jednym z grzbietów opadających z Bukowego Berda. Na południe od Jeleniowatego usytuowana jest miejscowość Muczne, a na wschód – Tarnawa Niżna. Pasmo przebiega z północnego zachodu na południowy wschód, kulminując w pięciu wierzchołkach o wysokościach: 858, 896, 907, 869, a także 845 m n.p.m. Większa część objęta jest ochroną w ramach Parku Krajobrazowego Doliny Sanu, natomiast w dolinie Sanu znajduje się enklawa Bieszczadzkiego Parku Narodowego.
Przez masyw Jeleniowatego nie prowadzą znakowane piesze szlaki turystyczne. W 2020 na najwyższej kulminacji Jeleniowatego otwarto 34-metrową wieżę widokową.

</doc>
<doc id="1317069" url="https://pl.wikipedia.org/wiki?curid=1317069" title="I-O-N">
I-O-N

 – jednotomowa manga Ariny Tanemury z gatunku mahō-shōjo.
Jest to historia nastolatki o imieniu Ion, która dzięki niezwykłemu medalionowi budzi w sobie zdolności telekinetyczne. Bohaterka stara się wykorzystywać swoje nadnaturalne moce tylko w szczytnych celach. Nie wie, czy chłopak, którego kocha, czuje do niej to samo i próbuje wybadać jego uczucia.
Manga, której autorką jest Arina Tanemura, była publikowana w czasopiśmie „Ribon” wydawnictwa Shūeisha od czerwcowego numeru wydanego w maju 1997. Ostatni rozdział tej mangi okazał się w listopadowym numerze tego czasopisma wydanym październiku tego samego roku. Rozdziały zostały skompilowane pojedynczym tomie, wydanym 14 grudnia 1997 roku.

</doc>
<doc id="1317070" url="https://pl.wikipedia.org/wiki?curid=1317070" title="Przywilej cerekwicki">
Przywilej cerekwicki

Przywilej cerekwicki – przywilej wydany 15 września 1454 roku przez króla Kazimierza IV Jagiellończyka w obozie pospolitego ruszenia pod Cerkwicą k. Chojnic, pod presją szlachty wielkopolskiej zgromadzonej na wyprawę przeciw zakonowi krzyżackiemu w trakcie wojny trzynastoletniej.
Geneza.
W lutym 1454 roku stany pruskie wypowiedziały posłuszeństwo władzom zakonu krzyżackiego i 20 lutego 1454 roku przedstawiciele Związku Pruskiego zwrócili się do Polski o przyłączenie ich ziem do Królestwa.
Konieczność podjęcia decyzji dotyczącej postawy Królestwa wobec antykrzyżackiej opozycji w Państwie Pruskim wywołała w radzie królewskiej długotrwały impas, będący skutkiem stanowiska Zbigniewa Oleśnickiego. Kardynał, wbrew opinii pozostałych członków rady, był przeciwnikiem udzielenia poparcia Związkowi Pruskiemu, a w konsekwencji złamania traktatu wieczystego w Brześciu Kujawskim i podjęcia ryzyka konfliktu z papieżem. Rozważano wówczas wezwanie do rady także średniej szlachty, do czego ostatecznie nie doszło.
Wydanie przywileju cerekwickiego.
Wyprawa pospolitego ruszenia w 1454 roku.
Już 6 marca 1454 roku wbrew sprzeciwowi Oleśnickiego Kazimierz IV z poparciem pozostałych członków rady królewskiej dokonał inkorporacji całości pruskich ziem zakonu krzyżackiego. Wykonanie tego aktu politycznego wymagało usunięcia zwolenników Zakonu z ostatnich znajdujących się pod jego kontrolą ufortyfikowanych miast Malborka i Chojnic. Następnie 21 kwietnia 1454 roku Królestwo Polskie przyłączyło się po stronie Związku Pruskiego do wojny przeciwko zakonowi krzyżackiemu. Siły sojuszników ponownie obległy obydwa punkty oporu zakonu krzyżackiego, jednakże silne fortyfikacje krzyżackie, słabość sił oblężniczych i wyczerpanie sił Związku Pruskiego uniemożliwiły zajęcie któregokolwiek z nich do końca lata 1454 roku.
Wówczas na Pomorze od strony zachodniej wkroczyła krzyżacka odsiecz złożona z zawodowych wojsk najemnych zwerbowanych w Czechach i Niemczech w zamian za doraźne zaliczki. Armia ta zmierzała do leżących na szlaku z Niemiec Chojnic. Aby przeciwdziałać jej zamierzeniom przybyły do Torunia Kazimierz IV zwołał pospolite ruszenie z Wielkopolski i Kujaw, na punkt zborny wyznaczając leżącą na południe od oblężonych Chojnic Cerekwicę. Decyzja ta nie została skonsultowana z sejmem prowincjonalnym.
Negocjacje w obozie pod Cerekwicą.
Zebrane w obozie pod Cerekwicą około 15 km (dwie mile) na południe od Chojnic pospolite ruszenie szlachty województw wielkopolskiego i kujawskiego wykorzystało przymusową sytuację króla Kazimierza IV do postawienia daleko idących postulatów ustrojowych. Wyprawa została przekształcona w obozowy sejm prowincjonalny, który opierając się na postanowieniach przywileju koszyckiego zgłosił wątpliwości prawne co do możliwości użycia pospolitego ruszenia w wyprawie poza granice Królestwa Polskiego i wysunął żądania zapłaty zgromadzonym za udział w wyprawie zagranicznej przed przekroczeniem granicy pruskiej. Przybyły pod Cerekwicę 12 września 1454 roku z Torunia Kazimierz IV Jagiellończyk wskazał, że inkorporacja ziem państwa pruskiego sprawiła, że położone są one w granicach kraju i tym samym zwołana wyprawa ma cel obronny.
Sejm obozowy, podkreślając niedogodną formę i porę zwołania pospolitego ruszenia, wyraził także stanowczy sprzeciw wobec pominięcia przez króla tradycji zasięgania opinii sejmu prowincjonalnego, przewagi małopolskiego możnowładztwa w podejmowaniu decyzji o kluczowych sprawach Królestwa Polskiego oraz zażądał ograniczenie wpływów oligarchii i wyższego kleru. Dążąc do umocnienia pozycji ustrojowej stanu szlacheckiego oraz przywrócenia znaczenia Wielkopolski, przedstawiciele szlachty sformułowali i spisali 35 artykułów. Następnie uzależnili uznanie interpretacji o obronnym charakterze wyprawy pod Chojnice od wystawienia przez króla przywilejów uwzględniających żądania szlachty.
Postanowienia przywileju cerekwickiego.
Król Kazimierz IV Jagiellończyk 15 września zatwierdził dokument przywileju, dokonującego zmiany ustroju Królestwa Polskiego.
Artykuł 18 przywileju cerekwickiego przenosił podejmowanie decyzji w sprawach zmian ustrojowych na sejmiki ziemskie, wyłączając od nich radę królewską i możnowładców otaczających króla. Nakazywał też uzyskiwanie zgody sejmiku ziemi na zwołanie z niej pospolitego ruszenia.
Artykuł 19 przywileju umacniał szlachtę w posiadaniu nieruchomości, ograniczając prawo konfiskaty szlacheckiego mienia bez wyroku sądowego jako formy represji względem przestępców. Ograniczono także arbitralne stosowanie kary śmierci.
Antymożnowładczy charakter miał artykuł o zakazie łączenia urzędu starosty z urzędami kasztelana i wojewody. Król bez zgody sejmiku nie mógł zawrzeć sojuszu, nałożyć podatków i zastawiać miast grodowych.
Znaczenie i ocena przywileju cerekwickiego.
W ocenie Krzysztofa Baczkowskiego ustawodawstwo cerekwickie zmierzało do nadania dotychczasowym zwyczajom charakteru instytucjonalnego, otwierając możliwość działania średniej szlachty w sprawach państwowych. Władza królewska doznała formalnego osłabienia, jednakże jednocześnie zyskała w średniej szlachcie sojusznika przeciwko magnaterii. Paweł Jasienica podkreślał, że postulaty średniego i drobnego rycerstwa stały się w połowie XV wieku nowym antymagnackim czynnikiem politycznym, możliwym do wykorzystania przez króla dla wzmocnienia władzy centralnej. Jego zdaniem pozytywny charakter postulatów szlachty pozostaje w pamięci historycznej w cieniu klęski chojnickiej. Andrzej Nowak określił wymuszenie na Kazimierzu Jagiellończyku unormowania ustroju pod wpływem okoliczności „"godną sprawą – zasadniczym poszerzenie wolności obywatelskich i współodpowiedzialności, uzyskaną za pomocą niegodnego narzędzia"”, jakim jego zdaniem był szantaż w obliczu nadchodzących wojsk nieprzyjacielskich. Również Krzysztof Baczkowski wskazał, że szlachta dążyła do rozstrzygania w sprawach publicznych i wykorzystała w tym celu okazję, którą dała wojna.
Postulaty szlachty przesuwały ośrodek rządów z elity możnowładczej działającej za pośrednictwem rady królewskiej na reprezentację szerokiej szlachty, tworząc fundament pod ustrojowe prawo Rzeczypospolitej. Przywilej zmierzał do prawnego zabezpieczenia podstawowego postulatu średniej szlachty, jakim była nietykalność szlacheckiego mienia, oparta na zasadzie zakazu arbitralnych konfiskat i zaborów poprzedzających postępowanie sądowe.
Następstwa.
Większość postanowień przywileju cerekwickiego została przejęta w 1454 roku przez statuty nieszawskie.

</doc>
<doc id="1317076" url="https://pl.wikipedia.org/wiki?curid=1317076" title="Kanin (półwysep)">
Kanin (półwysep)

Kanin (ros. "полуостров Канин") – półwysep w europejskiej części Rosji, pomiędzy Morzem Białym na zachodzie a Morzem Barentsa na wschodzie. Powierzchnia 10,5 tys. km², długość ponad 200 km. Szerokość 70-100 km. Obszar nizinny z nielicznymi wzgórzami (do 242 m n.p.m.), pokryty utworami polodowcowymi.
Klimat subpolarny, liczne jeziora i bagna, roślinność tundrowa.
Kanin jest słabo zaludniony, mieszkańcy (głównie Nieńcy) zajmują się łowiectwem, rybołówstwem i hodowlą reniferów.
Miejscowości znajdujące się na półwyspie:
W pobliżu Cziży znajduje się poligon rakietowy Cziża.

</doc>
<doc id="1317077" url="https://pl.wikipedia.org/wiki?curid=1317077" title="Metro w Nowosybirsku">
Metro w Nowosybirsku

Metro w Nowosybirsku (ros. Новосибирский метрополитен) – system kolei podziemnej w Nowosybirsku. Jest to jedyne metro położone na terenie Syberii i leżące najdalej na wschód metro w Rosji. Rocznie przewozi ok. 70 milionów pasażerów, co stawia je na trzecim miejscu w kraju (po Moskwie i Petersburgu).
Historia.
Nowosybirsk jest trzecim pod względem wielkości miastem Federacji Rosyjskiej, z populacją liczącą prawie półtora miliona ludzi. Miasto założone zostało na drodze głównych tras transportowych wiodących w głąb Syberii. Dogodne położenie przyczyniło się do szybkiej ekspansji demograficznej miasta. Pierwsze plany przewidujące budowę metra nakreślone zostały w późnych latach sześćdziesiątych, prace konstrukcyjne rozpoczęły się jednak dopiero około 10 lat później (12 maja 1979 roku). Po prawie siedmiu latach i sześciu miesiącach budowy, 28 grudnia 1985 roku nastąpił techniczny odbiór i zgoda na rozpoczęcie działalności, a 7 stycznia 1986 r. triumfalnie otwarto pierwszy odcinek Metra Nowosybirskiego, będącego jedenastym systemem tego typu w Związku Radzieckim i czwartym w Federacji Rosyjskiej. Początkowo metro składało się z jednej linii, która obsługiwała 5 stacji. 31 grudnia 1987 roku otwarto drugą linię, która liczyła wówczas zaledwie 2 stacje. Sukces przyczynił się do rozszerzenia projektu, planowano zbudować docelowo 4 linie o łącznej długości 62 kilometrów. W 1996 roku z w trakcie trwania kampanii prezydenckiej z nowosybirskiego metra korzystał Borys Jelcyn, który podobno nie był z niego do końca zadowolony. Problemy gospodarcze wczesnych lat dziewięćdziesiątych nie pozwoliły na kontynuowanie ambitnych projektów, a budowa kolejnych stacji (oraz plany rozbudowy metra o kolejne linie) zostały wznowione dopiero na początku XXI wieku.
Pozostałe informacje.
Architektura, most metra i plany rozwoju.
Architektura stacji utrzymana jest w stylu późnego socrealizmu. Jedna stacja znajduje się na powierzchni ziemi, w pobliżu dwukilometrowego mostu przerzuconego nad rzeką Ob. Most ten uchodzi za najdłuższy zakryty most metra na świecie, liczy 2145 metrów. Rozważano poprowadzenie linii metra w tunelu pod rzeką, lecz ekspertyzy wykazały, że budowa mostu przez Ob będzie tańsza. Budowa trwała w latach 1980-1985, a regularny ruch pasażerski rozpoczął się na początku 1986 roku wraz z otwarciem całego systemu nowosybirskiego metra. Most ten szybko stał się jednym z symboli miasta. Następuje powolna rozbudowa metra. Docelowo cały system ma składać się z 5 linii o łącznej długości 91,4 km. Metro nowosybirskie korzysta z wagonów Serii 81, a jego tabor liczy 92 jednostki. W długofalowych planach rozwoju przewiduje się budowę kolejnych trzech linii metra: Kirowskiej (13,6 km długości i 8 stacji), Pierwomajskiej (21,1 km długości i 12 stacji) oraz Oktiabrskiej (21,2 km długości i 10 stacji).
Inne.
Dokładnie 26 lutego 2011 roku nowosybirskie metro przewiozło swojego dwumiliardowego pasażera. Pasażer miliardowy został przewieziony w 1999 roku, a pasażer numer trzy miliardy jest spodziewany przez zarząd metra około 2019 lub 2020 roku.

</doc>
<doc id="1317083" url="https://pl.wikipedia.org/wiki?curid=1317083" title="Pałac Narzymskich w Jabłonowie Pomorskim">
Pałac Narzymskich w Jabłonowie Pomorskim

Zespół pałacowo-parkowy w Jabłonowie Pomorskim – dawna rezydencja rodziny Narzymskich, obecnie dom generalny Zgromadzenia Sióstr Pasterek od Opatrzności Bożej.
Wzgórze zamkowe przed budową pałacu.
W XVIII w. teren wzgórza zamkowego znajdował się w rękach rodziny Sumińskich, która otrzymała obiekt z nadania króla Fryderyka II, ale nie była w stanie go utrzymać. Ostatnim właścicielem z tej rodziny był Tomasz Sumiński, który przed 1798 r. sprzedał ją Mariannie Białobłockiej. Ta z kolei przed rokiem 1807 odsprzedała ją Mariannie z Sumińskich Broniszowej. Kolejnymi właścicielami majątku byli Karwatowie, którzy prawdopodobnie przejęli go drogą koligacji małżeńskich. Pierwszym pewnym właścicielem z tego rodu był wymieniony w 1815 roku Feliks Karwat. Majątek pod jego zarządem podupadał i tracił na wartości, a jako coraz bardziej zadłużony został w 1832 roku wystawiony na przymusową licytację. Dobra wykupiła za sumę 7706 talarów jego żona Marianna z Lewald–Jezierskich Karwatowa. Po nich majątek odziedziczyła ich jedyna córka Otolia Karwat, która w 1835 r. poślubiła bogatego właściciela ziemskiego (z województwa ciechanowskiego) i powstańca listopadowego Stefana Narzymskiego.
Budowa pałacu.
Obiekt był wspólnym dziełem projektanta - Augusta Fryderyka Stülera, ucznia Karola Schinkla, oraz dozorującego budowę Karola Lorenza. Stefan Narzymski wiele podróżował po Europie, toteż przez wiele lat uważano, iż na projekt pałacu wpływ miał słynny zamek arcyksięcia Ferdynanda Maksymiliana Miramare w Trieście. Dokładniejsze badania wykazały jednak, iż to obiekt jabłonowski jest minimalnie starszy.
Rezydencja jabłonowska nie miała cech obronnych, tylko niektóre jej zewnętrzne cechy, jak baszty oraz kurtynowy mur - zgodnie z romantycznym gotycyzmem - sugerują naśladowanie obronnego zamku. Obiekt naśladował w stylu neogotyk angielski, nie zaś europejski eklektyzm stylowy. Oryginalnym konceptem było również nadanie pałacowi cech "kalendarza" - jedna wieża symbolizowała rok, 52 pomieszczenia - tygodnie, zaś 365 okien - liczbę dni.
Po zakończeniu prac nad bryłą budowli Stefan Narzymski zajął się jej wyposażeniem. Wnętrza wystylizowano na klasycyzm, zadbano o freski, żyrandole i sztukaterie, czyniąc cały obiekt jedną z najpiękniejszych rezydencji w tej części Prus. Całość była gotowa w początku lat 60. XIX wieku.
Według rodzinnej tradycji, przekazanej przez siostrę pasterkę Aleksandrę Narzymską, Stefan Narzymski przy budowie pałacu miał też na względzie cele patriotyczne. Podobno po upadku powstania listopadowego część jego uczestników nadal planowała wzniecenie walki we wszystkich trzech zaborach i w ramach przygotowań do walki zamierzała wybudować szereg punktów, w których można by było organizować magazyny broni oraz miejsca oporu. Zdaniem s. Narzymskiej właśnie dlatego Stefan Narzymski w architekturze pałacu polecił wybudować na wyższych kondygnacjach niewielkie okienka - strzelnice na wzór gotyckich, całą budowlę umiejscowił na wzgórzu, a także rozkazał wykonanie tajnych przejść z najwyższej wieży poprzez piwnice do kościoła Św. Wojciecha. Przejścia takie faktycznie zostały znalezione w zamku, jednak nie figurowały na żadnym z jego oficjalnych planów.
Czasy Narzymskich.
Fundatorzy przeżyli zaledwie kilka lat w zbudowanej rezydencji. 27 czerwca 1867 Otolia Narzymska zmarła w Gocie w czasie kuracji zdrowotnej. Stefan Narzymski przeżył ją zaledwie o niecały rok (zmarł w Rzymie 9 kwietnia 1868). Oboje zostali pochowani w Jabłonowie, w kościele Św. Wojciecha, także ich fundacji. Majątek odziedziczyła ich córka, urodzona w 1844 r. Marianna. W 1873 r. poślubiła ona starszego o 16 lat księcia Feliksa Ogińskiego. Uroczystość weselna odbyła się w pałacu i zgromadziła większość znakomitych rodzin regionu.
Marianna Ogińska nie kontynuowała ojcowskich planów uczynienia z Jabłonowa wspaniałej rezydencji. Zainteresowana pracą charytatywną, sprowadziła do miasta szarytki (przebywały w Jabłonowie do 1877 r.), ufundowała szpital i szkołę dla dziewcząt. Po 1876 roku przeniosła się do Drezna, gdzie przed ślubem stale rezydował jej mąż. Majątek wydzierżawiła Albertowi Dirlamowi; wróciła do niego dopiero po śmierci męża na początku lat 90. Zapisała się dobrze w pamięci mieszkańców Jabłonowa; wspierała rozwój ekonomiczny miasteczka, oddała część posiadanej ziemi pod rozbudowę linii kolejowej. Zmarła w 1914.
Testamentem Marianny Ogińskiej majątek trafił w ręce dalekiego krewnego Zygmunta Narzymskiego, który jednak po kilku miesiącach musiał z pałacu uciekać, gdyż został on samowolnie zajęty przez wojska niemieckie. Te dokonały w jego wnętrzach licznych aktów wandalizmu, niszcząc zarówno cenne wyposażenie pałacu, jak i położony w jego pobliżu kościół. W latach 1918 - 1920 pałac przejęła jednostka Grenzschutzu. W tym samym roku zmarł Zygmunt Narzymski. Jego syn Tadeusz opiekował się Jabłonowem do swojej śmierci w 1925 r., przekazując obiekt żonie Helenie. Ta nie była w stanie utrzymać obiektu, który sprzedała w 1931 r. Państwowemu Bankowi Rolnemu. Razem z dziećmi Tadeuszem i Krystyną wyjechała z pałacu na jesieni 1932. W roku następnym majątek został rozparcelowany, a pałac przekazany siostrom pasterkom.
Klasztor.
Siostry pasterki przejęły zabudowania pałacowe w nie najlepszym stanie technicznym. Dokonały szeregu napraw oraz dobudowały kaplicę według projektu Teofila Zielińskiego w stylu neogotyckim. W kaplicy tej pochowana jest dziś założycielka zgromadzenia, matka Maria Karłowska.
7 października 1939 pałac został przejęty przez wojska hitlerowskie, a zakonnice przesiedlone do Dębowej Łąki. 5 listopada 1941 umieszczony został w obiekcie obóz zniemczenia, w którym tymczasowo przetrzymywano osoby przeznaczone na roboty w III Rzeszy. Niemcy dokonali zmian w układzie pomieszczeń obiektu, dostosowując go do nowych potrzeb i kończąc rozpoczętą w czasie I wojny światowej dewastację wspaniałej ongiś rezydencji. W 1943 r. porzucili pałac, który stał niezagospodarowany do końca działań wojennych. W 1945 r. czasowo mieścił kolejne więzienie przejściowe - tym razem zorganizowane przez NKWD.
Po wojnie obiekt ponownie pozostaje w rękach sióstr.
Architektura pałacu.
Na modłę angielską pałac zbudowany jest na nieregularnym planie, z wieżami i basztami różniej wysokości. Stüler w projekcie uwzględnił również szereg elementów nawiązujących do innych stylów chętniej przywoływanych w XIX w., głównie renesansu włoskiego (w tym stylu utrzymana została najwyższa wieża pałacowa oraz fryzy arkadowe i okna w całym obiekcie). Architekt wykorzystał również typowo gotycki model budowy ścian, w którym każda kolejna kondygnacja stwarza wrażenie lżejszej niż niższe poprzez większą ilość otworów okiennych oraz pseudośredniowieczne motywy zdobnicze jak sterczyny, krenelaże oraz "romańskie" półkolumny.
Wnętrza obiektu wyróżnia szerokie zastosowanie marmuru, z którego wykonane są schody, kolumny w sali reprezentacyjnej oraz płaskorzeźby z herbami Narzymskich. Zastosowano również ażurowe konstrukcje z żeliwa.
Zniszczenia, jakie poniósł pałac w czasie obu wojen światowych sprawiły, że jego wyposażenie w większości nie przetrwało do naszych czasów. Wyjątkiem są ozdobne dwuskrzydłowe drzwi w kilku pomieszczeniach oraz parkiety z kolorowych tafli w sali reprezentacyjnej i jednym z salonów.

</doc>
<doc id="1317091" url="https://pl.wikipedia.org/wiki?curid=1317091" title="Ituzaingo Buenos Aires">
Ituzaingo Buenos Aires



</doc>
<doc id="1317093" url="https://pl.wikipedia.org/wiki?curid=1317093" title="Izabella Zielińska">
Izabella Zielińska

Izabella Jadwiga Zielińska (ur. 10 grudnia 1910 w Klimkówce, zm. 20 listopada 2017) – pedagog muzyczny, pianistka.
Życiorys.
Urodziła się i wychowała w rodzinie z tradycjami muzycznymi. Jej ojciec Stanisław Ostaszewski grał na wiolonczeli, babka Emma Ostaszewska była utalentowaną pianistką, a prapradziad Michał Kleofas Ogiński - kompozytorem. 
Uczęszczała do szkoły w Sanoku, a następnie do liceum we Lwowie. Po maturze wyjechała do Belgii do instytutu sióstr urszulanek w , który ukończyła w 1931 r. Następnie uczyła się pod okiem pedagoga muzycznego , jako studentka muzykologii na Uniwersytecie Wrocławskim w latach 1938-1939.
Występowała z recitalami w radiu wrocławskim, warszawskim i krakowskim. Koncertowała w Warszawie, Krakowie i Poznaniu. Używała przydomku artystycznego Iza Ostoia. 
W czasie okupacji niemieckiej poświęciła się działalności pedagogicznej, którą prowadziła ją nielegalnie, wbrew zarządzeniom okupanta. 
W 1942 r.wyszła za mąż za Bogdana Zielińskiego (1899-1988).
W 1950 wspólnie z Kazimierą Rojewską założyła Wielkopolskie Studium Muzyczne w Poznaniu. Mieszkała w Kościanie.
Za zasługi w życiu artystycznym i pedagogicznym została uhonorowana w 2010 medalem „Zasłużony Kulturze Gloria Artis”. Postanowieniem prezydenta RP z 14 grudnia 2010 została odznaczona Złotym Krzyżem Zasługi "za zasługi w kultywowaniu tradycji muzycznych". 
Pozostawiła po sobie spuściznę epistolograficzną, przechowywaną w zbiorach Ossolineum we Wrocławiu.
Zmarła w wieku 106 lat dnia 20 listopada 2017.

</doc>
<doc id="1317094" url="https://pl.wikipedia.org/wiki?curid=1317094" title="Dabbs Greer">
Dabbs Greer

Dabbs Greer, właśc. Robert William Greer (ur. 2 kwietnia 1917 w Fairview, zm. 28 kwietnia 2007 w Pasadenie) – amerykański aktor filmowy i telewizyjny.
Życiorys.
Miał na swoim koncie udział w wielu filmach i serialach. Znany był m.in. z roli starego Paula Edgecomba w filmie Franka Darabonta "Zielona mila". Rola ta była jego ostatnim występem filmowym. Ostatni występ aktorski zaliczył, pojawiając się gościnnie w serialu "Lizzie McGuire". W 2003 roku zakończył karierę aktorską z powodu problemów zdrowotnych.
Jego pseudonim, Dabbs, pochodził od nazwiska panieńskiego jego matki.
Zmarł w 2007 roku w wieku 90 lat z powodu niewydolności nerek i choroby serca.
Greer nigdy nie był żonaty i nie miał dzieci.

</doc>
<doc id="1317097" url="https://pl.wikipedia.org/wiki?curid=1317097" title="Nagroda Grammy w kategorii Best Rock Performance by a Duo or Group with Vocal">
Nagroda Grammy w kategorii Best Rock Performance by a Duo or Group with Vocal

Nagroda Grammy w kategorii Best Rock Performance by a Duo or Group with Vocal przyznawana była w latach 1980-2011. Rekordzistą tej kategorii jest zespół U2, który zdobył w sumie aż 7 statuetek.

</doc>
<doc id="1317099" url="https://pl.wikipedia.org/wiki?curid=1317099" title="Alijja (partia)">
Alijja (partia)

Alijja (hebr. עלי"ה, dosł. „Imigracja”, ale również akronim od "Amnu LiMa’an Jisra’el Ha-Mitadeszet" – עמנו למען ישראל המתחדשת, dosł. „My, naród dla odnowionego Izraela”) – nieistniejąca partia polityczna w Izraelu, reprezentującą głównie rosyjskojęzycznych imigrantów, powstała pod koniec lat 90. XX wieku.
Historia.
Ugrupowanie zostało założone w 1998 roku, podczas kadencję czternastego Knesetu, kiedy to deputowani Micha’el Nudelman i Jurij Sztern, obaj imigranci z Rosji, odeszli z partii "Jisra’el ba-Alijja" przewodzonej przez Natana Szaranskiego. Rozłam nastąpił, gdy ugrupowanie zagłosowało przeciwko zmianie w ustawie regulującej kwestie religijne. Nudelman i Stern nie zgadzali się z tym stanowiskiem swojej dawnej partii.
Po rozłamie, Nudelman zasugerował na początku, by nazwać ugrupowanie "Shiluv" (שילוב, dosł. „Integracja”), jednak wybrano nazwę "Aliyah". Podczas wyborów w 1999 roku, partia wystawiła wspólną listę z ugrupowaniem Awigdora Liebermana, "Jisra’el Betenu". Zarówno Nudelman, jak i Stern, dostali się do parlamentu.
"Aliyah" funkcjonowała jako frakcja wewnątrz "Jisra’el Betenu" do 2005 roku. Stern był deputowanym do Knesetu aż do swojej śmierci w 2007 roku, a Nudelman przeszedł do "Kadimy", zasiadając przedtem przez jakiś czas w parlamencie jako poseł niezależny. Skłócił się on z partią Liebermana, którą oskarżył o użycie 5 mln szekli pochodzących z funduszy "Aliyah" na kampanię wyborczą w wyborach municypalnych.

</doc>
<doc id="1317102" url="https://pl.wikipedia.org/wiki?curid=1317102" title="Bo Erik Bäfverstedt">
Bo Erik Bäfverstedt

Bo Erik Bäfverstedt (ur. 1905, zm. 1990) – szwedzki dermatolog. Opisał m.in. odmianę lymphadenosis benigna cutis określaną dawniej jako sarkoid Spieglera-Fendta albo zespół Bäfverstedta, i niezwykle rzadką odmianę rybiej łuski jeżastej (tzw. typ Baevferstedta).

</doc>
<doc id="1317107" url="https://pl.wikipedia.org/wiki?curid=1317107" title="Uniwersytet Rolniczy">
Uniwersytet Rolniczy

Zobacz też:

</doc>
<doc id="1317111" url="https://pl.wikipedia.org/wiki?curid=1317111" title="Polak Potrafi (program telewizyjny)">
Polak Potrafi (program telewizyjny)

Polak Potrafi – program telewizyjny, prezentujący różne polskie fabryki, produkujące przedmioty codziennego użytku (i nie tylko). Emitowany na antenie telewizji TVN Turbo od 2008 roku. Premierowe odcinki emitowane są w niedziele o godzinie 18:15. Lektorem programu jest Jacek Mikołajczak.

</doc>
<doc id="1317112" url="https://pl.wikipedia.org/wiki?curid=1317112" title="Śląski Korpus Landwehry">
Śląski Korpus Landwehry



</doc>
<doc id="1317118" url="https://pl.wikipedia.org/wiki?curid=1317118" title="Gubernatorzy generalni Malty">
Gubernatorzy generalni Malty



</doc>
<doc id="1317125" url="https://pl.wikipedia.org/wiki?curid=1317125" title="Palcówka (kiełbasa)">
Palcówka (kiełbasa)

Palcówka – tradycyjna kiełbasa wieprzowa w cienkim jelicie, z mięsa surowego, podsuszana oraz dojrzewająca.
Nazwa pochodzi od upychania palcami farszu w cienkim jelicie, gdzie trudno było wykorzystać mechaniczne przyrządy o większej średnicy. Palcówka była szczególnie rozpowszechniona w kuchni kresowej. Obecnie często występuje jako produkt regionalny. Jest silnie przyprawiona i zawiera dużo mięsa, a mało tłuszczu i dodatków zastępujących mięso.

</doc>
<doc id="1317128" url="https://pl.wikipedia.org/wiki?curid=1317128" title="Etyka troski">
Etyka troski

Etyka troski – rozwinięte w ramach feminizmu stanowisko etyki relacyjnej, które – w przeciwieństwie do wielu klasycznych etyk – za podstawę ludzkiej egzystencji i punkt wyjścia dla rozważań etycznych przyjmuje opartą na trosce relację między dwiema istotami ludzkimi, a nie indywidualną świadomość podmiotu moralnego.
Etyka troski Carol Gilligan.
Temat etyki troski pojawił się w szerszym obiegu wraz z książką "In A Different Voice" (1982), autorstwa Carol Gilligan, która zwróciła uwagę na szczególny sposób traktowania problemów moralnych przez kobiety. Przeciwstawiała się ona psychologii rozwojowej Lawrence'a Kohlberga, wedle której mężczyźni częściej osiągali wyższe stadia rozwoju moralnego. Gilligan zwróciła uwagę, że badania Kohlberga nastawione były na męskie wartości, a nie, jak twierdził Kohlberg, na wartości uniwersalne i przeciwstawiła im alternatywną etykę troski.
Jako teoria normatywna etyka troski została rozwinięta przez amerykańską filozofkę i feministkę Nel Noddings.
Etyka troski Nel Noddings.
Zdaniem Noddings nasze zainteresowanie moralnością ma źródło w impulsach i pragnieniach, których naturalnym żywiołem są relacje z innymi ludźmi. Ponieważ to relacja określa tożsamość człowieka i stanowi podstawowy punkt odniesienia dla ludzkiej egzystencji, jakość relacji musi znaleźć się w centrum rozważań etycznych. Tym, co świadomie albo nie postrzegamy jako "dobre", jest według Noddings relacja naturalnej troski, której źródło możemy odnaleźć w życiu biologicznym. Strukturę takiej relacji najlepiej odzwierciedla relacja matka-dziecko. Postawę osoby troszczącej się (ang. "one-caring") charakteryzuje "pochłonięcie" (ang. "engrossment") oraz "przemieszczenie motywacji" (ang. "displacement of motivation"). Osoba będąca obiektem troski (ang. "cared-for") ma swój wkład w akt troski (a przez to w samą relację), jeżeli ten akt rozpoznaje i adekwatnie nań reaguje. Ta adekwatna reakcja nie polega na odwzajemnieniu troski, ale na jej dostrzeżeniu i ufnym przyjęciu. Istota sytuacji biorcy sprawia, że relacja troski naznaczona jest nierównością. Jest to jednak asymetria strukturalna, wynikająca z natury samego aktu troski, nie zaś klasyczna relacja władzy, w której jedna strona wykorzystuje drugą. Noddings podkreśla, że nie chodzi jej o to, że każda dobra relacja ma naśladować relację matka-dziecko. W dojrzałej relacji pomiędzy dwiema dorosłymi osobami raz jedna, raz druga strona staje się dawcą troski. Nie ma czegoś takiego jak kontinuum troski w relacji – są tylko poszczególne akty troski, będące odpowiedzią na konkretne potrzeby drugiego człowieka.
Troska etyczna powstaje jako rezultat refleksji nad naszym doświadczeniem troski (zarówno w roli biorców jak i dawców). Źródłem poczucia powinności moralnej jest szczególna wartość przypisywana relacjom międzyludzkim. Mamy żyć moralnie, ponieważ chcemy być moralni – chcemy pielęgnować i umacniać naturalną postawę troski, bo chcemy pielęgnować i umacniać nasze dobre relacje z ludźmi. Troska etyczna jest zależna, a nie "lepsza" od naturalnej troski. W doświadczeniu troski rodzi się i umacnia nasz ideał etyczny. Idealne "Ja etyczne" staje się przedmiotem naszej troski o samych siebie. Do tego ideału odwołuje się osoba troskliwa w chwilach, kiedy jej wewnętrzne "muszę", będące empatyczną odpowiedzią na czyjąś potrzebę, napotyka egoistyczny opór przed działaniem.
Kryterium oceny moralnej czynu nie jest żadna uniwersalna zasada, tylko konkretne reakcje osób, których ten czyn dotyczy. To różni etykę troski od większości klasycznych teorii moralności (np. od etyki kantowskiej, etyki chrześcijańskiej, czy utylitaryzmu). Istotny jest również nacisk kładziony na motywację etyczną. Etyka troski to pragmatyczny naturalizm, w dużej mierze inspirowany instrumentalizmem Johna Deweya. Źródło motywacji etycznej widzi ona w naturalnych afektach, a nie w abstrakcyjnych rozumowaniach. Racjonalność jest według Noddings bardzo ważnym elementem życia moralnego, ale ma ona charakter czysto instrumentalny. Gdy stajemy w obliczu wyboru moralnego, nie chodzi o to, by odnaleźć właściwą uniwersalną regułę, obowiązującą wszystkich, którzy znajdą się w podobnych okolicznościach. Osoba troskliwa wie, że okoliczności nigdy nie są wystarczająco podobne.
Etyka troski Joan Claire Tronto.
Według amerykańskiej politolożki Joan Claire Tronto, do której najczęściej odwołują się ekonomistki feministyczne, etyka troski związana jest z pewnym „zespołem wrażliwości, który powinna rozwinąć każda moralnie dojrzała osoba”. Rozwija ona myśl Carol Gilligan, wskazując, że wrażliwość tę można kształtować poprzez z jednej strony opiekowanie się innymi, jak i doświadczanie opieki innych nad sobą. Postrzega ona opiekę jako proces, na który składają się cztery fazy, którym towarzyszą konkretne cechy: troska i uważność; opieka i odpowiedzialność; opieka i kompetencje; przyjmowanie opieki i responsywność. Idealnie, gdyby opieka zachodziła w sposób holistyczny. Tronto wskazuje także na centralne punkty, wokół których skupiona jest dyskusja moralna i polityczna nad pojęciami związanymi z etyką troski, są to: pełne zestawienie ludzkich potrzeb; szczegółowa analiza czterech wymienionych faz opieki; analiza relacji władzy towarzyszącej świadczeniu/przyjmowaniu opieki; oraz czy proces opieki jest pełny, czy pozostaje niekompletny. Tronto w swoich pracach porusza również takie zagadnienia jak globalna etyka troski (migracje, drenowanie krajów z opieki), odpowiedzialność w relacjach, które opieka tworzy, czy limitów opieki.

</doc>
<doc id="1317136" url="https://pl.wikipedia.org/wiki?curid=1317136" title="Rajmund Szwonder">
Rajmund Szwonder

Rajmund Henryk Szwonder (ur. 31 sierpnia 1943 w Łaskarzewie, zm. 21 kwietnia 2008 w Radomiu) – polski polityk, inżynier, senator III kadencji.
Życiorys.
Ukończył studia na Wydziale Budowy Maszyn Politechniki Szczecińskiej, po których podjął pracę w Fabryce Maszyn Rolniczych w Czarnej Białostockiej. W 1975 uzyskał zatrudnienie w Zakładach Mechanicznych „Łucznik” w Radomiu, zajmował kolejne stanowiska w tym przedsiębiorstwie, awansując ostatecznie na zastępcę dyrektora.
10 marca 1992 został zatrzymany we Frankfurcie nad Menem, a następnie tymczasowo aresztowany w związku z oskarżeniem ze strony Stanów Zjednoczonych o próbę sprzedaży broni do objętego embargiem Iraku (tzw. afera karabinowa). Jego współpracowników zatrzymanych razem z nim uniewinnił sąd amerykański. Natomiast Rajmund Szwonder w 1997 w Niemczech prawomocnie został skazany na karę 5 miesięcy pozbawienia wolności z warunkowym zawieszeniem jej wykonania, jednak jedynie za nielegalne przekazanie czterech pistoletów podstawionemu handlarzowi, co miało – według oskarżenia – stanowić „próbkę” przed większą transakcją.
W latach 1993–1997 z ramienia Sojuszu Lewicy Demokratycznej sprawował mandat senatora III kadencji z województwa radomskiego, w trakcie której był przewodniczącym Komisji Obrony Narodowej. W 1997 i 2001 z listy SLD bezskutecznie kandydował w wyborach parlamentarnych.
Od 1998 do 2002 pełnił funkcję radnego sejmiku mazowieckiego. W latach 2003–2007 zasiadał w zarządzie Fabryki Broni „Łucznik” w Radomiu.
Pochowany na cmentarzu parafialnym w Łaskarzewie.
Odznaczenia.
W 1997 został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski.

</doc>
<doc id="1317142" url="https://pl.wikipedia.org/wiki?curid=1317142" title="LA Clippers">
LA Clippers



</doc>
<doc id="1317144" url="https://pl.wikipedia.org/wiki?curid=1317144" title="Syjamozaur">
Syjamozaur

Syjamozaur ("Siamosaurus" – syjamski jaszczur) – rodzaj słabo znanego teropoda należący prawdopodobnie do rodziny spinozaurów (Spinosauridae).
Żył we wczesnej kredzie na terenach współczesnej Azji. Jego szczątki odkryto w Tajlandii. Został opisany na podstawie paru zębów, przez co bardzo trudno ustalić jego właściwe rozmiary. Przypuszcza się jednak, że mógł mieć około 9 m długości.

</doc>
<doc id="1317145" url="https://pl.wikipedia.org/wiki?curid=1317145" title="Arabska Lista dla Beduinów i Mieszkańców Wsi">
Arabska Lista dla Beduinów i Mieszkańców Wsi

Arabska Lista dla Beduinów i Mieszkańców Wiosek (hebr.: רשימה ערבית לבדואים וכפריים, "Reshima Aravit leBedouim veKfariym", arab.: "القائمة العربية للبدو والفلاحين") – nieistniejąca partia polityczna reprezentującą izraelskich Arabów.
Historia.
Partia została założona tuż przed wyborami parlamentarnymi w 1973 roku, jako ugrupowanie powiązane z rządzącą Koalicją Pracy. Pod przywództwem Hamada Abu Rabii, Lista uzyskała nieco ponad 1 proc. głosów i przekroczyła ówczesny próg wyborczy. Abu Rabia był jej jedynym deputowanym w Knesecie.
Wkrótce po wyborach, ugrupowanie połączyło się z Koalicją Pracy, razem z inną partią arabską, Postępem i Rozwojem. W 1976 roku jednak, wewnętrzny konflikt doprowadził do rozłamu. W marcu 1977 roku oba ugrupowania arabskie połączyły się i utworzyły partię będącą pierwowzorem dzisiejszej Zjednoczonej Listy Arabskiej. Nowa organizacja uzyskała jeden mandat w wyniku wyborach w 1977 roku, który miał być obejmowany rotacyjnie przez trzech reprezentantów partii, m.in. Abu Rabię. Jednakże, w 1981 roku Rabia został zamordowany przez synów swego partyjnego rywala Dżabra Mu’addiego, prawdopodobnie za odmowę honorowania powyższego porozumienia.

</doc>
<doc id="1317159" url="https://pl.wikipedia.org/wiki?curid=1317159" title="Muff">
Muff

Muff (irl. "Magh") – miejscowość w Irlandii, w hrabstwie Donegal, kilkanaście kilometrów od miasta Derry na terenie Irlandii Północnej. Mieszka tu około 1271 osób (stan z roku 2011).
Zabytki.
Na północnych obrzeżach miejscowości znajduje się rzeźbiony kamień Ardmore Gallan z epoki brązu. Pokrywają go wgłębienia w kształcie kielichów oraz jeden większy otwór przechodzący przez jego środek.
Iskaheen.
Około 3 kilometry na wschód od Muff znajdują się ruiny kościoła Iskaheen, który – jak głosi współczesna, wmurowana tam tablica – jest miejscem pochówku króla Eóghana. Na tablicy widnieje napis:
"Eoghan, książę Iniseoghain, syn Nialla Dziewięciu Zakładników, zmarł w 465 roku z żalu po swoim bracie Conallu, ochrzczony przez Patryka i pochowany w Uisce Chaoin."

</doc>
<doc id="1317160" url="https://pl.wikipedia.org/wiki?curid=1317160" title="Pop 100 Airplay">
Pop 100 Airplay

Pop 100 Airplay – powstała w 2005 roku, jedna z wielu list przebojów opracowywanych regularnie przez amerykański magazyn muzyczny "Billboard". Mierzy częstotliwość nadawania poszczególnych piosenek na antenach stacji radiowych i wraz z Hot 100 Singles Sales i Hot Digital Songs stanowi trzy siostrzane notowania, które kształtują zestawienia Pop 100.
Pop 100 Airplay jest często mylona z notowaniami Top 40 Mainstream, ponieważ mierzą częstotliwość nadawania piosenek popowych na antenach stacji radiowych. Pop 100 Airplay zastąpiło nieaktywne już zestawienie Top 40 Tracks.

</doc>
<doc id="1317165" url="https://pl.wikipedia.org/wiki?curid=1317165" title="Ardmore Gallan">
Ardmore Gallan



</doc>
<doc id="1317170" url="https://pl.wikipedia.org/wiki?curid=1317170" title="Kłajty">
Kłajty

Kłajty – osada wsi Kierwiny w Polsce położona w województwie warmińsko-mazurskim, w powiecie lidzbarskim, w gminie Kiwity.
W latach 1975–1998 miejscowość administracyjnie należała do województwa olsztyńskiego.

</doc>
<doc id="1317171" url="https://pl.wikipedia.org/wiki?curid=1317171" title="Gajlity">
Gajlity

Gajlity (niem. "Galitten") – osada w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński. W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
Wieś położona jest na zachodnim brzegu jeziora Blanki.
Historia.
Dawny majątek ziemski, w latach 1748–1780 był w posiadaniu rodu "von Hatten", w pierwszej połowie XIX wieku w posiadaniu rodu "von Knoblauch", natomiast pod koniec XIX w. – rodziny Langenstrassen. Na początku XX w. majątek był w posiadaniu Richarda Brunka i obejmował blisko 300 ha ziemi uprawnej. W skład dóbr wchodziła mleczarnia parowa (prowadzono hodowlę bydła mlecznego rasy holenderskiej). Do stycznia 1945 właścicielem majątku o powierzchni około 300 ha była rodzina "Perk".

</doc>
<doc id="1317172" url="https://pl.wikipedia.org/wiki?curid=1317172" title="Dariusz Baziuk">
Dariusz Baziuk

Dariusz Baziuk (ur. 20 lipca 1969 w Miliczu) – polski piłkarz występujący na pozycji pomocnika. Zdobywca Pucharu Polski z Miedzią Legnica. W Ekstraklasie, w barwach Zagłębia Lubin, rozegrał 98 meczów, zdobywając 5 bramek.

</doc>
<doc id="1317174" url="https://pl.wikipedia.org/wiki?curid=1317174" title="Swajnie">
Swajnie

Swajnie (lokalna nazwa "Szwengin") – osada w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="1317176" url="https://pl.wikipedia.org/wiki?curid=1317176" title="Widryki">
Widryki

Widryki – osada w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
Przypisy.
 

</doc>
<doc id="1317179" url="https://pl.wikipedia.org/wiki?curid=1317179" title="Krzyże Carrowmore">
Krzyże Carrowmore



</doc>
<doc id="1317180" url="https://pl.wikipedia.org/wiki?curid=1317180" title="Wojdyty">
Wojdyty

Wojdyty – część wsi Rogóż w Polsce, położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 Wojdyty administracyjnie należały do województwa olsztyńskiego.

</doc>
<doc id="1317185" url="https://pl.wikipedia.org/wiki?curid=1317185" title="Dębiec (Medyny)">
Dębiec (Medyny)

Dębiec – część wsi Medyny w Polsce, położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 Dębiec administracyjnie należał do województwa olsztyńskiego.

</doc>
<doc id="1317193" url="https://pl.wikipedia.org/wiki?curid=1317193" title="Mariusz Bacik">
Mariusz Bacik

Mariusz Bacik (ur. 4 stycznia 1972 w Piekarach Śląskich) – polski koszykarz, były reprezentant Polski, występujący na pozycjach środkowego, silnego skrzydłowego lub niskiego skrzydłowego, po zakończeniu kariery zawodniczej trener koszykarski, obecnie trener klubu Polonii Bytom.
W polskiej ekstraklasie rozegrał 589 meczów i zdobył w nich 8490 punktów (dane z dnia 22.12.2008). 
W lipcu 1996 podczas zgrupowania reprezentacji Polski wykryto w jego organizmie niedozwolone środki dopingujące, które znalazły się w przepisanym mu przez lekarza leku, za co został zdyskwalifikowany na okres dwóch miesięcy.
Podczas rozgrywek 2002/2003 uzyskiwał średnio 6,6 punktu i 3,8 zbiórki, jako reprezentant greckiego Iraklio Kreta, w trakcie 23 spotkań sezonu regularnego. W kolejnym sezonie rozegrał 26 spotkań w barwach tego samego klubu, notując 9,4 punktu i 5,8 zbiórki. Następnie trafił do holenderskiego Nijmegen Magixx, gdzie rozegrał jedno spotkanie, zaliczając 6 punktów i 9 zbiórek.
W sezonie 2006/2007 występował w greckim zespole Age Halkidas (II liga grecka), notując 8,2 punktu i 4,8 zbiórki na mecz w 20 spotkaniach, na parkiecie spędzał średnio 21 minut.

</doc>
<doc id="1317194" url="https://pl.wikipedia.org/wiki?curid=1317194" title="Chełm (województwo warmińsko-mazurskie)">
Chełm (województwo warmińsko-mazurskie)

Chełm – osada w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="1317197" url="https://pl.wikipedia.org/wiki?curid=1317197" title="Dyrektywa azotanowa">
Dyrektywa azotanowa

Dyrektywa azotanowa – podstawowy dokument Unii Europejskiej w sprawie ochrony wód przed zanieczyszczeniami powodowanymi przez azotany pochodzące ze źródeł związanych z rolnictwem. Zgodnie z ustanowioną dyrektywą o jakości wody pitnej, stężenie azotanów w takiej wodzie nie może przekraczać 50 mg NO3− lub 11,3 mg N–NO3 w 1 dm3.
Dyrektywa azotanowa precyzuje pod adresem krajów członkowskich Unii Europejskiej następujące wymagania:

</doc>
<doc id="1317199" url="https://pl.wikipedia.org/wiki?curid=1317199" title="Bobrownik">
Bobrownik

Bobrownik (niem. "Bewernick") – wieś w Polsce, położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia. 
Nazwa.
12 listopada 1946 roku nadano miejscowości polską nazwę Bobrownik.

</doc>
<doc id="1317200" url="https://pl.wikipedia.org/wiki?curid=1317200" title="Oblężenie Tyrnowa">
Oblężenie Tyrnowa

Oblężenie Tyrnowa – oblężenie, które miało miejsce w roku 1393.
W roku 1389 Turcy pokonali Serbów na Kosowym Polu i zajęli Serbię. Następnym ich celem stała się Bułgaria. Wiosną 1393 r. armia turecka dowodzona przez Sulejmana Czelebiego przekroczyła Starą Płaninę i podeszła pod stolicę Tyrnowo. Obroną miasta dowodził patriarcha Eutymiusz. Oblężenie rozpoczęło się w kwietniu 1393 r. i trwało trzy miesiące, podczas których obrońcy miasta odpierali ataki Turków. Dopiero 17 lipca na skutek zdrady, otworzono jedną z bram miejskich, przez którą Turcy wdarli się do Tyrnowa, mordując część mieszkańców, głównie bojarów. Resztę ludności przesiedlono do Anatolii. Patriarcha otrzymał pozwolenie na opuszczenie miasta, schronił się najprawdopodobniej w klasztorze baczkowskim, gdzie zmarł w początkach XV w. Bułgaria Tyrnowska dostała się pod panowanie tureckie. 

</doc>
<doc id="1317204" url="https://pl.wikipedia.org/wiki?curid=1317204" title="Wróblik (województwo warmińsko-mazurskie)">
Wróblik (województwo warmińsko-mazurskie)

Wróblik – osada w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="1317210" url="https://pl.wikipedia.org/wiki?curid=1317210" title="George Reese">
George Reese

George Reese (ur. 8 maja 1977 w Columbus) – amerykański koszykarz, występujący na pozycjach niskiego lub silnego skrzydłowego.
Życiorys.
Reese swoją przygodę z koszykówką rozpoczął w Independence High School, gdzie szybko wyrósł na gwiazdę. Po udanej grze w John A. Logan Junior College został wybrany do 2nd Team All American, w której znalazł się m.in. z Shawnem Marionem i Steve'em Francisem. W 1998 roku zdecydował się powrócić w rodzinne strony i dołączyć do Ohio State Buckeyes, gdzie grał z gwiazdą NBA Michaelem Reddem. W 1999 roku jego uczelnia zakwalifikowała się do Final Four NCAA.
Do 2004 występował głównie w amerykańskich ligach koszykówki, takich jak IBL, NBDL, CBA, czy USBL. W Europie występował we Francji oraz w Portugalii. Zaliczył też epizod na Filipinach.
Do Polski przybył w 2004. W pierwszym sezonie w barwach Polpharmy Starogard Gdański notował średnio 17,2 punktu na mecz. Następny sezon był jeszcze lepszy – 20 pkt oraz 8 zbiórek na mecz w Stali Ostrów Wielkopolski zaowocowały grą w Meczu Gwiazd 2006 (22 minuty, 14 punktów, 5 zbiórek).
W sezonie 2006/2007 przeniósł się do Niemiec. Grał w zespole Skyliners Frankfurt. Po nieudanym sezonie, w 2007, po rocznej przerwie powrócił do Polski – podpisał kontrakt z AZS Koszalin. W sezonie 2008/2009 po raz drugi wystąpił w Meczu Gwiazd PLK (22 minuty, 12 punktów, 9 zbiórek, 8 asyst). 3 stycznia 2010, podczas 1. kwarty meczu z Polpharmą Starogard Gdański George Reese przekroczył granicę 1000 zdobytych punktów w barwach AZS Koszalin. Przed sezonem 2010/2011 nie przedłużono kontraktu z amerykańskim zawodnikiem. Nie chciał go bowiem trener Charles Barton. Dopiero po odejściu szkoleniowca, 19 października, Reese powrócił do Koszalina.

</doc>
<doc id="1317212" url="https://pl.wikipedia.org/wiki?curid=1317212" title="Most Normandzki">
Most Normandzki

Most Normandzki (nazwa oryg. "Pont de Normandie") – most wantowy w północnej Francji, rozpięty nad bagnistymi rozlewiskami Sekwany. Został on oddany do użytku w styczniu 1995 roku i połączył dwa miasta – Honfleur i Hawr.
Konstrukcja.
Most o konstrukcji wantowej (w planach zakładano budowę mostu wiszącego, lecz zrezygnowano z niego z powodu większych kosztów i mniejszej odporności na wiatr). Pont de Normandie został zbudowany z 33 części. Ciężar mostu utrzymywany jest przez 2000 km lin. Betonowe pylony mostu mają wysokość 215 m i ważą 20 000 ton. Pomost usytuowany na wysokości 20-piętrowego budynku. Główne przęsło tego mostu ma długość 856 m, natomiast długość całego mostu to 2143 m.
Most zaprojektowany przez Michela Virlogeux został otwarty 20 stycznia 1995 roku.

</doc>
<doc id="1317218" url="https://pl.wikipedia.org/wiki?curid=1317218" title="Rafi (partia)">
Rafi (partia)

Rafi (hebr.: רפ"י, akronim od "Reszimat Po’alej Jisra’el" – רשימת פועלי ישראל, dosł. Lista Izraelskich Robotników) – izraelska lewicowa partia polityczna, założona przez byłego premiera, Dawida Ben Guriona. Ugrupowanie okazało się jednym z prekursorów dzisiejszej Partii Pracy.
Historia.
Rafi została założona w 1965, tuż przed wyborami w tym samym roku, kiedy to Ben Gurion stanął na czele ośmiu rozłamowców z Mapai, partii rządzącej (w grupie tej znaleźli się m.in. Mosze Dajan i Szimon Peres). Rozłam został spowodowany przez dwie sprawy. Pierwszą z nich była wewnątrzpartyjna niezgoda co do opinii na temat tzw. Afery Lawona. Ben Gurion nie chciał uznać Pinchasa Lawona za niewinnego bez uprzedniego dochodzenia sądowego w tej sprawie. Drugą kwestią było utworzenie Koalicji Pracy poprzez porozumienie Mapai i Achdut ha-Awoda. Pojawienie się tego tworu oznaczało opóźnienie w planowanej reformie systemu wyborczego, którą popierał Ben Gurion.
Główny postulat Rafi podczas kampanii przed wyborami stanowiła właśnie reforma systemu wyborczego. Ben Gurion miał nadzieję na zdetronizowanie dominującej Mapai, ale nowej partii udało się uzyskać tylko 10 miejsc w Knesecie. Rafi nie znalazła się w rządzie Lewiego Eszkola do czasu utworzenia rządu jedności narodowej podczas wojny sześciodniowej.
Po wejściu do rządu, związki Koalicji Pracy i Rafi stopniowo się zacieśniały. W 1968 roku partia Ben Guriona, razem z Mapam, formalnie weszła w skład Koalicji. Wewnątrz niej doszło do połączenia Rafi, Mapai i Achdut ha-Awoda, dzięki czemu powstała Partia Pracy (pomimo tego Mapam zachowała pewną niezależność). Jednakże Ben Gurion patrzył na to niechętnie i wkrótce potem wystąpił z partii, będąc deputowanym niezależnym przez resztę kadencji parlamentu. Przed wyborami w 1969 roku, założył inne ugrupowanie – Listę Państwową. Jednakże już w 1970] roku Ben Gurion wycofał się z polityki, a jego partia połączyła się z Wolnym Centrum i Gahal, dając początek Likudowi.
Nazwa Rafi została użyta podczas kadencji dziewiątego i dziesiątego Knesetu, kiedy to rozłamowcy z Likudu nazwali się Rafi – Lista Państwowa. Ich ugrupowanie wkrótce potem zmieniło nazwę na Omec.

</doc>
<doc id="1317220" url="https://pl.wikipedia.org/wiki?curid=1317220" title="Alberto Caeiro">
Alberto Caeiro



</doc>
<doc id="1317221" url="https://pl.wikipedia.org/wiki?curid=1317221" title="Tekodontyzm">
Tekodontyzm

Tekodontyzm, "uzębienie tekodontowe" - rodzaj uzębienia (występujący u ssaków i krokodyli, a także u wielu wymarłych gatunków gadów) polegający na osadzeniu zębów w zębodołach szczęki i żuchwy.

</doc>
<doc id="1317222" url="https://pl.wikipedia.org/wiki?curid=1317222" title="Ricardo Reis">
Ricardo Reis



</doc>
<doc id="1317223" url="https://pl.wikipedia.org/wiki?curid=1317223" title="Frustracja seksualna">
Frustracja seksualna

Frustracja seksualna – negatywne uczucia w odpowiedzi na niemożność zaspokojenia własnych potrzeb seksualnych. Przeszkoda ta może być jednorazowa, albo może działać w sposób ciągły i systematyczny. W pierwszym przypadku jest nią np. nieoczekiwany powrót domowników, którzy zastają tę osobę na masturbacji, czy nagle pojawiające się dziecko przy łóżku rodziców uprawiających seks.
Inaczej odbywa się to w przypadku stresora działającego w sposób ciągły. Przykładem może być stała niedyspozycja seksualna jednego z partnerów wywołana zaburzeniami seksualnymi (np. zaburzeniem wzwodu członka), inną chorobą somatyczną, nieobecnością partnera seksualnego lub jego stałym brakiem (np. z powodu nieatrakcyjności, nieśmiałości itp.). Niezaspokojenie potrzeby seksualnej może powodować powstawanie napięć w relacjach z innymi ludźmi. Sytuacja taka jest szczególnie charakterystyczna dla osób, które nie akceptują zachowań autoerotycznych, a pojawiające się napięcie seksualne nie jest przez nich prawidłowo rozpoznawane. Innymi słowy nie masturbują się, a napięcie seksualne odczytują jako zdenerwowanie i przypisują je np. negatywnym zachowaniom otaczających ich ludzi.
Psychoterapia pozwala takim osobom zrozumieć motywy własnego zachowania, co w znacznym stopniu poprawia ich relacje z innymi ludźmi.

</doc>
<doc id="1317225" url="https://pl.wikipedia.org/wiki?curid=1317225" title="Skansen kolejowy w Pyskowicach">
Skansen kolejowy w Pyskowicach

Skansen kolejowy w Pyskowicach – skansen taboru kolejowego utworzony w 1998 roku na terenie nieczynnego kompleksu wagonowni i lokomotywowni zlokalizowanego przy stacji Pyskowice z inicjatywy "Towarzystwa Ochrony Zabytków Kolejnictwa i Organizacji Skansenów." Towarzystwo nieformalnie funkcjonowało już od 1993 r., jako grupa miłośników kolei z Polski i ich zagranicznych przyjaciół-inwestorów, w celu ratowania zabytkowego taboru. Jako pierwszą wyremontowano i przekazano do lokomotywę Ol49-12.
W skansenie do tej pory zachowano kilkadziesiąt lokomotyw parowych, 11 lokomotyw spalinowych, ponad 20 wagonów towarowych i osobowych, tendry, dźwig kolejowy oraz elektryczny zespół trakcyjny EW90. Kolekcję parowozów wzbogaciły m.in. eksponaty z Łaz i likwidowanego skansenu w Krzeszowicach.
Problematyka prawna.
Od kilkunastu lat podejmowane są negocjacje władz skansenu z jednostkami rządowymi i samorządowymi w celu przejęcia na własność terenów należących do PKP PLK oraz PKP Nieruchomości i utworzenia w miejscu skansenu Górnośląskiego Muzeum Kolejnictwa

</doc>
<doc id="1317226" url="https://pl.wikipedia.org/wiki?curid=1317226" title="Álvaro de Campos">
Álvaro de Campos



</doc>
<doc id="1317229" url="https://pl.wikipedia.org/wiki?curid=1317229" title="Alvaro de Campos">
Alvaro de Campos



</doc>
<doc id="1317236" url="https://pl.wikipedia.org/wiki?curid=1317236" title="Karol Mátyás">
Karol Mátyás

Karol Mátyás (ur. 22 stycznia 1866 w Myślenicach, zm. 28 maja 1917 w Krakowie) – polski etnograf i folklorysta, autor wielu prac publikowanych w czasopismach naukowych i ogólnych.
Życiorys.
Syn Franciszka i Franciszki Jakubowicz. Ojciec był c.k. radcą w sądzie obwodowym w Nowym Sączu, a potem c.k. Sądu Wyższego w Krakowie. Karol naukę rozpoczął w Nowym Sączu, a po przeniesieniu ojca do Krakowa kontynuował w Gimnazjum św. Anny. W 1888 roku ukończył prawo na Uniwersytecie Jagiellońskim. Z zawodu był prawnikiem i urzędnikiem administracyjnym. Praktykował w Żywcu, Brzesku, Tarnobrzegu i Limanowej. W latach 1904-10 był komisarzem starosty w Bochni, potem starostą brzozowskim w latach 1911-1913. Starosta w Kolbuszowej od 1913 do 1914 roku. Tu zastała go inwazja rosyjska w wyniku której utracił całość zebranych książek. W 1916 roku przeniesiony do Lwowa. W 1917 pracował w Białej. Zmarł w Krakowie i został pochowany na cmentarzu Rakowickim.
W 1894 roku został członkiem komisji Antropologicznej Akademii Umiejętności. Od 1895 roku był członkiem Towarzystwa Ludoznawczego, a od 1901 Historycznego. 
Do podjęcia badań etnograficznych zachęcił go nauczyciel Bronisław Gustawicz. Zbierał bajki ludowe (warianty publikował w pismach "Świat" (1889) i "Wisła" (1894) oraz tatrzańskie i sandomierskie podania. Pisał też o zwyczajach świątecznych, dorocznych i domowych obrzędach, a także o gwarach i ich składnikach onomastycznych.

</doc>
<doc id="1317239" url="https://pl.wikipedia.org/wiki?curid=1317239" title="Karol Matyas">
Karol Matyas



</doc>
<doc id="1317245" url="https://pl.wikipedia.org/wiki?curid=1317245" title="Jan Piltz">
Jan Piltz

Jan Władysław Piltz (ur. 15 stycznia 1870 w Aleksandrowie, zm. 26 listopada 1930 w Krakowie) – polski lekarz neurolog i psychiatra, profesor Uniwersytetu Jagiellońskiego i pierwszy kierownik Katedry Neurologiczno-Psychiatrycznej Uniwersytetu Jagiellońskiego, twórca krakowskiej szkoły neurologicznej, działacz społeczny.
Życiorys.
Urodził się 15 stycznia 1870 roku w Aleksandrowie w powiecie nieszawskim, na terenie Guberni Warszawskiej, w spolonizowanej rodzinie o niemieckich korzeniach. Jego rodzicami byli Jan Piltz i Emma Schmidt. Ojciec Piltza był zawiadowcą stacji kolejowej, za udział w powstaniu styczniowym zesłanym na kilka lat na Syberię. Przyrodnim bratem Jana był polityk i dyplomata Erazm Piltz.
Uczęszczał do gimnazjum realnego w Warszawie, ukończył je w 1888 roku. W latach 1888–1889 studiował nauki przyrodnicze i matematykę na wydziale filozoficznym Uniwersytetu w Zurychu. Jego przyjacielem z tego okresu był Leon Marchlewski. Po zdaniu matury w Bernie powrócił na Uniwersytet Zuryski w 1892 roku i podjął studia medyczne; ukończył je w 1895.
Jako student był asystentem w klinice anatomii i histologii Philippa Stöhra (od maja do listopada 1893) i, w tym samym czasie, w Instytucie Badań Mózgu u Constantina von Monakowa. Pracował też jako asystent w klinice psychiatrycznej Augusta Forela (od lutego do maja 1895), u Marc-André Oliveta i Johannèsa Martina w Genewie (od stycznia 1895 do marca 1896). W 1897 roku wyjechał do St. Petersburga, tam zdał uzupełniające egzaminy maturalne z łaciny i greki i nostryfikował dyplom lekarski na Uniwersytecie w Kazaniu. Przez rok pracował w klinice neurologii i psychiatrii Akademii Medyko-Chirurgicznej w St. Petersburgu i doktoryzował się pod kierunkiem Władimira Biechtieriewa. Na zaproszenie nowego kierownika kliniki w Zurychu, Eugena Bleulera, wrócił do Szwajcarii i został we wrześniu 1898 pierwszym asystentem kliniki. Od kwietnia 1899 do stycznia 1900 był wicedyrektorem kliniki psychiatrycznej Uniwersytetu w Lozannie, kierowanej przez Alberta Mahaima. Od stycznia do grudnia 1900 roku pracował w klinice neurologicznej Salpêtrière, kierowanej wówczas przez Jules′a Déjerine′a.
W 1901 znalazł się w Warszawie, zorganizował samodzielny oddział neurologiczny z pracownią neuropatologiczną w warszawskim Szpitalu Praskim. Doktoryzował się w Lozannie w 1904 roku u Forela na podstawie dysertacji
"Contribution à l′étude de la dissociation de la sensibilité douloureuse et thermique dans les cas de traumatisme et d′affection de la moëlle épinière".
23 kwietnia 1905 został powołany na stanowisko profesora nadzwyczajnego Uniwersytetu Jagiellońskiego i pierwszym kierownikiem Katedry Neurologiczno-Psychiatrycznej UJ założonej w tym samym roku. Piltz w ciągu dwudziestu lat rozbudował Klinikę na wzór kliniki psychiatrycznej w Monachium, tak że posiadała trzy duże pawilony i pracownie: anatomiczną, biochemiczną, histopatologiczną, metaboliczną i neurofizjologiczną. Jego asystentami i współpracownikami byli m.in. Eugeniusz Artwiński, Eugeniusz Brzezicki, Władysław Chłopicki, Jan Gallus, Włodzimierz Godłowski, Eufemiusz Herman, Hermann Nunberg, Adam Kunicki, Władysław Medyński, Aleksandra Mitrinowicz, Cezar Onufrowicz, Maksymilian Rose, Adam Rydel, Aurelia Sikorska, Karol Stanisław Szymański, Aleksander Ślączka, Marcin Zieliński.
Członek korespondent Royal College of Psychiatrists od 1930 roku. Prezes Krakowskiego Towarzystwa Lekarskiego (1911), przewodniczący II Zjazdu Neurologów, Psychiatrów i Psychologów polskich (1912), przewodniczący Krakowskiego Towarzystwa Neurologiczno-Psychiatrycznego, prezes Krakowskiego Towarzystwa Eugenicznego, delegat Polski na Międzynarodowy Kongres Higieny Psychicznej w Waszyngtonie (1930).
Był odznaczony Krzyżem Komandorskim Orderu św. Sawy.
Żonaty z Zofią Pawliczyńską (1876–1948). Mieli córkę Janinę (1902–1965), zamężną za Feliksem Siedleckim, i syna Jerzego (1903–1938), prawnika.
Pochowany jest w grobie rodzinnym na Cmentarzu Rakowickim (kwatera 16). W Krakowie jego imieniem nazwano ulicę.
Dorobek naukowy.
Piltz opisał m.in. trzy odruchy źrenicze: jeden z nich znany jest jako odruch źreniczny Westphala-Piltza i polega na fizjologicznym zwężeniu źrenicy podczas zaciskania powiek, drugi to charakterystyczny (nie patognomoniczny) dla kiły III-rzędowej odruch źreniczny paradoksalny Piltza, polegający na rozszerzeniu źrenicy podczas jej oświetlania. Odruch źreniczny neurotoniczny Piltza również bywa obserwowany w kile układu nerwowego i polega na rozszerzeniu zwężonej, sztywnej źrenicy przy badaniu odruchu na zbieżność i nastawność. Odruch Haaba-Piltza występujący niekiedy w uszkodzeniu kory polega na zwężeniu źrenicy gdy badany pacjent patrzy na jasny obiekt umieszczony w obrzeżu pola widzenia.
Autorska definicja niepoczytalności Piltza została wprowadzona do polskiego kodeksu karnego.

</doc>
<doc id="1317246" url="https://pl.wikipedia.org/wiki?curid=1317246" title="Układ wiedeński">
Układ wiedeński

Układ wiedeński – traktat polityczny między Jagiellonami (Zygmuntem I Starym i Władysławem II Jagiellończykiem, królem Czech i Węgier) a Habsburgami (cesarzem Maksymilianem I), zawarty 22 lipca 1515 w Wiedniu, podczas zjazdu wiedeńskiego.
Cesarz zobowiązał się zaprzestać popierania Krzyżaków i Moskwy przeciwko Polsce, w zamian Jagiellonowie zgodzili się na realizację (ustalonego już wcześniej) podwójnego małżeństwa dzieci Władysława – Anny i Ludwika, z wnukami cesarza – Ferdynandem i Marią. Układ ten pozornie korzystny dla Polski, okazał się politycznym sukcesem Habsburgów, zapewniając im sukcesję w Czechach i na Węgrzech po śmierci Ludwika Jagiellończyka (zginął w 1526 pod Mohaczem). W jego wyniku pozostający w zależności lennej od Królestwa Czech Śląsk znalazł się ostatecznie poza orbitą wpływów polskich aż do ponownego przyłączenia części Górnego Śląska do Polski w 1922 r. w następstwie powstań śląskich.

</doc>
<doc id="1317248" url="https://pl.wikipedia.org/wiki?curid=1317248" title="Gotsu">
Gotsu



</doc>
<doc id="1317251" url="https://pl.wikipedia.org/wiki?curid=1317251" title="S-300V">
S-300V



</doc>
<doc id="1317255" url="https://pl.wikipedia.org/wiki?curid=1317255" title="Jan Grzegorzewski (krajoznawca)">
Jan Grzegorzewski (krajoznawca)

Jan Grzegorzewski (ur. ok. 1850 w Szulejkach w powiecie zwiahelskim na Wołyniu, zm. 1922) – polski etnograf, slawista, literat, krajoznawca i orientalista.
Gimnazjum ukończył w Żytomierzu. Slawistykę studiował w Odessie. Spędził wiele lat w Turcji i na Bałkanach. W Konstantynopolu i Sofii założył instytucje orientalistyczne "Hyacynthaeum", na cześć św. Jacka – pierwszego orientalisty polskiego, którego Grzegorzewski uważał za autora tzw. Kodeksu Kumańskiego ("Codex Cumanicus") św. Marka w Wenecji, wydanego przez Akademię budzyńską.
W Krakowie, najprawdopodobniej od 1914 r., rozpoczął wydawanie czasopisma "Rocznik Orientalistyczny", a w roku 1919 wydał we Lwowie książkę "Na Spiszu. Studia i teksty folklorystyczne".
Grzegorzewski interesował się polskimi Karaimami. Był autorem wielu prac z dziejów Słowiańszczyzny.

</doc>
<doc id="1317260" url="https://pl.wikipedia.org/wiki?curid=1317260" title="Zombie – pożeracze mięsa">
Zombie – pożeracze mięsa

Zombie – pożeracze mięsa (tytuł oryg. "Zombi 2") – włoski horror filmowy. Reżyserem filmu jest Lucio Fulci. Jest to włoski nieoficjalny sequel filmu Świt żywych trupów, który we Włoszech znany jest pod nazwą "Zombi". Film doczekał się dwóch kontynuacji.
Fabuła.
Nowy Jork, jacht bez załogi dryfuje u wybrzeży miasta. Na jacht dostaje się straż przybrzeżna, a gdy jeden z członków straży wchodzi do kabiny, zostaje pożarty przez zombie, po czym umiera, natomiast umarlak wychodzi na zewnątrz. Zombie zostaje zastrzelony, po czym wyrzucony za burtę. Ta wiadomość obiega całe miasto, w tym córkę właściciela opuszczonego jachtu, który przepadł bez wieści. Jego córka i dziennikarz zamierzają go odnaleźć. W tym celu wybierają się na wyspę Matool na Karaibach, gdzie mężczyzna prawdopodobnie zaginął co wynika z jego odnalezionego na pokładzie listu. Po drodze spotykają dwie osoby, które zamierzają im pomóc. Okazuje się, że wyspa jest opanowana przez żywe trupy, a pewien doktor prowadzi badania nad chorobą dziesiątkującą tubylców i zamieniającą umarłych w żądne krwi żywe trupy.

</doc>
<doc id="1317273" url="https://pl.wikipedia.org/wiki?curid=1317273" title="Leki przeciwdrgawkowe">
Leki przeciwdrgawkowe



</doc>
<doc id="1317275" url="https://pl.wikipedia.org/wiki?curid=1317275" title="Leki przeciwepileptyczne">
Leki przeciwepileptyczne



</doc>
<doc id="1317278" url="https://pl.wikipedia.org/wiki?curid=1317278" title="Neapolitańskie sumy">
Neapolitańskie sumy



</doc>
<doc id="1317279" url="https://pl.wikipedia.org/wiki?curid=1317279" title="Bola de Ouro">
Bola de Ouro

Bola de Ouro – czyli Złota Piłka - coroczna nagroda przyznawana od 1973 przez brazylijski magazyn piłkarski "Revista Placar" dla najlepszego piłkarza brazylijskiej ligi piłkarskiej.

</doc>
<doc id="1317285" url="https://pl.wikipedia.org/wiki?curid=1317285" title="Eric Jungmann">
Eric Jungmann

Eric Joseph Jungmann (ur. 2 grudnia 1981 roku w Orlando na Florydzie, USA) – amerykański aktor filmowy i telewizyjny.
Wystąpił jako Jain McManus w serialu telewizyjnym "Night Stalker". Jest znany z drugoplanowych udziałów w filmach kinowych: "To nie jest kolejna komedia dla kretynów" (ang. "Not Another Teen Movie", 2001) oraz "Szczęśliwe zakończenia" (ang. "Happy Endings", 2005).

</doc>
<doc id="1317291" url="https://pl.wikipedia.org/wiki?curid=1317291" title="Ranies">
Ranies

Ranies − dzielnica miasta Schönebeck (Elbe) w Niemczech, w kraju związkowym Saksonia-Anhalt, w powiecie Salzland.
Do 31 grudnia 2008 Ranies było samodzielną gminą należącą do wspólnoty administracyjnej Schönebeck.

</doc>
<doc id="1317300" url="https://pl.wikipedia.org/wiki?curid=1317300" title="Mark Rakita">
Mark Rakita

Mark Siemionowicz Rakita ("Марк Семёнович Ракита" ur. 22 lipca 1938 w Moskwie) − radziecki szermierz pochodzenia żydowskiego; szablista, wielokrotny medalista olimpijski.
Treningi rozpoczął w wieku 14 lat. W latach 60. należał do najlepszych szablistów świata, trzykrotnie zdobywał medale igrzysk olimpijskich w rywalizacji drużynowej. W 1968 w Meksyku w konkursie indywidualnym zajął drugie miejsce – przegrał baraż z Jerzym Pawłowskim. W 1967 został indywidualnym mistrzem świata, trzy lata później wywalczył srebro MŚ. Wielokrotnie był członkiem zwycięskiej drużyny.

</doc>
<doc id="1317304" url="https://pl.wikipedia.org/wiki?curid=1317304" title="Madagaskarski Napoleon">
Madagaskarski Napoleon



</doc>
<doc id="1317305" url="https://pl.wikipedia.org/wiki?curid=1317305" title="Blaszka krańcowa">
Blaszka krańcowa

Blaszka krańcowa (łac. "lamina terminalis") – struktura w ludzkim mózgu. Tworzy ją istota biała. Położona jest między blaszką dziobową i skrzyżowaniem wzrokowym. Za nią znajduje się spoidło dziobowe. Jest jedną ze struktur tworzących przednią ścianę komory trzeciej.
Posiada powierzchnię przednią i tylną. Ta pierwsza graniczy ze zbiornikiem jamy podpajęczynówkowej, druga natomiast posiada wyściółkę, odgraniczając wspomnianą już trzecią komorę.
Dostarcza do podwzgórza informacji dotyczących regulacji ciśnienia i objętości krwi.

</doc>
<doc id="1317307" url="https://pl.wikipedia.org/wiki?curid=1317307" title="Herb gminy Brenna">
Herb gminy Brenna

Herb Brennej przedstawia w polu srebrnym dwa świerki na dwóch wzgórzach, prawym zielonym, lewym złotym. 
Historia.
Godło herbowe znane jest, w nieco zmienionej formie, od XVIII wieku, kiedy pojawiło się na pieczęciach gminnych. Najstarsza pieczęć została odciśnięta na dokumencie katastralnym z 1723 roku. Pieczęć okrągła, o średnicy 25 mm, przedstawia dwie wierzby bez liści, stojące na murawie. W otoku napis DIEDINA BRINNA 1711. W polu kolejnej pieczęci lakowej z 1751 znajduje się rysunek dwóch wierzb o nieco wyższych pniach, jakby palm, każda na górce, zaś na otoku napis +DIEDINA BRINA 1751. Pieczęć ta była wyciskana w 1775, 1786, 1820 i 1835.
W 1864 pojawiła się nowa pieczęć, o średnicy 32 mm, z polskim napisem *GMINA * BRENA* 1864 i rysunkiem z dwiema wierzbami na murawie (według Gumowskiego palmy). Pieczęć tą odciskano m.in. na listach i dokumentach z lat 1870-1916. Pieczęć o takim samym rysunku, ale o odwróconych barwach, znana jest z odcisku z 1913. 
Trzecia i czwarta pieczęć mają napis Przełożeństwo gminne * BRENNA, ale wierzb czy palm, widnieją dwa świerki rosnące na dwóch górach. Obie pieczęcie miały 34 mm średnicy i użyto ich na dokumentach z lat 1919-36. Różniły się od siebie tylko kształtem przerywników. W tym samym okresie była używana jeszcze jedna pieczęć z tym godłem, o średnicy 30 mm, z napisem * Gmina Brenna * Gemeinde Brenna *. Odciśnięto ją na dokumencie z 1921. Według Gumowskiego, pieczęć ze świerkami była w użyciu do 1939. W 1945 wykonano nową pieczęć z niemal takim samym godłem. Średnica 34 mm, w otoku * URZĄD GMINNY * BRENNA. 
W 1939 Marian Gumowski zaproponował rysunek herbu i zielony kolor dla świerków i gór na srebrnym (białym) tle. Obecnie używany herb gminy jest zgodny z jego szkicem, ale wbrew jego propozycji, jeden z pagórków narysowano złoty (żółty).
Użycie.
Herb Brennej razem z herbem Górek Wielkich i herbem Górek Małych jest prezentowany na różnych materiałach dotyczących gminy Brenna, chociaż ta oficjalnie nie uchwaliła jak dotąd własnego herbu.

</doc>
<doc id="1317313" url="https://pl.wikipedia.org/wiki?curid=1317313" title="Linia kolejowa Ducherow – Świnoujście Główne">
Linia kolejowa Ducherow – Świnoujście Główne

Linia kolejowa Ducherow - Świnoujście Główne – rozebrana linia kolejowa o pierwotnej długości 37,67 km łącząca stację Ducherow ze stacją Świnoujście Główne.
Historia.
16 marca 1863 roku otwarto połączenie kolejowe Berlin-Pasewalk-Züssow-Stralsund. Późniejsze działania kupców z wyspy Uznam doprowadziły do tego, że 11 grudnia 1874 roku Szczecińsko-Berlińskie Towarzystwo Kolejowe (niem. Berlin-Stettiner Eisenbahn-Gesellschaft) uzyskało koncesję na budowę odnogi tej linii do Świnoujścia. Już na początku 1875 roku rozpoczęto pierwsze prace budowlane. Linia miała początek w Ducherow, dalej wiodła przez most podnoszony "Karniner Hubbrücke" na Peenestrom, następnie przez południową część wyspy Uznam i od południowo-zachodniej strony docierała do Świnoujścia do stacji Świnoujście Główne ("Swinemünde Hbf"). Linię oddano do eksploatacji 15 maja 1876, była to linia jednotorowa o długości 37,67 km. W 1892 roku wprowadzono letnie połączenie pośpieszne z Berlina do Świnoujścia. W 1907 roku zaczęto prace nad budową drugiego toru na linii, a 23 maja 1908 roku nastąpił odbiór techniczny, a 1 lipca tego samego roku linia stała się oficjalnie linią dwutorową. 28 kwietnia 1945 wycofujące się wojska niemieckie wysadziły przęsło mostu w Karnin. Po wojnie komendantura radziecka kazała odbudować zniszczoną w czasie wojny linię do Karnin, która potem służyła wojskom radzieckim do wywozu dóbr z wyspy Uznam. W roku 1947 rozpoczęto rozbiórkę linii od Karnin do Świnoujścia, pod koniec 1948 pozostały już tylko puste nasypy oraz budynki stacyjne. Również w 1948 roku zaczęto rozbierać odcinek od Ducherow do mostu w Karnin, a w latach 1952-53, zdemontowano częściowo most w Karnin, pozostawiając jedynie część podnoszoną, która istnieje do tej pory. Niektóre części mostu posłużyły do odbudowy mostu w Kostrzynie.
Czasy przejazdu.
Według rozkładu jazdy z roku 1944 czas przejazdu na linii wynosił odpowiednio:

</doc>
<doc id="1317316" url="https://pl.wikipedia.org/wiki?curid=1317316" title="Spoidło dziobowe">
Spoidło dziobowe



</doc>
<doc id="1317317" url="https://pl.wikipedia.org/wiki?curid=1317317" title="Przesunięcie cykliczne">
Przesunięcie cykliczne



</doc>
<doc id="1317319" url="https://pl.wikipedia.org/wiki?curid=1317319" title="Gröna">
Gröna

Gröna – dzielnica miasta Bernburg (Saale) w Niemczech, w kraju związkowym Saksonia-Anhalt, w powiecie Salzland.
Do 31 grudnia 2009 była to oddzielna gmina należąca do wspólnoty administracyjnej Bernburg.

</doc>
<doc id="1317322" url="https://pl.wikipedia.org/wiki?curid=1317322" title="Jądro soczewkowate">
Jądro soczewkowate

Jądro soczewkowate (łac. "nucleus lentiformis" lub "nucleus lenticularis") – struktura ludzkiego mózgu położona w kresomózgowiu parzystym zbudowana z istoty szarej.
Podział.
Wyróżniamy w nim 2 części o zupełnie różnym pochodzeniu:
Rozdziela je blaszka rdzenna boczna ("lamina medullaris lateralis").

</doc>
<doc id="1317323" url="https://pl.wikipedia.org/wiki?curid=1317323" title="Kelly Scott">
Kelly Scott

Kelly Lynn Scott, z domu Mackenzie (ur. 1 czerwca 1977 w Winnipeg, Manitoba) – kanadyjska curlerka, mistrzyni kraju, świata i świata juniorów. Obecnie mieszka w Kelownie i reprezentuje Kolumbię Brytyjską.
Kelly Mackenzie na Mistrzostwach Kanady Juniorów 1995 reprezentowała Manitobę i wygrała rywalizację, dzięki czemu uzyskała wyjazd na mistrzostwa świata. Round-robin mistrzostw w szkockim Perth drużyna Mackenzie zakończyła na 3. miejscu po czym wygrała w półfinale ze Szkocją 8:6. Zdobyła mistrzostwo świata pokonując w finale Szwecję 6:5.
Mackenzie brała udział w juniorskich mistrzostwach Kanady już w 1991, w drużynie Jill Staub.
Po raz pierwszy Scott wzięła udział w krajowych mistrzostwach kobiet w 2003 jednak nie odniosła tam sukcesu. Rok później nie zakwalifikowała się do rozgrywek z ramienia prowincji. Jednak w 2005 jako kapitan zespołu grała w Tournament of Hearts 2005 i po rundzie każdy z każdym klasyfikowała się na 2. pozycji. Przegrała jednak mecz playoff 1-2 z Jennifer Jones (późniejszą mistrzynią) 7:8 a następnie z Jenn Hanną mecz o możliwość gry w finale 7:9. Ostatecznie zdobyła brązowy medal.
W 2006 ponownie wygrała mistrzostwa prowincji i wygrała marcowy Scott Tournament of Hearts 2006. Wcześniej z bilansem 9-2 wygrała round-robin, w fazie playoff pokonała 6:5 Colleen Jones z Nowej Szkocji a następnie w samym finale pokonała obrończynię tytułu Jennifer Jones 8:6. W tym samym roku Scott wyjechała na Mistrzostwa Świata Kobiet w Curlingu 2006, gdzie zdobyła brązowy medal.
Podczas sezonu rozgrywek curlingowych (Players' Championships) Scott wygrała end za maksymalną liczbę ośmiu punktów, co jest na takim poziomie rywalizacji bardzo rzadkie. Był to mecz z Cathy King, który w 6. endzie zakończył się wynikiem 14:4.
Występ w finałach Scotties Tournament of Hearts 2007 zespół pod przewodnictwem Scott miał już zapewniony jako "Drużyna Kanada" (obrońca tytułu). Do fazy playoff zespół zakwalifikowała się z pierwszego miejsca, jednak już w pierwszym meczu Scott przegrała z drużyną Saskatchewanu (Jan Betker) 5:8. Zagrała jednak w finale po pokonaniu w półfinale Jennifer Jones z Manitoby 7:5. Finał układał się pomyślnie dla Scott i wynikiem 8:5 obroniła tytuł mistrza Kanady.
W japońskim Aomori Scott zakończyła Round-robin na pierwszym miejscu a w dalszych rozgrywkach dwukrotnie pokonała Dunki (Angelina Jensen) 11:3 i 8:4. W ten sposób zdobyła tytuł mistrzyni świata – zarazem była pierwszą kobietą (wraz z Sashą Carter) na świecie, która zdobyła mistrzostwo kobiet i mistrzostwo juniorów kobiet.
Do Scotties Tournament of Hearts 2008 Scott ponownie nie musiała się kwalifikować. Zawody te zakończyła jednak na 8. miejscu z bilansem 5-6. Zespół Scott zakwalifikował się do pierwszej fazy Canadian Olympic Curling Trials 2009. Drużyna dotarła do ostatniego meczu rundy C, który wygrała wynikiem 9:4 i tym samym zakwalifikowała się do głównego turnieju wyłaniającego reprezentację Kanady na ZIO 2010. Zawody finałowe Scott ukończyła na ostatnim 8. miejscu.
Scott wygrała mistrzostwa Kolumbii Brytyjskiej w 2010, 2011 i 2012. W występach na mistrzostwach Kanady zajęła odpowiednio 4., 5. i 2. miejsce. Podczas pierwszego z tych występów przegrała dolny mecz Page play-off przeciwko Kriście McCarvile, rok później w tie-breaker uległa reprezentantkom Nowej Szkocji (Heather Smith-Dacey). W 2012 drużyna w play-offie wygrała z Manitobą (Jennifer Jones) by później w finale ulec Albercie (Heather Nedohin).
W 2013 Kelly Scott ponownie brała udział w kwalifikacjach olimpijskich. Jej drużyna zajęła 3. miejsce w turnieju Road to the Roar i nie awansowała do głównych zawodów. W ostatniej fazie ekipa Scott uległa Renée Sonnenberg i Valerie Sweeting.

</doc>
<doc id="1317324" url="https://pl.wikipedia.org/wiki?curid=1317324" title="Josef Gerstmann">
Josef Gerstmann

Josef Gerstmann (ur. 17 lipca 1887 we Lwowie, zm. 23 marca 1969 w Nowym Jorku) – austriacko-amerykański lekarz neurolog pochodzenia żydowskiego. Przedstawił jeden z pierwszych opisów zespołu tętnicy kątowej (zespół Gerstmanna) i, wspólny z Scheinkerem i Sträusslerem, opis rzadkiej choroby neurologicznej o znanej od 1989 roku prionowej etiologii (zespół Gerstmanna-Sträusslera-Scheinkera).
Życiorys.
Josef Gerstmann urodził się 17 lipca 1887 roku we Lwowie, jako syn Joachima Gerstmanna i Berthy z Zuckerów. Uczęszczał do k.k. II Obergymnasium we Lwowie, w 1907 roku zdał maturę. Następnie rozpoczął studia medyczne na Uniwersytecie Wiedeńskim i 29 listopada 1912 roku otrzymał tytuł doktora wszechnauk medycznych. Podczas I wojny światowej służył jako lekarz wojskowy na froncie włoskim, w "Reservespital" w Innsbrucku, i za służbę został odznaczony. Po powrocie do Wiednia został asystentem w klinice neurologiczno-psychiatrycznej Juliusa Wagnera-Jauregga, pracował z nim od 1918 do 1930 roku. Habilitował się z psychiatrii i neurologii w 1921 roku, w 1929 roku został profesorem nadzwyczajnym. W 1930 zastąpił Emila Redlicha na stanowisku dyrektora Lecznicy Chorób Nerwowych Marii Teresy ("Nervenheilanstalt Maria-Theresien-Schlössel") w Wiedniu. Mieszkał w tym czasie przy Kochgasse 5. Jego żoną od 1920 roku była Martha Sara z domu Stein, pochodząca z Pilzna (1896–1981). 
Gerstmann w 1938 roku emigrował do Stanów Zjednoczonych na pokładzie Cunard White Star RMS Aquitania, razem z żoną Marthą i przyjacielem Ottonem Marburgiem. Statek wypłynął z Southampton i 14 czerwca 1938 roku dotarł do Nowego Jorku. Wpierw pracował w Springfield/Ohio State Hospital, od 1940 do 1941 roku na stanowisku "research assistant" i jako neurolog konsultant w St. Elisabeth Hospital w Waszyngtonie, od 1941 "research associate" w Nowojorskim Instytucie Neurologicznym, od 1941 do 1946 "attending neuropsychiatrist" w Goldwater Memorial Hospital i od 1940 do 1941 w Postgraduate Hospital. Przez kolejne lata Gerstmann pracował w Nowym Jorku, praktykował przy 240 Central Park South. Był członkiem honorowym American Psychiatric Association i Academy of Neurology, członkiem American Psychopathological Association, Psychotherapeutic Society, Pirquet Society i Rudolf Virchow Society. Zmarł 23 marca 1969 w swoim nowojorskim mieszkaniu, uroczystość pogrzebowa odbyła się 25 marca. 
Po jego śmierci część prac została zebrana i opublikowana przez Marthę Gerstmann przy pomocy Karla Gloninga. Wymieniany jest wśród najwybitniejszych austriackich neurologów. Krótki artykuł biograficzny autorstwa Lazarosa C. Triarhou ukazał się w 2008 roku na łamach „Journal of Neurology”. Obszerna biografia Gerstmanna autorstwa Lawrence′a Zeidmana i wsp. ukazał się w 2014 roku.
Dorobek naukowy.
Gerstmann opublikował ponad 100 prac. W 1918 roku przedstawił mało znany opis czystej, jednostronnej agnozji czucia dotyku. Jego pacjentem był 34-letni żołnierz piechoty z raną postrzałową głowy i uszkodzonym zakrętem zaśrodkowym oraz dolną częścią płata ciemieniowego, pozbawiony zdolności rozpoznania dotykiem przedmiotów trzymanych w lewej ręce, mimo zachowanej percepcji somatosensorycznej. 
W 1924 roku opublikował pierwszą z prac poświęconych zespołowi, określanego dziś jako zespół tętnicy kątowej, zespół Gerstmanna albo zespół Gerstmanna-Badala (rzadko i głównie w piśmiennictwie francuskojęzycznym; wcześniejszy opis autorstwa Jules′a Badala uważany jest za niedokładny). Na cechy zespołu według Gerstmanna składały się agnozja palców, agrafia, mylenie stron prawej i lewej, akalkulia lub dyskalkulia. We wrześniu 1930 roku przedstawił referat na ten temat na 20. zjeździe Deutsche Gesellschaft für Neurologie w Dreźnie. Sam Gerstmann nie był przeświadczony o tym, że opisany zespół faktycznie jest osobną jednostką nozologiczną; współcześni i późniejsi neurolodzy często kwestionowali jego istnienie, wskazując np. statystyczną rzadkość współwystępowania wszystkich czterech cech zespołu. Istnieje natomiast jednomyślność co do lokalizującej wartości każdego z czterech objawów zespołu dla uszkodzeń płata skroniowego. 
Przedstawił modyfikację testu Romberga („test Gerstmanna”): tendencja do przewracania się, po kilkukrotnym zgięciu i wyprostowaniu tułowia z zamkniętymi oczami i złączonymi stopami wskazuje na ataksję móżdżkową. 
Zajmował się razem z Wagnerem-Jaureggiem metodą leczenia paraliżu postępującego gorączką, uzyskiwaną przez zakażanie pacjentów malarią. Wagner-Jauregg otrzymał za te prace Nagrodę Nobla w 1927 roku. Wagner-Jauregg napisał wstęp do monografii Gerstmanna "Die Malariabehandlung der progressiven Paralyse" (Springer, Wiedeń 1925). 
18 czerwca 1935 roku Gerstmann, razem z Ilją Scheinkerem i Ernstem Sträusslerem przedstawił na spotkaniu Wiedeńskiego Towarzystwa Neurologii i Psychiatrii przypadek choroby, znanej dziś jako zespół Gerstmanna-Sträusslera-Scheinkera i zaliczanej obecnie do chorób prionowych. Praca ukazała się drukiem w następnym roku; Scheinker podał w niej jedynie inicjał swojego imienia, obawiając się ujawnić swoje pochodzenie w sytuacji rosnącego wpływu nazistów (wszyscy trzej neurolodzy byli zmuszeni w nieodległej przyszłości emigrować i po wojnie praktykowali w Stanach Zjednoczonych). Gerstmann wcześniej, w marcu 1928 roku, przedstawił na spotkaniu Wiedeńskiego Towarzystwa Psychiatrii i Neurologii przypadek 25-letniej „panny H” z tej samej rodziny z zaburzeniami równowagi i chodu oraz zmianami charakteru. Opisał u niej niezwykły objaw, polegający na tym, że przy biernym lub czynnym zwróceniu głowy w bok wyprostowane prosto przed siebie ręce pacjentki krzyżowały się, i zawsze wyżej była ręka po stronie przeciwnej niż kierunek w którym została odwrócona głowa.
W 1942 roku opisał rzadkie zaburzenie schematu ciała, które nazwał somatoparafrenią. W dwóch przypadkach prawostronnych uszkodzeń mózgu, obok znanych objawów anozognozji deficytów ruchowych i somatosensorycznych opisał urojenia dotyczące lewej strony ciała, dotyczące świadomości posiadania tych części ciała. Gerstmann odróżnił somatoparafrenię od dobrze poznanej wcześniej autosomatoagnozji (autosomatoamnezji) – „agnostycznej (amnestycznej) nieświadomości części ciała, od prostego zaniedbywania ich obecności po doświadczenie ich nieistnienia”. Według Gerstmanna somatoparafrenię charakteryzują objawy pozytywne (wytwórcze): „złudzenia lub zniekształcenia postrzegania i konfabulacje lub urojenia odnoszące się do dotkniętej połowy ciała lub kończyn”.
Inne zagadnienia, którymi się zajmował, to: nieprawidłowości kory mózgowej w padaczce, opóźnienie umysłowe, porażenie młodzieńcze, schizofrenia, astereognozja, zaburzenia czucia, zaburzenia równowagi po ranach postrzałowych głowy. Razem z Ottonem Kaudersem badał zaburzenia psychiatryczne u dzieci po zapaleniu mózgu, z Schilderem zajmował się zaburzeniami pisma (mikrografia) u pacjentów z afazją, ze Sträusslerem korelacje kliniczno-patologiczne w zapaleniu mózgu i rdzenia oraz w stwardnieniu rozsianym. Uczniem Gerstmanna był Viktor Frankl.

</doc>
<doc id="1317325" url="https://pl.wikipedia.org/wiki?curid=1317325" title="Barry Palmer">
Barry Palmer

Barry Palmer (ur. w 1958 w Anglii) – brytyjski wokalista, śpiewający między innymi w zespole Triumvirat oraz wielu utworach Mike'a Oldfielda.
Biografia i kariera.
Barry Palmer zaczął karierę w 1976 roku, kiedy został przyjęty do zespołu Triumvirat, z którym nagrał trzy albumy.
W 1983 roku skontaktował się z nim Mike Oldfield, który po wysłuchaniu jednej z płyt Triumvira zainteresował się głosem wokalisty. Oldfield chciał, by Palmer wziął udział w trasie koncertowej promującej jego album "Crises", ten jednak odmówił ponieważ zajęty był nagrywaniem swojego solowego projektu.
Po zakończeniu trasy koncertowej, Oldfield ponownie skontaktował się z Palmerem. Efektem współpracy była piosenka "Crime of Passion" a w 1984 album "Discovery" na którym Palmer jest wykonawcą połowy śpiewanych piosenek.
Po zakończeniu współpracy z Oldfieldem, dokończył nagrywanie swojej solowej płyty "Without An Aim". Album opowiadał historię ambitnego muzyka, którego życie zmienia się w gonitwę za karierą. Projekt nie osiągnął większych sukcesów, szczególnie, że niedługo po wydaniu płyty, jej wydawca - Venom Records zbankrutowało.
Później Palmer sygnował singel "God Bless The Children", który zyskał pewną popularność w Skandynawii. Występował z zespołami The Wedge oraz Nightshift w Londynie.

</doc>
<doc id="1317326" url="https://pl.wikipedia.org/wiki?curid=1317326" title="Kelly Mackenzie">
Kelly Mackenzie



</doc>
<doc id="1317329" url="https://pl.wikipedia.org/wiki?curid=1317329" title="Zamek Bodiam">
Zamek Bodiam

Zamek Bodiam (ang. "Bodiam Castle") – otoczony fosą zamek w Wielkiej Brytanii, położony w Robertsbridge w East Sussex. 
Został zbudowany 1385 roku przez Edwarda Dallyngrigge w obronie przed ewentualną inwazją francuską. 
W XV lub XVI wieku zamek został zdemolowany, prawdopodobnie podczas wojny domowej. Obiektem opiekuje się organizacja National Trust. Zbiera fundusze na odbudowę dachu. W XIX i XX wieku zamek został częściowo wyremontowany.

</doc>
<doc id="1317332" url="https://pl.wikipedia.org/wiki?curid=1317332" title="Leszek Kantor">
Leszek Kantor



</doc>
<doc id="1317333" url="https://pl.wikipedia.org/wiki?curid=1317333" title="Leo Kantor">
Leo Kantor



</doc>
<doc id="1317334" url="https://pl.wikipedia.org/wiki?curid=1317334" title="Blaszka rdzenna boczna">
Blaszka rdzenna boczna

Blaszka rdzenna boczna () – struktura w ludzkim mózgu zaliczana do kresomózgowia parzystego zbudowana z istoty białej. Rozdziela ona dwie różne części tradycyjnie łączone razem w jądro soczewkowate (skorupa – zewnętrzna, gałka blada – wewnętrzna).

</doc>
<doc id="1317335" url="https://pl.wikipedia.org/wiki?curid=1317335" title="Jesienne wymówki">
Jesienne wymówki

Jesienne wymówki (tyt. oryg. "Qortimet e vjeshtës") – albański film fabularny z roku 1981 w reżyserii Kristaqa Dhamo.
Opis fabuły.
Akcja filmu rozgrywa się w latach 30. XX w. Na terytorium Albanii zaczynają działać pierwsi komuniści. Kujtim Stefi jest studentem zaangażowanym w działalność komunistyczną. Realia życia w czasach króla Zoga i bieda, którą obserwuje w życiu codziennym, jeszcze bardziej upewniają go, co do podjętego wyboru.
Zdjęcia do filmu realizowano w okolicach Szkodry. W filmie wykorzystano młodzieńcze utwory Qemala Stafy. Twórca scenariusza do filmu Peçi Dado zmarł w trakcie realizacji filmu.

</doc>
<doc id="1317339" url="https://pl.wikipedia.org/wiki?curid=1317339" title="Blaszka rdzenna przyśrodkowa">
Blaszka rdzenna przyśrodkowa

Blaszka rdzenna przyśrodkowa () – struktura w ludzkim mózgu zaliczana do kresomózgowia parzystego zbudowana z istoty białej. Rozdziela ona na dwie części (boczną i przyśrodkową) gałkę bladą.

</doc>
<doc id="1317340" url="https://pl.wikipedia.org/wiki?curid=1317340" title="Moville">
Moville

Moville (irl. "Magh Bhille" albo "Bun an Phobail") – miasto w Irlandii, w hrabstwie Donegal nad zatoką Lough Foyle na półwyspie Inishowen. Mieszka tu 1481 osób (stan z 2011 roku).
W Moville działała do niedawna przystań dla łodzi rybackich, jednak od czasu otwarcia portu w pobliskim Greencastle liczba przypływających tu łodzi drastycznie spadła. W Moville odbywają się jednak coroczne regaty.
W XIX wieku (szczególnie w czasie wielkiego głodu) z portu Moville wyruszała duża liczba emigrantów do USA i Kanady.
Krzyż Cooley i Skull House.
Na obrzeżach miasta stoi kamienny, wczesnochrześcijański Krzyż Cooley ("Cooley Cross"). W jego górnym ramieniu wybity jest otwór, co może dowodzić wykucia krzyża z kamienia, który w czasach pogańskich służył do przypieczętowywania traktatów przez wzajemne uściśnięcie sobie dłoni ponad otworem przez przedstawicieli opozycyjnych stron (Święty Patryk przy krzewieniu chrześcijaństwa często wykorzystywał pogańskie święte miejsca i przedmioty dla zmniejszenia traumy związanej z nawróceniem). Krzyż stoi przy starym cmentarzu, otoczonym murami, brąniącymi niegdyś klasztoru założonego przez Świętego Patryka. W granicach cmentarza znajduje się także Skull House ("Dom Czaszki"), mający kształt ula. Była to pierwotnie kaplica, a następnie grobowiec, będący domniemanym miejscem spoczynku św. Finiana.
Klasztor założony przez Świętego Patryka przetrwał do XII wieku. W 1622 zbudowano w tym miejscu kościół, ale i on został zniszczony już w 1688 roku. Obecnie na terenie cmentarza znajdują się jego ruiny.
Chociaż krzyż i Skull House pochodzą z okresu wczesnego chrześcijaństwa, sam cmentarz jest dużo młodszy - zmarłych chowano tu jeszcze pod koniec XIX wieku, a najstarsze zachowane nagrobki pochodzą z pierwszej połowy wieku XVIII.

</doc>
<doc id="1317343" url="https://pl.wikipedia.org/wiki?curid=1317343" title="Korpus Breslau">
Korpus Breslau



</doc>
<doc id="1317344" url="https://pl.wikipedia.org/wiki?curid=1317344" title="Baptysterium w Padwie">
Baptysterium w Padwie

Baptysterium w Padwie – budowla sakralna przylegająca do katedry w Padwie, która została wzniesiona w celu celebrowania w niej sakramentu chrztu. Baptysterium poświęcone jest św. Janowi Chrzcicielowi, a jego początki sięgają XI–XII w. Budowla ma kształt kwadratu z tamburem i kopułą. W trakcie swej historii ulegała pewnym modyfikacjom. W 1280 dobudowana została kaplica z ołtarzem, a w 1376 wzniesiony został drugi tambur, który obejmuje fresk "Raj" autorstwa Giusto de' Menabuoi. Natomiast portyk z obecnie istniejącym wejściem jest z XV w.
Informacje ogólne.
Gdy zostały wykonane freski, zamknięto główne wejście (południowe), a wtedy głównymi stały się drzwi, które wychodziły na stary krużganek "domu kanoników" (Casa dei canonici) (od strony zachodniej). Cykl malarski zrealizowany w baptysterium wymaga zresztą konkretnego porządku lektury od katechumenów, którzy wchodzili od strony zachodniej. Ukazywał się przed nimi leitmotiv narracji: "Raj", "Stworzenie świata", "Ukrzyżowanie Chrystusa i Odkupienie świata", "Zesłanie Ducha Świętego" i ołtarz ofiary Mszy świętej. Tak wnętrze budowli było postrzegane przez chrześcijan z XIV w., kiedy to Fina Buzzaccarini, żona Francesco z Carrary, władcy Padwy, wybrała tę świątynię jako miejsce pochówku dla siebie i dla męża. Ich groby przetrwały tam aż do początków XV w., kiedy to Wenecjanie zajęli miasto i chcieli usunąć wszelkie ślady poprzednich władców. Zniszczyli więc ich groby oraz herby.
Malowidła.
Kopuła.
Freski znajdujące się do dziś w baptysterium zostały namalowane w latach 1376–1378 przez Giusto de' Menabuoi. Wykonanie prac zleciła mu Fina Buzzaccarini. Odczytywanie treści fresków należy zacząć od góry, a mianowicie od wizji "Raju", gdzie "Chrystus" otoczony jest przez aniołów i świętych, wśród których główne miejsce zajmuje Matka Boża. Malowidło pokrywające kopułę wykonane jest na wzór malarstwa średniowiecznego, a mianowicie pośrodku przedstawiony jest Chrystus z otwartą księgą, w której widnieje napis "Ego sum alpha et omega" (Ja jestem alfa i omega). Zbawiciel otoczony jest przez krąg aniołów i tęczę, dalej znajduje się potrójny rząd świętych, spośród których najbliżej Chrystusa są apostołowie. Tych pięć pierścieni jest przerwanych przez wizerunek Maryi, która ubrana jest w błękitną szatę, symbol boskiego macierzyństwa. Obraz ten znajduje się w elipsie złotych promieni, którą otaczają aniołowie grający na różnych instrumentach. Można się tu doliczyć 108 świętych.
Tambur.
Na tamburze, zaczynając od dawnego wejścia znajdujemy 33 sceny zainspirowane 37 rozdziałami z Księgi Rodzaju, na ścianach zaś sceny z Nowego Testamentu. Sceny starotestamentalne rozpoczynają się od stworzenia świata, stworzenia mężczyzny i kobiety itd. a kończą się na wydarzeniach związanych z dziejami Józefa sprzedanego do Egiptu przez braci.
Pendentywy.
Poniżej na czterech pendentywach malarz umieścił postacie i symbole czterech ewangelistów. Obok każdego z nich znajdują się dwaj prorocy. Tak więc na pierwszym pendentywie znajdujemy św. Jana ewangelisty, orła oraz proroków Ezechiela i Daniela. Na następnym widzimy św. Marka, lwa i proroków Ozeasza i Jonasza. Obok św. Mateusza dostrzegamy anioła oraz proroków Izajasza i Micheasza. Jako czwarty występuje św. Łukasz, obok niego wół i prorocy Dawid oraz Jeremiasz.
Ściany.
Na ścianach znajdują się sceny wzięte z Ewangelii, począwszy od wydarzeń związanych z życiem i działalnością św. Jana Chrzciciela, do malowideł ilustrujących życie Maryi i Jezusa. Autor tworząc te dzieła inspirował się tekstami wszystkich czterech Ewangelii kanonicznych, a szczególnie Ewangelią św. Jana. Kolejność scen następuje od lewej począwszy od wejścia.
Apsyda.
Ciekawym zjawiskiem malarskim są ilustracje do Apokalipsy umieszczone w apsydzie. Znajdziemy tam próbę ikonograficznego przedstawienia licznych symboli i symbolicznych scen, który Apokalipsa jest pełna. Zwieńczeniem tych ilustracji jest kopuła, na której namalowane jest zesłanie Ducha Świętego na Maryję i Apostołów. W centrum kopuły powielony został motyw z "Raju", a mianowicie Chrystus Pantokrator z otwartą księgą.
Poliptyk.
Interesujący jest też poliptyk autorstwa Giusto de' Menabuoi, znajdujący się na jedynym ołtarzu w absydzie. Giusto umieścił na nim 51 osób i symboli. W górnej części znajdujemy scenę obrazującą chrzest Jezusa, pod nią, w centralnej części Matkę Bożą z Dzieciątkiem, a w poszczególnych kwaterach poliptyku różne postacie świętych. Wśród nich są np.: św. Franciszek, św. Ambroży, św. Augustyn, św. Antoni. Na dole z lewej strony umieszczony został herb rodziny Carrara, a z prawej rodziny Buzzaccarini.

</doc>
<doc id="1317346" url="https://pl.wikipedia.org/wiki?curid=1317346" title="Korpus Graudenz">
Korpus Graudenz



</doc>
<doc id="1317348" url="https://pl.wikipedia.org/wiki?curid=1317348" title="Korpus Posen">
Korpus Posen



</doc>
<doc id="1317349" url="https://pl.wikipedia.org/wiki?curid=1317349" title="Grand Prix Stanów Zjednoczonych 1959">
Grand Prix Stanów Zjednoczonych 1959

Grand Prix Stanów Zjednoczonych 1959 (oryg. United States Grand Prix) – 9.(ostatnia) runda Mistrzostw Świata Formuły 1 w sezonie 1959, która odbyła się 12 grudnia 1959 po raz 1. na torze Sebring International Raceway.
1. Grand Prix Stanów Zjednoczonych zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1317350" url="https://pl.wikipedia.org/wiki?curid=1317350" title="Korpus Thorn">
Korpus Thorn



</doc>
<doc id="1317352" url="https://pl.wikipedia.org/wiki?curid=1317352" title="The 25th Hour (album Vision Divine)">
The 25th Hour (album Vision Divine)

The 25th Hour – piąty album grupy Vision Divine, wydany w 2007 roku przez wytwórnię Scarlet Records.

</doc>
<doc id="1317353" url="https://pl.wikipedia.org/wiki?curid=1317353" title="Test apercepcji tematycznej Murraya">
Test apercepcji tematycznej Murraya

Test apercepcji tematycznej Murraya (TAT, ang. "Thematic Apperception Test") był jednym spośród pierwszych powszechnie używanych projekcyjnych testów psychologicznych. Został stworzony przez Henry'ego Murraya, a następnie rozwijany i popularyzowany przez Silvana Tomkinsa i in. 
W wersji podstawowej test składa się z trzech serii po 10 obrazków. Na obrazkach przedstawione są sceny z życia społecznego, które badany ma szeroko opisać, łącznie z tym czego na obrazkach nie ma a może się domyślić.
W przypadku dorosłych, o przynajmniej przeciętnej inteligencji, pytani są proszeni o opowiedzenie jak najbardziej dramatycznej historii dla każdego z rysunków tak aby zawierała ona:
Istnieje odmiana testu przeznaczona dla dzieci, w której na obrazkach przedstawione są sytuacje rodzinne lub zwierzęta. Wersję tę stosuje się również w stosunku do osób upośledzonych. 
W przypadku dzieci i osób o ograniczonych możliwościach umysłowych wymagania są mniejsze, w szczególności nie wymaga się opowiadania dramatycznych historii.
Test TAT jest testem projekcyjnym i podobnie jak w teście Rorschacha ocena osoby badanej jest wykonywana na bazie tego co ona wymyśli w odpowiedzi na oglądane obrazy. Badacz stara się zrozumieć na podstawie opowieści osobowość autora historii (z kim identyfikuje się, jak spostrzega innych ludzi, jak ocenia motywy działania itd.), analizuje język osoby badanej oraz fantazje, które wzbudzają poszczególne obrazki. W ten sposób docieka jakie są wartości, postawy, marzenia, cele, cechy osobowości, mechanizmy obronne badanego.Test ten pozwala poznać nieświadome (wyparte) elementy osobowości, motywy, potrzeby, zdolności rozwiązywania problemów osoby badanej.

</doc>
<doc id="1317354" url="https://pl.wikipedia.org/wiki?curid=1317354" title="Grand Prix Stanów Zjednoczonych 1960">
Grand Prix Stanów Zjednoczonych 1960

Grand Prix Stanów Zjednoczonych 1960 (oryg. United States Grand Prix) – 10.(ostatnia) runda Mistrzostw Świata Formuły 1 w sezonie 1960, która odbyła się 20 listopada 1960 po raz 1. na torze Riverside International Raceway.
2. Grand Prix Stanów Zjednoczonych zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 8-6-4-3-2-1. Liczone było tylko 6 najlepszych wyścigów danego kierowcy. W przypadku współdzielonej jazdy, punktów nie przyznawano. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1317358" url="https://pl.wikipedia.org/wiki?curid=1317358" title="Grand Prix Stanów Zjednoczonych 1961">
Grand Prix Stanów Zjednoczonych 1961

Grand Prix Stanów Zjednoczonych 1961 (oryg. United States Grand Prix) – 8.(ostatnia) runda Mistrzostw Świata Formuły 1 w sezonie 1961, która odbyła się 8 października 1961 po raz 1. na torze Watkins Glen.
3. Grand Prix Stanów Zjednoczonych zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1317360" url="https://pl.wikipedia.org/wiki?curid=1317360" title="Grand Prix Stanów Zjednoczonych 1962">
Grand Prix Stanów Zjednoczonych 1962

Grand Prix Stanów Zjednoczonych 1962 (oryg. United States Grand Prix) – 8. runda Mistrzostw Świata Formuły 1 w sezonie 1962, która odbyła się 7 października 1962, po raz 2. na torze Watkins Glen.
4. Grand Prix Stanów Zjednoczonych zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1317362" url="https://pl.wikipedia.org/wiki?curid=1317362" title="Pradźapati (bóg)">
Pradźapati (bóg)

Pradźapati (Sanskryt प्रजापति, trl. prajāpati, "Ojciec Jestestw", „pan stworzeń, ojciec ludzkości, pradziad”) – dwupłciowe praźródło wszystkiego.
Brahmany.
W Brahmanach wymieniony jest jako pierwotny bóg, który stworzył Wedy a następnie świat ze Złotego Jaja zanurzonego w prawodach. Widząc że jest sam, stworzył bogów wstępując w niebo i asurów schodząc na ziemię. Nie mając potomstwa rozgrzał się i podzielił się na dwie części, kobietę i mężczyznę.
Patron stanu kapłańskiego i twórca rytuału.
Upaniszady.
Upaniszada Ćhandogja opisuje Pradźapatiego, jako nauczyciela przywódców dew i asurów
Manusmryti.
"„Traktat o zacności”" (Manusmryti) wskazuje iż Pradźapati to imię Brahmy. Inne dzieła mówią o takim imieniu dla Indry, Somy i Waruny.

</doc>
<doc id="1317367" url="https://pl.wikipedia.org/wiki?curid=1317367" title="Robert Watson">
Robert Watson

Robert Watson (ur. 3 maja 1977 w Londynie) jest aktywnym programistą, byłym członkiem "Core Teamu" systemu FreeBSD w latach 2000–2012 i współtwórcą projektu TrustedBSD.
Ukończył informatykę na Carnegie Mellon University, pracował dla National Institutes of Health, Uniwersytetu Carnegie Mellon, Trusted Information Systems, Network Associates, McAfee i SPARTA. Aktualnie doktoryzuje się z tematu bezpieczeństwa komputerowego w Laboratorium Komputerowym Uniwersytetu Cambridge. Jego opiekunami są Ross Anderson i Markus Kuhn, a jego prace sponsoruje Google. Jego praca jest także sponsorowana przez DARPA, Apple, Marynarkę Wojenną USA oraz inne agencje rządowe. Jego podstawowy wkład obejmuje zarówno badanie nad bezpieczeństwem sieci komputerowych, jak i bezpieczeństwem systemów operacyjnych. Efekty swojej pracy udostępnia jako oprogramowanie Open Source. Częścią jego pracy badawczej był rozwój wielowątkowego i wieloprocesorowego stosu sieciowego systemu FreeBSD, projekt TrustedBSD i OpenBSM. Jego artykuły publikowane były m.in. w ACM's Queue Magazine. corocznej technicznej konferencji USENIX, BSDCon oraz w formie wywiadu w serwisie Slashdot.

</doc>
<doc id="1317368" url="https://pl.wikipedia.org/wiki?curid=1317368" title="Grand Prix Stanów Zjednoczonych 1963">
Grand Prix Stanów Zjednoczonych 1963

Grand Prix Stanów Zjednoczonych 1963 (oryg. United States Grand Prix) – 8. runda Mistrzostw Świata Formuły 1 w sezonie 1963, która odbyła się 6 października 1963, po raz 3. na torze Watkins Glen.
5. Grand Prix Stanów Zjednoczonych zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1317373" url="https://pl.wikipedia.org/wiki?curid=1317373" title="Grand Prix Stanów Zjednoczonych 1964">
Grand Prix Stanów Zjednoczonych 1964

Grand Prix Stanów Zjednoczonych 1964 (oryg. United States Grand Prix) – 9. runda Mistrzostw Świata Formuły 1 w sezonie 1964, która odbyła się 4 października 1964, po raz 4. na torze Watkins Glen.
6. Grand Prix Stanów Zjednoczonych zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1317374" url="https://pl.wikipedia.org/wiki?curid=1317374" title="Grand Prix Stanów Zjednoczonych 1965">
Grand Prix Stanów Zjednoczonych 1965

Grand Prix Stanów Zjednoczonych 1965 (oryg. United States Grand Prix) – 9. runda Mistrzostw Świata Formuły 1 w sezonie 1965, która odbyła się 3 października 1965, po raz 5. na torze Watkins Glen.
7. Grand Prix Stanów Zjednoczonych zaliczane do Mistrzostw Świata Formuły 1.

</doc>
<doc id="1317375" url="https://pl.wikipedia.org/wiki?curid=1317375" title="Grand Prix Stanów Zjednoczonych 1966">
Grand Prix Stanów Zjednoczonych 1966

Grand Prix Stanów Zjednoczonych 1966 (oryg. United States Grand Prix) – 8. runda Mistrzostw Świata Formuły 1 w sezonie 1966, która odbyła się 2 października 1966, po raz 6. na torze Watkins Glen.
9. Grand Prix Stanów Zjednoczonych, 8. zaliczane do Mistrzostw Świata Formuły 1.

</doc>
<doc id="1317377" url="https://pl.wikipedia.org/wiki?curid=1317377" title="Korpus Volkssturmu Breslau">
Korpus Volkssturmu Breslau

Korpus Volkssturmu Breslau (niem. "Korps Breslau") – korpus pospolitego ruszenia Volkssturm armii niemieckiej podczas II wojny światowej. Jego zadaniem była obrona Twierdzy Wrocław (Festung Breslau).

</doc>
<doc id="1317378" url="https://pl.wikipedia.org/wiki?curid=1317378" title="Grand Prix Stanów Zjednoczonych 1967">
Grand Prix Stanów Zjednoczonych 1967

Grand Prix Stanów Zjednoczonych 1967 (oryg. United States Grand Prix) – 10. runda Mistrzostw Świata Formuły 1 w sezonie 1967, która odbyła się 1 października 1967, po raz 7. na torze Watkins Glen.
10. Grand Prix Stanów Zjednoczonych, 9. zaliczane do Mistrzostw Świata Formuły 1.

</doc>
<doc id="1317381" url="https://pl.wikipedia.org/wiki?curid=1317381" title="Grand Prix Stanów Zjednoczonych 1968">
Grand Prix Stanów Zjednoczonych 1968

Grand Prix Stanów Zjednoczonych 1968 (oryg. United States Grand Prix) – 11. runda Mistrzostw Świata Formuły 1 w sezonie 1968, która odbyła się 6 października 1968, po raz ósmy na torze Watkins Glen.
10. Grand Prix Stanów Zjednoczonych zaliczane do Mistrzostw Świata Formuły 1.

</doc>
<doc id="1317383" url="https://pl.wikipedia.org/wiki?curid=1317383" title="Grand Prix Stanów Zjednoczonych 1969">
Grand Prix Stanów Zjednoczonych 1969

Grand Prix Stanów Zjednoczonych 1969 (oryg. United States Grand Prix) – 10. runda Mistrzostw Świata Formuły 1 w sezonie 1969, która odbyła się 5 października 1969, po raz 9. na torze Watkins Glen.
12. Grand Prix Stanów Zjednoczonych, 11. zaliczane do Mistrzostw Świata Formuły 1.

</doc>
<doc id="1317384" url="https://pl.wikipedia.org/wiki?curid=1317384" title="Grand Prix Stanów Zjednoczonych 1970">
Grand Prix Stanów Zjednoczonych 1970

Grand Prix Stanów Zjednoczonych 1970 (oryg. United States Grand Prix) – 12. runda Mistrzostw Świata Formuły 1 w sezonie 1970, która odbyła się 4 października 1970, po raz 10. na torze Watkins Glen.
13. Grand Prix Stanów Zjednoczonych, 12. zaliczane do Mistrzostw Świata Formuły 1.

</doc>
<doc id="1317385" url="https://pl.wikipedia.org/wiki?curid=1317385" title="Grand Prix Stanów Zjednoczonych 1971">
Grand Prix Stanów Zjednoczonych 1971

Grand Prix Stanów Zjednoczonych 1971 (oryg. United States Grand Prix) – ostatnia runda Mistrzostw Świata Formuły 1 w sezonie 1971, która odbyła się 3 października 1971, po raz 11. na torze Watkins Glen.
14. Grand Prix Stanów Zjednoczonych, 13. zaliczane do Mistrzostw Świata Formuły 1.

</doc>
<doc id="1317386" url="https://pl.wikipedia.org/wiki?curid=1317386" title="Grand Prix Stanów Zjednoczonych 1972">
Grand Prix Stanów Zjednoczonych 1972

Grand Prix Stanów Zjednoczonych 1972 (oryg. United States Grand Prix) – ostatnia runda Mistrzostw Świata Formuły 1 w sezonie 1972, która odbyła się 8 października 1972, po raz 12. na torze Watkins Glen.
15. Grand Prix Stanów Zjednoczonych, 14. zaliczane do Mistrzostw Świata Formuły 1.

</doc>
<doc id="1317387" url="https://pl.wikipedia.org/wiki?curid=1317387" title="Strumień Przyszłości">
Strumień Przyszłości

Strumień Przyszłości (arab. تيار المستقبل, "Tayyar Al Mustaqbal") – libański kapitalistyczny i nacjonalistyczny ruch polityczny, którego liderem jest Saad Hariri, młodszy syn byłego premiera Libanu Rafiqa Hariri. Ruch założony w 2003 roku.
Strumień Przyszłości jest głównym ugrupowaniem antysyryjskiej, prozachodniej koalicji Sojusz 14 Marca, która wygrała ostatnie wybory parlamentarne. Sam ruch posiada 36 z 128 miejsc w libańskim Zgromadzeniu Narodowym.

</doc>
<doc id="1317388" url="https://pl.wikipedia.org/wiki?curid=1317388" title="Klaudiusz Duż-Duszewski">
Klaudiusz Duż-Duszewski

Klaudiusz Duż-Duszewski (biał. "Клаудзiй Дуж-Душэускi") (ur. 27 marca lub 26 kwietnia 1891 w Głębokiem, zm. 25 lutego 1959 w Kownie) – białoruski działacz polityczny, publicysta, wydawca, tłumacz, architekt. Autor wzoru biało-czerwono-białej flagi Białorusi w wersji z 1918 r.
Życiorys.
Urodził się w rodzinie zubożałej szlachty. Był szóstym dzieckiem Szczepana i Ewy, ich jedynym synem. Ojciec i dziadek byli zawodowymi budowniczymi. Rodzice Duż-Duszewskiego uważali się za “Białorusinów polskiej kultury”. W domu rozmawiali po polsku.
Duż-Duszewski zdobył wykształcenie podstawowe w domu, a po osiągnięciu odpowiedniego wieku przeniósł się do Wilna i wstąpił do Wileńskiej Szkoły Realnej, gdzie dogłębnie studiował nauki ścisłe - przyrodnicze, fizyczne i matematyczne. Po jej ukończeniu w 1912 r. Duż-Duszewski kontynuował studia w Petersburskim Instytucie Górniczym. To właśnie podczas studiów w stolicy Imperium Rosyjskiego dał się poznać jako wybitna osobowość publiczna i kulturalna: był członkiem Białoruskiego Koła Naukowo-Literackiego, rozwijał temat badań i ochrony zabytków, wspólnie z członkami koła wydał magazyn «Утро» ["Utro]" (ros. ranek). W 1913 roku wraz z Bronisławem Taraszkiewiczem wziął udział w tajnej litewsko-polsko-ukraińskiej konferencji.
Po rewolucji lutowej 1917 Klaudiusz Duż-Duszewski zaczął aktywniej angażować się w politykę - wstąpił do Białoruskiej Socjalistycznej Hromady (BSH), w czerwcu 1917 został członkiem Komitetu Centralnego organizacji i jego prezydium. W 1918 r. pracował jako szef wydziału ds. uchodźców Białoruskiego Komitetu Narodowego. W kwietniu 1919 przeniósł się do Wilna i został członkiem Białoruskiego Komitetu Narodowego. W maju 1919 r. Duż-Duszewski został wybrany przewodniczącym Centralnej Rady Białoruskiej obwodu wileńskiego i grodzieńskiego.
Jesienią 1919 został przedstawicielem dyplomatycznym Białoruskiej Republiki Ludowej w krajach bałtyckich. Po posiedzeniu Rady BRL w Mińsku (grudzień 1919) został mianowany jej sekretarzem stanu w rządzie Wacława Łastouskiego. Na początku 1921 został aresztowany przez władze polskie. Zwolniony po kilkumiesięcznym więzieniu, a w 1921 wraz z rodziną przeniósł się do Kowna, kontynuował swoją działalność literacką.
W czerwcu 1923 r. wraz z Wacławem Łastouskim zaczął wydawać czasopismo „Krywicz”, w którym napisał artykuły "Białoruś i wódka" oraz "Przedwojenny budżet Białorusi". W sumie wydano 12 numerów magazynu. Pracował także w miesięcznikach „Sztandar Białoruski” [Biełaruski ściah] oraz „Białoruski ośrodek” [Biełaruski asiarodak].
Dzięki znajomości języków (ukraiński, polski, litewski, niemiecki, francuski, angielski i portugalski) tłumaczył również z rosyjskiego na białoruski podręczniki do szkół średnich: botaniki, fizjologii i anatomii, historii najnowszej. Wspólnie z Łastouskim opracował "Słownik terminów geometrycznych i trygonometrycznych".
Został aresztowany przez władze radzieckie 8 sierpnia 1940 roku, wypuszczony na wolność w czerwcu 1941 roku, dzień po ataku Niemiec na ZSRR. Naziści, dowiedziawszy się o jego bogatym doświadczeniu politycznym, zaproponowali mu współpracę, ale odmówił. Wkrótce trafił do obozu koncentracyjnego za udzielanie pomocy i ukrywanie miejscowych żydów. 13 kwietnia 2004 r. Duż-Duszewski za ratowanie żydów został pośmiertnie odznaczony przez Prezydenta Litwy Krzyżem Ratowania Ginących. Stało się to na prośbę gminy żydowskiej Litwy.
Wyzwolenie Litwy spod okupacji niemieckiej przyniosło Duż-Duszewskiemu wolność. Wówczas, w 1944 roku, został starszym wykładowcą na Wydziale Budownictwa Kowieńskiego Państwowego Uniwersytetu Witolda Wielkiego. Chociaż nie posiadał tytułu naukowego, został kierownikiem katedry historii architektury i sztuki ze stopniem docenta. Rozpoczął pisanie pracy doktorskiej pt. „Odbudowa fabryk obróbki metalu”, lecz nie dokończył jej, ponieważ w grudniu 1946 r. został aresztowany przez władze sowieckie, a podczas rewizji maszynopis dysertacji zaginął. Po wyjściu z więzienia w 1947 roku związał się zawodowo z biurem projektów przemysłowych.
W lutym 1952 roku Duż-Duszewski został ponownie aresztowany. Po trwającym miesiąc śledztwie, w którym został skarżony o nacjonalizm, skazano go na 25 lat więzienia z konfiskacją majątku. Po kasacji Sąd Najwyższy Związku Radzieckiego, zmniejszono karę do 10 lat, a w 1955 roku na podstawie amnestii został zwolniony.
Zmarł 25 lutego 1959 r. w Kownie i został tam pochowany na cmentarzu Pietraszuńskim.
Utworzenie biało-czerwono-białej flagi.
Na początku 1917 roku Klaudiusz Duż-Duszewski stworzył jej projekt, łącząc kolory białoruskich strojów ludowych i ornamentów z głębokim chrześcijańskim podtekstem. Połączenie to wykorzystują od wieków cerkiewni hierarchowie. Według mitu legendy, na początku 1917 roku Klaudiusz miał przeglądać stare księgi w poszukiwaniu optymalnego wariantu flagi narodowej. Kolory były oczywiste ze względu na nawiązanie do strojów i ornamentów. W podjęciu decyzji miała przeszkodzić głośna dyskusja, którą w sąsiednim pokoju prowadzili koledzy z ruchu narodowego. Jeden z jej uczestników miał wyjść z pokoju i krzyknąć “Gdzie dwaj Białorusini, tam trzy partie”. I tak miał zrodzić się pomysł dwóch kolorów w trzech pasach.
Duż-Duszewski jest autorem słów zawartych w deklaracji, którą złożył w życiorysie napisanym w 1934 roku, dzięki którym można było ustalić autorstwo białoruskiej flagi:
W marcu 1917 roku, po rewolucji lutowej symbol ten był szeroko wykorzystywany przez Białorusinów: najpierw w Piotrogrodzie, a potem także w Mińsku i innych miastach. Podczas obchodów narodowego święta 25 marca (12 marca) 1917 roku, równo rok przed ogłoszeniem niepodległości przez Białoruską Republikę Ludową, biało-czerwono-białe flagi i wstążki były powszechne na ulicach Mińska. Flagi uszyte na podstawie szkiców Duż-Duszewskiego zostały rozesłane do lokalnych białoruskich organizacji.
Flaga była powszechnie używana podczas Pierwszego Kongresu Wszechbiałoruskiego w grudniu 1917 roku, Białoruskiej Konferencji Narodowej w styczniu 1918 roku. 25 marca 1918 roku, gdy Białoruska Republika Ludowa ogłosiła swoją niepodległość, flaga ta stała się oficjalnym symbolem państwowym.
Działalności w zakresie architektury.
W 1927 roku ukończył studia na Wydziale Technicznym litewskiego uniwersytetu, uzyskując tytuł inżyniera budownictwa. Podczas obrony był obecny dziekan Wydziału, Michał Römer. Wraz z innymi architektami, którzy pracowali na Litwie w latach 30. XX wieku, stał się twórcą nowego stylu architektonicznego zwanego „modernizmem kowieńskim”. W latach 30. Duż-Duszewski pracował w litewskim Ministerstwie Transportu i Komunikacji, gdzie opracowywał projekty wielu budynków związanych z działalnością tegoż ministerstwa (poczta, radio, telegraf itp.). Jednym z pierwszych jest poczta w Rosieni, wzniesiona w 1934 r. W 1935 r. opracował projekt budynku poczty w Kownie (zachowany i użytkowany do dziś). W późniejszym okresie zaprojektował budynki urzędów pocztowych w Nidzie, Jeziorusach i Szawlach, fabryki płytek ceramicznych w Taurogach, zakładu mięsnego w Kłajpedzie i ponad 20 budynków mieszkalnych w Kownie i innych miastach Litwy.

</doc>
<doc id="1317391" url="https://pl.wikipedia.org/wiki?curid=1317391" title="Landwera">
Landwera



</doc>
<doc id="1317393" url="https://pl.wikipedia.org/wiki?curid=1317393" title="Landwehra">
Landwehra

Landwehra (niem.: "Landwehr", tłum.: od "Land" – ziemia, kraj i "Wehr" – obrona = "obrona krajowa", staropol.: "landwerzysta") – kategoria obowiązku wojskowego drugiej kolejności i jednostki wojskowe tzw. drugiej kolejności, formowane w Prusach, Niemczech, Austro-Węgrzech i Szwajcarii w XIX i XX wieku.
Historia.
Formacja ta pojawiła się w Austrii w 1808. W 1813 nazwa przyjęta w Prusach dla określenia pospolitego ruszenia, formowanego przez okręgi wojskowe w celu wykonywania zadań pomocniczych na froncie. W 1814 jako wojska zapasowe, do których powoływano osoby podległe obowiązkowi wojskowemu w wieku 27-39 lat, po odbytej przez nie służbie wojskowej i kilkuletnim pobycie w rezerwie (tzw. rezerwa I kolejności).
Austria wprowadziła w październiku 1866 jednostki Landwehry jako jednostki drugiej kolejności użycia z wykorzystaniem w nich w czasie pokoju kadry wojskowej służby czynnej. Równolegle powołano królewską węgierską Obronę Krajową (A Magyar Királyi Honvédseg) dla Krajów Korony św. Stefana, potocznie zwaną Honvedem. Przed I wojną światową w Austrii jednostki te przekształcono w liniowe.
W Niemczech hitlerowskich w jednostkach Landwehry służyli rezerwiści podlegający obowiązkowi służby w wieku 35-45 lat.

</doc>
<doc id="1317396" url="https://pl.wikipedia.org/wiki?curid=1317396" title="35 Pułk Artylerii Polowej (1 Zachodniopruski)">
35 Pułk Artylerii Polowej (1 Zachodniopruski)

35 Pułk Artylerii Polowej (1 Zachodniopruski) (niem. "1. Westpreußisches Feldartillerie-Regiment Nr. 35") – oddział artylerii polowej Armii Cesarstwa Niemieckiego.
Pułk sformowany został 1 lutego 1890.
Wyposażenie.
Według standardowego schematu wyposażenia niemieckich dywizji, w momencie rozpoczęcia wojny w 1914 pułk miał 36 dział zgrupowanych w dwóch batalionach, po trzy baterie każdy. Jeden batalion miał 18 armat 7,7 cm FK 96 n.A., drugi również 18 tych armat albo 18 haubic 10,5 cm leFH 98/09 (jeden z czterech batalionów dywizji był wyposażony w haubice). W miarę postępu wojny ilość i rodzaj dział ulegały zmianie. Na przykład, jest prawdopodobne że w późniejszym okresie wojny pułk był wyposażony w armaty 7,7 cm FK 16.

</doc>
<doc id="1317397" url="https://pl.wikipedia.org/wiki?curid=1317397" title="Mentuhotep III">
Mentuhotep III

Mentuhotep III – faraon – władca starożytnego Egiptu, z XI dynastii tebańskiej. Panował w latach 1995-1983 p.n.e. lub 2010-1998 p.n.e. Syn Mentuhotepa II i kontynuator jego polityki. Podczas swojego panowania, w celu ochrony przed plemionami semickimi, odbudował system twierdz położony we wschodniej części delty Nilu. W 8. roku panowania wysłał ekspedycję do krainy Punt. Grobowiec swój budował w Deir el-Bahari, nieopodal kompleksu grobowego swego ojca. Ze względu na krótki okres panowania (12 lat) nie zdążył dokończyć budowli.
Jego żoną była Imi.

</doc>
<doc id="1317407" url="https://pl.wikipedia.org/wiki?curid=1317407" title="Zdzisław Rachtan">
Zdzisław Rachtan

Zdzisław Stefan Rachtan ps. "Halny" (ur. 9 marca 1924 w Starachowicach, zm. 26 stycznia 2014 w Warszawie) – porucznik, żołnierz Zgrupowań Partyzanckich AK „Ponury” i I batalionu 2 pp Leg. AK „Nurta”, kawaler Krzyża Srebrnego Orderu Wojennego Virtuti Militari.
Życiorys.
Urodził się 9 marca 1924 r. w Starachowicach-Wierzbniku w rodzinie Stefana i Jadwigi z d. Sułek. Od 1940 r. zaangażowany w konspirację w szeregach Narodowej Organizacji Wojskowej. Przyjął pseudonim „Halny”. Okupacyjne nazwisko „Zdzisław Drzazga”. W marcu 1943 r. włączony został do oddziału dywersyjnego NOW pod dowództwem chor. Tomasza Wagi „Sęka”, „Szorta”. Pełnił w nim funkcje dowódcy drużyny i zastępcy dowódcy plutonu. Odbył także szkolenie podoficerskie. W 1943 r. przeszedł cały szlak bojowy Zgrupowań Partyzanckich AK „Ponury”.
Jeden z pomysłodawców i inicjatorów ufundowania odsłoniętej 15 września 1957 r. w miejscu dawnego obozu kapliczki Matki Boskiej Bolesnej na Wykusie – pierwszego w Polsce pomnika upamiętniającą poległych w walce o Ojczyznę żołnierzy Armii Krajowej. Jeden z założycieli i głównych działaczy ogólnopolskiego, niezależnego od ZBoWiD kombatanckiego Środowiska Świętokrzyskich Zgrupowań Partyzanckich Armii Krajowej „Ponury”– „Nurt”.
Od 1991 Przewodniczący Kapituły policyjnej Honorowej Odznaki Zasługi im. mjr. Jana Piwnika „Ponurego”.
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Honorowy obywatel Wąchocka i Starachowic (wrzesień 2012)
W 2013 został laureatem XII edycji Nagrody IPN Kustosz Pamięci Narodowej.
Zmarł 16 stycznia 2014 i został pochowany na Cmentarzu Wojskowym na Powązkach w Warszawie kwatera D 22 rząd 9 grób 1

</doc>
<doc id="1317421" url="https://pl.wikipedia.org/wiki?curid=1317421" title="3 Dywizja Landwehry Cesarstwa Niemieckiego">
3 Dywizja Landwehry Cesarstwa Niemieckiego

3 Dywizja Landwehry Cesarstwa Niemieckiego (niem. "3. Landwehr-Division" ("Deutsches Kaiserreich")) – niemiecki związek taktyczny okresu Cesarstwa Niemieckiego, zmobilizowany w okolicach Wrocławia.
Dywizja ta wchodziła w skład Korpusu Landwehry Woyrscha. Żołnierze 3 Dywizji Landwehry wzięli udział w bitwie pod Gorlicami w maju 1915.

</doc>
<doc id="1317424" url="https://pl.wikipedia.org/wiki?curid=1317424" title="Pritam Chakraborty">
Pritam Chakraborty

Pritam Chakraborty (bengalski: প্রীতম চক্রবর্তী, ur. 14 czerwca 1971 w Kalkucie w Bengalu), znany jako Pritam (bengalski: প্রীতম) – indyjski kompozytor filmowy.
Jego ojciec prowadzi szkołę muzyczną dla dzieci. Od dziecka uczył się muzyki od ojca, już w szkole grał na gitarze.

</doc>
<doc id="1317427" url="https://pl.wikipedia.org/wiki?curid=1317427" title="Lewica (klub poselski)">
Lewica (klub poselski)

Lewica – klub poselski Sojuszu Lewicy Demokratycznej i Unii Pracy. Utworzony został 22 kwietnia 2008, po rozpadzie koalicji wyborczej i klubu poselskiego Lewica i Demokraci. Logo to czerwony kwadrat, na dole którego znajdował się biały napis "Lewica". Wzorzec stanowiły logotypy hiszpańskiej PSOE i niemieckiej SPD. Decyzją SLD z 24 września 2010 klub został przemianowany na Klub Poselski Sojusz Lewicy Demokratycznej.
Posłowie (przed przemianowaniem na KP SLD).
Klub Poselski Lewica (43 posłów – 35 członków SLD, 3 członków UP i 5 posłów bezpartyjnych; wszyscy wybrani z listy LiD):
Wcześniejsi posłowie KP Lewica:
Władze KP Lewica.
Przewodniczący:
Wiceprzewodniczący:
Sekretarz:

</doc>
<doc id="1317431" url="https://pl.wikipedia.org/wiki?curid=1317431" title="Lewica (ujednoznacznienie)">
Lewica (ujednoznacznienie)



</doc>
<doc id="1317436" url="https://pl.wikipedia.org/wiki?curid=1317436" title="Carndonagh">
Carndonagh

Carndonagh (irl. "Carn Domhnach") – miasto w Irlandii, na półwyspie Inishowen w hrabstwie Donegal. Przemysł włókienniczy i spożywczy.
Krzyż Donagh.
Na zachodnich obrzeżach miasta, przy drodze do Buncrany stoi kamienny, wczesnochrześcijański Krzyż Donagh (zwany też "Krzyżem Carndonagh" lub "Krzyżem Świętego Patryka") z VII wieku n.e. Zalicza się do najstarszych w Irlandii i należał niegdyś do klasztoru, który Święty Patryk wzniósł dla biskupa Mac Cairthena. Obok Krzyża Donagh stoją dwa mniejsze krzyże. Wszystkie krzyże zdobione są staroceltyckimi ornamentami.

</doc>
<doc id="1317437" url="https://pl.wikipedia.org/wiki?curid=1317437" title="Krzyż Donagh">
Krzyż Donagh



</doc>
<doc id="1317446" url="https://pl.wikipedia.org/wiki?curid=1317446" title="Rząd Holandii">
Rząd Holandii

Rząd Holandii jest organem władzy wykonawczej w Holandii. W skład rządu wchodzą premier, ministrowie oraz sekretarze stanu.
Od 14 października 2010 władzę sprawuje rząd Marka Rutte. 

</doc>
<doc id="1317448" url="https://pl.wikipedia.org/wiki?curid=1317448" title="Semih Senturk">
Semih Senturk



</doc>
<doc id="1317452" url="https://pl.wikipedia.org/wiki?curid=1317452" title="Jacob Shower">
Jacob Shower

Jacob Shower (ur. 22 lutego 1803, zm. 25 maja 1879) – amerykański polityk i prawnik związany z Partią Demokratyczną. W latach 1853–1855 przez jedną kadencję Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1317454" url="https://pl.wikipedia.org/wiki?curid=1317454" title="Oblężenie Limerick">
Oblężenie Limerick



</doc>
<doc id="1317457" url="https://pl.wikipedia.org/wiki?curid=1317457" title="Jan Władysław Badowski">
Jan Władysław Badowski

Jan Władysław Badowski (wyst. też jako Władysław Badowski; ur. 19 maja 1907 w Brześciu nad Bugiem, zm. 3 maja 1980 w Olsztynie) – polski aktor (głównie teatralny), lalkarz, dyrektor teatru i reżyser.
Życiorys.
Jego rodzicami byli Tomasz Badowski i Paulina z Sienkiewiczów. Pierwszą pracę podjął w wieku 14 lat jako kolporter, następnie pracował jako robotnik w ma­gazynach wojskowych. W 1924 zmarł jego ojciec. Po tym wydarzeniu przyszły aktor przeniósł się do Wilna. Tam – pracując jako murarz – utrzymywał całą rodzinę, ucząc się jednocześnie w szkole powszechnej, a później w Szkole Teletechnicznej, w której zdobył zawód montera. Do 1939 pracował w tym charakterze na poczcie. W latach 1925–1930 służył również w wojsku.
W latach 1932–1934 pobierał nauki w Studiu Dramatycznym przy Teatrach Miejskich w Wilnie, a później – w latach 1934-1935 w Studium Teatralnym Rady Wileńskich Zrzeszeń Artysty­cznych.
Pracę teatralną rozpoczął od okazjonalnych występów w teatrach Letnim i Wielkim na Pohulance w roku 1935. Razem ze swą pierwszą żoną, Jadwigą, stworzyli w 1937 w Wilnie teatr lalkowy Baj­ka. Prowadzili go wspólnie do wybuchu wojny oraz przez cały 1940. Badowski działał w nim jako aktor, twórca lalek oraz dekoracji.
Od grudnia 1940 Badowski działał w sekcji kukiełkowej Teatru Młodego Widza. Jednak w 1941 został aresztowany przez władze sowieckie z przyczyn politycznych. Po uwolnieniu został żołnierzem Armii Polskiej na Wschodzie. Walczył też na Bliskim Wschodzie oraz we Włoszech. W Iraku stworzył i poprowadził teatr lalkowy o nazwie Bajka Wileńska. Potem znalazł się w Anglii. Tam został zdemobilizowany.
Do ojczyzny wrócił w 1947. Zamieszkał w Elblągu, a później w Gdańsku. Nie udawało mu się jednak powrócić na scenę teatru lalek. W roku 1950 został aktorem Teatru Młodego Widza w Poznaniu. Rok później zdał eksternistyczny egzamin aktorski, uzyskując tym samym upraw­nienia aktora dramatycznego (15 maja 1951). Pracował dalej we wspomnianym teatrze jako aktor i reżyser. Współpracował też z innymi teatrami: Polskim w Poznaniu (1952–1953), teatrem w Gnieźnie (1953-1958), Teatrem im. Stefana Jaracza w Olsztynie (1958-1978). W teatrach tych wykreował wiele ról. Wystąpił także w kilku filmach.
Trzykrotnie żonaty. Pierwszą żoną była Jadwiga (z d. Szafkowska) Badowska-Muszyńska, literatka-poetka, reżyser, aktorka, lalkarka, drugą – Stanisława Anna Badowska z domu Chiluta, trzecią – Barbara Aleksandra z Mierzejewskich. Dzieci: z pierwszego małżeństwa Jolanta i Tadeusz – plastyk, z drugiego małżeństwa Wilga Badowska – artystka malarka.

</doc>
<doc id="1317461" url="https://pl.wikipedia.org/wiki?curid=1317461" title="Receptor somatostatyny">
Receptor somatostatyny

Receptor somatostatyny, receptor somatostatynowy, SSTR (z ang. somatostatin receptor) – receptor peptydowy będący białkiem receptorowym.
Dotychczas opisano 5 podtypów receptora dla somatostatyny oznaczanych SSTR1, SSTR2A, SSTR2B, SSTR3, SSTR4, SSTR5.
Receptory SST należą do rodziny zawierającej w swojej strukturze białko G. Aktywacja tego receptora powoduje zahamowanie cyklazy adenylowej i zmniejszenie wrażliwości napięciowozależnych kanałów wapniowych, aktywację kanałów potasowych i wzrost aktywności fosfatazy tyrozynowej.

</doc>
<doc id="1317462" url="https://pl.wikipedia.org/wiki?curid=1317462" title="Receptory somatostatynowe">
Receptory somatostatynowe



</doc>
<doc id="1317463" url="https://pl.wikipedia.org/wiki?curid=1317463" title="Receptory somatostatyny">
Receptory somatostatyny



</doc>
<doc id="1317464" url="https://pl.wikipedia.org/wiki?curid=1317464" title="Receptor somatostatynowy">
Receptor somatostatynowy



</doc>
<doc id="1317465" url="https://pl.wikipedia.org/wiki?curid=1317465" title="Sawitar">
Sawitar

Sawitar ("Pobudzacz", "Słońce") – wedyjski bóg solarny, jeden z Aditjów, w Rygwedzie przedstawiany jako postać ze złota.
Był zarówno przewodnikiem zmarłych jak i dawcą długowieczności dla ludzi oraz nieśmiertelności dla bogów. Sprawował pieczę nad wschodami i zachodami Słońca oraz nad wodami i wiatrem.

</doc>
<doc id="1317467" url="https://pl.wikipedia.org/wiki?curid=1317467" title="49 Pułk Śmigłowców Bojowych">
49 Pułk Śmigłowców Bojowych

49 Pułk Śmigłowców Bojowych (49 pśb) – oddział lotnictwa Wojsk Lądowych.
Historia.
W wykonaniu wcześniejszych decyzji o powołaniu w polskich siłach zbrojnych jednostki śmigłowców bojowych, pod koniec 1967 na bazie rozformowanego 25 Pułku Lotnictwa Myśliwskiego w Pruszczu Gdańskim (wyposażonego w samoloty Lim-5) przystąpiono do formowania 49 Pułku Śmigłowców. Pierwszym dowódcą w okresie formowania był ostatni dowódca 25 plm ppłk Henryk Bajor, lecz 19 lutego 1968 zastąpił go ppłk Jerzy Knyszewski.
Pod koniec lutego 1968 jednostka otrzymała pierwsze śmigłowce Mi-2 i od marca przystąpiono do szkolenia personelu. 2 maja 1968 oficjalnie zakończono proces formowania 49 Pułku Śmigłowców, składającego się z pięciu eskadr. W czerwcu śmigłowce jednostki wzięły udział w pierwszych ćwiczeniach wojsk lądowych. Pomiędzy sierpniem a październikiem 1968 pułk, wzmocniony przez dalsze jednostki śmigłowcowe, zabezpieczał pod względem łącznikowym i transportowym działania 2 Armii Wojska Polskiego, biorącej udział w interwencji Układu Warszawskiego w Czechosłowacji. Pułk bazował w tym okresie w Hradcu Kralove. We wrześniu 1969 pułk brał udział w międzynarodowych manewrach Układu Warszawskiego Odra-Nysa 69. 14 października 1969 pułk otrzymał sztandar.
1 lipca 1971 pułk przeniesiono w struktury Lotnictwa Wojsk Lądowych, jako 49 Pułk Lotnictwa Wojsk Lądowych. W 1972 szkolono w pułku oficerów wojsk NRD. W 1973 w składzie pułku pojawiły się uzbrojone wersje śmigłowców Mi-2. W 1973, 1975 i 1977 załogi pułku zwyciężyły w II, III i IV Centralnych Taktyczno-Bojowych Zawodach Rozpoznania Powietrznego, zdobywając puchar przechodni. W 1976 pułk brał udział m.in. w międzynarodowych manewrach Układu Warszawskiego Tarcza 76 w Drawsku. W 1977 po raz pierwszy prowadzono strzelanie pociskami przeciwpancernymi 9M14 Malutka ze śmigłowców Mi-2URP. W 1978 pułkowi podporządkowano samodzielne eskadry i klucze śmigłowców wojsk lądowych.
16 grudnia 1981 w skład pułku włączono Klucz Śmigłowców Szturmowych, wyposażony w śmigłowce Mi-24D (utworzony 1 stycznia 1979 w 37 Pułku Śmigłowców Transportowych). Pułk jednocześnie zmienił nazwę na ostateczną 49 Pułk Śmigłowców Bojowych. Liczba śmigłowców Mi-24 powoli rosła, do 16 w 1985. W 1987 pułk wziął udział w dużych międzynarodowych manewrach UW pk. „Opal 87”, a w 1988 zdobył sztandar przechodni dla najlepszej pod względem wyszkolenia jednostki Północnej Grupy Wojsk Układu Warszawskiego.
Na początku lat 90. XX w. pułk zreorganizowano, likwidując część eskadr i kluczy stacjonujących poza macierzystą bazą. 24 października 1995 pułk przeszedł ze struktur 4 Korpusu Lotniczego do Lotnictwa Wojsk Lądowych. 15 czerwca 1996 otrzymał nowy sztandar.
W latach 2005–2008 żołnierze pułku brali udział w misji wojskowej w Iraku (IV, V i VIII zmiana), a w latach 2007–2008 w misji w Afganistanie (III zmiana).
Na potrzeby afgańskiej misji piloci pułku w lutym 2008 rozpoczęli ćwiczenia w lotach nocnych. Podczas jednego z lotów ćwiczebnych, 27 lutego 2009 doszło do katastrofy, w której zginął pilot por. Robert Wagner.
Z dniem 31 grudnia 2011 Pułk został rozformowany, a z dniem 1 stycznia 2012 rozpoczęła funkcjonowanie 49 Baza Lotnicza w składzie 1 Brygady Lotnictwa Wojsk Lądowych.
Odznaki.
Odznaka pułkowa
Odznaka o wymiarach 45×38 mm ma kształt stylizowanego przekroju poprzecznego okrętu skrzyżowanego z konturem płatu wirnika śmigłowca. Pod dnem okrętu biało-czerwona emaliowana szachownica lotnicza. U góry, na tle trzech łopat wirnika nośnego, nałożony herb Pruszcza Gdańskiego. W płaszczyźnie przekroju kadłuba okrętu liczba 49, a po bokach stylizowane fragmenty śmigłowca i inicjały jednostki PSB. Odznakę zaprojektował Stanisław Niewiadomski.
Odznaka 2 eskadry
Odznakę w barwie oksydowanej stali stanowi ażurowe koło, w które wkomponowana jest płaskorzeźba trzmiela trzymającego miecz i tarczę z herbem Pruszcza Gdańskiego. Nad trzmielem dwa płaty wirnika śmigłowca oraz cyfra 2.
Odznaka 3 eskadry
Odznaka o wymiarach 33×35 mm posiada kształt kwadratowej tarczy z emaliowaną biało-czerwoną szachownicą lotnicza i czarną cyfrą 3 w dolnym narożniku. Na tarczę nałożona jest srebrzysta płaskorzeźba śmigłowca bojowego, w którą wkomponowano okrągłą tarczę ze srebrnym skorpionem na błękitnym tle. Skorpion trzyma w kleszczach herb Gdańska. Nad skorpionem kontur wznoszącej się do góry rakiety.

</doc>
<doc id="1317468" url="https://pl.wikipedia.org/wiki?curid=1317468" title="Kwas 5-hydroksyindolooctowy">
Kwas 5-hydroksyindolooctowy

Kwas 5-hydroksyindolooctowy ("5-HIAA") – organiczny związek chemiczny z grupy hydroksykwasów, produkt metabolizmu tryptofanu i rozpadu serotoniny. 
Kwas 5-hydroksyindolooctowy jest metabolitem serotoniny i z tego względu jest stosowany do oceny wzrostu stężenia serotoniny w organizmie. Oznaczanie tego metabolitu w moczu ma znaczenie jako marker rakowiaka, nowotworu należącego do grupy guzów neuroendokrynnych przewodu pokarmowego.

</doc>
<doc id="1317469" url="https://pl.wikipedia.org/wiki?curid=1317469" title="5-HIAA">
5-HIAA



</doc>
<doc id="1317470" url="https://pl.wikipedia.org/wiki?curid=1317470" title="Kwas indolooctowy">
Kwas indolooctowy



</doc>
<doc id="1317472" url="https://pl.wikipedia.org/wiki?curid=1317472" title="Interwencja Układu Warszawskiego w Czechosłowacji">
Interwencja Układu Warszawskiego w Czechosłowacji



</doc>
<doc id="1317473" url="https://pl.wikipedia.org/wiki?curid=1317473" title="Inwazja Układu Warszawskiego na Czechosłowację">
Inwazja Układu Warszawskiego na Czechosłowację



</doc>
<doc id="1317476" url="https://pl.wikipedia.org/wiki?curid=1317476" title="Katsuyama">
Katsuyama

 – miasto w Japonii, w prefekturze Fukui, na wyspie Honsiu.
Położenie.
Miasto leży na północy prefektury i graniczy z miastami:
oraz miastami w prefekturze Ishikawa:

</doc>
<doc id="1317481" url="https://pl.wikipedia.org/wiki?curid=1317481" title="Obama (Fukui)">
Obama (Fukui)

 – miasto w Japonii, na wyspie Honsiu, w prefekturze Fukui.
Położenie.
Miasto leży w południowej części prefektury nad zatoką Wakasa (Morze Japońskie). Graniczy z miasteczkami Ōi i Wakasa oraz z miastem Takashima z prefektury Shiga.
Historia.
Miasto Obama było stolicą dawnej prowincji Wakasa. .

</doc>
<doc id="1317485" url="https://pl.wikipedia.org/wiki?curid=1317485" title="Andrzej Chciuk">
Andrzej Chciuk

Andrzej Chciuk, Andrew Soddell (ur. 13 stycznia 1920 w Drohobyczu, zm. 15 maja 1978 w Melbourne) – polski pisarz, poeta i dziennikarz emigracyjny. Brat Tadeusza Chciuka-Celta.
Pisał powieści, dylogię wspomnieniową o przedwojennym Drohobyczu, opowiadania i poezje. Był także felietonistą polskiej prasy polonijnej (m.in. w latach 1955-1974 powstał cykl felietonów "Szczypta soli" w wydawanych w Sydney "Wiadomościach Polskich" i "Tygodniku Polskim" z Melbourne).
Życiorys.
Był synem Marii i Michała. Miał braci Antoniego, Władysława, Tadeusza, siostrę Stanisławę (po mężu SKlenarz).
W 1938 ukończył Państwowe Gimnazjum im. Króla Władysława Jagiełły w Drohobyczu, zdając egzamin dojrzałości. Następnie podjął studia na Wydziale Prawa Uniwersytetu Jana Kazimierza we Lwowie, w 1939 kończąc pierwszy rok. Był harcerzem, sportowcem, redaktorem pisma „Włóczęga”. 
Po wybuchu II wojny światowej przedostał się przez Węgry na Zachód. Wstąpił do Wojska Polskiego we Francji, służył w oddziale zwiadowców 2 Dywizji Strzelców Pieszych. Brał udział w kampanii francuskiej 1940. Po poddaniu się Paryża został umieszczony w obozie jenieckim w Besançon. W sierpniu 1940 zbiegł podczas przewożenia internowanych do Niemiec. 
W 1941 podjął studia na Uniwersytecie w Tuluzie w zakresie literatury francuskiej i historii. Był uczestnikiem francuskiego ruchu oporu (brał udział w akcjach bojowych, redagował pisma podziemne). Należał do Polskiej Organizacji Walki o Niepodległość oraz Forces Françaises de l’Interieur. W 1942 został aresztowany przez gestapo i więziony przez trzy miesiące w więzieniu w Tuluzie, po czym zbiegł.
W latach 1943-1944 zajmował się wydawaniem tajnych publikacji polskich YMCA we Francji. W latach 1944–1947 redagował pismo "Razem, młodzi przyjaciele". W początkowym okresie wydawania gazety jego praca miała charakter konspiracyjny.
W 1944 powrócił do Paryża. W 1946 poślubił Barbarę Kulwieć. Tam też urodziły się jego dzieci: Jacques André Michael (1946) i Anne Isabelle (1950).
W 1947 ukończył Szkołę Dziennikarską. Po wojnie pisał dla czasopism polskich i francuskich, w radiu prowadził audycje oświatowe dla Polaków. Po współpracował z wydawnictwami polskimi oraz socjalistyczną prasą we Francji, m.in. z "Robotnikiem Polskim".
Pobyt w Australii (1951-1978).
Andrzej Chciuk z żoną i dwojgiem dzieci do Australii przypłynął 13 listopada 1951. Na początku pracował m.in. w spalarni śmieci, wylewał asfalt oraz był szefem kuchni. Współpracował też z miejscową prasą, m.in. z "Tygodnikiem Katolickim" z Bathurst i "Echem" z Perth. Był też współtwórcą polskiego kabaretu "Wesoła Kookaburra" (1954).
W 1954 otrzymał wyróżnienie w konkursie literackim "Głosu Polskiego – Gazety Polskiej" z Toronto za wiersze: "Lokomotywa" i "Poemat o Brunonie Schulzu", a w 1955 nagrodę literacką "Kultury" za opowiadanie "Smutny uśmiech". W latach 1956-1962 był redaktorem dodatku literackiego "Widnokręgi" do "Wiadomości Polskich". W 1958 r. zrezygnował z działalności w kabarecie (powrócił do niego w 1963). W tym samym roku rozpoczął współpracę z londyńskimi "Wiadomościami". Zdobył drugie miejsce w konkursie Tazaba za opowiadanie "Plus ça change, plus c’est la même chose".
W 1959 zmienił nazwisko na Soddell, ale jako literat pozostał przy nazwisku Chciuk. Pisał również pod pseudonimem „Ach”. Również w roku 1959 za poemat "Tamta ziemia" zdobył pierwsze miejsce w konkursie organizowanym przez "Związek Pisarzy Polskich na Obczyźnie". Następnie odbył podróż dookoła Australii w celu zebrania materiałów do książki dotyczącej Polonii australijskiej.
W 1966 zaczął pracować jako nauczyciel języka francuskiego i historii w szkole średniej w Melbourne, a także rozpoczął studia zaoczne z języka i literatury francuskiej na Uniwersytecie w Melbourne.
W latach 1967-1972 redagował dodatek kulturalno-literacki "Tygodnika Polskiego" "Margines". W 1969 był redaktorem broszury "Saving Jews in War-Torn Poland 1939–1945", wydanej przez "Tygodnik Polski". Ukazała się ona w odpowiedzi na artykuł Douglasa Wilkie w dzienniku "The Sun", w którym padło zdanie, że Niemcy wkroczyły do Polski po to, aby pomóc Polakom zniszczyć Żydów. Następnie pisarz nawiązał współpracę z Polską Fundacją Kulturalną w Londynie.
6 czerwca 1970 jego książka "Atlantyda. Opowieść o Wielkim Księstwie Bałaku" zdobyła pierwsze miejsce w dorocznym konkursie "Wiadomości". Uznano ją „najwybitniejszą książką pisarza polskiego pochodzenia wydaną na emigracji w 1969 r.” W 1971 Chciuk pojechał do Europy. Odwiedził m.in. Wielką Brytanię, Francję, Szwajcarię, Niemcy i Izrael.
W 1973 otrzymał rządową dotację "Australian Council for the Art – Literature Board" w wysokości 6 tys. dolarów. W 1975 Związek Pisarzy Polskich na Obczyźnie uznał "Emigrancką opowieść" za najlepszą książkę roku (nagroda im. Herminii Naglerowej).
W sierpniu 1974 zmarł redaktor i właściciel "Tygodnika Polskiego" Roman Gronowski. Andrzej Chciuk liczył, że go zastąpi, jednak tak się nie stało. Pisarz wystosował wówczas do Polonii australijskiej "List otwarty w sprawie Tygodnika Polskiego", który wywołał dyskusje i krytykę Chciuka.
W 1977 polska firma Carinia Records z Sydney wystosowała do niego prośbę o napisanie książki o powojennej emigracji polskiej w Australii i Nowej Zelandii. Na przełomie 1977/78 r. pisarz rozpoczął kolejną podróż po Australii. Książka nie doczekała się wydania. Andrzej Chciuk zmarł nagle 15 maja 1978.

</doc>
<doc id="1317488" url="https://pl.wikipedia.org/wiki?curid=1317488" title="Walki o archipelag Marianów">
Walki o archipelag Marianów

Walki o archipelag Marianów – operacje desantowe przeprowadzone w czerwcu i lipcu 1944 roku (przy czym zakończenie walk na Guam nastąpiło 10 sierpnia) pod kryptonimem Forager przez wojska US Marine Corps i US Army w czasie II wojny światowej na Pacyfiku. Celem operacji było zajęcie wysp Saipan, Tinian i Guam, stanowiących pierwszy wewnętrzny pierścień obrony wysp macierzystych Japonii.
Zdobycie wysp zapewniało Amerykanom możliwość zbudowania lotnisk położonych znacznie bliżej Japonii niż dotychczas posiadane oraz dawało dogodne kotwicowiska dla okrętów US Navy. Siły amerykańskie przy znacznych stratach własnych pokonały walczące z determinacją oddziały japońskie.
Zajęcie kluczowych wysp archipelagu otwierało Amerykanom drogę do kolejnych celów w archipelagach Palau i Filipin, a w końcu – przed planowaną inwazją Japonii – wysp Iwo Jima i Okinawa. Zwycięstwo na Marianach miało duże znaczenie – w sensie strategicznym i propagandowym – i tak też zostało odczytane zarówno w USA, jak i w Japonii, gdzie po upadku Saipanu podał się do dymisji gabinet premiera Hideki Tōjō.
Rys historyczny.
Archipelag Marianów to łańcuch piętnastu wulkanicznych wysepek ciągnących się południkowo pomiędzy 20°32′N/144°54′E a 13°15′N/144°43′E. Najdalej na południe wysunięta wyspa Guam ma powierzchnię 594 km², odległe od niej o około 180 km siostrzane wyspy Saipan i Tinian liczą odpowiednio 120 i 101 km² powierzchni, ale ponad dwie trzecie całego archipelagu to niewielkie, skaliste skrawki lądu bez żadnego znaczenia militarnego. Saipan leży w odległości około 2600 km od Tokio.
Ferdynand Magellan odkrył wyspy 6 marca 1521. Hiszpania władała nimi przez trzy i pół stulecia, ale w końcu XIX wieku Guam zagarnęli Amerykanie, a liczne inne wyspy Niemcy, którzy stolicą swych posiadłości uczynili Yap w Karolinach. W wyniku I wojny światowej Mariany, Karoliny i Palau stały się terytoriami mandatowymi Ligi Narodów, która oddała je pod opiekę Japonii. Japończycy uznali nabytek za wartościowy i natychmiast zaczęli eksploatować i zasiedlać poszczególne wyspy. Gdy w roku 1935 Japonia wystąpiła z Ligi, nie zwróciła mandatowych terytoriów uznając je jednostronnie za swoją własność.
Zajęcie Guamu przez Japończyków.
W grudniu 1941 roku amerykański garnizon wyspy liczył 153 marines, 271 marynarzy i 308 ludzi z pomocniczych autochtonicznych sił porządkowych. Nie było żadnych umocnień, ani artylerii. Jedynie największy z trzech kutrów patrolowych, USS „Penguin”, posiadał dwa działa przeciwlotnicze kal. 75 mm.
Japoński plan zajęcia Guamu był gotowy w początku listopada. Zakładał on, że wraz z pierwszym uderzeniem na główne cele amerykańskie w basenie Pacyfiku lotnictwo z Saipanu rozpocznie bombardowanie instalacji amerykańskich na wyspie, a najpóźniej w trzy dni potem nastąpi desant w wykonaniu "Oddziału Południowego Pacyfiku" (około 5500 żołnierzy gen. Tomitary Horiego stacjonujących na wyspach Bonin).
Rozkaz rozpoczęcia bombardowania lotnicy japońscy na Saipanie otrzymali 8 grudnia 1941 o godz. 5.25. W ciągu trzech następnych godzin samoloty dokonały nalotów na wyspę najpierw zatapiając "Penguina" i uszkadzając stary zbiornikowiec "Barnes", a następnie atakując koszary marines oraz stacje łączności telefonicznej i radiowej, gdzie wywołały liczne pożary. Lądowanie nastąpiło o 2.30 rano 10 grudnia, przy niezbyt aktywnym oporze obrońców. O godzinie 5.45 gubernator wyspy uznał, że dalszy opór jest bezcelowy i poprosił o zawieszenie broni celem uzgodnienia warunków kapitulacji.
Przygotowania japońskie.
W japońskich planach wojennych łańcuch Marianów odgrywał ważną rolę (wraz z wyspami Bonin na północy i Palau na południu) pierwszej linii pasa obrony wewnętrznej wysp macierzystych. Cesarska Armia Japońska bardzo starannie zaplanowała budowę umocnień i rozmieszczenie sił lądowych, dość luźno jednak współpracując z dowództwem Marynarki Cesarskiej. W latach 1934–1940 rząd japoński wydał na prace konstrukcyjne na Marianach 14,5 mln jenów (4 mln USD). Budowano głównie lotniska, ale również umocnienia, magazyny, koszary, zbiorniki paliw, stanowiska artylerii i kaemów.
W pierwszych latach wojny siły stacjonujące na Marianach były niewielkie. Załoga wyspy Saipan w lutym 1944 roku liczyła 1437 ludzi, wliczając w to 220 robotników cywilnych (przeważnie z Korei). Dopiero w marcu, po pierwszych nalotach dokonanych przez samoloty Grupy Uderzeniowej Szybkich Lotniskowców (TF58) adm. Mitschera, utworzono "Flotę Środkowego Pacyfiku" pod dowództwem adm. Chūichi Nagumo i zawarto porozumienie z dowódcą 31 Armii względem kompetencji dowódczych, co zaowocowało szybką rozbudową sił. W maju Japończycy zgromadzili na Pacyfiku pięć dywizji, sześć samodzielnych brygad i pięć samodzielnych pułków piechoty, z czego na obszarze podporządkowanym dowódcy 31 Armii (Mariany i Palau) znalazły się dwie dywizje, dwie samodzielne brygady i dwa pułki, nie licząc mniejszych jednostek, jak bataliony czołgów, baterie artylerii, czy kompanie karabinów maszynowych.
Nie wszystkie wymienione jednostki dotarły na miejsce. Z zatopionego przez amerykański okręt podwodny USS „Skipjack” transportowca „Ikei Maru” uratowano 1688 spośród 3080 ludzi, prawie całkowicie pozbawionych wyposażenia: "„Całe uzbrojenie zostało stracone nie licząc 7 karabinów, 2 elkaemów i 150 bagnetów”". Wraz z innym zatopionym statkiem na dno poszło 1029 ludzi przeznaczonych na uzupełnienie garnizonu Guam.
Ostatnim i najistotniejszym uzupełnieniem załogi Saipanu były elementy 43 Dywizji Piechoty z Japonii. Jej dowódca, gen. Yoshitsugu Saitō, przejął praktycznie kontrolę nad obroną Saipanu, aczkolwiek nominalnym dowódcą był admirał Nagumo. Zdaniem premiera Tōjō Saipan był „fortecą nie do zdobycia”.
Plan obrony japońskiej nosił jednak w zarodku poważny błąd: zakładał bowiem powrót do zarzuconej obrony ogniem zaporowym podejść do plaż i niszczenia siły żywej nieprzyjaciela samobójczymi kontratakami po wylądowaniu. Tymczasem górzyste, wulkaniczne wyspy były znakomitym miejscem do rozbudowywania obrony w głąb (tak jak postąpiono w trakcie Bitwy o Peleliu, co zresztą nie uchroniło obrońców przed zagładą), w oparciu o naturalne przeszkody terenowe.
Plany amerykańskie.
Tak jak we wszystkich operacjach w rejonie Pacyfiku na obszarach nie podlegających jurysdykcji generała MacArthura, cała władza spoczywała w rękach admirała Nimitza. Podlegał mu bezpośrednio adm. Raymond Spruance, dowódca 5 Floty, który z kolei był przełożonym wiceadm. Richmonda Turnera, szefa połączonych sił ekspedycyjnych (TF51), a do 15 lipca 1944 roku także północnej grupy uderzeniowej (TF52). Dowódcą wszystkich, liczących 105 859 ludzi, wojsk przeznaczonych do akcji desantowych był gen. Holland Smith, który miał osobiście dowodzić uderzeniem na Saipan i Tinian (66 779 żołnierzy) i któremu podlegali generałowie Harry Smith (Tinian) i Roy Geiger (Guam), któremu przydzielono 39 080 żołnierzy.
Lądowanie na Saipanie miały przeprowadzić wzmocnione 2 i 4 Dywizje Marines (dalej 2 DMar i 4 DMar) z 27 Dywizją Piechoty (dalej 27 DP) w rezerwie. 3 DMar i 1 (prowizoryczna) Brygada Marines miały zaatakować Guam. Dodatkowo, 77 DP stacjonująca na Hawajach, miała być przerzucona na Mariany w 22 dni po lądowaniu pierwszych wojsk na Saipanie dla wsparcia dalszych operacji.
Plan amerykański zakładał silne wsparcie ogniem okrętów V Floty i samolotów z lotniskowców, nie przewidywał natomiast wsparcia desantów przez równoczesny ostrzał celów ataku przez baterie artylerii stromotorowej, co wynikało z naturalnych warunków atakowanych wysp (pozbawionych łatwo dostępnych, przybrzeżnych wysepek). W rezultacie jedynego wsparcia artyleryjskiego udzielać miała artyleria okrętowa, niezdolna do likwidowania celów ukrytych w górzystym, mocno sfałdowanym terenie. Receptą na to miało być doposażenie oddziałów piechoty w większą niż zwykle ilość moździerzy oraz jak najszybsze, po umocnieniu przyczółków, wyrzucanie na brzeg batalionów artylerii stromotorowej.
W związku z odmiennymi warunkami terenowymi ćwiczenia piechoty (prowadzone tradycyjnie na Hawajach) zostały wzbogacone o elementy walki w obszarach objętych pożarem, a także w górach.
Ostatnim fragmentem planowania była logistyka: adm. Nimitz zaakceptował skierowanie do rejonu desantu blisko 75 000 ton zaopatrzenia (dla porównania: podczas lądowania na Kwajalein wysłano tylko nieco ponad 49 000 ton).
Saipan.
Jednostki taktyczne "Northern Force", przeznaczone do lądowania na Saipanie i Tinianie, liczyły łącznie 66 799 oficerów i żołnierzy:
oraz 4329 ludzi w dowództwie, oddziałach pomocniczych i tyłowych.
6 czerwca, gdy konwoje z ww. oddziałami wojska zmierzały ku swym bazom postojowych na Wyspach Marshalla, TF58 adm. Marca Mitschera opuściła Majuro kierując się ku Marianom. Dla przeprowadzenia obecnej operacji Mitscher zgromadził flotę składającą się z siedmiu lotniskowców, ośmiu lotniskowców lekkich, siedmiu szybkich okrętów liniowych, trzech krążowników ciężkich, dziesięciu lekkich i pięćdziesięciu dwóch niszczycieli. Jej misją było „zmiękczenie” obrony japońskiej, a w pierwszej mierze zniszczenie samolotów i lotnisk na wyspach, okrętów nieprzyjacielskich w ich rejonie oraz instalacji obronnych.
Efekt pierwszego uderzenia (11 czerwca po południu) przeszedł najśmielsze oczekiwania. Japończycy stracili co najmniej 147 samolotów. Przez następne trzy dni (12–14 czerwca) lotnictwo amerykańskie atakowało Guam, Saipan, Tinian, a ponadto dwie mniejsze wysepki – Rota i Pagan. Zniszczono kolejnych 50 maszyn japońskich i uszkodzono 66. Jednocześnie (12 i 13 czerwca) samoloty z lotniskowców wykryły i zbombardowały dwa konwoje japońskie próbujące opuścić rejon Marianów. Skutkiem tych ataków było zatopienie szesnastu jednostek i uszkodzenie kilku dalszych oraz całkowite wyeliminowanie z walki lotnictwa nieprzyjaciela.
Ostrzał wyspy z morza rozpoczął się 13 czerwca. Brało w nim udział piętnaście okrętów, które wystrzeliły około 165 000 pocisków. Siedem szybkich pancerników floty ostrzelało cele pociskami kalibru 406 mm, ale by nie wejść na ewentualne miny położone przez obrońców (akcja rozminowywania wód przybrzeżnych była prowadzona równolegle z ostrzałem), ogień był prowadzony z odległości 10 km od brzegu, a załogi nie miały doświadczenia w walce z umocnieniami brzegowymi. Następnego dnia zastąpiono je ośmioma starymi pancernikami i jedenastoma krążownikami adm. Oldendorfa, którym z kolei brakowało amunicji burzącej.
D-day.
Lądowanie sił głównych rozpoczęło się o 7.00 rano 15 czerwca 1944. Siłom desantowym wsparcia artyleryjskiego udzielało 11 okrętów: pancerniki USS „Tennessee” i „California”, krążowniki „Birmingham” i „Indianapolis”, niszczyciele „Norman Scott”, „Monssen”, „Colahan”, „Halsey Powell”, „Bailey”, „Robinson” i „Albert W. Grant”. Ponad trzysta amtraków wysadziło 8000 marines na zachodnim wybrzeżu Saipanu – 2 Pułkowa Grupa Bojowa (ang. "Regimental Combat Team", dalej RCT) ze składu 2 DMar na plażach „zielona” (8 PMar) i „czerwona” (6 PMar) na północ od Przylądka Afetna; 24 RCT ze składu 4 DMar na plażach „niebieska” (23 PMar) i „żółta” (25 PMar) na południe od tego samego przylądka, na wysokości miasteczka Charan Kanoa aż po przylądek Agingan.
Pierwsze fale amtraków i czołgów pływających dotarły do plaż bez większych strat, przy czym pomiędzy skrajnie prawym 2 Bat. 8 PMar, a skrajnie lewym 3 Bat. 23 PMar powstała luka, którą miało się udać załatać dopiero po trzech dniach inwazji. Powstanie luki spowodowane było zarówno silnym prądem północnym powyżej przylądka Afetna, jak i gwałtownym ostrzałem prowadzonym z tego właśnie miejsca. W rezultacie wszystkie bataliony 2 RCT (poza jednym) lądowały o około 300 m na północ od wyznaczonych sektorów. Lądowania nie ułatwiała wysoka (3-5-metrowa) fala przyboju, która zatopiła dwa pojazdy amfibijne. W sumie jednak 98% pojazdów dotarło do plaż pomiędzy 8.43 a 9.08 rano.
Postępy na północnym skrzydle przyczółka były nieznaczne. Silnemu ogniowi japońskiemu, prowadzonemu z trzech stron naraz, towarzyszyły przeszkody terenowe w postaci połamanych pni palmowych i lejów po bombach. Punkty dowodzenia obu batalionów otrzymały bezpośrednie trafienia, a w sztabach było wielu rannych. Do 11.05 zdołano posunąć się zaledwie 350 m w głąb lądu. Dowódca 6 PMar, płk James Risely, wylądował o godz. 10 i utknął na plaży na krawędzi wody. Dowódca 2 DMar, gen.-mjr Watson, pojawił się na brzegu około 17.30 i ustanowił swój punkt dowodzenia na plaży „czerwona-2”. Przed zapadnięciem ciemności do plaży „zielona” dotarły pierwsze elementy 29 PMar. Żołnierze zaczęli okopywać się na zajętych pozycjach. Straty dywizji pierwszego dnia wyniosły 238 zabitych, 315 zaginionych i 1022 rannych.
Natomiast tam, gdzie dowództwo spodziewało się największych trudności, tj. w zrujnowanym miasteczku Charan Kanoa, postępy były widoczne i dość szybkie. 15 LVT drugiej fali było w stanie dostarczyć piechotę 3 Bat. 23 PMar przez Charan Kanoa do pasma wzgórz poza nim mimo dość gęstego ognia karabinowego obrońców. Natomiast na jego prawym skrzydle 2 Bat. miał od początku kłopoty. Poszczególne pojazdy lądowały z dala od siebie i marines skupiali się w niewielkich grupach prowadząc walkę samodzielnie i dopiero po południu udało się ustalić wspólny front. Na odcinku 25 PMar było jeszcze gorzej – w ciągu godziny od lądowania marines posunęli się zaledwie 10 m w głąb lądu otrzymując silny ogień maszynowy z licznych bunkrów i moździerzowy z kierunku przylądka Agingan. W rezultacie 1 Bat. 25 PMar okopywał się na noc z niezabezpieczonym prawym skrzydłem.
Należy dodać, że w ciągu dnia 2 DMar została wzmocniona dwiema bateriami haubic 75 mm, zaś 4 DMar całym 14 Pułkiem Artylerii (dwie baterie haubic 75 mm i trzy 105 mm). Jednostki te wchodziły natychmiast do akcji, równoważąc szesnaście japońskich haubic i trzydzieści dział polowych kal. 75 mm rozmieszczonych na wzgórzach 2,5 km za Charan Kanoa.
Jeśli chodzi o Japończyków, przez cały pierwszy dzień nie przedsięwzięli oni żadnego zdecydowanego ataku piechoty, opierając się wyłącznie na artylerii i kilku nieskoordynowanych akcjach lekkich czołgów.
Zdobycie lotniska Aslito.
Dopiero o godz. 2 w nocy 15/16 czerwca Japończycy przypuścili zmasowany, wsparty czołgami, atak z północy wzdłuż drogi z Garapanu. Został on odparty dzięki pociskom oświetlającym z pancerników – sylwetki nacierających były doskonale widoczne. Drugi, nieco słabszy atak miał miejsce około 3 nad ranem, a trzeci i ostatni tuż przed świtem. Dopiero rano okazało się, jaki był efekt tego natarcia: przed frontem 6 PMar leżało około 700 zabitych żołnierzy japońskich.
Następstwem nocnego ataku było ranne uderzenie prawoskrzydłowego batalionu 2 DMar na przylądek Afetna, gdzie opór Japończyków był niemal symboliczny. O 9.50 czołowy pododdział dotarł do pirsu w Charan Kanoa i nawiązał kontakt z lewym skrzydłem 4 DMar. Na południu 25 PMar zajął silnie broniony przylądek Agingan, po czym bataliony obu pułków 4 DMar zwróciły się frontem ku zachodowi, aby o 17.30, gdy zarządzono przerwę w działaniach, mocno oprzeć się o pasmo wzgórz Fina Susu. Na północy 1 Bat., który pierwotnie miał lądować w zatoce Magicienne na południowym wschodzie wyspy (ta akcja dywersyjna została odwołana), lądował po godz. 16 na plaży „czerwona-2” (ciężki sprzęt batalionu był zrzucany na spadochronach przez samoloty torpedowe z lotniskowców, ale – w związku z tym, że samoloty te dokonywały zrzutów ze zbyt niskiego pułapu – został prawie całkowicie zniszczony) i natychmiast wszedł do akcji.
Plan gen. Saitō zakładający zepchnięcie Amerykanów do morza pierwszej nocy po inwazji nie powiódł się, postanowił więc spróbować raz jeszcze. Po południu 16 czerwca wydał rozkaz 136 Pułkowi Piechoty i 9 Pułkowi Czołgów, by dokonały ataku w kierunku radiostacji, znajdującej się na tyłach 6 PMar. Atak nastąpił o 3.30. Wzięło w nim udział co najmniej 37 czołgów i około tysiąca piechoty. Atak ten został odparty ze stratą co najmniej 24 czołgów i nieznanej liczby japońskich żołnierzy.
W tym samym czasie uległ modyfikacji amerykański plan lądowania na wyspie Guam, który miał być II fazą operacji Forager i która to faza miała rozpocząć się 17 czerwca. Tymczasem japoński admirał Toyoda nakazał 15 czerwca Flocie Operacyjnej zaatakować Amerykanów w rejonie Marianów i zniszczyć siły inwazyjne. Admirał Spruance otrzymał informacje z okrętów podwodnych USS „Flying Fish” i USS „Seahorse”, które dostrzegły dwie silne grupy okrętów japońskich zdążających w stronę archipelagu. W tej sytuacji odwołane zostało lądowanie na Guam, a samoloty adm. Mitschera przestały wspierać operację na Saipanie. Flota i lotnictwo przygotowywały się na przyjęcie nieprzyjaciela i stoczenia z nim decydującej bitwy morskiej.
19 i 20 czerwca doszło do walk powietrznych w pobliżu wysp; myśliwce z amerykańskich lotniskowców przechwyciły grupy samolotów lecących z baz na Palau, zestrzeliwując większość z nich, jak również większość samolotów startujących z Guam. Uwidoczniła się tu po raz pierwszy zdecydowana przewaga techniczna nowego typu amerykańskiego myśliwca F6F Hellcat nad samolotami japońskimi, a także przewaga wyszkolenia pilotów, którzy mieli za sobą po 300 lub więcej godzin lotów treningowych, nim weszli do akcji; lotnikom japońskim dotychczasowe 100 godzin szkolenia w roku 1944 obcięto do 40. W Japonii zrezygnowano zupełnie z nauki nawigacji, a młodym pilotom mówiono tylko: „leć za dowódcą i rób co każe”.
Z kolei wyposażenie amerykańskich okrętów w radary pozwalało wykrywać samoloty przeciwnika w odległości 100–150 mil od okrętów i przechwycić je przez myśliwce w bezpiecznej odległości. Łącznie zestrzelono od 300 do 475 samolotów. Amerykańscy lotnicy nazwali te walki mianem „"wspaniałego odstrzału indyków nad Marianami"” (ang. "Great Marianas Turkey Shooting"). Klęska ta sprawiła, że Japończycy stracili ostatnią szansę na obronienie archipelagu.
Ubocznym efektem pojawienia się floty japońskiej była decyzja o natychmiastowym wysadzeniu na Saipanie rezerwowej 27 DP, która znajdowała się w dwóch konwojach na wschód od Marianów z przeznaczeniem do udziału w desancie na Guam. Wobec nieprzewidywalnego efektu zmagań lotniczych i morskich adm. Nimitz polecił wysadzić dywizję na przyczółku 4 DMar. 165 PP, czołowy oddział dywizji, znalazł się na brzegu po południu 17 czerwca i wziął udział w walkach o lotnisko. Po początkowych niepowodzeniach, wynikających z chaosu związanego z przejmowaniem pozycji (na co nałożył się niespodziewany kontratak japoński), połączone siły 4 DMar i 27 DP zdobyły 18 czerwca lotnisko, dotarły do przeciwległego brzegu wyspy w zatoce Magicienne i oczyściły teren na południe od najwyższego wzniesienia wyspy, góry Tapotchau. Istniał wprawdzie odosobniony punkt oporu na przylądku Nafutan, ale i on wkrótce został zlikwidowany siłami 27 DP.
Boje o środkową część wyspy.
Główna Kwatera Japońskiej Armii Cesarskiej w Tokio była zaniepokojona rozwojem sytuacji na Saipanie. Dowództwo 31 Armii otrzymało rozkaz obrony do ostatniego człowieka i utrzymania za wszelką cenę północnych plaż wyspy w oczekiwaniu na posiłki, które – o czym w Tokio zdawano sobie doskonale sprawę – nie miały nigdy nadejść.
Tymczasem dywizje marines przygotowywały się do ataku na północ. Szczególne zadanie, jakim było zdobycie wzgórza 500 w pobliżu wioski Tsutsuran, przypadło 25 PMar. Wzgórze to było dobrze przygotowane do obrony, ale słabo obsadzone. Bataliony 25 PMar ruszyły kolumnami 19 czerwca o 10.30 i korzystając z zasłony dymnej w południe zdobyły szczyt. Resztę dnia poświęcono na penetrację licznych jaskiń, podczas której to akcji marines stracili 49 ludzi, zabijając 48 Japończyków. Dopiero wieczorem 20 czerwca teren został uznany za wolny od nieprzyjaciela. Tego samego dnia żołnierze 8 PMar posunęli się na tyle naprzód, że obie dywizje marines zetknęły się wreszcie skrzydłami i mogły przygotować wspólne uderzenie na północ, tym bardziej że 2 DMar otrzymała nieoczekiwane wsparcie w postaci 106 PP, który miał stanowić rezerwę 27 DP na Guam, ale z tych samych co dywizja powodów został skierowany na Saipan.
Japońska linia obrony przebiegała od południowego przedpola miasta Garapan ku krawędzi „Białego Urwiska” (ang. "White Cliff"), a dalej przez wzgórza 230 i 286 do wybrzeża w północnym odcinku zatoki Magicienne. Miasto trzymały siły 1 Specjalnego Oddziału Desantowego marynarki, na lewo od nich, aż do stoków wygasłego wulkanu Tapotchau (najwyższe wzniesienie Saipanu, 474 m n.p.m.), umocnił się 135 PP, zaś wschodnich stoków wulkanu aż do morza miał bronić przerzedzony 118 PP. Półwyspu Kagman bronić miała 47 Mieszana Brygada, nie do końca zniszczona na przylądku Nafutan. 8 PPanc miał za zadanie współdziałać w obronie ze 118 PP i strzec zatoki Magicienne w przypadku prób amerykańskiego desantu. Rezerwę całości stanowił 136 PP, który został zgrupowany w okolicach wioski Chacha. Według danych wywiadu dotychczasowe straty Japończyków już przekroczyły 50% stanów sprzed inwazji.
Uderzenie amerykańskie nastąpiło o 6.00 rano 22 czerwca. Jednak, wobec twardej obrony japońskiej, postępy były nieznaczne, w związku z czym po południu zapadła decyzja, że 27 DP wejdzie do akcji na prawym skrzydle 4 DMar, o czym gen. Ralph Smith został powiadomiony o godz. 16. Do akcji – na styku obydwu dywizji marines – wchodziły 106 i 165 PP. Nowe jednostki ruszyły naprzód o 5.30 23 czerwca, ale wobec braku dokładnych koordynat pododdziały zaczęły wchodzić sobie w drogę i mieszać się. Na skutek nieporozumień między dowódcami obu pułków, między oddziałami frontowymi powstała blisko 100-metrowa luka. Tymczasem atakujące oddziały zbliżały się do wzgórz 286 i 343, za którymi otwierało się wejście w dolinę, wkrótce nazwaną przez żołnierzy „Doliną Śmierci”.
Postępy 27 DP w dolinie, otwartej z dwóch stron na ogień moździerzowy i artyleryjski, były tak nieznaczne (niektóre czołowe kompanie posunęły się zaledwie 100 m naprzód, inne cofnęły na podstawy wyjściowe), że wstrzymało to również ruch naprzód obu skrzydłowych dywizji marines. Rezultaty tego dnia podsumowała depesza gen. Hollanda Smitha do dowódcy 27 DP, zaczynająca się od słów: „"Generał jest wysoce niezadowolony z postępów i zaniepokojony błędami 27 Dywizji..."”. Niewątpliwie winą gen. Ralpha Smitha było opóźnienie w wejściu 27 DP do akcji i brak koordynacji działań z obiema dywizjami marines, jednakże gen. Holland Smith najwyraźniej nie brał pod uwagę zaciętego oporu Japończyków w trudnym terenie "Doliny Śmierci". Ich nastroje oddaje tekst zapisków znalezionych po bitwie we wraku jednego z czołgów; oto tłumaczenie:
O godz. 19.25, gdy tylko zapadły ciemności pięć japońskich czołgów przypuściło atak w lukę między 106 a 165 PP. Cztery z nich zostały zniszczone, ale czołowy przedarł się na tyły Amerykanów i – nieustannie strzelając – zawrócił na północ. Jeden z wystrzelonych przezeń pocisków trafił w niewykryty wcześniej magazyn japońskiej amunicji na terenie zajmowanym przez 3 Bat. 106 PP wzniecając pożar i zamęt w oddziałach. Czołg następnie skręcił na wschód i ostatecznie został zniszczony przez marines z 23 PMar.
Po dwóch dniach ofensywy postępy były nieznaczne. Na prawym skrzydle 4 DMar zajęła większość Półwyspu Kagman, ale teren nie został oczyszczony i nadal był pełen ukrywających się w jaskiniach i zaroślach Japończyków. Na lewym 2 DMar wkroczyła do Garapanu i dotarła do podnóży wulkanu. Postępy hamowała 27 DP, która nie posunęła się znacząco naprzód. W rezultacie gen. Holland Smith wystąpił do adm. Turnera, a za jego pośrednictwem do adm. Spruance’a, o odwołanie gen. Ralpha Smitha. Zastąpił go dotychczasowy zastępca, gen.mjr Sanderford Jarman.
Zmiana dowódcy 27 DP nie wniosła, mimo straty 227 ludzi, nic nowego. Walki o "Dolinę Śmierci" trwały dalsze sześć dni, dywizja posunęła się naprzód o zaledwie 3000 metrów, ale straty Japończyków były poważne. Telegram do kwatery 31 Armii Cesarskiej, kierowany z dowództwa 29 Dywizji na Guam 25 czerwca, informował, że we wszystkich oddziałach ma około 1120 ludzi, ani jednego sprawnego działa i zaledwie 3 czołgi. Generał Saito, zupełnie nie zdając sobie sprawy z powagi sytuacji, kazał przeprowadzić desant na wschód od Chacha w sile kompanii z Tinianu. W nocy na 25 czerwca 11 barek z wojskiem wyszło z zatoki Sunharon na Tinianie, ale zauważył je niszczyciel USS „Bancroft” i rozproszył; jedna z barek zatonęła, reszta zawróciła. We wczesnych godzinach rannych 26 czerwca kilka barek próbowało powtórzyć operację, lecz dwa patrolujące cieśninę LCG otworzyły ogień zatapiając jedną i uszkadzając inną barkę. Na tym próby Saito pomocy z zewnątrz zostały zakończone.
Amerykanie, ze swej strony, stracili blisko 4 tysiące w zabitych i rannych, przy czym szczególnie dotkliwe były straty w dowodzących oficerach jednostek liniowych. Niezależnie jednak od kosztów, rezultaty były oczywiste: wzniesienia Tapotchau i Tipo Pale zostały zdobyte, "Dolina Śmierci" i półwysep Kagman zajęte, a Japończycy zepchnięci daleko na północ.
Zdobycie północnego Saipanu.
Po ostatecznym oczyszczeniu Doliny Śmierci rozpoczął się wyścig na północ. Oddziały amerykańskie, wobec słabnącego oporu Japończyków, zmierzały ku wiosce Tanapag, ale tu zaczęły się problemy. Północny kraniec Saipanu jest mocno pofałdowany, a wzniesienia sięgają ponad 800 metrów wysokości. Za ostatnim z nich (Marpi, 833 m n.p.m.) leżał ostatni ważny dla Japończyków punkt – lotnisko. Pokonanie tych wzniesień zajęło kolejne dwa dni. Zbliżał się jednak koniec kampanii.
Gen. Saitō, zdając sobie sprawę z tego, że sytuacja jest beznadziejna, wydał swym podwładnym rozkaz do ostatniego, samobójczego ataku. On sam – chory – popełnił samobójstwo zanim jeszcze, około 5.30 rano 7 lipca, 3000 ostatnich żołnierzy rzuciło się do szaleńczego szturmu. Ostatnie starcie nastąpiło w miejscu, które Amerykanie nazwali później „Harakiri Gulch”. Wiedząc od wziętego wcześniej jeńca o przygotowaniach do ataku, gen. Holland Smith kazał artylerii wstrzelać się w dolinę, co – w chwili rozpoczęcia japońskiej akcji – spowodowało istną masakrę. W krytycznym momencie, gdy żołnierze japońscy docierali do czołowej baterii amerykańskiej, artylerzyści zaczęli wyjmować zamki i – porzuciwszy działa – wycofywać się na południe. Na koniec doszło do walki wręcz, szczególnie zaciętej wśród zabudowań wioski Tanapag, gdzie broniła się grupa Amerykanów nie chcących opuścić swoich rannych. Dopiero po godz. 11 pojawiły się czołgi i teraz będący w przewadze Amerykanie łatwo pokonali niedobitki atakujących. Po bitwie Amerykanie naliczyli 4311 ciał zabitych Japończyków, choć należy przypuszczać, że około 1300, to ofiary wcześniejszych bombardowań. Stan psychiczny żołnierzy 27 DP, na których spadł samobójczy atak japoński, był tak zły, że generał Holland Smith zdecydował wycofać dywizję z linii. Zadanie ostatecznego oczyszczenia Saipanu otrzymała 2 DMar.
Walki o Saipan nie zakończyły się tego dnia. Do 9 lipca trwała obrona niemających ze sobą kontaktu punktów oporu, szczególnie w licznych na tym obszarze jaskiniach, sukcesywnie wypalanych miotaczami ognia. Część obrońców przepłynęła na niewielkie wysepki skalne na granicy raf, gdzie (odmówiwszy poddania się) zostali wystrzelani. Ostatnim akcentem walk o Saipan były masowe samobójstwa pozostałych żołnierzy japońskich i zmuszanej przez nich ludności cywilnej, która setkami rzucała się z nadbrzeżnych urwisk. Profesor Uniwersytetu Tokijskiego, Saburō Ienaga przytacza wstrząsające historie o rodzinach zabijających się przy pomocy granatów, o młodych kobietach układających swe włosy przed ostatnim skokiem w wody oceanu, o rodzącej, którą widziano jak tonęła z główką noworodka już wystającą z jej krocza, o cztero-pięcioletnich dzieciach czepiających się szyi żołnierzy i idących na dno wraz z nimi...
Tego też dnia w jednej z ostatnich jaskiń zastrzelił się adm. Nagumo.
Według danych japońskich (zdecydowanie różniących się od amerykańskich) na Saipanie walczyło 43 682 Japończyków z czego 41 244 zginęło, a 2438 oddało się do niewoli.
Tinian.
Wyspa Tinian, położona około 5 km na południe od Saipanu, jest odeń nieco mniejsza. Od przylądka Ushi na północy do przylądka Lalo na południu ma około 20 km długości, nie przekraczając przy tym 8 km szerokości. Jest przy tym mniej górzysta. Jedyne większe wzniesienie na północy – Lasso – nie przekracza 170 m n.p.m. Inne wzgórze o podobnej wysokości stanowi południowy kraniec Tinianu opadający stromymi urwiskami ku morzu. Całą resztę wyspy stanowi równinny płaskowyż pokryty, latem 1944 roku, plantacjami trzciny cukrowej. Z punktu widzenia amerykańskiego dowództwa oznaczało to łatwiejsze opanowanie terenu niż na siostrzanym Saipanie, a także znakomity teren pod budowę wielkiego lotniska dla najcięższych bombowców. Z drugiej strony brak było dogodnych do wysadzenia desantu terenów z wyjątkiem pobliża miasteczka Tinian, bowiem większość wybrzeży to urwiska z wyjątkiem kilku odcinków wąziutkich, niewielkich plaż na północnym zachodzie wyspy.
Japończycy również doceniali zalety Tinianu i zbudowali na jego obszarze aż trzy lotniska z pasami dłuższymi o około 300 m niż lotnisko Aslito na Saipanie. Czwarte, jeszcze większe lotnisko, było budowane koło przylądka Gurguan, na północ od miasteczka Tinian.
Planowanie operacji.
Zarówno Japończycy, jak i Amerykanie zdawali sobie sprawę z wad i zalet Tinianu. Z oczywistych powodów miejsce najlepiej nadające się do dokonania desantu było najbardziej umocnione i dlatego planiści amerykańscy postanowili z niego zrezygnować, wybierając dwie niewielkie plaże: „biała-1” i „biała-2” położone około 3 km na południowy zachód od przylądka Ushi. Lądowanie miały przeprowadzić 2 DMar i 4 DMar, przy czym w pierwszej linii nacierać miały 24 i 25 PMar, a 23 PMar stanowił rezerwę operacyjną.
Dowódcą obrony Tinianu był płk Takashi Ogata. Bezpośrednio podlegał mu 50 PP, a nadto inne oddziały piechoty, artylerii i broni pancernej – w sumie 3929 ludzi, 12 dział 75 mm, 6 działek ppanc 37 mm, 9 lekkich czołgów i 2 pojazdy amfibijne podobne do amerykańskich DUKW. Ponadto na wyspie stacjonował wiceadmirał Kakuji Kakuta, któremu podlegało 1910 ludzi personelu naziemnego lotnisk oraz 56 Zespół Obrony Wybrzeża (kpt. Goichi Oya) liczący 4100 ludzi i dysponujący 11 działami 140 mm i 7 działami 120 mm. Większość środków ogniowych skupiona była w okolicy miasteczka, ale również w rejonie planowanego amerykańskiego lądowania, chociaż Japończycy nie spodziewali się desantu w tym właśnie miejscu. W odróżnieniu od poprzednich wysp, na jakich Amerykanie dokonywali desantów, u zachodnich wybrzeży Tinianu położono miny, ale tak dawno, że w chwili ataku były w poważnym stopniu skorodowane i praktycznie niegroźne.
W jednym Ogata miał przewagę nad dowódcą obrony Saipanu – 50 PP był z nim od roku 1940. Żołnierz był zdyscyplinowany i obdarzony wysokim morale. Plan obrony był prosty i niczym nie odbiegający od poprzednich planów japońskich: zniszczyć nieprzyjaciela na plażach, a jeśli się to nie uda, zepchnąć go do morza w nocnym, samobójczym ataku. Tu Ogata dodał jeszcze jeden punkt: jeśli i to nie przyniesie rezultatu, wycofać się na południe i tam, wśród wzgórz, walczyć do ostatniego żołnierza.
Uderzenie i zdobycie.
Desant poprzedziło bombardowanie z morza i powietrza. Rozpoczęło się 15 czerwca, wraz z pojawieniem się na wodach Marianów grupy uderzeniowej adm. Mitschera. Przez tydzień po zdobyciu Saipanu ostrzał stamtąd prowadziła artyleria polowa (wystrzeliła 7571 pocisków), a nocami miasteczko Tinian rujnowane było systematycznie przez artylerię okrętową niszczycieli i krążowników lekkich. 16 lipca rozpoczęto bombardowanie brzegów zatoki Asiga na wschodzie wyspy, przy czym krążownikom „Louisville” i „New Orleans” przyszły z pomocą dwa LCI, okładając ogniem jaskinie na urwistych wybrzeżach. Wreszcie, 23 lipca, do walki weszły 3 stare pancerniki, 2 krążowniki ciężkie i 16 niszczycieli ostrzeliwując wyspę ze wszystkich stron, przy czym plażom „biała-1” i „biała-2” poświęcono najmniej uwagi, co miało zdezorientować Japończyków. O godzinie 15.00 okręty przerwały ogień na godzinę, w którym to czasie samoloty z lotniskowców zrzucały bomby, w tym po raz pierwszy w historii wojen bomby napalmowe w rejonie przylądka Faibus San Hilo. W noc poprzedzającą lądowanie niszczyciel „Waller” i 5. Zespół Nurków przeprowadziły rekonesans przeciwminowy na wysokości plaż desantu.
O świcie 24 lipca do plaż lądowania zbliżyła się flotylla składająca się z 8 transportowców, 37 LST, 2 LSD, 31 LCI, 21 LCT, 92 LCM, 100 LCVP, 533 LVT i 140 DUKW (te ostatnie miały na pokładach cztery baterie lekkich haubic 75 mm). Dla zmylenia przeciwnika tuż przed lądowaniem przez zatokę Sunharon (na wysokości miasteczka Tinian) przedefilowała grupa transportowców i osłaniających je niszczycieli. Co więcej, pojazdy amfibijne zostały spuszczone na wodę i obsadzone przez piechotę. Japończycy odpowiedzieli silnym ogniem zaporowym i zdołali uszkodzić dwa okręty, zanim ich baterie zostały zniszczone. Depesza płk Ogaty do Tokio donosiła o odparciu próby desantu w okolicach miejscowości Tinian.
Rzeczywiste lądowanie nastąpiło o 7.40 praktycznie bez oporu. Do wieczora umocniono przyczółek ponad 2,5 km długi i ponad 1,5 km głęboki. Straty tego pierwszego dnia były relatywnie niewielkie – 15 zabitych i 225 rannych. Po południu wyładowano wszystkie cztery bataliony artylerii stromotorowej, a do wieczora żołnierze okopali się, rozciągnęli zaporę z drutów kolczastych i rozmieścili gniazda karabinów maszynowych. W tej sytuacji planowany przez Ogatę nocny kontratak nie mógł się udać. Tylko w jednym miejscu Japończykom udało się przedrzeć przez amerykańską linię obrony, ale zostali zabici, nim dotarli do plaż. Zniszczeniu uległo także siedem czołgów, które brały udział w nocnym ataku. Rano Amerykanie naliczyli 1241 zwłok zabitych nieprzyjaciół. Zdaniem generała Gatesa „"nad ranem 25 lipca 4 DMar skręciła Japończykom kark w bitwie o Tinian"”.
Po nieudanym nocnym ataku Ogata – zgodnie z wcześniejszym założeniem – zdecydował wycofać wszystkie siły własne z północy i obsadzić linię od przylądka Gurguan po zatokę Asiga na jej południowym krańcu.
Amerykanie odnotowali podczas tych pierwszych walk o Tinian dwa ogromnej wagi osiągnięcia: pierwszym była budowa sztucznego portu (mniejszej wersji portu „Mullberry” z plaż Normandii), co ogromnie ułatwiło wyładunek ludzi i sprzętu; drugim zaś wykorzystanie – na wielką skalę – kołowych pojazdów amfibijnych DUKW, które okazały się niezwykle przydatne przy dostarczaniu oddziałom bojowym niezbędnego wyposażenia, od żywności i amunicji po lekkie działa.
30 lipca dwie dywizje marines stanęły przed wzniesieniami, które miały stanowić ostatni punkt oporu płk Ogaty. Były to niezbyt wysokie, lecz silnie wypiętrzone wzgórza pełne stromych urwisk i jaskiń zamienionych w punkty oporu. Już następnego dnia czołowe kompanie marines – dzięki wsparciu ogniowemu z okrętów – dotarły na szczyt wzniesień. W tej sytuacji płk Ogata poprowadził do samobójczego ataku resztę swych sił, w trakcie którego zginął, a wraz z nim cały garnizon, z którego do niewoli wzięto tylko 235 ludzi. 1 sierpnia wyspa została uznana za zdobytą.
Guam.
Guam jest największą i najdalej na południe położoną wyspą archipelagu Marianów. Odległa o około 170 km od Saipanu ma prawie czteroipółkrotnie większą odeń powierzchnię (543,1 km²). Od przyl. Ritidian na północy do plaż na południowym krańcu ma 51 km długości, a jej szerokość waha się od 8 do 15 km. Najwyższym wzniesieniem wyspy jest Mount Lamlam (406 m n.p.m.). Podobnie jak Saipan otoczona jest rafami koralowymi o szerokości od 7 do nawet 200 metrów, przy czym nawet najniższe z nich kryją się pod wodą w czasie przypływu na nie więcej niż 60 cm. Północna połowa wyspy, od przylądka Fadian na wschodnim wybrzeżu po zatokę Tumon na zachodnim, ma strome, urwiste brzegi o wysokości do 200 m, co całkowicie wyklucza podejście. Południowe i wschodnie wybrzeża, będące pod wpływem silnych wiatrów południowo-wschodnich, których efektem jest wysoka i silna fala przyboju, również nie sprzyjają lądowaniu.
Przygotowania i siły obu stron.
Takie warunki terenowe wymuszały na amerykańskich planistach, przygotowujących desant, ograniczenie się do dwóch niewielkich plaż na zachodnim wybrzeżu, po obu stronach wysuniętego głęboko w morze półwyspu Orote, w zatoce Agat na południu i plaży Asan na północy. O tym, że tylko te odcinki wybrzeża nadają się do lądowania, wiedzieli także Japończycy, którzy w tych właśnie regionach zmasowali większość swych sił.
Siły te jednak, w porównaniu ze znacznie mniejszym Saipanem, były zdecydowanie niewystarczające do obrony wyspy. Początkowo dowódcą obrony był gen. Takeshi Takashima, a po jego śmierci w dniu 28 lipca, gen. Obata.
W połowie lipca japońskie siły na Guam liczyły około 18 500 żołnierzy w jedenastu batalionach piechoty, niepełnych trzech batalionach artylerii, trzech kompaniach pancernych, dwóch kompaniach artylerii przeciwlotniczej i oddziałach pomocniczych. Według danych wywiadu amerykańskiego najbardziej wartościowymi jednostkami były 54 Oddział Obrony Wybrzeża i 60 Oddział Obrony Przeciwlotniczej. Wyspa podzielona została na cztery sektory obronne, ale w połowie lipca cały niemal garnizon został przesunięty w rejon Agat-Orote-Asan, gdzie miała nastąpić spodziewana inwazja.
Artyleria obrony wybrzeża dysponowała szesnastoma działami kalibru 200 mm, sześcioma działami 150 mm, dwudziestoma działami 127 mm i dwunastoma działami 120 mm. Ponadto obrońcy posiadali czterdzieści cztery działa polowe i haubice, dwadzieścia dwa działka ppanc kal. 37 mm i około siedemdziesiąt działek plot kal. 25 i 20 mm.
Japońska doktryna obronna nie odbiegała od tej zastosowanej na Saipanie i Tinianie: zniszczyć nieprzyjaciela na plażach lub – jeśli się to nie powiedzie – w samobójczych nocnych atakach. Najsilniej ufortyfikowana była podstawa półwyspu Orote oraz plaże na północ i południe od niego. W głębi lądu rozlokowano część dział, ale nie było ich zbyt wiele, tym więcej, że ze wszystkich celów ataku na Marianach, Guam była bombardowana przez Amerykanów najdłużej i zniszczenia przed bitwą były największe. Obrońcy nie byli w stanie nadążyć z naprawami.
Plan amerykański zakładał, że na plażach północnych, o długości około 2500 m, lądować będzie 3 DMar w następującym porządku: 9 PMar na plaży „niebieskiej”, 21 PMar na plaży „zielonej”, a 3 PMar na plażach „czerwonej-1” i „czerwonej-2”. Z kolei na plażach południowych desantu dokonać miała Prowizoryczna Brygada Piechoty Morskiej: 4 PMar na „białej-1” i „białej-2”, zaś 22 PMar na plażach „żółtej-1” i „żółtej-2” (rezerwa – pułkowy zespół uderzeniowy ze składu 77 DP). Wszystkie oddziały miały za zadanie – zaraz po lądowaniu – wedrzeć się na górujący nad plażami płaskowyż na głębokość co najmniej 1000–1500 metrów i zabezpieczyć skrzydła.
Bombardowanie i desant.
Okręty amerykańskie rozpoczęły ostatni ostrzał przed desantem 21 lipca o godz. 5.30. Artylerzyści koncentrowali się na samych plażach, ich skrzydłach i najbliższym zapleczu. Na pozycje japońskie spadło 22 tys. pocisków wszystkich kalibrów i ponad 9 tys. rakiet. Krótko po godzinie 7 rano do akcji weszło lotnictwo bombardując i ostrzeliwując z lotu koszącego cały obszar. Gdy pojazdy amfibijne pierwszej fali desantu znalazły się w odległości 1200 m od plaż, artyleria okrętowa dokonała ostatniego bombardowania, by po 8 minutach przenieść ogień w głąb lądu.
Lądowanie na wszystkich plażach odbyło się bez większych przeszkód. Na północy najłatwiejsze zadanie miał 9 PMar, który – mimo ognia granatników i karabinów maszynowych – w krótkim czasie osiągnął na prawym skrzydle zakładaną głębokość przyczółka – 1500 metrów. Nacierający w centrum 21 PMar nie napotkał wprawdzie większego oporu nieprzyjaciela, ale teren okazał się niezwykle trudny do pokonania, co przy wysokiej temperaturze i braku wody pitnej zwiększało trudności. Niemniej, do wieczora pierwszego dnia pułk pokonał urwiska i nawiązał kontakt z 9 PMar. Największe trudności miał 3 PMar, który trafił na pełne jaskiń urwiska, skąd szedł nieustanny ogień. Pułk włamał się na niektórych odcinkach na pożądaną głębokość, ale zostawił na zapleczu znaczne siły japońskie i nie nawiązał do nocy kontaktu ze skrzydłem 21 PMar. Straty w tym rejonie lądowania wyniosły 105 zabitych, 536 rannych i 56 zaginionych.
Na południowym odcinku, gdzie zapleczem plaż było miasteczko Agat, teren był znacznie dogodniejszy, miejscowość zrujnowana, a wzgórza znacznie niższe niż na północy. W rezultacie brygada marines posunęła się około 1200 metrów w głąb lądu przy stratach nie przekraczających 350 ludzi. Niejakie trudności w czasie lądowania miał zespół uderzeniowy ze składu 77 DP, który omyłkowo znalazł się na brzegu na terenie nie objętym planem desantu, ale i tu obeszło się bez większych strat (dowódca 305 PP utknął na rafie, skąd dotarł gumowym pontonem do brzegu; jego sztabowcy pokonali ten odcinek wpław).
Kontratak i umocnienie przyczółka.
Amerykanie, okopując się wieczorem 21 lipca na zdobytych pozycjach przyczółka, zdawali sobie sprawę z niebezpieczeństwa japońskiego kontrataku i byli nań przygotowani. Gdy atak ów (od strony półwyspu Orote) nastąpił, okazał się znacznie mniej niebezpieczny od podobnych akcji na Saipanie i Tinianie, chociaż na odcinku 305 PP, który po raz pierwszy znalazł się w boju, Japończykom udało się przerwać linie obronne i dotrzeć niemal do baterii haubic. Rezultatem nocnej walki było 7 zabitych i 10 rannych po stronie amerykańskiej i 268 zabitych i 6 zniszczonych czołgów po stronie japońskiej. W trakcie bitwy zabity został dowodzący atakiem płk Suenaga, co znacznie osłabiło morale obrońców półwyspu.
Rankiem 22 lipca rozpoczęto umacnianie przyczółka na południu. 4 PMar zaatakował wzgórze Alifan napotykając zaraz na początku zmasowany ogień flankowy, ale po uciszeniu go z pomocą artylerii i czołgów patrole bez przeszkód dotarły na szczyt wzniesienia nie napotykając żadnego oporu. Na odcinku 305 PP szło oporniej, bowiem żaden z batalionów nie zdołał osiągnąć gotowości bojowej przed godziną 8 rano, a artyleria pułkowa nie wcześniej niż o 10. Niemniej, wobec braku większego oporu, 305 PP osiągnął zakładaną linię i nawiązał na swym prawym skrzydle kontakt z 4 PMar. Do popołudnia cała brygada posunęła się znacznie naprzód, nawet mimo tego, że mosty na rzece Ayuja okazały się zniszczone. W tym samym czasie wycofano z linii – na rozkaz gen. Shepherda – wszystkie gąsienicowe pojazdy amfibijne, zastępując je czołgami.
Noc z 22 na 23 lipca minęła na odcinku całej brygady spokojnie, a żaden z patroli japońskich nie zdołał przedostać się na tyły Amerykanów. Następnego dnia żołnierze 4 PMar nie posunęli się dalej naprzód, umacniając pozycje i przygotowując je do obsadzenia przez 306 PP, którego pododdziały znajdowały się jeszcze w morzu. Rano obserwatorzy dostrzegli znaczne ugrupowanie Japończyków przemieszczające się od strony wzniesienia Lamlam w kierunku przylądka Facpi. Natychmiast wezwano pomoc marynarki i lotnictwa, w konsekwencji czego siły japońskie zostały zniszczone. Z kolei 305 PP osiągnął wszystkie zamierzone cele na wschodzie, a jedyną przeszkodą była tropikalna ulewa. Zagrożenie dla oddziałów posuwających się w kierunku wschodnim stanowiły jeszcze siły japońskie tkwiące wciąż na półwyspie Orote.
Główne uderzenie.
Po wycofaniu z linii 4 PMar i przejęcia zadań prowizorycznej brygady przez 77 DP (wszedł do akcji jeszcze rezerwowy 307 pp), gen. Geiger planował rozpoczęcie w dniu 24 lipca jednoczesne uderzenie na półwysep Orote, celem likwidacji tkwiących tam wciąż jeszcze oddziałów japońskich, a jednocześnie na wschód i południe, w wyniku czego miało nastąpić przecięcie wyspy i oczyszczenie z Japończyków południowego jej krańca, a następnie atak zmasowanych sił obu skrzydeł na północ. Generał zakładał, że północny kraniec Guam osiągnięty zostanie najpóźniej 30 lipca.
Postępy nie były jednak tak szybkie, jak zakładano. Do 29 lipca trwało oczyszczanie półwysep Orote, gdzie obrona była wyjątkowo zaciekła i urozmaicona conocnymi atakami samobójczymi, które zwiększały straty Amerykanów i spowolniały tempo głównego natarcia. Do największego takiego ataku doszło w nocy z 25 na 26 lipca. Został uzgodniony między gen. Takashimą a płk Tamaim na Orote, bowiem mimo intensywnych bombardowań nie został przerwany kabel telefoniczny łączący lotnisko na Orote z kwaterą Takashimy w jaskini w masywie Fonte, niedaleko amerykańskiego przyczółka. Przez całą noc ze wzgórz zbiegali japońscy żołnierze, atakowali i ginęli. Amerykanie na odcinku 9 PMar naliczyli siedem takich fal. W dwóch miejscach atakującym udało się przerwać linie Amerykanów i dotrzeć aż do szpitala polowego, gdzie zostali odparci przez lekarzy, pielęgniarzy, rannych i cały pomocniczy personel tyłowy. W sumie, największy atak japoński nie przyniósł żadnych zdobyczy terytorialnych. Zginęło ponad 3500 ludzi, w tym wielu oficerów doborowych japońskich jednostek. W rezultacie gen. Takashima podjął decyzję o wycofaniu pozostałych sił w głąb wyspy, by tam walczyć aż do śmierci.
Teraz ruszyło długo odkładane natarcie głównych sił amerykańskich. Do 29 lipca trwało zajmowanie i oczyszczanie pełnego jaskiń płaskowyżu Fonte. Tego samego dnia zginął gen. Takashima, który do tej pory ociągał się z ewakuacją swej kwatery głównej. W tej sytuacji na wyspie pozostał już tylko jeden generał japoński – Obata – dowódca 31 Armii, który kilka dni przed amerykańską inwazją przybył z Palau dla dokonania inspekcji i znalazł się w pułapce. Jemu też przypadło zadanie zreorganizowania na nowo resztek sił japońskich na Guam.
Tymczasem trwało dalsze poszerzanie przyczółka. 27 lipca zajęty został szczyt wybitnego wzgórza Tenjo. Posiadając tak dogodny punkt obserwacyjny gen. Geiger postanowił sprawdzić, dokąd wycofali się Japończycy. Pięć pięcioosobowych patroli z czamorrańskimi przewodnikami ruszyło na wschód i południe. Z ich raportów wynikało, że południe wyspy nie jest bronione przez Japończyków i że cały atak amerykański powinien być skierowany na północ. Naturalnym ośrodkiem oporu mogło tam być wybitne wzgórze Barrigada (225 m n.p.m.), najwyższe wzniesienie w tej części wyspy, ale gen. Ogata wybrał – jako miejsce ostatniego boju – wzgórze Mount Santa Rosa (290 m n.p.m.) na północno-wschodnim krańcu.
Gen. Geiger wyznaczył dwie pozycje frontowe, jakie oddziały 3 DMar (skrzydło lewe) i 77 DP (prawe) winny osiągnąć 31 lipca i 1 sierpnia. Przecinały one wyspę od zatoki Agana do zatoki Pago w odległości około 5 km jedna od drugiej. Obie zostały osiągnięte w zakładanym okresie przy nieznacznym oporze Japończyków, a jedynym prawdziwym problemem Amerykanów stały się kłopoty z zaopatrzeniem wobec zbytniego oddalenia się od baz (w przypadku 77 DP nawet ponad 25 km). Na większy opór natrafiono u podnóży wzniesienia Barrigada, gdzie żołnierze 307 i 307 PP ponieśli niewielkie straty, ale nocą z 3 na 4 sierpnia Japończycy wycofali się zostawiając Zatokę Tumon i okoliczne wzgórza bez obrony.
Dalszy postęp był wolny, bowiem odbywał się przez teren mocno sfałdowany, niemal pozbawiony dróg i porośnięty wysoką trawą, w której ukrywały się niewielkie grupki Japończyków, ale straty Amerykanów w ciągu dwóch dni wyniosły zaledwie 4 zabitych i 20 rannych. Do wieczora 6 sierpnia ostatnia linia obrony, wyznaczona przez gen. Ogatę w poprzek północnego krańca wyspy, została przerwana w tak wielu miejscach, że front zmienił się w izolowane kotły, w których próbowali się bronić pozbawieni cięższej broni, amunicji i wody pitnej Japończycy.
Ostatnie walki.
Wiedząc od schwytanego (pierwszego od tygodnia) Japończyka, że Mount Santa Rosa broniona jest przez około 3000 żołnierzy, dowódca 77 DP dobrze przygotował się do uderzenia, które nastąpiło 7 sierpnia poprzedzone bombardowaniem z morza i powietrza oraz ostrzałem artylerii stromotorowej. Wraz z batalionami 305, 306 i 307 PP do ataku na wzgórze i obszar poza nim ruszyły wszystkie dostępne czołgi. Gen. Bruce osobiście doglądał wszystkiego, co działo się na pierwszej linii. Atak, rozpoczęty o godz. 8.30, zakończył się o 14.40 doniesieniem dowódcy 1 Batalionu, że jego "„żołnierze dotarli do nadmorskiego urwiska i spoglądają na morze”". Japończycy nie zniknęli wprawdzie zupełnie, bo w kilku jaskiniach bronili się jeszcze, ale wspominane przez jeńca trzy tysiące japońskich żołnierzy gdzieś zniknęły.
Na północy wyspy istniało tylko jeszcze jedno miejsce, gdzie mógł schronić się gen. Obata i jego główne siły. Było to wzgórze Machanao na północ od Mount Santa Rosa, ale działający na tym odcinku żołnierze 22 PMar tam także nie znaleźli większych sił. Wczesnym popołudniem 7 sierpnia marines osiągnęli przylądek Ritidian, najbardziej na północ wysunięty punkt wyspy Guam. Co więc stało się z Japończykami? W jaskiniach i szczelinach Santa Rosa znaleziono nie więcej jak 500 ciał. Amerykańskie dowództwo podejrzewało, że obrońcy, po ostatnim przygotowaniu ogniowym z samolotów i okrętów, rozpierzchli się w całkowicie niezorganizowany sposób po dżungli, gdzie dopiero trzeba ich będzie pojedynczo wyłapywać.
Rezultaty.
Akcja oczyszczająca oficjalnie trwała na Guam do 10 sierpnia. O godzinie 11.31 tegoż dnia gen. Geiger oznajmił, że zorganizowany opór na Guam ustał. W południe, na pokładzie flagowego okrętu adm. Spruance’a ciężkiego krążownika USS "Indianapolis", przybyli na Guam – prócz gospodarza – adm. Nimitz, generałowie USMC Holland Smith i Vandergrift. Po uroczystości podniesienia flagi narodowej na głównym placu Agany marines wrócili do żmudnej akcji oczyszczającej, która miała potrwać następnych kilka tygodni. Generał Obata zabity został 11 sierpnia, a ostatnich jego żołnierzy zabijano lub wyłapywano jeszcze długo po wojnie. Siły uderzeniowe mogły teraz przekazać archipelag Marianów US Navy i USAAF, które wkrótce przystąpiły do budowy wielkich baz morskich i lotniczych, które dały początek wielkim nalotom na Wyspy Japońskie.
Prawie cały garnizon wyspy Guam – liczący około 17 500 ludzi – poniósł śmierć w walkach. O ratunek dla tych, co przetrwali i ukrywali się w dżungli i w górach, zabiegali wzięci do niewoli płk Takeda i mjr Sato, ale tylko niewielu (485 tych, którzy jednak chcieli żyć) zdało się na łaskę zdobywców. Ze swej strony Amerykanie – do dnia 10 sierpnia – stracili (na wszystkich trzech wyspach) 26 715 zabitych, rannych i zaginionych, przy czym największe były straty marines.

</doc>
<doc id="1317489" url="https://pl.wikipedia.org/wiki?curid=1317489" title="Ōno">
Ōno

 – miasto w Japonii, na wyspie Honsiu, w prefekturze Fukui.
Położenie.
Miasto leży w północnej części prefektury. Graniczy z miasteczkiem Ikeda oraz miastami:
w prefekturze Ishikawa:
w prefekturze Gifu:
Gospodarka.
W mieście rozwinął się przemysł włókienniczy, drzewny oraz meblarski.

</doc>
<doc id="1317490" url="https://pl.wikipedia.org/wiki?curid=1317490" title="Andrzej Gawroński (satyryk)">
Andrzej Gawroński (satyryk)

Andrzej Rawita-Gawroński (ur. 13 lipca 1916 w Zakopanem, zm. 23 listopada 1997 w Melbourne) – polski satyryk, poeta, dziennikarz. 
Życiorys.
Andrzej Gawroński debiutował w 1938 r. w tygodniku humorystycznym "Mucha".
Brał udział w kampanii wrześniowej, walczył w oddziale "Ponurego". Jako pchor. "Andrzej" napisał słowa do kilku pieśni partyzanckich, m.in. "My, kraj bez Quislingów". Po dwukrotnym aresztowaniu przez UB uciekł łodzią przez Bałtyk. W 1951 r. przybył do Australii. Pracował m.in. w stalowni i przędzalni wełny. W 1959 r. podjął pracę w szkolnictwie jako kontraktowy nauczyciel języka angielskiego. Pracując ukończył Arts na Uniwersytecie Melbourne i uzyskał tytuł Master of Education na Uniwersytecie Monasha. W 1975 r. jako członek państwowej komisji maturalnej stanu Wiktoria przeprowadzał pierwszą maturę z języka polskiego. Po przejściu na wcześniejszą emeryturę prowadził wykłady z literatury polskiej na Uniwersytecie Monasha. 
Pisał teksty i występował w kabaretach "Wesoła Kookaburra" i "Perskie Oko". Działał w Polskim Kole Kulturalno-Artystycznym w Melbourne i w polskiej sekcji etnicznego Radia 3ZZ. Drukował m.in. w "Tygodniku Polskim" (Melbourne), "Wiadomościach Polskich" (Sydney), "Kurierze Zachodnim" (Perth) i paryskiej "Kulturze". Należał do Australijskiego Instytutu Spraw Polskich.

</doc>
<doc id="1317497" url="https://pl.wikipedia.org/wiki?curid=1317497" title="XXXXIV Krajowy Festiwal Piosenki Polskiej w Opolu">
XXXXIV Krajowy Festiwal Piosenki Polskiej w Opolu



</doc>
<doc id="1317502" url="https://pl.wikipedia.org/wiki?curid=1317502" title="Pagan (Mariany)">
Pagan (Mariany)

Pagan – wyspa w archipelagu Marianów, znajdująca się około 320 km na północ od Saipanu. 
Pagan ma powierzchnię 47,23 km², co czyni z niej piątą co do wielkości wyspę archipelagu, a składa się z dwóch wysepek stratowulkanicznych połączonych wąskim pasmem lądu. 
Północny stratowulkan wznosi się na wysokość 570 m, natomiast południowy 548 m n.p.m.
Wyspa była zamieszkana w czasach historycznych, ale erupcja wulkanu w roku 1981 spowodowała konieczność ewakuacji mieszkańców. Według ostatniego spisu ludności z 1 kwietnia 2000 wyspa nie jest zamieszkana, jednakże zdjęcia satelitarne z ostatnich lat wykazują pewną obecność człowieka. 
Podobnie jak inne wyspy archipelagu Pagan przeszła spod władzy Hiszpanów (władających z Guamu) w ręce niemieckiej administracji kolonialnej, a po zakończeniu okupacji japońskiej, która zaczęła się od przekazania Japonii mandatu Ligi Narodów, dostała się pod okupacyjny zarząd amerykański, co następnie przekształcone zostało w Powiernicze Wyspy Pacyfiku pod zarządem USA. Politycznie Pagan należy do Marianów Północnych.

</doc>
<doc id="1317503" url="https://pl.wikipedia.org/wiki?curid=1317503" title="Sabae">
Sabae

 – miasto w Japonii, na wyspie Honsiu, w prefekturze Fukui.
Położenie.
Miasto leży w środkowej części prefektury. Graniczy z miastami:
oraz miasteczkami Ikeda i Echizen.

</doc>
<doc id="1317504" url="https://pl.wikipedia.org/wiki?curid=1317504" title="Kumari (bogini)">
Kumari (bogini)

Kumari – imię bogini hinduistycznej będącej partnerką i śakti Kumara (Karttikeja). Również jeden z epitetów, jakim określa się boginie (Sita, Parwati, Durga) i dziewczęta w południowych Indiach.

</doc>
<doc id="1317505" url="https://pl.wikipedia.org/wiki?curid=1317505" title="Outlaw Blues">
Outlaw Blues

Outlaw Blues – piosenka skomponowana przez Boba Dylana, nagrana przez niego w styczniu i wydana na albumie "Bringing It All Back Home" w marcu 1965 r.
Historia i charakter utworu.
Ten najbardziej rockowy utwór Dylana na "Bringing It All Back Home" ma równocześnie formę wczesnego, archaicznego i prymitywnego bluesa. Prawdopodobnie taki kształt utworu najbardziej pasował Dylanowi do jego pomysłu na utwór, którego główną cechą jest prawie niemożliwy do zrozumienia tekst. Zapewne miał on być zabawą lub nawet tylko żartem artysty.
Dylan podszedł nieco satyrycznie do typowych tekstów bluesowych i stworzył pewnego rodzaju pastisz bluesowej mitologii postaci bandytów i ludzi wyjętych spod prawa. Bohaterem tekstu tej kompozycji jest legendarny Jesse James. Jego krótka historia jest przemieszana z typowym symbolizmem hoodoo.
Oprócz tego Dylan znalazł jeszcze miejsce aby w dość zakamuflowany sposób uderzyć w prasę, swoją publiczność lub kogokolwiek, kto może akurat słuchać tej piosenki, często cytowanymi słowami "Don't ask me nothin' about nothin'/I just might tell you the truth" (pol. Nie pytajcie mnie w ogóle o cokolwiek/gdyż może po prostu powiem wam prawdę).
Wersje Dylana.
Dylan nigdy nie wykonywał tego utworu podczas koncertów.

</doc>
<doc id="1317523" url="https://pl.wikipedia.org/wiki?curid=1317523" title="Wojciech Skowroński">
Wojciech Skowroński

 
Wojciech Skowroński (ur. 11 lipca 1941 w Warszawie, zm. 17 stycznia 2002 w Poznaniu) – polski pianista, wokalista, aranżer, kompozytor. Oprócz własnego repertuaru wykonywał standardy muzyki bluesowej i przeboje rockandrollowe.
Życiorys.
Ukończył Średnią Szkołę Muzyczną w klasie klarnetu, studiował na Akademii Muzycznej w Poznaniu. W 1962 roku był pianistą dixielandowej grupy Storyville Jazz Band, w 1963 r. został finalistą II Ogólnopolskiego Festiwalu Młodych Talentów w Szczecinie i przez kilka miesięcy był członkiem zespołu Czerwono-Czarni. W latach 1966–1967 współpracował z poznańskimi Bardami, z którymi zajął I miejsce w Ogólnopolskim Przeglądzie Zespołów Instrumentalnych, Wokalistów i Piosenkarzy. Zespół wystąpił również na imprezach towarzyszących Krajowemu Festiwalowi Piosenki Polskiej Opole '67 oraz w koncercie pt. "Nowe Twarze w Polskim Jazzie" na MFMJ Jazz Jamboree '67 w Warszawie. Od stycznia do maja 1968 r. działało trio Hubertusy, które oprócz Skowrońskiego współtworzyli: Hubert Szymczyński (gitara basowa) i Jerzy Skowronek (perkusja). W marcu zespół wziął udział w V festiwalu Jazz nad Odrą. Skowroński zdobył nagrodę publiczności i I nagrodę w kategorii wokalistów, ex aequo z Marianną Wróblewską. W latach 1968–1969 współpracował z zespołami: Drumlersi, Nowi Polanie i Grupa ABC Andrzeja Nebeskiego. Po odejściu od ABC w maju 1969 roku muzyk prowadził własne zespoły, tj. Trio Bluesowe znane także jako Blues Trio (1969–1972) i Blues &amp; Rock (1972–1976). Blues Trio wzięło udział m.in. w: II Beat Session w Warszawie, plebiscycie o "Złotą Kotwicę Sopockiego Lata 1970" i Karnawałowych Spotkaniach Muzycznych (1971) zyskując coraz większe powodzenie. Na II Lubelskich Spotkaniach Wokalistów Jazzowych (czerwiec 1971) Skowroński otrzymał III miejsce i nagrodę dziennikarzy natomiast na II Wielkopolskich Rytmach Młodych w Jarocinie zespół wystąpił jako gwiazda festiwalu. 
Już pod nazwą Blues &amp; Rock grupa wzięła udział m.in. w XI KFPP w Opolu, Częstochowskich Spotkaniach Jazzowych i w Dniach Kultury Polskiej w Berlinie (1973). Zespół wielokrotnie występował na Lubelskich Spotkaniach Wokalistów Jazzowych, na festiwalu opolskim i na Jazz Jamboree, gdzie w 1972 r. nagrał "czwórkę", która została uznana za pierwszą płytę koncertową w historii polskiej muzyki rozrywkowej. Na jej repertuar złożyły się kompozycje z repertuaru Otisa Spanna ("No sence in worrying") i Isaaca Hayesa ("Precious, precious - paraphrase"). Wojciech Skowroński wielokrotnie występował za granicą, m.in. w NRD, Czechosłowacji, RFN, ZSRR, Holandii, Belgii i Francji. Szczyt popularności jego formacji przypadł na lata 1973–1974, czyli na okres współpracy z chórkiem wokalnym Rock &amp; Blues w składzie: Ewa Górzanka (wł. Góra), Krystyna Stolarska oraz Halina Zielińska, później zastąpiona przez Teresę Głowacką. W styczniu 1973 roku zespół w poszerzonym składzie zarejestrował swoją pierwszą płytę długogrającą pt. "Blues &amp; Rock", w tym samym roku wystąpił także w niemieckim programie telewizyjnym "TV Rund". Grupa wylansowała takie przeboje jak: "Kominiarz Johnny", "Blues to zawsze blues jest "(II nagroda w kategorii "Interpretacje" na XI KFPP Opole'73), "Ludzie, coś mi tutaj nie gra", "Alabama", "Gdybyś miał dwa życia", czy "Ja to się cieszę byle czym". Przez Trio Bluesowe, jak i przez Blues &amp; Rock przewinęli się: basiści Kazimierz Plewiński i Andrzej Iskra (ur. 12.11.1946, zm. 15.09.1991), perkusiści Andrzej Nackoski, Piotr Janton, Przemysław Lisiecki i Maciej Winiewicz, elektroakustyk sporadycznie grający na harmonijce ustnej oraz instrumentach perkusyjnych. Latem 1973 r. dołączył gitarzysta Edmund Klaus.
Wiosną 1975 roku nastąpiły kolejne zmiany personalne i w skład zespołu towarzyszącego pianiście weszli: Eugeniusz Orlicki (gitara basowa) i Eryk Kulm, a po trzech miesiącach Waldemar Majewski (perkusja). W tym składzie Skowroński, ze swoją grupą wystąpił w poznańskiej telewizji, a w latach 1975–1976 współpracował z łódzką orkiestrą Karola Nicze, czego efektem były wspólne trasy koncertowe pod nazwą "Kontrasty i porównania". W kwietniu 1976 roku zespół wystąpił na Międzynarodowej Wiośnie Estradowej, a w maju zarejestrował drugi album pt. "Wojciech Skowroński". Po zakończeniu trasy koncertowej w październiku 1976 r. Blues &amp; Rock uległ rozwiązaniu. Wiosną 1978 roku Skowroński i Lisiecki z nowymi muzykami na krótko reaktywowali grupę pod nazwą New Blues &amp; Rock, lecz był to trudny okres dla gatunku muzycznego, który muzycy prezentowali, co w efekcie zawęziło jego działalność koncertową do rzadkich krajowych występów. Na początku lat osiemdziesiątych Skowroński wyjeżdżał za granicę z zespołami Woytek S. Band i Wojtek S. Trio, w których oprócz muzyka występowali: perkusista znany ze składów wcześniejszych zespołów pianisty Przemysław Lisiecki i jego brat, basista Wojciech Lisiecki. W 1984 prowadził zespół Wojtek S. Boogie Man, w którego skład weszli gitarzysta Tomasz Dziubiński oraz Lisiecki. Rok później zarejestrowano materiał na płytę "Fortepian i ja", po której nagraniu odbyła się jej trasa promocyjna po kraju. Po zakończeniu tournée miejsce Lisieckiego za zestawem perkusyjnym zajął Wiesław Lustyk.
W latach 1986–1988 zespół Skowrońskiego pod nazwą Woytek Band wziął udział w imprezie "Old Rock Meeting A.D. 1986", której organizatorem był Franciszek Walicki oraz wystąpił na żywo w "Studio HI-FI" – koncert emitowany przez TVP (wrzesień 1986). W zmienionym składzie, m.in. z nowym gitarzystą Lechem Niedźwiedzińskim formacja dokończyła nagrywanie albumu pt. "Jak się bawisz? "(1987), a w 1988 roku wystąpiła w Domu Muzyki i Tańca w Zabrzu, w programie "Gwiazdy Mocnego Uderzenia" – koncert również emitowany przez TVP. Skowroński dokonał licznych nagrań archiwalnych dla Polskiego Radia – solowych i z orkiestrą Alex Band – Aleksandra Maliszewskiego, orkiestrą Jerzego Miliana i orkiestrą Andrzeja Trzaskowskiego. Pod koniec 1990 roku pianista poważnie zachorował, co w efekcie położyło kres jego działalności koncertowej i kres istnieniu zespołu Woytek Band. Wojciech Skowroński zmarł 17 stycznia 2002 roku po ciężkiej chorobie, której przyczyną był nowotwór krtani i płuc. Został pochowany na Cmentarzu Junikowo w Poznaniu.

</doc>
<doc id="1317528" url="https://pl.wikipedia.org/wiki?curid=1317528" title="Muzeum Wojska Polskiego">
Muzeum Wojska Polskiego



</doc>
<doc id="1317532" url="https://pl.wikipedia.org/wiki?curid=1317532" title="WSABP">
WSABP



</doc>
<doc id="1317536" url="https://pl.wikipedia.org/wiki?curid=1317536" title="Fablok (ujednoznacznienie)">
Fablok (ujednoznacznienie)



</doc>
<doc id="1317538" url="https://pl.wikipedia.org/wiki?curid=1317538" title="Kompleks symplicjalny">
Kompleks symplicjalny

Zbiór sympleksów formula_1 w formula_2 nazywamy kompleksem symplicjalnym (geometrycznym w odróżnieniu od abstrakcyjnego kompleksu symplicjalnego), jeśli spełnione są następujące warunki:
Wymiar kompleksu symplicjalnego.
Jeżeli kompleks formula_6 zawiera sympleks wymiaru formula_7 lecz nie zawiera sympleksu wymiaru większego, to liczbę formula_8 nazywamy wymiarem kompleksu formula_6 co oznaczamy formula_10 Natomiast gdy dla każdego formula_11 kompleks formula_6 zawiera sympleks wymiaru większego niż formula_7 to mówimy, że ma wymiar nieskończony co oznaczamy formula_14
Izomorfizm kompleksów symplicjalnych.
Kompleksy symplicjalne formula_15 nazywamy izomorficznymi jeżeli istnieje odwzorowanie symplicjalne formula_16 będące izomorifzmem.
Realizacja geometryczna kompleksu symplicjalnego.
Każdy kompleks symplicjalny składa się ze zbioru sympleksów i wszystkie są podzbiorami pewnego ustalonego formula_17 Podzbiór formula_2 złożony z punktów sympleksów formula_6 nazywamy jego nośnikiem i oznaczamy formula_20 Zbiór formula_21 w sposób naturalny dziedziczy topologię z formula_17 Jednak prowadzi to do sytuacji, w której dla izomorficznych kompleksów ich nośniki z tymi topologiami mogą nie być homeomorficzne jako przestrzenie topologiczne. Jest to zależne od tego, w jaki sposób zbiory te są położone w formula_17 Z tego względu zbiór formula_21 wyposaża się w topologię (zwaną słabą), w której bazę stanowią zbiory formula_25 których przekrój z każdym sympleksem formula_26 jest zbiorem otwartym w tym sympleksie. Zbiór formula_21 wraz z topologią słabą nazywamy realizacją geometryczną kompleksu formula_6.

</doc>
<doc id="1317541" url="https://pl.wikipedia.org/wiki?curid=1317541" title="Aiman Napoli">
Aiman Napoli

Aiman Napoli (ur. 2 lutego 1989 w Paderno Dugnano) – włoski piłkarz, napastnik w zespole Renate.
Kariera.
Napoli rozpoczął swoją karierę w 2005 roku, kiedy to grał dla klubu z Serie C1 - Pro Sesto. Rozegrał tam dwa mecze. Od 2007 roku grał w Interze, w którym zadebiutował 19 grudnia 2007 roku, w meczu Pucharu Włoch przeciwko Regginie. Z Interu był wypożyczany do Modeny, Crotone, Hellasu Verona orz Prato. Następnie był zawodnikiem Prato, a także Pisy i Renate.
W barwach Modeny i Crotone rozegrał łącznie 42 spotkania i zdobył 3 bramki w Serie B.

</doc>
<doc id="1317555" url="https://pl.wikipedia.org/wiki?curid=1317555" title="Hala Lejowa">
Hala Lejowa

Hala Lejowa – dawna hala pasterska w Dolinie Lejowej w Tatrach Zachodnich. Jej nazwa pochodzi od nazwiska Leja. Znajdowała się na wysokości 980-1150 m n.p.m., na średnio stromych stokach Kościeliskich Kopek, Wierchu Kuca, Zadniej Rosochy i Skrajnej Rosochy. Stoki te są zalesione, oprócz polan występują na nich jeszcze niewielkie poręby. W jej skład wchodziły polany: Huty Lejowe, Lejówki (już zarośnięta lasem), Jaworzyna Lejowa, Polana Kuca oraz płaśń i przełęcz Lejowe Siodło. Wraz z Halą Kopka miała powierzchnię 96,45 ha, z czego halizny stanowiły 8,70 ha, lasy 22,66 ha, nieużytki 65,09 ha. Będące własnością Wspólnoty Leśnej Uprawnionych Ośmiu Wsi hale nie posiadały dodatkowych serwitutów. Na obydwu halach wypas w przeliczeniu na owce wynosił łącznie 140 sztuk.
Po włączeniu do Tatrzańskiego Parku Narodowego wypas na hali został zlikwidowany. W latach 80. przywrócono go na wszystkich polanach Hali Lejowej (z wyjątkiem płaśni Lejowego Siodła), głównie w celu uchronienia polan od zarastania lasem i zachowania kulturowych wartości.

</doc>
<doc id="1317557" url="https://pl.wikipedia.org/wiki?curid=1317557" title="Elisabeth Grabowski">
Elisabeth Grabowski

Elisabeth Grabowski (ur. 13 kwietnia 1864 w Raciborzu, zm. 11 lutego 1929 w Opolu) – poetka, pisarka, folklorystka oraz katolicka działaczka społeczna.
Życiorys.
Dzieciństwo spędziła w swoim rodzinnym mieście. Po śmierci rodziców, których straciła bardzo wcześnie, wyjechała z rodziną na Węgry. Po kilku latach przeniosła się do Berlina, by ostatecznie osiąść na stałe w Opolu. W swym pisarstwie zajmowała się głównie Górnym Śląskiem i jego problemami społecznymi, politycznymi i ekonomicznymi.
W 1909 ukazała się jej pierwsza pozycja „Der Weiser Adler” („Biały orzeł”), następnie „Haldenkinder” („Dzieci Hałdy” 1912), „Land und Leute in Oberschlesien” („Ludzie i kraj na Górnym Śląsku” 1913), „Wanderung durch Oberschlesiens Städte” („Wędrówka przez miasta górnośląskie” 1917). 
Pochowana na cmentarzu przy obecnej ulicy Wrocławskiej w Opolu. Nagrobek na jej grobie został ufundowany przez Schutzverband Deutscher Schriftsteller (Stowarzyszenie Opieki nad Niemieckimi Pisarzami).

</doc>
<doc id="1317564" url="https://pl.wikipedia.org/wiki?curid=1317564" title="Joseph Laurent Dyckmans">
Joseph Laurent Dyckmans

Joseph Laurent Dyckmans (ur. 9 sierpnia 1811 w Lier, zm. 8 stycznia 1888 w Antwerpii) – belgijski malarz, uczeń G. Wappersa (w Antwerpskiej Akademii Sztuki). Malował sceny rodzajowe w typie Gerarda Dou, co zjednało mu imię "belgijskiego Dou". Odznaczał się mistrzowskim opanowaniem techniki malarskiej.

</doc>
<doc id="1317568" url="https://pl.wikipedia.org/wiki?curid=1317568" title="Sea Dart">
Sea Dart

Sea Dart (GWS 30) – brytyjski rakietowy pocisk obrony przestrzeni powietrznej klasy woda–powietrze trzeciej generacji, zdolny do przechwytywania statków powietrznych w zakresie pułapu wysokiego do ekstremalnie niskiego. Sea Dart zdolny jest do zwalczania wystrzeliwanych z wody lub powietrza pocisków przeciwokrętowych, dysponuje także możliwością zwalczania celów nawodnych, co czyni go systemem o potrójnym zastosowaniu.
Opis.
System Sea Dart zaczął być rozwijany w sierpniu 1962 roku. Pierwsze testy odpaleń rozpoczęły się w roku 1965, zaś pierwszy kontrakt produkcyjny zawarto w listopadzie 1967 roku. Pierwszym okrętem, który wszedł do służby z tym systemem, był pojedynczy niszczyciel rakietowy HMS „Bristol” typu 82, w 1973 roku.
Pocisk jest cylindrem zabudowanym wokół zespołów napędowych, zwłaszcza odrzutowego silnika strumieniowego ("ramjet") Rolls-Royce Odin. System naprowadzania (Marconi Defence Systems), zbliżeniowa głowica odłamkowa (Thorn EMI) i system kontroli (BAe Bracknell) oraz zbiornik paliwa są owinięte wokół centralnego tunelu strumienia wlotowego silnika, w przestrzeni pomiędzy nim a zewnętrzną powłoką pocisku, którego wiodącym producentem jest British Aerospace.
Pocisk naprowadzany jest półaktywnie radarowo, po uprzednim oświetleniu celu okrętowym radarem kierowania ogniem typu 909. Rozdzielczość obu systemów pozwala na wykrycie minimalnych nawet zmian w ruchu celu, co w połączeniu z bardzo krótkim czasem reakcji, pozwala na skuteczne działanie nawet na najkrótszych dystansach i najniższych wysokościach. 22 pociski systemu umieszczone są pionowo w okrężnym magazynie pod pokładem okrętu, skąd bezpośrednio wprowadzane są do dwuprowadnicowej wyrzutni. Radar okrętowy oznacza cel na potrzeby pocisku trzema koordynatami, śledzi go i przekazuje niezbędne dane do pocisku. Po starcie tego ostatniego, pocisk rozpędzany jest rakietowym silnikiem na paliwo stałe, po czym silnik strumieniowy podtrzymuje uzyskaną prędkość.
Pocisk ma zasięg do 65 km (40,4 Mm) i może zwalczać cele na wysokościach od 30 do 18 290 m (100 do 60 000 stóp). Może także zwalczać cele morskie w odległości do 25-30 km. Pocisk osiąga prędkość powyżej Ma 3.
W 1986 roku, w ramach wartego 100 mln funtów programu, Sea Dart otrzymał unowocześnioną zbliżeniową głowicę odłamkową, która zastąpiła dotychczasową głowice prętową. Pokładowe radary wskazywania celów 992Q zostały natomiast zastąpione trójwspółrzędnymi radarami typu 996, co przyspieszyło wyliczanie danych do strzelania.
W połowie 1982 roku BAe zaproponował, oparty na Sea Dart, nowy pocisk dalekiego zasięgu typu ziemia-powietrzne, noszący nazwę "Guardian".
Zastosowanie.
Pociski Sea Dart znajdowały się tylko na uzbrojeniu niszczycieli Royal Navy typu 42 ("Sheffield") oraz HMS „Bristol” typu 82, a także lotniskowców typu "Invicible" (do 1999 roku). Uzbrojone w nie były także dwa niszczyciele argentyńskiej odmiany typu 42 ("Hercules").
System był stosowany bojowo podczas wojny o Falklandy w 1982 roku. Najskuteczniejszy niszczyciel HMS „Exeter” zestrzelił za jego pomocą cztery samoloty argentyńskie (dwa A-4C Skyhawk 30 maja, rozpoznawczy Learjet 35A 6 czerwca i bombowiec Canberra B Mk 62 13 czerwca). Przy tym, zestrzelenia samolotów A-4 miały miejsce poniżej oficjalnie uznawanej minimalnej wysokości przechwycenia, a pozostałe na wysokościach 12 tysięcy metrów. Oficjalnie rakietom Sea Dart Brytyjczycy przyznali 8 zestrzeleń, lecz oprócz zestrzelenia śmigłowca Aérospatiale Puma 9 maja przez niszczyciel HMS „Coventry”, brak jest dowodów na inne.
Podczas wojny w Zatoce Perskiej, niszczyciel „Gloucester” zestrzelił 25 lutego 1991 pociskiem Sea Dart pocisk przeciwokrętowy "Silkworm" (chińską wersję radzieckiego P-15), wystrzelony w kierunku pancernika USS „Missouri”.
Lightweight Sea Dart.
W 1978 roku pod nazwą "Lightweight Sea Dart" British Aerospace zaczęła oferować lekką wersje Sea Dart, przeznaczoną dla okrętów o wyporności nie przekraczającej 300 ton. W miejsce wyrzutni i magazynu pocisków, lekki system składa się ze stałych wyrzutni na pokładzie mieszczących dwa do czterech pocisków.

</doc>
<doc id="1317569" url="https://pl.wikipedia.org/wiki?curid=1317569" title="Regale">
Regale



</doc>
<doc id="1317582" url="https://pl.wikipedia.org/wiki?curid=1317582" title="Grand Prix Stanów Zjednoczonych 1973">
Grand Prix Stanów Zjednoczonych 1973

Grand Prix Stanów Zjednoczonych 1973 (oryg. United States Grand Prix) – ostatnia runda Mistrzostw Świata Formuły 1 w sezonie 1973, która odbyła się 7 października 1973, po raz 13. na torze Watkins Glen.
16. Grand Prix Stanów Zjednoczonych, 15. zaliczane do Mistrzostw Świata Formuły 1.

</doc>
<doc id="1317583" url="https://pl.wikipedia.org/wiki?curid=1317583" title="Grand Prix Stanów Zjednoczonych 1974">
Grand Prix Stanów Zjednoczonych 1974

Grand Prix Stanów Zjednoczonych 1974 (oryg. United States Grand Prix) – ostatnia runda Mistrzostw Świata Formuły 1 w sezonie 1974, która odbyła się 6 października 1974, po raz 14. na torze Watkins Glen.
17. Grand Prix Stanów Zjednoczonych, 16. zaliczane do Mistrzostw Świata Formuły 1.

</doc>
<doc id="1317585" url="https://pl.wikipedia.org/wiki?curid=1317585" title="Grand Prix Stanów Zjednoczonych 1975">
Grand Prix Stanów Zjednoczonych 1975

Grand Prix Stanów Zjednoczonych 1975 (oryg. United States Grand Prix) – ostatnia runda Mistrzostw Świata Formuły 1 w sezonie 1975, która odbyła się 5 października 1975, po raz 15. na torze Watkins Glen.
18. Grand Prix Stanów Zjednoczonych, 17. zaliczane do Mistrzostw Świata Formuły 1.

</doc>
<doc id="1317586" url="https://pl.wikipedia.org/wiki?curid=1317586" title="Sokule (przystanek kolejowy)">
Sokule (przystanek kolejowy)

Sokule – przystanek kolejowy, niegdyś stacja kolejowa niedaleko Sokuli, w województwie lubelskim, w Polsce. Znajdują się tu 2 perony. W pobliżu przystanku posterunek odstępowy i przejazd z zaporami otwieranymi na żądanie.
W roku 2017 stacja obsługiwała 20–49 pasażerów na dobę.

</doc>
<doc id="1317587" url="https://pl.wikipedia.org/wiki?curid=1317587" title="Grand Prix Stanów Zjednoczonych 1984">
Grand Prix Stanów Zjednoczonych 1984

Grand Prix Stanów Zjednoczonych 1984 (oryg. Stroh's Dallas Grand Prix) – dziewiąta runda Mistrzostw Świata Formuły 1 w sezonie 1984, która odbyła się 8 lipca 1984, po raz pierwszy na torze Fair Park.

</doc>
<doc id="1317592" url="https://pl.wikipedia.org/wiki?curid=1317592" title="Liczba Catalana">
Liczba Catalana



</doc>
<doc id="1317595" url="https://pl.wikipedia.org/wiki?curid=1317595" title="Beretta 9000 S">
Beretta 9000 S

Beretta 9000 S - włoski kompaktowy pistolet samopowtarzalny przeznaczony do ukrytego przenoszenia i samoobrony. W ofercie firmy Beretta od 2000 roku.
Beretta 9000 S produkowana jest w wersjach kalibru 9 mm Parabellum (na eksport), 9 mm IMI (na rynek krajowy i na eksport do krajów w których podobnie jak we Włoszech nie wolno posiadać broni zasilanej amunicją używaną przez rodzimą armię), oraz .40 S&amp;W (głównie na rynek amerykański). Każda z tych wersji może być wyposażona w mechanizm spustowy SA/DA (oznaczenie fabryczne typ F) lub DAO (typ D).
Beretta 9000 S jest bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy. Mechanizm spustowy SA/DA (Beretta 9000 S typ F) lub DAO (Beretta 9000 S typ D), z kurkowym mechanizmem uderzeniowym. Bezpiecznik połączony ze zwalniaczem kurka po obu stronach szkieletu (tylko typ F). Pistolet może być wyposażony w system B•Lok pozwalający zablokować kurek przy pomocy wyjmowanego kluczyka którego gniazdo znajduje się u spodu chwytu.
Beretta 9000 S jest zasilana z wymiennego dwurzędowego magazynka pudełkowego o pojemności 12 (wersje kalibru 9 mm) lub 10 (wersje kalibru .40) naboi umieszczonego w chwycie. Zatrzask magazynka znajduje się z boku chwytu (standardowo po lewej stronie, może być przełożony na prawą).
Lufa gwintowana, po jej bokach znajdują się dwa występy ryglowe.
Przyrządy celownicze składają się z muszki i szczerbinki.
Pistolet ma szkielet wykonany z polimeru (ze stalowymi prowadnicami zamka) i zamek stalowy.

</doc>
<doc id="1317596" url="https://pl.wikipedia.org/wiki?curid=1317596" title="Port lotniczy Bagdad">
Port lotniczy Bagdad

Port lotniczy Bagdad (IATA: BGW, ICAO: ORBI) – międzynarodowy port lotniczy położony 16 km na zachód od centrum Bagdadu. Jest największym portem lotniczym w Iraku.

</doc>
<doc id="1317599" url="https://pl.wikipedia.org/wiki?curid=1317599" title="Droga I/65 (Czechy)">
Droga I/65 (Czechy)

Droga krajowa 65 (cz. "Silnice I/65") – droga krajowa w Czechach. Arteria łączy Jablonec nad Nysą (skrzyżowanie z drogą nr 14) z drogą nr 35. Trasa znacznie skraca podróż z miasta Jablonec nad Nisou do stolicy kraju - Pragi.

</doc>
<doc id="1317603" url="https://pl.wikipedia.org/wiki?curid=1317603" title="Colgan Air">
Colgan Air

Colgan Air - amerykańska regionalna linia lotnicza z siedzibą w Manassas, w stanie Wirginia.

</doc>
<doc id="1317605" url="https://pl.wikipedia.org/wiki?curid=1317605" title="Amet Ozenbaszły">
Amet Ozenbaszły

Amet Ozenbaszły (, ; ur. 10 lutego 1893 r. w Bakczysaraju w Rosji, zm. 4 grudnia 1958 r. w Tadżykistanie w ZSRR) – krymsko-tatarski publicysta, pisarz i działacz narodowy, kolaborant podczas II wojny światowej
Życiorys.
Od 1915 r. studiował medycynę na uniwersytecie w Noworosyjsku. W latach 1917–1920 jeden z przywódców ruchu narodowego Tatarów krymskich na obszarze Krymu. Opowiadał się za utworzeniem niepodległego państwa tatarskiego. Na początku września 1917 r. w Kijowie brał udział w zjeździe przedstawicieli narodów Rosji. W listopadzie tego roku był współorganizatorem i uczestnikiem I Kurułtaja Tatarów krymskich.
Do stycznia 1918 r. stał na czele oddziału Kurułtaju mającego przygotować powołanie dyrektoriatu, tj. narodowego przedstawicielstwa Tatarów krymskich. Jednocześnie współtworzył narodowo-demokratyczną partię Milli Firka. W październiku 1918 roku uczestniczył w rozmowach przedstawicielstwa Tatarów krymskich pod przewodnictwem M. A. Sulkiewicza z władzami ukraińskimi. Przeciwstawiał się rządom białych na Krymie, dlatego po jego zajęciu przez wojska gen. Antona I. Denikina prowadził nielegalną działalność.
Kiedy wojska bolszewickie opanowały półwysep w listopadzie 1920 r., podjął współpracę z nowymi władzami. Pod koniec 1920 r. był współzałożycielem spółdzielni rolniczej Szirket z oddziałami na całym Krymie, w ramach której zatrudniano byłych działaczy partii Milli Firka. Od 1921 r. do 1924 r. pracował jako dyrektor i wykładowca krymskiego tatarskiego technikum pedagogicznego pod Symferopolem. Jednocześnie w 1922 r. ukończył studia medyczne na uniwersytecie krymskim. Utworzył i przewodniczył organizacji, która działała w celu reemigracji Tatarów z Turcji i Rumunii. Do 1927 r. pełnił funkcję komisarza finansów i zastępcy komisarza narodowego Krymskiej ASRR. W 1926 r. w Symferopolu wydał książkę . Pisał też powieści beletrystyczne i artykuły literackie. 12 kwietnia 1928 r. został aresztowany pod zarzutem nielegalnej działalności w ramach partii Milli Firka. Po procesie został w grudniu 1928 r. skazany na karę śmierci przez rozstrzelanie, zamienioną na 10 lat łagru w Kraju Zabajkalskim. W obozie pełnił funkcję lekarza. W 1934 r. wyszedł na wolność bez prawa powrotu na Krym. Zamieszkał w Nowosybirsku, a następnie Pawłogradzie na Ukrainie. Pracował jako lekarz.
W sierpniu 1943 r. tajnie przedostał się na okupowany przez Niemców Krym, gdzie podjął współpracę z władzami III Rzeszy. Pracował w niemieckiej administracji okupacyjnej. W maju 1943 r. wysłał list do Adolfa Hitlera, w którym proponował utworzyć na Krymie państwo tatarskie pod protektoratem niemieckim, dysponujące własną armią. Opowiadał się też za powrotem z Turcji i innych krajów wszystkich Tatarów oraz oczyszczeniem półwyspu z przedstawicieli innych narodowości. Popadł w konflikt z przewodniczącym Symferopolskiego Komitetu Muzułmańskiego Dżemilem Abdureszidowem. W październiku 1943 r. niektóre środowiska wojskowych władz niemieckich i większość działaczy tatarskiego ruchu narodowego rozpatrywała jego kandydaturę na muftiego Krymu. Po zajęciu półwyspu przez Armię Czerwoną ewakuował się do Niemiec.
Po zakończeniu wojny zamieszkał w Rumunii, gdzie 20 września 1947 r. aresztowali go funkcjonariusze Smiersza. Na procesie w Moskwie został skazany na karę 25 lat więzienia. Odbywał ją w Komijskiej ASRR. W 1955 r. wyszedł na wolność. Zamieszkał w Chodżencie w Tadżyckiej ASRR. W 1992 r. jego prochy zostały sprowadzone na cmentarz w Bakczysaraju.

</doc>
<doc id="1317606" url="https://pl.wikipedia.org/wiki?curid=1317606" title="Droga I/66 (Czechy)">
Droga I/66 (Czechy)

Droga krajowa 66 (cz. "Silnice I/66") – droga krajowa w Czechach. Droga łączy Příbram z drogą krajową nr 4.

</doc>
<doc id="1317607" url="https://pl.wikipedia.org/wiki?curid=1317607" title="Pięć Dwa - Deep Hans">
Pięć Dwa - Deep Hans



</doc>
<doc id="1317608" url="https://pl.wikipedia.org/wiki?curid=1317608" title="Oranienburger Tor (stacja metra)">
Oranienburger Tor (stacja metra)

Oranienburger Tor – stacja metra w Berlinie na linii U6 w dzielnicy Mitte, w okręgu administracyjnym Mitte. Stacja została otwarta w 1923.

</doc>
<doc id="1317609" url="https://pl.wikipedia.org/wiki?curid=1317609" title="Deszczowy lipiec">
Deszczowy lipiec

Deszczowy lipiec – polski film obyczajowy z 1957 roku.
Plenery: Zakopane.
Fabuła.
Żona wyjeżdża na wczasy, aby przyprawić rogi niewiernemu mężowi. W końcu jednak nie ulega zakochanemu w niej Andrzejowi. Postanawia, że da jeszcze raz szansę mężowi. Gdy wychodzi po niego na dworzec okazuje się, że przyjechał on do kolejnej kochanki.

</doc>
<doc id="1317611" url="https://pl.wikipedia.org/wiki?curid=1317611" title="Miguel Ramírez">
Miguel Ramírez

Miguel Mauricio Ramírez Pérez (ur. 11 czerwca 1970 w Santiago) – piłkarz chilijski grający na pozycji środkowego obrońcy. Nosił przydomek "Cheito".
Kariera klubowa.
Ramírez urodził się w Santiago i tam też rozpoczął karierę piłkarską w klubie CSD Colo-Colo. W jego barwach zadebiutował w 1991 roku w lidze chilijskiej. W swoim debiutanckim sezonie wygrał z CSD Colo-Colo Copa Libertadores (0:0, 3:0 z paragwajską Olimpią Asunción), a także Copa Interamericana. Został też mistrzem kraju. W 1992 roku sięgnął po Recopa Sudamericana. Kolejny tytuł mistrzowski zdobył w roku 1993, a w 1994 wywalczył Puchar Chile.
W 1995 roku Miguel przeszedł do hiszpańskiego Realu Sociedad. W Primera División zadebiutował 18 lutego 1996 w zremisowanym 1:1 meczu z Deportivo La Coruña. W Realu rozegrał 10 spotkań do końca sezonu, ale nie przedłużono z nim kontraktu. Latem wyjechał do Meksyku i został piłkarzem CF Monterrey, w którym był podstawowym obrońcą oraz rozegrał 36 ligowych meczów.
W 1997 roku Ramírez wrócił do Chile. Podpisał kontrakt ze stołecznym Universidad Católica. W tym samym roku został mistrzem fazy Apertura, a w 1999 roku wywalczył mistrzostwo Chile. Ten pierwszy sukces powtórzył w 2002 roku, a w 2004 ponownie został zawodnikiem CSD Colo-Colo. Został mianowany kapitanem zespołu i grał w nim do 2005 roku. Wtedy też zakończył piłkarską karierę.
Kariera reprezentacyjna.
W reprezentacji Chile Ramírez zadebiutował w 19 czerwca 1991 roku w przegranym 1:2 towarzyskim spotkaniu z Ekwadorem. W swojej karierze zaliczył pięć turniejów Copa América: Copa América 1991, Copa América 1993, Copa América 1995, Copa América 1999 i Copa América 2004. W 1998 roku został powołany przez Nelsona Acostę do kadry na Mistrzostwa Świata we Francji. Tam wystąpił w trzech spotkaniach: grupowych z Włochami (2:2) i z Kamerunem (1:1) oraz w 1/8 finału z Brazylią (1:4). Ostatni mecz w reprezentacji rozegrał w 2003 roku przeciwko Paragwajowi (0:1). W kadrze narodowej zagrał 62 razy i zdobył jednego gola.

</doc>
<doc id="1317612" url="https://pl.wikipedia.org/wiki?curid=1317612" title="Miguel Ramirez">
Miguel Ramirez



</doc>
<doc id="1317613" url="https://pl.wikipedia.org/wiki?curid=1317613" title="Naturkundemuseum (stacja metra)">
Naturkundemuseum (stacja metra)

Naturkundemuseum – stacja metra w Berlinie na linii U6 w dzielnicy Mitte, w okręgu administracyjnym Mitte. Stacja została otwarta w 1923. Od 1991 do 13 grudnia 2009 stacja nosiła nazwę Zinnowitzer Straße.
W pobliżu stacji znajduje się Muzeum Historii Naturalnej.

</doc>
<doc id="1317615" url="https://pl.wikipedia.org/wiki?curid=1317615" title="Kto wierzy w bociany?">
Kto wierzy w bociany?

Kto wierzy w bociany? – polski dramat psychologiczno-obyczajowy z 1970 roku.
Premiera odbyła się w podwójnym pokazie z dokumentem "Konsul i inni" Krzysztofa Gradowskiego z 1970 roku

</doc>
<doc id="1317618" url="https://pl.wikipedia.org/wiki?curid=1317618" title="Stanisław Makowski">
Stanisław Makowski

Stanisław Makowski (ur. 30 maja 1931 w Kuliku, zm. 21 kwietnia 2008 w Warszawie) – polski filolog, wykładowca, autor prac poświęconych literaturze polskiego romantyzmu. Badacz twórczości Juliusza Słowackiego i Adama Mickiewicza, autor wielu książek historycznoliterackich i podręczników szkolnych. W latach 1989–2006 redaktor "Rocznika Towarzystwa Literackiego im. Adama Mickiewicza", był także Prezesem Oddziału Warszawskiego Towarzystwa. Został pochowany na cmentarzu Wojskowym na Powązkach (kwatera B19-1-20).

</doc>
<doc id="1317619" url="https://pl.wikipedia.org/wiki?curid=1317619" title="Droga I/67 (Czechy)">
Droga I/67 (Czechy)

Droga krajowa 67 (cz. "Silnice I/67") – droga krajowa na wschodzie Czech biegnąca równolegle do czesko-polskiej granicy. Trasa biegnie od Czeskiego Cieszyna przez miasto Karwina do Bogumina, gdzie na moście w Chałupkach krzyżuje się z prowadzącą w kierunku Polski drogą krajową nr 58.

</doc>
<doc id="1317620" url="https://pl.wikipedia.org/wiki?curid=1317620" title="Muzeum Narodowe we Wrocławiu">
Muzeum Narodowe we Wrocławiu

Muzeum Narodowe we Wrocławiu (MNWr) – jedno z głównych muzeów Wrocławia i Dolnego Śląska. Zbiory muzeum obejmują przede wszystkim malarstwo i rzeźbę, ze szczególnym uwzględnieniem sztuki całego Śląska. Składa się z gmachu głównego i trzech oddziałów.
Historia.
Do zakończenia II wojny światowej.
Poprzednikami Muzeum Narodowego we Wrocławiu w XIX wieku i do 1945 było utworzone w 1815 r. Królewskie Muzeum Sztuki i Starożytności (Königliches Museum für Kunst und Altertümer), powstałe w 1880 Śląskie Muzeum Sztuk Pięknych (Schlesisches Museum der Bildenden Künste) oraz utworzone w 1899 Śląskie Muzeum Rzemiosła Artystycznego i Starożytności (Schlesisches Museum für Kunstgewerbe und Altertümer). Podczas II wojny światowej część zbiorów wywieziono z Wrocławia i zabezpieczono, duża ich część podczas wojny uległa zniszczeniu lub rozproszeniu względnie uległa grabieży po wojnie przez wojska radzieckie i szabrowników.
Po II wojnie światowej.
Po II wojnie światowej, kiedy Wrocław znalazł się w granicach Polski, podjęto decyzję o utworzeniu nowego muzeum, polskiego w charakterze, które powołano 1 stycznia 1947. Wobec zniszczenia lub poważnego uszkodzenia budynków dawnych muzeów siedzibą Muzeum stał się budynek przy obecnym pl. Powstańców Warszawy. Muzeum otwarto dla publiczności 11 lipca 1948. Instytucja ta kilkakrotnie zmieniała nazwę. Zapoczątkowała swą działalność jako Muzeum Państwowe, w 1950 zmieniono nazwę na Muzeum Śląskie (co określało profil jego działania), a w 1970 r. zostało podniesione do rangi Muzeum Narodowego.
Od roku 1983 do końca 2013 roku Muzeum Narodowym kierował Mariusz Hermansdorfer, a od początku 2014 – Piotr Oszczanowski.
Budynek.
Obecny gmach muzeum powstał w latach 1883–1886 w stylu późnego neorenesansu, według projektu Karla Friedricha Endella, jako siedziba Zarządu Prowincji Śląskiej. Budynek ucierpiał częściowo w trakcie II wojnie światowej. Po jej zakończeniu został poddany odbudowie, a później przystosowaniu do celów muzealnych w latach 1946–1947. Od tego czasu mieści się w nim siedziba Muzeum Narodowego.
Otoczenie budynku.
Obiekt znajduje się tuż nad brzegiem Odry przy bulwarze Xawerego Dunikowskiego i pl. Powstańców Warszawy. W jego otoczeniu znajduje się wiele rzeźb. Przy wejściu głównym do gmachu ustawiono brązowe posągi przedstawiające dwóch wielkich artystów renesansu Albrechta Dürera i Michała Anioła dłuta Augusta Hertla. Przy południowo-zachodnim narożniku budynku stoi rzeźba Alegoria rybołówstwa Christiana Behrensa. Od strony rzeki znajduje się ponadto grupa rzeźb Rycerze króla Artura Magdaleny Abakanowicz.
Zbiory.
Zbiory Muzeum Narodowego we Wrocławiu liczą obecnie ponad 200 000 obiektów reprezentujących wszystkie dziedziny sztuki. Trzon kolekcji tworzą artefakty głównie z obszaru Wrocławia i Dolnego Śląska, a znaczna część z nich pochodzi ze zbiorów dawnych muzeów niemieckich. Znajdują się tu także dzieła sztuki przekazane w 1946 roku z lwowskich galerii sztuki przez ówczesne władze ZSRR. Dzięki regularnie prowadzonym zakupom dzieł malarstwa, grafiki, rzeźby i rzemiosła artystycznego wciąż się ona powiększa, dzięki temu wrocławskie zbiory należą do najliczniejszych i najbardziej różnorodnych w kraju.
Obecnie ekspozycja w gmachu głównym jest podzielona na sześć galerii stałych. Do 2018 istniała zamiast galerii „Cudo-twórcy” wystawa dzieł sztuki współczesnej, która jednak w większości jest prezentowana w oddziale Pawilonie Czterech Kopuł.
Śląska rzeźba kamienna XII–XVI w..
Składa się na kilkanaście rzeźb kamiennych i ich fragmentów, dlatego galeria ta nazywana jest zwyczajowo lapidarium. Na ekspozycji podziwiać można przykłady romańskiej i gotyckiej rzeźby architektonicznej i nagrobkowej. Wśród zabytków romańskich wyróżnia się XII-wieczny tympanon z Ołbina pochodzący z portalu kościoła pw. NMP i św. Wincentego.
Obok niego prezentowane są nagrobki śląskich książąt z rodu Piastów. Najcenniejszym obiektem jest ustawiony centralnie nagrobek księcia Henryka IV Probusa. Jest to jeden z najpiękniejszych gotyckich nagrobków książęcych w tej części Europy. W 1946 roku sarkofag został odnaleziony we wsi Wierzbna koło Świdnicy, gdzie w obawie przed zniszczeniem ukryto go w czasie II wojny światowej.
Ponadto prezentowane są także rzeźby kamienne, a wśród nich "Pieta" pochodząca z kościoła Najświętszej Marii Panny na Piasku. Rzeźba powstała około 1400 roku, prawdopodobnie w warsztacie wrocławskiego mistrza, i przedstawia siedzącą Marię trzymającą na kolanach martwe ciało Chrystusa.
Na wystawie prezentowanej można zobaczyć również sześć XV-wiecznych witraży, wśród których na uwagę zasługują dwa przedstawiające scenę zwiastowania. Jeden z nich ukazuje archanioła Gabriela, a drugi Marię, na którą zstępuje gołębica symbolizująca Ducha Świętego. Witraże wyróżnia je intensywna kolorystyka, w której dominują barwy ciemnego fioletu, czerwieni i błękitu.
Sztuka śląska XIV–XVI w..
Najcenniejsza część kolekcji Muzeum, zawiera przede wszystkim wysokiej klasy obiekty gotyckiej sztuki sakralnej przeniesione tu ze śląskich kościołów, np. rzeźby w stylu Madonn na Lwach i Pięknych Madonn. Prezentowany jest również bogaty wybór gotyckiego malarstwa tablicowego oraz rzeźby drewnianej. Na korytarzach natomiast znajdują są przykłady gotyckiego rzemiosła artystycznego z interesującymi kolekcjami zamków i kluczy, monet oraz pieczęci.
Sztuka śląska XVII-XIX w..
Na galerię składają się zespoły malowanych XVI- i XVII-wiecznych epitafiów renesansowych, manierystycznych i barokowych, rzeźby sakralnej oraz obrazy najwybitniejszego malarza śląskiego baroku Michaela Leopolda Willmanna. Na korytarzach eksponowane jest dawne rzemiosło artystyczne (broń, wyroby złotnicze, kamionka śląska, fajans, porcelana szkło i gobeliny). W kolejnych salach galerii podziwiać można także malarstwo śląskie pierwszej połowy XIX w.
Sztuka polska XVII–XIX w..
Prezentuje przede wszystkim dzieła malarstwa, rzeźby oraz w mniejszym wyborze rzemiosło artystyczne od XVII do początków XX w. Są to prace polskich artystów oraz twórców zagranicznych działających na terenie dawnej Rzeczypospolitej. Główny trzon kolekcji pochodzi ze zbiorów muzealnych Lwowa (Galerii Miejskiej we Lwowie, Muzeum Narodowego im. Króla Jana III, Muzeum Lubomirskich) i Kijowa, przekazanych Wrocławiowi w 1946 r. Dominuje malarstwo, w tym dzieła Marcello Bacciarellego, Bernardo Bellotta, Anny Bilińskiej-Bohdanowiczowej, Józefa Brandta, Józefa Chełmońskiego, Wojciecha Gersona, Aleksandra Gierymskiego, Artura Grottgera, Jacka Malczewskiego, Jana Matejki, Piotra Michałowskiego.
Sztuka europejska XV–XX w..
Wystawiono tu ponad 200 obrazów powstałych od renesansu po 1. poł. XX w. Pokaz rozpoczyna zestawienie dwóch renesansów – włoskiego i północnoeuropejskiego, następnie prezentowane są prace twórców złotego wieku malarstwa niderlandzkiego, włoskiego baroku praz przykłady najważniejszych kierunków stylowych od klasycyzmu, poprzez romantyzm, realizm, po impresjonizm symbolizm.
Pokazywane są prace takich artystów jak:
Cudo-twórcy.
Wystawa stała przygotowana w 70. rocznicę otwarcia Muzeum Narodowego we Wrocławiu. Prezentuje trzy kolekcje: sztuki Bliskiego i Dalekiego Wschodu, rzemiosła artystycznego i kultury materialnej oraz współczesnej ceramiki i szkła artystycznego.
Oddziały.
Poza budynkiem głównym Muzeum Narodowe we Wrocławiu ma też trzy oddziały. Są to:

</doc>
<doc id="1317625" url="https://pl.wikipedia.org/wiki?curid=1317625" title="Łódź Kaliska (klub)">
Łódź Kaliska (klub)

Łódź Kaliska – klub w Łodzi, siedziba Stowarzyszenia Artystów grupy Łódź Kaliska. Mieści się przy ulicy Piotrkowskiej 102. Klub pełni zarazem funkcję galerii sztuki. Odbywają się tam koncerty, wystawy, przeglądy filmów, przedstawienia teatralne, a także pokazy performance'u.

</doc>
<doc id="1317626" url="https://pl.wikipedia.org/wiki?curid=1317626" title="Sam na sam (film)">
Sam na sam (film)

Sam na sam – polski film obyczajowy z 1977 roku.
Film kręcony w Warszawie.

</doc>
<doc id="1317627" url="https://pl.wikipedia.org/wiki?curid=1317627" title="Droga I/68 (Czechy)">
Droga I/68 (Czechy)

Droga krajowa 68 (cz. "Silnice I/68") – droga krajowa na wschodzie Czech łącząca autostradę D48 z krajową 11 w rejonie miasta Třinec.

</doc>
<doc id="1317633" url="https://pl.wikipedia.org/wiki?curid=1317633" title="Skok (film 1967)">
Skok (film 1967)

Skok – polski film obyczajowo-sensacyjny z 1967 roku.

</doc>
<doc id="1317636" url="https://pl.wikipedia.org/wiki?curid=1317636" title="Adamowicz II">
Adamowicz II

Adamowicz II – herb szlachecki, nadany w Cesarstwie Austrii.
Opis herbu.
Tarcza dwudzielna rzeką srebrną w pas. W polu I błękitnym połurycerz srebrny z zamkniętą przyłbicą i takimże mieczem wzniesionym do cięcia; w polu II czerwonym palma złota na takiejże murawie. W Klejnocie miecz srebrny o rękojeści złotej ostrzem ku górze między skrzydłami orlimi błękitnym i czerwonym. Labry prawe błękitne podbite srebrem, lewe czerwone złotem.
Herb nadany wraz z nobilitacją galicyjską z predykatem von Ermauth Janowi Adamowiczowi (Adamoviczowi) 16 sierpnia (dyplom z 8 września) 1895 roku. Godła herbu nawiązują do kampanii w Meksyku, w której nobilitowany wziął udział w latach 1864-1867. Nobilitowany był pułkownikiem, odznaczonym krzyżem wojskowym II klasy. Proponowano mu predykaty Dalibor, Ermauth i Skarban.
Herbowni.
Jedna rodzina o tym nazwisku. Nie jest to nazwa herbu a nazwisko wraz z predykatem herbownych:
Adamowicz von Ermauth.

</doc>
<doc id="1317639" url="https://pl.wikipedia.org/wiki?curid=1317639" title="Szyfry">
Szyfry

Szyfry − polski film psychologiczny z 1966 roku, wyreżyserowany przez Wojciecha Jerzego Hasa. Autorem scenariusza, napisanego na podstawie własnego opowiadania "Szyfry", jest Andrzej Kijowski.
Plenery: Kraków.
Fabuła.
Akcja "Szyfrów" rozgrywa się w Paryżu oraz w Krakowie i jego okolicach w pierwszej połowie lat sześćdziesiątych XX wieku. W filmie pojawiają się też sceny odnoszące się do czasów II wojny światowej, mają one jednak charakter onirycznych wizji. W obrazy te wplecione zostały cytaty ze stylizowanego na biblijną przypowieść poematu romantycznego "Anhelli" Juliusza Słowackiego.
Tadeusz, emigrant z Polski, odwiedza w Paryżu swą kuzynkę Helenę Kunicką. Dzieli się z nią informacjami z kraju. Żona, od której odszedł przed laty, mimo upływu czasu nie potrafi pogodzić się ze śmiercią młodszego syna. W ostatnim roku wojny Jędrek został zabrany z mieszkania przez gestapo i ślad po nim zaginął. Na wpół obłąkana kobieta wierzy, że jej syn nadal żyje. Dramatyczny list zatroskanego stanem matki starszego syna, Maćka, nie daje Tadeuszowi spokoju i sprawia, że postanawia odwiedzić dawną ojczyznę.
Po przyjeździe do Krakowa Tadeusz podejmuje działania mające na celu rozwikłanie zagadki śmierci Jędrka. Konfrontuje obraz dziecka, jaki zachował w pamięci, z opowieściami żony, Maćka, znajomych chłopca i członków polskiej organizacji podziemnej. Mieszkanie było skrzynką kontaktową dla członków konspiracji. Jędrek, niezwykle delikatny i wrażliwy nastolatek, nie umiał poradzić sobie z koszmarem wojny i okupacyjnego terroru. Nie sposób ustalić, dlaczego chłopiec został aresztowany ani co się z nim później stało. Trudno dotrzeć do ludzi, którzy pamiętają te wydarzenia, a gdy to się udaje, świadkowie zdarzeń nie chcą o nich mówić, zasłaniają się niepamięcią lub podają informacje coraz bardziej komplikujące historię. Dochodzenie nie rozjaśnia mroku, przeciwnie − kolejne, czasem sprzeczne relacje zaciemniają obraz. Równolegle ukazują się za to inne wątki, nierzadko dramatyczne dla uczestników zdarzeń.
Punktem zwrotnym nie jest też wyznanie Maćka, który przyznaje wreszcie ojcu, że widział brata już po aresztowaniu, wiezionego na chłopskiej furmance. Niewykluczone, iż Jędrek został zlikwidowany przez „swoich”, ponieważ stanowił zagrożenie dla całej organizacji. Jednak i ten trop nie jest pewny. Młodszy syn Tadeusza mógł zginąć, ale mógł też zostać wywieziony na „przechowanie”.
Tajemnica Jędrka, bohatera filmu nieobecnego na ekranie, pozostaje do końca jednym z wielu nieodgadnionych szyfrów.
Krytyka.
20 lat po zakończeniu II wojny światowej Has wrócił do czasów okupacji, ukazując zarówno wstrząsającą wojenną rzeczywistość, jak i jej skutki: pamięć Polaków skażoną wojną. Nie potrafią oni wyzwolić się z koszmarnych wspomnień – nie są to jednak reminiscencje walk na frontach, lecz „doświadczenie Apokalipsy przeżywanej w sublokatorskim pokoju”. Zderzenie takiego doświadczenia z losem emigranta z Anglii, powoduje „dramat wzajemnego niezrozumienia”, o którym pisze Tadeusz Lubelski. Ojciec ma za sobą udział w „"normalnych" wojnach (...), zaś ocalały syn konfrontuje go z opowieścią o zmarłym, przestraszonym dziecku, które stało się niebezpieczne dla podziemia i prawdopodobnie zostało zgładzone na jego rozkaz”.
Kraków, rodzinne miasto Hasa, nie został wskutek działań militarnych tak zniszczony jak np. Warszawa. Miejsca się nie zmieniły, zmienili się jednak ludzie, ich świadomość. Jak mówił reżyser w jednym z wywiadów prasowych „ludzie mieszkają niby w tym samym miejscu, a właściwie zupełnie gdzie indziej”. Tacy są bohaterowie "Szyfrów". Maciek, prześladowany koszmarami, które od lat nie dają mu spokoju, nie potrafi znaleźć sobie miejsca w życiu. Jego matka żyje w świecie własnych wyobrażeń, coraz bardziej oddalając się od rzeczywistości.
Sekwencje oniryczne, wyraźnie wyodrębnione w "Szyfrach" (co stanowi w filmach Hasa wyjątek), przedstawiają „fazy ogarniania przez bohatera rzeczywistości okupacyjnej”. Towarzyszące im fragmenty "Anhellego" reżyser ułożył w kolejności odwrotnej niż funkcjonują w tekście Juliusza Słowackiego.
W filmie pojawia się częsty u Hasa motyw pociągu. Po raz pierwszy, gdy Tadeusz podróżuje do Krakowa: w wagonie restauracyjnym ogląda album ze zdjęciami na temat holocaustu, jego uwagę przykuwa fotografia wagonu towarowego z zakratowanymi oknami, przewożącego Żydów. Potem pociąg widać dwukrotnie w scenach wizyjnych: z uwięzionym w zatłoczonym wagonie dzieckiem oraz z chłopcami przy torach. Symbol ten, według Iwony Grodź, można skojarzyć „z odjazdem, pożegnaniem, rozstaniem, przemijaniem”.

</doc>
<doc id="1317641" url="https://pl.wikipedia.org/wiki?curid=1317641" title="Park Jurajski III">
Park Jurajski III

Park Jurajski III (tytuł oryg. Jurassic Park III) – amerykański film fabularny z 2001 roku, drugi sequel "Parku Jurajskiego".
Streszczenie fabuły.
Znany z pierwszej części paleontolog Alan Grant ma kłopoty finansowe. Jego dawna ukochana – Ellie Sattler – jest szczęśliwa z mężem i dwójką paroletnich synów. Tymczasem jego młodemu protegowanemu – Billy'emu Brennanowi – udaje się zdobyć dowody na to, że welociraptory mogły się porozumiewać za pomocą własnej mowy. Nieoczekiwanie bogate małżeństwo proponuje Grantowi duże pieniądze za oprowadzenie po wyspie Isla Sorna, będącej głównym miejscem tworzenia dinozaurów. Mający nóż na gardle Grant zgadza się wyruszyć tam z Billym. W wyprawie udział biorą też trzej agenci: Cooper, Nash i Udesky. Z pokładu samolotu Grant i Billy widzą brachiozaury i ankylozaury. Nieoczekiwanie Nash i Udesky lądują wbrew protestom Granta. Ludzi atakuje spinozaur. Cooper ginie, pozostałym udaje się uciec samolotem. Nash i Udesky tracą jednak nad nim panowanie i maszyna utyka między drzewami. Ponownie pojawia się spinozaur, rozgniatając samolot i zjadając Nasha, a wraz z nim telefon satelitarny – jedyną szansę rozbitków na kontakt ze światem. Pozostałym osobom udaje się uciec do lasu, tam jednakże wpadają na tyranozaura. Uciekając przed teropodem, ponownie trafiają na spinozaura, po czym oba gady staczają pojedynek. Spinozaur wygrywa, skręcając przeciwnikowi kark i, zajęty konsumpcją zdobyczy, zaprzestaje pościgu za ludźmi.
Dopiero teraz okazuje się, że Paul i Amanda Kirby'owie wyruszyli na wyspę w poszukiwaniu swojego syna Erica i kochanka Amandy, Bena Hildebranda (Kirby'owie są rozwiedzeni), którzy zaginęli na wyspie przed dwoma miesiącami. Wkrótce odnajdują paralotnię, a wraz z nią zwłoki Bena. Natrafiają także na kolonie lęgową welociraptorów. Billy w tajemnicy zabiera z niego dwa jaja. Wyprawa dociera do zrujnowanego laboratorium. Za nimi podąża samiec alfa welociraptorów, który dowiedział się o kradzieży. W laboratorium dinozaur atakuje ludzi, a potem wzywa swoją grupę. Welociraptory ścigają ludzi i przypadkowo spotkane parazaurolofy i korytozaury aż do lasu, gdzie zabijają Udesky'ego, a następnie próbują bezskutecznie schwytać pozostałych.
Grant oddziela się od grupy, po czym zostaje otoczony przez welociraptory. Z opresji ratuje go Eric Kirby, który prowadzi go do swojej kryjówki, starej ciężarówki. Wkrótce słyszą dźwięk telefonu i idą jego tropem. Spotykają Billy’ego i rodziców Erica, ale także spinozaura, któremu telefon dźwięczy w brzuchu. Na szczęście ludziom udaje się uciec. Wyprawa dociera nad rzekę, która okazuje się być siedliskiem pteranodonów. Pterozaury porywają Erica. Billy ratuje chłopca, ale sam spada do rzeki. Reszta wyprawy ucieka trawlerem. Płyną przez spływ, oglądając dinozaury roślinożerne. Nocą na brzegu odnajdują telefon, który spinozaur wydalił wraz z odchodami. Trawler zostaje zaatakowany przez teropoda, ale Grantowi daje się dodzwonić z prośbą o pomoc do Sattler. W końcu spinozaur ucieka przepędzony przez Paula Kirby'ego. Po jakimś czasie ludzie docierają na plażę. Tu dają o sobie znać welociraptory, które odbierają od ludzi skradzione jaja. Przepłasza je odgłos heliopterów. Na ratunek przybywa marynarka oraz Billy, któremu jakimś cudem udało się przeżyć. Wyprawa ucieka z wyspy śmigłowcami, po drodze jednak widzi, że pteranodony wydostały się z niej.

</doc>
<doc id="1317644" url="https://pl.wikipedia.org/wiki?curid=1317644" title="Porfiriusz Skarbek-Ważyński">
Porfiriusz Skarbek-Ważyński

Porfiriusz Skarbek-Ważyński (1730 lub 1732-1804) – chełmski biskup unicki (greckokatolicki) w latach 1790-1804, naczelnik Komisji Porządkowej Ziemi Chełmskiej, czyli szef lokalnej cywilnej władzy powstańczej w insurekcji kościuszkowskiej.
Urodzony w 1732 r. (według niektórych dokumentów w 1730 r.) w rodzinie rzymskokatolickiej h. Abdank, syn sędziego oszmiańskiego Kazimierza i Wiktorii Wialbutówny (ród Skarbek-Ważyńskich miał włości do 1939 r. w Oszmiańskiem, obecnie na granicy litewsko-białoruskiej). W 1748 r. wstąpił do klasztoru bazylianów w Wilnie. Kształcił się w Kolegium Greckim w Rzymie. Oprócz języka polskiego znał łacinę, włoski i rosyjski.
Był igumenem bazyliańskiego klasztora w Buczaczu (prawdopodobnie w latach 1765–1767). Nauczyciel szkół bazyliańskich w Połocku i Buczaczu, rektor kolegium we Włodzimierzu. W latach 1782-1787 przełożony klasztoru w Żydaczowie. Dwukrotnie wybierany protoarchimandrytą (przełożonym generalnym) zakonu bazyliańskiego, sprawował ten urząd w latach 1772–1780 i 1788–1789. Od 1790 do śmierci greckokatolicki biskup chełmski.
Jako biskup w latach 1791-1803 zwołał 12 synodów diecezjalnych, troszczył się o podniesienie poziomu intelektualnego duchowieństwa i zabezpieczenie materialne diecezji. W sporach między duchowieństwem świeckim i zakonnym opowiadał się zwykle po stronie bazylianów, obsadzając nimi większość stanowisk w konsystorzu i w seminarium duchownym. Przy seminarium zorganizował drukarnię.
W ostatnich latach istnienia Rzeczypospolitej Ważyński angażował się w życie polityczne Polski. Był gorącym zwolennikiem reform Sejmu Czteroletniego i Konstytucji 3 maja. Po wybuchu powstania kościuszkowskiego 6 kwietnia 1794 r. przewodniczył zjazdowi mieszkańców ziemi chełmskiej, który uchwalił "Przystąpienie do aktu powstania narodu obywateli województwa ruskiego, ziemi chełmskiej i powiatu krasnostawskiego" 16 kwietnia 1794 r. wybrany został Naczelnikiem Komisji Porządkowej Ziemi Chełmskiej – lokalnego organu cywilnej władzy powstańczej. Był zaufanym biskupem naczelnika Tadeusza Kościuszki, z którym spotkał się w Chełmie 11 lipca 1791 r. Po klęsce wojsk kościuszkowskich pod Chełmem (8 czerwca 1794), schronił się w Galicji, wywożąc przed Rosjanami zebrane na cele powstania ofiary obywateli ziemi chełmskiej (które zdołał stamtąd przekazać do powstańczej Warszawy). Do Chełma powrócił dopiero po zajęciu miasta przez Austriaków.
Po III rozbiorze (1795) wycofał się z życia politycznego, stojąc na gruncie lojalności wobec władz austriackich.
Zmarł w Chełmie 9 marca 1804 r. i został pochowany w podziemiach katedry greckokatolickiej. Pozostawił obszerny rękopiśmienny "Diariusz".

</doc>
<doc id="1317649" url="https://pl.wikipedia.org/wiki?curid=1317649" title="Roberto Sosa (urugwajski piłkarz)">
Roberto Sosa (urugwajski piłkarz)

Roberto Eduardo Sosa (14 czerwca 1935) – urugwajski piłkarz, bramkarz. Wzrost 179 cm. Waga 74 kg.
Jako piłkarz klubu Club Nacional de Football był podstawowym bramkarzem reprezentacji Urugwaju na ekwadorskim turnieju Copa América 1959, podczas którego Urugwaj zdobył mistrzostwo Ameryki Południowej. Zagrał we wszystkich czterech meczach – z Ekwadorem, Brazylią, Argentyną i Paragwajem. Przepuścił w turnieju tylko jedną bramkę w ostatnim, niemającym już znaczenia meczu z Paragwajem. Był to jedyny turniej Copa América w jego piłkarskiej karierze.
Będąc wciąż graczem klubu Club Nacional de Football wziął udział w finałach mistrzostw świata w 1962 roku. Za chilijskich boiskach zagrał we wszystkich trzech meczach – z Kolumbią (stracił 1 bramkę), Jugosławią (stracił 3 bramki) i ZSRR (stracił 2 bramki).
Był także w kadrze reprezentacji Urugwaju w finałach mistrzostw świata w 1966 roku, gdzie jednak ani razu nie zagrał.
W reprezentacji Urugwaju od 7 grudnia 1959 do 1 lipca 1967 rozegrał 22 mecze.

</doc>
<doc id="1317650" url="https://pl.wikipedia.org/wiki?curid=1317650" title="Cud w Krakowie">
Cud w Krakowie

Cud w Krakowie – polsko-węgierski film obyczajowy z 2004 roku.

</doc>
<doc id="1317652" url="https://pl.wikipedia.org/wiki?curid=1317652" title="Leipzig Ost">
Leipzig Ost

Leipzig Ost – zlikwidowany przystanek osobowy w Lipsku, w kraju związkowym Saksonia, w Niemczech. Znajdują się tu 2 perony.

</doc>
<doc id="1317653" url="https://pl.wikipedia.org/wiki?curid=1317653" title="Irving Thalberg">
Irving Thalberg

Irving Grant Thalberg (ur. 30 maja 1899 w Nowym Jorku, zm. 14 września 1936 w Santa Monica w Kalifornii) – amerykański producent filmowy, dyrektor wytwórni filmowych. Członek założyciel Amerykańskiej Akademii Sztuki i Wiedzy Filmowej.
Życiorys.
Urodził się na nowojorskim Brooklynie w rodzinie żydowskich emigrantów z Niemiec. Miał słabe serce i przez całe życie cierpiał na różne dolegliwości. Po ukończeniu szkoły średniej został zatrudniony przez nowojorskie biuro Universal Pictures, w którym pracował jako osobisty sekretarz Carla Laemmle, założyciela i szefa studia. W Universalu zrobił błyskotliwą karierę, już w wieku 21 lat kierował produkcją w Universal City, czyli w studiach filmowych Universalu w Kalifornii. W 1924 przeszedł do Louis B. Mayer Productions, które później przekształciło się w Metro-Goldwyn-Mayer.
Znany był ze stworzenia tzw. systemu zarządzania produkcją, dzięki któremu produkcja filmu podzielona jest na części, co umożliwia niezależną kontrolę nad filmem m.in. producentów i dyrektorów. Pierwszym sukcesem Thalberga w MGM była wyreżyserowana przez Kinga Vidora "Wielka parada" (1925). Do 1932, kiedy przeszedł atak serca, nadzorował każdą ważną produkcję studia MGM, m.in. kontrolował filmy na etapie przygotowawczym i badał przyjęcie filmu przez publiczność przedpremierową. Podczas choroby Thalberga Louis B. Mayer, którego raziły wpływy i sukcesy Thalberga, zastąpił go Davidem O. Selznickiem i Walterem Wangerem. Gdy Thalberg wrócił do pracy w 1933, został tylko jednym z producentów studia. Niemniej jednak Thalberg pomógł w realizacji prestiżowych przedsięwzięć MGM: "Ludzie w hotelu" (1932), "Bunt na Bounty" (1935), "China Seas" (1935), "Noc w operze" (1935) z braćmi Marx, "San Francisco" (1936) i "Romeo i Julia" (1936).
Od 1938 Amerykańska Akademia Sztuki i Wiedzy Filmowej wręcza Nagrodę im. Irvinga G. Thalberga dla „twórczych producentów filmowych, których działalność przyczynia się w istotny sposób do wzrostu poziomu produkcji filmowej”.
Życie prywatne.
W 1927 ożenił się z aktorką Normą Shearer. Mieli dwoje dzieci: Irvinga Jr. (1930 – 1988) i Katherine (1935-2006).
Zmarł na zapalenie płuc w wieku 37 lat w Santa Monica w Kalifornii. Pracował wówczas przy przygotowaniach do filmów "Dzień na wyścigach" (1937) i "Maria Antonina" (1938).

</doc>
<doc id="1317655" url="https://pl.wikipedia.org/wiki?curid=1317655" title="There She Goes">
There She Goes

There She Goes – piosenka napisana przez piosenkarza i gitarzystę Lee Maversa. Pierwszy raz została nagrana przez zespół The La’s.
Budowa piosenki jest bardzo prosta – składa się z prostego refrenu powtarzanego cztery razy oraz z przejścia.
Wiele artystów stworzyło covery tej piosenki. Byli to m.in.: Sixpence None the Richer, Robbie Williams, The Wombats i The Boo Radleys. Posłużyła ona również za soundtrack w kilku filmach, m.in. "Nie wierzcie bliźniaczkom" ("The Parent Trap"), "Fever Pitch" i "Poślubiłem morderczynię" ("So I Married an Axe Murderer").

</doc>
<doc id="1317657" url="https://pl.wikipedia.org/wiki?curid=1317657" title="Okaya">
Okaya

 – miasto w Japonii, na wyspie Honsiu, w prefekturze Nagano, nad jeziorem Suwa, w rowie tektonicznym Fossa Magna.
Położenie.
Miasto leży w centrum prefektury, graniczy z miastami:
oraz miejscowościami Shimosuwa i Tatsuno.
Historia.
Miasto otrzymało prawa miejskie 1 kwietnia 1936.
Przemysł.
W mieście rozwinął się przemysł precyzyjny, jedwabniczy oraz spożywczy.

</doc>
<doc id="1317659" url="https://pl.wikipedia.org/wiki?curid=1317659" title="CFB Borden">
CFB Borden



</doc>
<doc id="1317662" url="https://pl.wikipedia.org/wiki?curid=1317662" title="Bologna San Ruffillo">
Bologna San Ruffillo

Bologna San Ruffillo (wł: "Stazione di Bologna San Ruffillo") – stacja kolejowa w Bolonii, w regionie Emilia-Romania, we Włoszech. Znajdują się tu 2 perony. Znajduje się na linii kolejowej Bolonia-Florencja.

</doc>
<doc id="1317664" url="https://pl.wikipedia.org/wiki?curid=1317664" title="Płaśń">
Płaśń

Płaśń lub płaśnia – w taternictwie jest to rodzaj tarasu – płaskie lub nieco tylko pochyłe miejsce na skalnej ścianie, w żlebie, lub na grani, o nieregularnym zwykle kształcie. Płaśń może być skalista, piarżysta lub trawiasta.
W pasterstwie na Podhalu słowo płaśń miało podobne znaczenia, ale obejmowało także pochyły zwykle i trawiasty taras również na stoku góry lub w dnie doliny. Dawniej często budowano na nim szopy lub szałasy pasterskie.

</doc>
<doc id="1317665" url="https://pl.wikipedia.org/wiki?curid=1317665" title="Ciao Darwin">
Ciao Darwin

Ciao Darwin – program rozrywkowy emitowany na antenie telewizji TVN, na podstawie włoskiego show pod tym samym tytułem. Program składał się z dwóch edycji, a prowadzącym był Piotr Szwedes.
W programie rywalizowały ze sobą dwie drużyny, które były tak dobierane, aby ich członków coś łączyło. Na czele każdej z drużyn stała gwiazda.
Uczestnicy programu wykonywali różne zadania, nierzadko mające ich ośmieszyć oraz odpowiadali na pytania z wiedzy ogólnej.

</doc>
<doc id="1317666" url="https://pl.wikipedia.org/wiki?curid=1317666" title="Pistolet CZ 27">
Pistolet CZ 27

CZ 27 – czechosłowacki pistolet samopowtarzalny skonstruowany w okresie międzywojennym.
Początki.
Produkowany w czasie II wojny światowej przez zakłady w Pradze na potrzeby armii niemieckiej. Była to uproszczona wersja pistoletu CZ 24 o zmienionej zasadzie działania automatyki. Zmiana polegała na eliminacji ryglowania przez obrót lufy i zastosowaniu zamka swobodnego. Dostosowany do 7,65 mm naboju pistoletowego Browning (0,32 calowego ACP). W okresie międzywojennym CZ 27 pod nazwą "pistole vzor 27" był przepisową bronią krótką armii czechosłowackiej.
CZ 27 był bronią samopowtarzalną, działającą na zasadzie odrzutu zamka swobodnego. Mechanizm spustowo-uderzeniowy kurkowy, pojedynczego działania. Pistolet wyposażony był w bezpiecznik nastawny którego skrzydełko znajdowało się z lewej strony chwytu pistoletowego i zatrzask zamka (skrzydełko nad bezpiecznikiem). Lufa posiadała 6 bruzd prawoskrętnych. Pistolet był zasilany z jednorzędowego magazynka pudełkowego o pojemności 8 naboi.

</doc>
<doc id="1317667" url="https://pl.wikipedia.org/wiki?curid=1317667" title="Steve Kirit">
Steve Kirit

Steve Kirit (ur. 19 grudnia 1972) – amerykański strongman.
 w latach 2002 i 2003.
Życiorys.
Sporty siłowe trenuje od siedemnastego roku życia. Od 2000 r. występował jako strongman. Zakończył już karierę siłacza.
Wziął udział w Mistrzostwach Świata Strongman 2002, Mistrzostwach Świata Strongman 2003 i Mistrzostwach Świata Strongman 2004, jednak nigdy nie zakwalifikował się do finału.
Mieszka w mieście Pittsburgh (stan Pensylwania).
Wymiary:
Rekordy życiowe:

</doc>
<doc id="1317669" url="https://pl.wikipedia.org/wiki?curid=1317669" title="Bratislava predmestie">
Bratislava predmestie

Bratislava predmestie – stacja kolejowa w Bratysławie, w kraju bratysławskim, na Słowacji. Znajduje się tu 1 peron.

</doc>
<doc id="1317671" url="https://pl.wikipedia.org/wiki?curid=1317671" title="Roberto Eduardo Sosa">
Roberto Eduardo Sosa



</doc>
<doc id="1317676" url="https://pl.wikipedia.org/wiki?curid=1317676" title="M jak miłość">
M jak miłość

M jak miłość – polska telenowela obyczajowa emitowana na antenie TVP2 od 4 listopada 2000.
Najpopularniejszy polski serial i najchętniej oglądany program telewizyjny w Polsce. Według danych AGB Nielsen Media Research, w marcu 2005 serial osiągnął rekordową widownię ponad 12,5 mln. Twórcy "M jak miłość" byli nagrodzeni Telekamerą „TeleTygodnia” w kategorii "Serial" w 2004, 2005 i 2006, za co w 2007 odebrali Złotą Telekamerę; poza tym w 2013 z okazji 1000. odcinka otrzymali Platynową Telekamerę.
Fabuła.
Serial przedstawia historię kilkupokoleniowej rodziny Mostowiaków. Akcja rozpoczyna się, gdy Barbara i Lucjan Mostowiakowie obchodzą 40. rocznicę ślubu, a ich córki szykują im z tej okazji przyjęcie w domu w Grabinie. Maria wraz z mężem Krzysztofem i synami-bliźniakami – Piotrem i Pawłem – wiedzie życie w Gródku, niewielkiej miejscowości koło Warszawy. Marta – duma rodziny – jest sędzią i mieszka z synem Łukaszem w Warszawie. Małgorzata, najmłodsza córka Barbary i Lucjana, bardzo przeżywa fakt, że nie dostała się na studia architektoniczne. Po nieobecności do domu wraca z Niemiec jedyny syn małżeństwa, Marek.
Obsada.
Wigilia u Mostowiaków.
Marek przyjeżdża na święta do Grabiny, sprawiając tym Barbarze radosną niespodziankę. Jest też serdecznie witany przez całą rodzinę. Podczas wigilijnej kolacji bliscy mają dla Mostowiakowej wzruszający prezent od Lenki: plakat ze zdjęciami wszystkich wnuków i prawnuków. Bracia Zduńscy wraz z żonami występują przed rodziną, dając piękny pokaz tańca. Tymczasem Misiek od samego rana wciąż ma "przygody", a Kisielowa znów rusza do akcji! Seniorka wpada na trop dwóch podejrzanych mikołajów, którzy zbierają w okolicy pieniądze na cel charytatywny. Gdy Zofia próbuje zatrzymać "świętych", sama trafia z mężem do aresztu.
Emisja w telewizji.
Uwaga: tabela zawiera daty odnoszące się wyłącznie do emisji telewizyjnej; w niniejszej sekcji nie uwzględniono ewentualnych prapremier w serwisach internetowych (takich jak np. TVP VOD).
Ponadto w roku 2022 powstał bożonarodzeniowy odcinek specjalny zatytułowany „Wigilia u Mostowiaków”. Premierową emisję na antenie TVP2 24 grudnia 2022 roku poprzedziło prapremierowe udostępnienie odcinka w serwisie TVP VOD kilka dni wcześniej.
Produkcja.
Zdjęcia do serialu rozpoczęły się 25 sierpnia 2000. Scenarzystką wiodącą w latach 2000–2007 była Ilona Łepkowska, która do 2008 była również współproducentką serialu. Od 2007 scenarzystką "M jak miłość" jest Alina Puchała. Serial był reżyserowany przez wielu twórców, takich jak: Ryszard Zatorski, Natalia Koryncka-Gruz, Maciej Dejczer, Piotr Wereśniak, Waldemar Szarek, Roland Rowiński, Mariusz Malec, Adam Iwiński, Jacek Gąsiorowski, Jarosław Sypniewski, Marek Bukowski, Marcin Krzyształowicz, Jose Iglesias Vigil, Kinga Lewińska, Krzysztof Łukaszewicz, Michał Węgrzyn i Sylwester Jakimow. Producentem serialu jest spółka MTL Maxfilm.
Odcinki 1–424 zrealizowano w formacie 4:3, od 425. odcinka serial kręcony jest w panoramicznym formacie 16:9. Serial jest realizowany techniką wideo, ale bez przeplotu, co daje mniej płynny obraz, podobny do filmowego, przy jednocześnie nietypowych dla filmu barwach.
W 2003 TVP emitowała do trzech odcinków serialu w tygodniu, jesienią 2005 zmniejszyła liczbę emitowanych epizodów do dwóch tygodniowo, a wiosną 2006 ponownie zaczęła pokazywać do trzech odcinków tygodniowo.
Odcinki 76–78 zakończone były kilkuminutowym programem pt. "Suplement do „M jak miłość”", w którym prezentowane były kulisy kręcenia serialu. Od 13 września 2004 po zakończeniu emisji serialu emitowane są "Kulisy „M jak miłość”" ukazujące proces powstawania serialu i krótkie rozmowy z aktorami. Program każdorazowo ogląda ok. 4 mln widzów.
11 grudnia 2002 został wyemitowany 100. odcinek serialu, 28 maja 2007 – 500., 16 września 2013 – 1000., a 9 marca 2020 – 1500. odcinek.
Wiosną 2004 sponsorem 24 odcinków serialu był producent przypraw Warzywko.
Większość domów głównych bohaterów została wybudowana w hali w podwarszawskim Orzeszynie w powiecie Piaseczno m.in. mieszkanie Marty, mieszkanie Marii i Krzysztofa, dom rodzinny Mostowiaków czy pub Marka. Mieszkanie studenckie Kingi, Piotrka, Magdy i Kamila mieściło się na Mokotowie (w serialu na ul. Łowickiej).
Czołówka.
Od 2. odcinka podkładem muzycznym czołówki był utwór Wojciecha Gąssowskiego „M jak miłość”. W 2011 zmieniono podkład muzyczny czołówki na utwór Beaty Kozidrak „Nie pytaj o miłość”. We wszystkich wersjach czołówki przedstawiane są wizerunki postaci, a do 2011 - imię i nazwisko aktora. 
Pierwsza czołówka serialu przedstawiała Barbarę, Lucjana, Marię, Martę, Marka, Małgosię, Zenona, Hankę, Krzysztofa i Michała. W 2001 dokonano zmian: dodano postacie Jacka i Łukasza oraz usunięto Zenona i Michała, natomiast w 2002 dodano Norberta, Pawła i Piotrka. W 2006 dodano Kingę, Kamila i Magdę. 
Od 485. odcinka, wyemitowanego 3 kwietnia 2007, czołówka przeszła małą zmianę graficzną; w odświeżonej czołówce występowali: Barbara, Lucjan, Maria, Marta, Norbert, Marek, Hanka, Małgosia, Piotrek, Kinga, Paweł, Magda, Kuba i Łukasz. W 2010 dokonano kolejnej modyfikacji czołówki, usunięto z niej Norberta i dodano więcej ujęć Grabiny oraz Artura i Tomka. W czołówce występowali: Barbara, Lucjan, Maria, Artur, Marta, Łukasz, Marek, Hanka, Małgosia, Tomek, Piotrek, Kinga, Paweł, Magda i Kuba. 
W 2011 powstała zupełnie nowa czołówka, która przedstawiała: Barbarę i Lucjana; Marka i Mateusza; Natalię i Ulę; Marię i Artura; Martę i Andrzeja; Małgosię, Tomka i Agnieszkę; Pawła, Asię i Magdę; Piotrka i Kingę oraz Mirkę i Kubę. W tle znajdowały się krajobrazy Grabiny oraz Warszawy. W 2012 usunięto w czołówce slajd z numerem odcinka i reżyserem. Po liftingu czołówki w 2014 występowali w niej: Barbara i Lucjan; Marek, Ewa i Anna; Ula, Mateusz i Antek; Maria i Artur (początkowo Eryka i Janka); Marta i Andrzej; Tomek, Agnieszka i Joasia; Paweł, Basia i Ala; Piotrek i Kinga oraz Olek, Kasia i Marcin. W 2015 wymieniono kolejnością dwie ostatnie pary i usunięto Kasię. 
W 2018 powstała kolejna czołówka, występowali w niej: Barbara, Marysia i Artur; Ula i Bartek; Zofia i Sonia; Joasia, Wojtek i Michał; Andrzejek i Marzenka; Paweł, Julka, Kalina i Basia; Olek, Magda i Andrzej; Kinga i Piotrek oraz Marcin, Iza, Ania i Szymek. Czołówka emitowana była od 1378. odcinka. 
W 2021 odświeżono tę wersję czołówki – występują w niej: Barbara, Marysia i Artur ; Ula i Bartek ; Zofia i Sonia ; Patrycja, Łukasz i Jerzy ; Basia (Rogowska i Zduńska) i Ania; Paweł i Franka ; Magda i Andrzej; Kinga i Piotrek; Iza, Marcin, Maja i Szymek . Czołówka obowiązuje od 1625. odcinka wyemitowanego 3 stycznia 2022.
Odbiór.
"M jak miłość" niemal od początku emisji jest najpopularniejszym polskim serialem, nazywany w mediach „ulubionym serialem polskich widzów” i najchętniej oglądanym programem telewizyjnym w Polsce.
Według danych AGB Nielsen Media Research, 281. odcinek serialu z 27 grudnia 2004 był najchętniej oglądanym programem telewizyjnym emitowanym w TVP w 2004, a 302. odcinek z 1 marca 2005 osiągnął rekordową widownię ponad 12,5 mln. Mimo spadku oglądalności serialu w kolejnych latach "M jak miłość" nadal cieszy się dużą popularnością wśród widzów, a poszczególne odcinki w roku 2015 oglądało ponad 5 mln widzów. Serial oglądają głównie kobiety powyżej 45. roku życia zamieszkujące wieś oraz posiadające podstawowe i średnie wykształcenie. 398. odcinek serialu z 27 marca 2006 odnotował rekordowe udziały w widowni telewizyjnej – 70,02 proc.. Według danych TNS OBOP z 2007, przynajmniej jeden odcinek serialu od początku jego emisji w 2000 obejrzało ponad 35,1 mln osób (97,2%) powyżej 4. roku życia.
Aktorzy występujący w serialu często reprezentowali ekipę w telewizyjnych programach rozrywkowych, takich jak "Familiada", "Śpiewające fortepiany", "Szansa na sukces", "Jaka to melodia?", "Kocham cię, Polsko!", "Postaw na milion" i "Koło fortuny".
Adaptacje.
W 2005 TVP sprzedała prawa do serialu rosyjskiej firmie producenckiej Amedia. Był to pierwszy format serialowy polskiej produkcji, który został sprzedany za granicę. W lutym 2006 ruszyły zdjęcia do serialu, którego reżyserem został Aleksander Nazarow. 14 marca 2006 Pierwyj kanał wyemitował pierwszy odcinek serialu "Lubow kak lubow" ("Любовь как любовь"), opowiadającego o przygodach rodu Tatiany i Płatona Łobowów z Bierieżki. Ostatni, 320. odcinek serialu został wyemitowany 29 czerwca 2007.
We wrześniu 2013 na rynku ukazała się powieść pt. „M jak miłość. Początki” autorstwa Marcina Mastalerza, będąca adaptacją literacką pierwszej serii "M jak miłość". Część wydarzeń jest tu opowiedziana w formie osobistego pamiętnika Barbary Mostowiak, niektóre wątki zostały uszczegółowione i rozwinięte (np. dokładne okoliczności śmierci rodziców Hanki Mostowiak). Autor wyposażył też postaci w przedserialową przeszłość, sięgającą lat 60. XX wieku.
11 października 2006 nakładem wydawnictwa Carisma Entertainment Group ukazał się pierwszy numer czasopisma „M jak miłość”, zawierającego informacje na temat serialu pod redakcją Marka Malarza. Na rynku istniały dwa wydania magazynu: bez płyty i z płytą DVD zawierającą sześć odcinków serialu. Ostatni numer magazynu ukazał się 11 kwietnia 2007, łącznie wydano pierwszych 125 odcinków serialu.
Gala jubileuszowa.
28 maja 2007 został wyemitowany 500. odcinek serialu. Dzień wcześniej wyemitowano program złożony z reportaży z planu oraz rozmów z bohaterami i twórcami serialu. Po emisji jubileuszowego odcinka w Auli Politechniki Warszawskiej odbyła się jubileuszowa gala "500 razy M jak miłość", podczas której aktorzy serialu zaśpiewali w duetach z gwiazdami polskiej estrady: Agnieszka Fitkau-Perepeczko z Norbim, Monika Obara z Szymonem Wydrą, Robert Moskwa z Justyną Steczkowską, Anna Mucha z Dodą, Małgorzata Kożuchowska z Andrzejem Piasecznym oraz Rafał i Marcin Mroczkowie z Golec uOrkiestra. Występującym towarzyszyła 24-osobowa orkiestra Grzegorza Piotrowskiego oraz Chór Zespołu Mazowsze. Galę poprowadzili bracia Mroczkowie, a reżyserowała ją Elżbieta Skrętkowska. Reportaż z przygotowań do gali "500 razy M jak miłość" pokazano przed emisją 500. odcinka serialu.
25 grudnia 2010 z okazji 10. lat serialu odbył się koncert "Miłość od pierwszego wejrzenia". 
16 września 2013 został wyemitowany 1000. odcinek serialu. Z tej okazji 2 września w Teatrze Polskim w Warszawie odbyła się jubileuszowa gala "1000 razy M jak miłość", podczas której wręczono nagrody "Kryształowe serce" w kategoriach: „Namiętny pocałunek” (Agnieszka i Marcin – Magdalena Walach i Mikołaj Roznerski), „Spektakularna zdrada” (Grażyna i Marek – Bożena Stachura i Kacper Kuszewski), „Najpiękniejsza młoda para” (Kinga i Piotrek – Katarzyna Cichopek i Marcin Mroczek), „Najostrzejsza kłótnia” (Marta, Andrzej i Wiktor – Dominika Ostałowska, Krystian Wieczorek, Piotr Grabowski) oraz „Niespełniona miłość” (Magda i Paweł – Anna Mucha i Rafał Mroczek). Lucjan i Barbara (Witold Pyrkosz i Teresa Lipowska) otrzymali tytuł „Superpary”. Samemu serialowi przyznano natomiast specjalną statuetkę Telekamery – Platynową Telekamerę.
23 listopada 2018 z okazji 18. lat serialu w hotelu Marriott w Warszawie odbyła się uroczysta gala.
Tytuł.
Tytuł serialu był już wcześniej wymyślony w sferze kultury; w 1968 emigracyjny twórca Wiktor Budzyński wystawił w Londynie komedię muzyczną pt. "M – jak Miłość", w której wystąpił m.in. Henryk Vogelfänger.

</doc>
<doc id="1317677" url="https://pl.wikipedia.org/wiki?curid=1317677" title="Larus delawarensis">
Larus delawarensis



</doc>
<doc id="1317679" url="https://pl.wikipedia.org/wiki?curid=1317679" title="Spóźnieni przechodnie">
Spóźnieni przechodnie

Spóźnieni przechodnie – polski film nowelowy, składający się z pięciu opowieści na podstawie opowiadań Stanisława Dygata (z wyjątkiem ostatniej). Wszystkie są o ludziach nieumiejących właściwie rozwiązać swych problemów życiowych.
Nowele.
Czas przybliża, czas oddala.
Nowela Gustawa Holoubka opowiada o nieodwzajemnionej miłości Edwarda do Anny.
Występują:
Krąg istnienia.
Nowela Andrzeja Łapickiego to historia kobiety zakochanej w chłopcu ze ślizgawki, która musi ożenić się z innym mężczyzną.
Występują:
Paryż 1945.
Nowela Adama Hanuszkiewicza przedstawia historię Polaka spędzającego noc w Paryżu z kobietą.
Występują:
Stary profesor.
Nowela Jerzego Antczaka przedstawia opowieść o starym profesorze. Bierze on za swojego ucznia jego przyjaciela, który będąc przejazdem chciał mu przekazać ostatnie słowa tamtego zmarłego w obozie.
Występują:
Nauczycielka.
Ostatnia nowela autorstwa Jana Rybkowskiego. Bohaterką jest nauczycielka zaniedbywana przez męża, która zostaje zaangażowana do filmu. Ma zagrać małą rólkę kłótliwej i nerwowej kobiety. Jednak nic z tego nie wychodzi.
Występują:

</doc>
<doc id="1317681" url="https://pl.wikipedia.org/wiki?curid=1317681" title="Köln-Longerich (stacja kolejowa)">
Köln-Longerich (stacja kolejowa)

Köln-Longerich – stacja kolejowa w Kolonii, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1317684" url="https://pl.wikipedia.org/wiki?curid=1317684" title="Kaarle Krohn">
Kaarle Krohn

Kaarle Leopold Krohn (ur. 10 maja 1863 w Helsinkach, zm. 19 lipca 1933 w Sammatti) – fiński folklorysta, przedstawiciel geograficzno-historycznej metody badania literatury tradycyjnej, którą zapoczątkował jego ojciec - Julius Krohn. Siostrą Kaarla Krohna była pisarka Aino Kallas.
W 1907 r. założył międzynarodowe towarzystwo badaczy folkloru ("The Folklore Fellows") realizujące zasady metody geograficzno-historycznej.

</doc>
<doc id="1317686" url="https://pl.wikipedia.org/wiki?curid=1317686" title="Pin-up">
Pin-up

Pin-up (z ang. "pin-up" – przypiąć, powiesić) – określenie używane wobec trendu wywodzącego się głównie z lat 40. i 50. XX wieku. "Pin-up girls" ("dziewczyny pin-up") były piękne i uśmiechnięte, ubrane w rozkloszowane sukienki lub skąpe stroje/bieliznę. Pojawiały się głównie na plakatach, które mężczyźni przypinali na ścianach (stąd ich nazwa).
Współczesne "pin-up girls" wzorują się przede wszystkim na modzie tamtych lat, ich charakterystyczną cechą są mocne czarne kreski nad górnymi powiekami, długie rzęsy (często sztuczne), mocno pomalowane na czerwono usta oraz „zarumienione” policzki. Charakterystyczne fryzury to głównie loki podpięte po bokach, grzywki – koniecznie podwinięte lub w formie dużych loków. Najbardziej znaną przedstawicielką nurtu pin-up była Marilyn Monroe.
Jedną ze stylizacji "pin-up girl" jest stylizacja „marynarska”, dla której charakterystyczne są granaty z bielą lub czerwienie z bielą (najczęściej paski) lub „cukierkowa”, w której dominują kwieciste sukienki – koniecznie rozkloszowane na dole, jak również sukienki w groszki lub paski/prążki. Często pojawiającym się motywem są kokardy i wisienki.

</doc>
<doc id="1317687" url="https://pl.wikipedia.org/wiki?curid=1317687" title="Yokohama Flugels">
Yokohama Flugels



</doc>
<doc id="1317690" url="https://pl.wikipedia.org/wiki?curid=1317690" title="Carlos Tejas">
Carlos Tejas

Carlos Rodrigo Tejas Pastén (ur. 4 października 1971 w Iquique) – piłkarz chilijski grający na pozycji bramkarza.
Kariera klubowa.
Tejas rozpoczął piłkarską karierę w klubie Coquimbo Unido. W jego barwach zadebiutował w 1995 roku w lidze chilijskiej. W zespole tym grał do końca 1998 roku i wtedy też przeszedł do Santiago Morning. Tam z kolei występował do 2000 roku, a w 2001 wrócił do Coquimbo Unido. W 2003 roku został bramkarzem Cobreloa. Wywalczył z tym zespołem mistrzostwo Chile i wystąpił w rozgrywkach Copa Libertadores. W 2004 roku podpisał kontrakt z Deportes La Serena. Z kolei od 2007 roku Carlos broni barw drużyny CD O’Higgins.
Kariera reprezentacyjna.
W 1998 roku Tejas został powołany przez Nelsona Acostę do reprezentacji Chile na Mistrzostwa Świata we Francji. Tam był rezerwowym bramkarzem dla Nelsona Tapii i nie wystąpił w żadnym spotkaniu.

</doc>
<doc id="1317691" url="https://pl.wikipedia.org/wiki?curid=1317691" title="Granica (film 1977)">
Granica (film 1977)

Granica – polski film psychologiczny z 1977 roku w reżyserii Jana Rybkowskiego, filmowa adaptacja książki Zofii Nałkowskiej – powieści, która bardzo szybko zyskała miano bestsellera.
Opis fabuły.
Zenon Ziembiewicz, początkujący dziennikarz, spędza wakacje w dworze swych rodziców. Nawiązuje romans z Justyną Bogutówną, córką kucharki. Jesienią wyjeżdża na studia do Paryża, zostawiając ją z nadzieją, iż znowu będą razem. W drodze odnawia znajomość z Elżbietą Biecką, rozstają się jako narzeczeni. Po powrocie do kraju robi karierę jako naczelny redaktor lokalnej gazety. Wkrótce zostaje prezydentem miasta. Poślubia Elżbietę Biecką, ale nadal spotyka się z Justyną, która po zabiegu przerwania ciąży popada w depresję.

</doc>
<doc id="1317692" url="https://pl.wikipedia.org/wiki?curid=1317692" title="Wien Mitte">
Wien Mitte

Wien Mitte (Landstraße) – stacja kolejowa w Wiedniu, w Austrii. Znajdują się tu 2 perony. Przystanek S-Bahn.
Stacja, nosząca pierwotnie nazwę "Hauptzollamt", wraz z otwarciem wiedeńskiej Szybkiej Kolei Miejskiej, otrzymała nazwę "Landstraβe". Obecna nazwa obowiązuje od 1975. Jest to również stacja metra na linii U3 i U4 pod nazwą Landstraβe

</doc>
<doc id="1317697" url="https://pl.wikipedia.org/wiki?curid=1317697" title="GNU Robbo">
GNU Robbo



</doc>
<doc id="1317698" url="https://pl.wikipedia.org/wiki?curid=1317698" title="Coragyps atratus">
Coragyps atratus



</doc>
<doc id="1317699" url="https://pl.wikipedia.org/wiki?curid=1317699" title="Breda-Prinsenbeek">
Breda-Prinsenbeek

Breda-Prinsenbeek – stacja kolejowa w Bredzie, w prowincji Brabancja Północna, w Holandii. Znajdują się tu dwa perony.

</doc>
<doc id="1317700" url="https://pl.wikipedia.org/wiki?curid=1317700" title="Wincenty Motas">
Wincenty Motas

Wincenty Motas (ur. 1860, zm. w 1918 – poeta chłopski z Grębowa pod Tarnobrzegiem. Autor okolicznościowych wierszy, publikowanych od 1891 do 1907 roku w różnych czasopismach m.in. w "Krakusie" i "Przyjacielu Ludu".

</doc>
<doc id="1317701" url="https://pl.wikipedia.org/wiki?curid=1317701" title="Cairina moschata">
Cairina moschata



</doc>
<doc id="1317703" url="https://pl.wikipedia.org/wiki?curid=1317703" title="Al-Razi">
Al-Razi



</doc>
<doc id="1317704" url="https://pl.wikipedia.org/wiki?curid=1317704" title="Koln-Longerich">
Koln-Longerich



</doc>
<doc id="1317705" url="https://pl.wikipedia.org/wiki?curid=1317705" title="Równoleżniki">
Równoleżniki



</doc>
<doc id="1317706" url="https://pl.wikipedia.org/wiki?curid=1317706" title="Rizi-bizi">
Rizi-bizi

Rizi-bizi (wł. "Risi e bisi") – potrawa kuchni włoskiej z regionu Wenecji; odmiana risotta.
Głównymi składnikami potrawy jest gotowany ryż i zielony groszek gotowany i smażony. Dodaje się pieczarki, parmezan i przyprawy. Stosuje się jako danie główne lub jarzynę do obiadu.

</doc>
<doc id="1317711" url="https://pl.wikipedia.org/wiki?curid=1317711" title="Jan Okoń">
Jan Okoń

Jan Okoń (ur. 20 marca 1940 w Korczowie) – profesor zwyczajny (obecnie na emeryturze), badacz teatru i dawnej literatury.
Studiował filologię polską w Uniwersytecie Jagiellońskim. Po dalszej pracy naukowej na UJ (w latach 1968-1973 w Oddziale Starych Druków Biblioteki Jagiellońskiej) pracował w Akademii Pedagogicznej w Krakowie. W latach 1981–1985 prowadził lektorat języka polskiego w "Università degli Studi" w Mediolanie. Od października 1994 zatrudniony na Uniwersytecie Łódzkim, kierownik Katedry Literatury Staropolskiej i Nauk Pomocniczych do roku 2004. Pracował w UŁ do końca września 2010 roku. Następnie zatrudniony w Wyższej Szkole Europejskiej im. ks. Józefa Tischnera.
Jest autorem podstawowej monografii o teatrze jezuitów "Dramat i teatr szkolny. Sceny jezuickie XVII wieku", a także opracowania edytorskiego twórczości Karola Wojtyły.

</doc>
<doc id="1317712" url="https://pl.wikipedia.org/wiki?curid=1317712" title="Koeln-Longerich">
Koeln-Longerich



</doc>
<doc id="1317713" url="https://pl.wikipedia.org/wiki?curid=1317713" title="Kolonia-Longerich">
Kolonia-Longerich



</doc>
<doc id="1317716" url="https://pl.wikipedia.org/wiki?curid=1317716" title="Zinnowitzer Strasse">
Zinnowitzer Strasse



</doc>
<doc id="1317721" url="https://pl.wikipedia.org/wiki?curid=1317721" title="Numida meleagris">
Numida meleagris



</doc>
<doc id="1317726" url="https://pl.wikipedia.org/wiki?curid=1317726" title="Mankurt">
Mankurt

Mankurt – termin pochodzący w mitologii Kirgistanu odnoszący się do bezwolnego, otępiałego, posłusznego niewolnika.
Według podań mankurtem stawał się człowiek poddany „mankurtyzacji”. Tortura ta polegać miała na założeniu na dokładnie ogoloną głowę ściśle przylegającego czepka wykonanego z wilgotnej (świeżej) wielbłądziej skóry. Niewolnik zakuwany był w dyby, tak by nie mógł zdjąć czepka nie tylko rękami, ale też np. by nie mógł ocierać się nim o ziemię, a następnie wypędzany był na wiele dni na pustynię. W upalnym słońcu wielbłądzia skóra kurcząc się miała uciskać mózg, powodując jego głębokie i często nieodwracalne uszkodzenia. Człowiek, który przeżył ten zabieg, stawał się mankurtem. 
Mankurt zapominał kim jest, skąd pochodzi, jak się nazywa. Był zupełnie bezwolny i ślepo wykonywał polecenia swojego pana.
Postać mankurta spopularyzowana została przez powieść Czingiza Ajtmatowa pt. "Dzień dłuższy niż stulecie" (ang. "The Day Lasts More Than a Hundred Years"), gdzie orbitujące Ziemię satelity mają chronić ludzkość przed rzekomo wrogą (w rzeczywistości pokojowo nastawioną) obcą cywilizacją niczym czepek mankurta, oraz przez film w reżyserii Kodzakuli Narlijewa pt. Mankurt.

</doc>
<doc id="1317728" url="https://pl.wikipedia.org/wiki?curid=1317728" title="Wybory prezydenckie w Libanie w 1998 roku">
Wybory prezydenckie w Libanie w 1998 roku

Wybory prezydenckie w Libanie odbyły się 15 października 1998 roku. Wyboru dokonało libańskie Zgromadzenie Narodowe. Prezydentem został dowódca libańskiej armii generał Émile Lahoud, który zastąpił na tym stanowisku Eliasa Hrawiego.
Zgodnie z libańską Konstytucją wyboru prezydenta dokonuje Zgromadzenie Narodowe. Za kandydaturą Lahouda opowiedziało się 118 deputowanych, 10 nie brało udziału w głosowaniu, nikt nie był przeciwny.

</doc>
<doc id="1317731" url="https://pl.wikipedia.org/wiki?curid=1317731" title="Ardea herodias">
Ardea herodias



</doc>
<doc id="1317733" url="https://pl.wikipedia.org/wiki?curid=1317733" title="Cyanocitta cristata">
Cyanocitta cristata



</doc>
<doc id="1317735" url="https://pl.wikipedia.org/wiki?curid=1317735" title="Carl Laemmle">
Carl Laemmle

Carl Laemmle (ur. 17 stycznia 1867 w Laupheim, zm. 24 września 1939 w Los Angeles) – pionier amerykańskiego przemysłu filmowego, założyciel studia Universal. Laemmle wyprodukował bądź w inny sposób przyczynił się do powstania około czterystu filmów.
Uważany za jednego z najważniejszych pionierów filmu, Laemmle urodził się na Radstrasse – w żydowskiej dzielnicy Laupheim, w Niemczech. Wyemigrował do USA w 1884, pracując w Chicago jako księgowy i kierownik biura przez 20 lat. Zaczął kupować nickelodeony, w końcu założył przedsiębiorstwo dystrybucji filmów "Laemmle Film Service".
8 czerwca 1912 w Nowym Jorku, Carl Laemmle z "Independent Motion Picture Company", Pat Powers z "Powers Picture Company", Mark Dintenfass z "Champion Films" i Bill Swanson z "American Éclair", podpisali kontrakt, by połączyć swe studia. Cztery studia przekształciły się w słynne w historii Hollywood "Universal Motion Picture Manufacturing Company". Studio stworzyli w 1914 na zakupionych 235 akrach (0,95 km²) ziemi w San Fernando Valley.
We wczesnych i środkowych latach trzydziestych jego syn – Carl Laemmle Jr – wyprodukował serię drogich i komercyjnie nieudanych filmów dla studia. Chociaż były sporadyczne sukcesy takie jak: "Back Street" (1932), "Show Boat" (1936) i sławna kolekcja klasyki horrorów, do której należały takie filmy jak "Dracula" czy "Frankenstein". Carl i Carl Jr zostali usunięci z przedsiębiorstwa w 1936.
Laemmle pozostał człowiekiem sukcesu dla jego rodzinnego miasta Laupheim przez całe życie, również dzięki finansowemu wsparciu, którego udzielał setkom Żydów z Laupheim i Württemberga, by wyemigrowali z nazistowskich Niemiec do USA (uiszczał za nich emigracyjne i imigracyjne opłaty). W ten sposób ratował ich od Holokaustu. Żeby zapewnić i ułatwić ich emigrację, Laemmle skontaktował się z amerykańskimi władzami, członkami Izby Reprezentantów i Sekretarzem Stanu Cordellem Hullem. On też interweniował w sprawie żydowskich uchodźców na pokładzie statku "SS St. Louis", który ostatecznie został wysłany z Hawany do Europy w 1939. (Wydarzenie to zostało pokazane w filmie fabularnym Przeklęty rejs z 1976).
Zmarł w wyniku choroby serca w wieku 72 lat, Carl Laemmle został pochowany na Home of Peace Cemetery w East Los Angeles w Kalifornii.
Jego siostrzenica, Isabelle Rebekah Laemmle, znana jako Carla Laemmle, pojawiła się w kilku filmach, by pod koniec lat 30. wycofać się z kina.

</doc>
<doc id="1317737" url="https://pl.wikipedia.org/wiki?curid=1317737" title="Licentia poetica">
Licentia poetica

Licentia poetica, także: licencja poetycka, swoboda poetycka – wyrażenie pochodzące z łaciny; oznacza wolność twórczą i poetycką, dopuszczającą odstępstwa od norm językowych, reguł formalnych lub wierności w opisie faktów, zwłaszcza historycznych.
Zasada ta dopuszcza w twórczości literackiej maksymalną swobodę, np. tworzenie na potrzeby danego utworu innowacji słownych, stosowanie nigdzie indziej niespotykanych form wyrazowych czy też szczególne dopasowanie szyku wyrazów dla uzyskania efektu metrycznego bądź rytmicznego. W szerszym ujęciu "licentia poetica" odnosi się również do swobody w zakresie rzeczowości, przedstawiania faktów.
Terminem "licentia poetica" po raz pierwszy posłużył się Lucjusz Anneusz Seneka.

</doc>
<doc id="1317739" url="https://pl.wikipedia.org/wiki?curid=1317739" title="Anser indicus">
Anser indicus



</doc>
<doc id="1317740" url="https://pl.wikipedia.org/wiki?curid=1317740" title="Orchard Lake">
Orchard Lake

Orchard Lake – miejscowość w Stanach Zjednoczonych, w stanie Michigan. W 2000 r. miasto to na powierzchni 10,6 km² zamieszkiwało 2 215 osób.
W Orchard Lake odbywają się obchody polskich rocznic, organizowane przez Polonię Amerykańską.
Wydarzenia te odbywają się na terenie kampusu polskich Zakładów Naukowych (ang. "Orchard Lake Schools in Michigan"). Sercem tego kampusu jest założone 4 stycznia 1879 za zezwoleniem papieża Leona XIII po wcześniejszej petycji wystosowanej przez o. Leopolda Moczygembę. Seminarium założył ks. Józef Dąbrowski, jego pierwszy rektor i założyciel w 1885 Zakładów Naukowych.

</doc>
<doc id="1317741" url="https://pl.wikipedia.org/wiki?curid=1317741" title="PPBW">
PPBW



</doc>
<doc id="1317744" url="https://pl.wikipedia.org/wiki?curid=1317744" title="Nie chodź do lasu">
Nie chodź do lasu

Nie chodź do lasu ( lub ) – horror (backwoods slasher) produkcji USA z 1981 roku.
Opis fabuły.
Film opowiada historię czwórki nastolatków, którzy w pewien letni weekend wybierają się na biwak. Nie wiedzą, że przyjdzie im stanąć oko w oko z psychopatycznym mordercą.

</doc>
<doc id="1317745" url="https://pl.wikipedia.org/wiki?curid=1317745" title="Jesień Linuksowa">
Jesień Linuksowa



</doc>
<doc id="1317746" url="https://pl.wikipedia.org/wiki?curid=1317746" title="Pingwinaria">
Pingwinaria



</doc>
<doc id="1317747" url="https://pl.wikipedia.org/wiki?curid=1317747" title="Bitwa pod Worringen">
Bitwa pod Worringen

Bitwa pod Worringen – starcie zbrojne, które miało miejsce 5 czerwca 1288 r. Była to decydująca bitwa wojny o sukcesję limburską (1283–1289). Głównymi konkurentami konfliktu byli Zygfryd z Westerburga, arcybiskup Kolonii oraz Jan I brabancki.
Przyczyny wojny.
Powodem wojny był spór o sukcesję po Ermengardzie, jedynej córce ostatniego księcia Limburgii Walrama IV, a zarazem żonie hrabiego Geldrii Renalda I. Po śmierci Walrama, Ermengarda podarowała całą Limburgię swojemu małżonkowi. Panowanie nad tymi terenami dawało Renaldowi dominację w całej Dolnej Lotaryngii.
W roku 1283 zmarła Ermengarda. Małżeństwo było bezpotomne, co było powodem sporów o prawo dynastyczne, które nie gwarantowało sukcesji krewnym w linii żeńskiej. O tron ubiegał się hrabia Bergu Adolf V, bratanek Walrama V, którego poparło kilku władców. Po stronie Renalda I stanęli: książę Henryk (der Alte) z Limburga, hrabia Luksemburga Henryk VI, jego brat Walram z Ligny, kuzyn Walram z Valkenburga, hrabia Jülich Walram i kilku innych możnych. Wszyscy oni mieli wspólnie wybrać spośród swojego grona przyszłego władcę Limburgii.
2 lutego 1284 r. władcy zawarli porozumienie o poparciu swojego kandydata w uzyskaniu sukcesji limburskiej. Do tego czasu pokojowe rozwiązanie sporu wydawało się jeszcze możliwe.
Długa droga do Worringen.
Książę Jan I brabancki prócz dynastycznych, miał także własne interesy – zamierzał rządzić całą Dolną Lotaryngią, do której chciał przyłączyć Limburgię. Wraz ze swoimi limburskimi wasalami Jan I wypowiedział 13 września 1283 r. wojnę Renaldowi i wysłał Adolfa z Bergu na czele armii rycerstwa do Limburgii.
Zygfryd z Westerburga, arcybiskup Kolonii sprzeciwił się roszczeniom Jana I brabanckiego, obawiając się utraty przywilejów nad dolnym Renem. Tydzień później zawiązał sojusz militarny z Renaldem z Geldrii skierowany przeciwko Brabantczykowi. Do obozu Renalda należał m.in. Walram z Valkenburga, którego Renald mianował swoim przedstawicielem w Limburgii.
Rycerstwo limburskie było podzielone. Po stronie Renalda stali Drost z Limburga i Kuno Snabbe z Lontzen z rodu Skavedriesch. Sprzeciwił mu się natomiast Henryk z Mulrepas, który przeszedł na stronę Jana I brabanckiego. Oba rody dorównywały sobie militarnie.
W latach 1283-1288 dochodziło do licznych potyczek, w wyniku których Limburgia została całkowicie spustoszona. Dochodziło też stale do zmiany frontów przez licznych wasali.
W maju 1288 r. hrabia Henryk luksemburski na czele swojej armii ruszył w kierunku Kolonii. Po drodze do jego sił przyłączały się kolejne oddziały sprzymierzonych wasali. Pod koniec maja Henryk spotkał się z hrabią Geldrii i jego sprzymierzeńcami w Valkenburgu. Omawiano dalsze losy kampanii. W rezultacie Renald za cenę 40 000 brabanckich denarów odsprzedał prawa do księstwa Geldrii Henrykowi i jego bratu Walramomi.
Jan I brabancki, gdy dowiedział się o sprzedaży praw przez hrabiego Geldrii, pomaszerował również w kierunku Valkenburga, a następnie do Kolonii. Dnia 26 maja w miejscowości Bruehl toczyły się rozmowy pomiędzy Janem, hrabią Mark Eberhardem, Adolfem z Bergu i Walramem. Oprócz nich w rozmowach uczestniczyli przedstawiciele Kolonii. Tematem rozmów było utworzenie związku pokojowego wszystkich regionów, co zatwierdzono dnia 28 maja w Kolonii. Kolonia stała się także ważną bazą dla Jana I. Pierwszym celem związku było zburzenie arcybiskupiego zamku w Worringen.
W dniach 29 maja do 5 czerwca siły sprzymierzone otoczyły Worringen. Armię brabancką wsparł liczny kontyngent mieszczan kolońskich. Równocześnie w okolicy Neuss zebrały się siły hrabiego Luksemburga i Zygfryda z Westerburga ze swoimi wasalami, które ruszyły w kierunku Brauweiler (obecnie dzielnica Pulheim), w pobliżu którego założyły obóz.
Bitwa pod Worringen.
Wczesnym rankiem po mszy porannej arcybiskup Zygfryd z Westerburga wraz ze swoimi wojskami opuścił swój obóz w Brauweiler i skierował się do oddalonego 2 km dalej Worringen. Poinformowany przez zwiadowców o nadciąganiu wojsk Zygfryda Jan I brabancki wyruszył im naprzeciw, zajmując pozycje na wzniesieniu położonym na południowy wschód od miasta. Około godziny 11 na miejsce nadeszły wojska arcybiskupa. Siły te sformowały się na zachód od Fühlingen: Luksemburczycy zajęli pozycję naprzeciwko Brabantczyków, arcybiskup na czele wojsk kolońskich stanął na prawym skrzydle naprzeciwko oddziałów Adolfa z Bergu i piechoty składającej się z mieszczan kolońskich i chłopów. Hrabia Geldrii zajął pozycję na lewym skrzydle naprzeciwko jazdy z Jülich i hrabiego Looz, a także piechoty brabanckiej.
Już na początku bitwy siłom arcybiskupa udało się stratować piechotę i pomocnicze oddziały z Kolonii, które rzuciły się do ucieczki. W chwilę później wojska arcybiskupa stanęły w niekorzystnym położeniu, które niemalże doprowadziło do zmieszania szyków. Gwałtowna walka wybuchła w środkowej części frontu pomiędzy Brabantczykami a Luksemburczykami. Śmierć ponieśli m.in. Walram z Ligny, Henryk luksemburski, Henryk z Houffalize oraz kilku ich krewnych. Tym samym zginęła cała generacja dynastii Luksemburgów.
Około godz. 15 atak przypuściła jazda rycerska hrabiego Bergu i ponownie piechota chłopska, które uderzyły na prawą flankę wojsk arcybiskupa. Zagrzewani płomienną mową Waltera Dode i Gerharda Overstolzen, chłopi rzucili się w sam wir walk. Overstolzen w ciężkiej zbroi został nawet zrzucony przez konia, po czym rzucił się do walki na piechotę, jednak szybko upadł z wysiłku i zmarł. Walkę chłopów z Bergu i Kolonii opisuje się jako chaotyczną. Mieli oni bić każdego rycerza, niezależnie czy był on wrogiem czy przyjacielem. Wynikało to z nieznajomości herbów rycerskich i braku rozróżniania wroga od sprzymierzeńca.
Wkrótce arcybiskup uznał swoje położenie jako beznadziejne i zaoferował kapitulację Gotfrydowi brabanckiemu. Piechota chłopska zdobyła tymczasem wóz flagowy arcybiskupa, co spowodowało całkowite złamanie oporu przeciwnika. Część żołnierzy zbiegła, reszta trafiła do niewoli.
Podobnie na lewym skrzydle wyglądała sytuacja Renalda geldryjskiego. Podczas próby ucieczki, Renald dostał się do niewoli księcia brabanckiego. Walram z Valkenburga był ostatnim wasalem arcybiskupa, który opuścił pole bitwy po gwałtownym pojedynku z proboszczem z Akwizgranu. Pomocy w ucieczce udzielił mu hrabia Arnold z Looz.
Ostatnie walki toczyły się jeszcze pomiędzy wojskami rodów Skavedriesch i Mulrepas, które toczyły tu swój prywatny konflikt. W końcu pozostali przy życiu członkowie rodu Skavedriesch poddali się, co zakończyło bitwę. Stało się to o godzinie 17.
Po walce zwycięzcy za pojmanych rycerzy i ich konie zażądali wysokich okupów. Wielu zabitych na polu walki nie dało się zidentyfikować, gdyż ich ciała były całkowicie stratowane przez masy koni. Zabitych starano się rozpoznać po naszytych herbach, po czym pochowano ich w masowych grobach.
Dzisiejsze szacunki mówią o liczbie 10 000 ludzi biorących udział w bitwie. Znajdowało się wśród nich 2300 pancernych rycerzy brabanckich oraz 2800 Kolończyków. Po stronie brabanckiej znajdowało się także 60 pancernych rycerzy z Kolonii. Piechota brabancka liczyła ok. 2500 ludzi (500 chłopów z Bergu, 1500 z Kolonii). Piechota arcybiskupa to 1400 ludzi.
Według różnych źródeł poległo 1100 ludzi, 700 dalszych zmarło później w wyniku ran. W Kolonii naliczono po bitwie 700 wdów. Największe straty poniosła piechota. W przypadku rycerstwa straty były dużo niższe, co wynikało z tradycji rycerskiej brania jeńców w walce i żądania za nich okupu. Gwałtowny atak chłopstwa zdecydował też, że liczni rycerze woleli poddać się rycerstwu przeciwnika niż ponieść śmierć z ręki wzburzonej biedoty.
Następstwa bitwy.
Arcybiskup Zygfryd z Westerburga stał się po bitwie jeńcem hrabiego Bergu i przebywał w niewoli w zamku Burg-Novum Castrum. Dopiero dnia 19 maja 1289 r. odzyskał wolność. Arcybiskup musiał też zapłacić kwotę 12 000 marek na rzecz zwycięzców i zrzec się prawa do spornych ziem. Twierdze i zamki nad Renem miały zostać rozebrane (Zons i Neuenburg), podobnie zresztą jak i Worringen. Odpowiadało to roszczeniom mieszczan Kolonii i hrabiego Bergu. W roku 1288 Adolf z Bergu nadał prawa miejskie Düsseldorfowi. W roku 1322 dołączyło do niego Mülheim. Oba nadreńskie miasta rozwinęły się gospodarczo.
W Westfalii częściowo rozebrano zamki Isenberg, Volmarstein, Raffenberg i Limburg an der Lenne, o co zabiegał Eberhard z Mark. Walram z Jülich z pomocą mieszczan kolońskich zdobył Zülpich, jednak większych korzyści terytorialnych nie odniósł.
Książę brabancki po krótkim okresie spokoju zmierzył się ponownie militarnie z Walramem z Valkenburga, a następnie dnia 1 września 1292 r. otrzymał księstwo Limburgii od nowo mianowanego króla Adolfa z Nassau. Widocznym znakiem zwycięstwa było umieszczenie lwa limburskiego w herbie brabanckim w czasach Jana II. Herb przedstawiał złotego lwa na czarnym tle (pierwsze i czwarte pole) oraz czerwonego lwa na białym tle (drugie i trzecie pole).

</doc>
<doc id="1317748" url="https://pl.wikipedia.org/wiki?curid=1317748" title="Bitis arietans">
Bitis arietans



</doc>
<doc id="1317749" url="https://pl.wikipedia.org/wiki?curid=1317749" title="Lampropeltis getula">
Lampropeltis getula



</doc>
<doc id="1317750" url="https://pl.wikipedia.org/wiki?curid=1317750" title="Kościół Chrystusa Króla w Jabłonowie Pomorskim">
Kościół Chrystusa Króla w Jabłonowie Pomorskim

Kościół parafialny pw. Chrystusa Króla w Jabłonowie Pomorskim – świątynia wybudowana w latach 1907-1908 jako kościół protestancki, od 1945 katolicka. 
Historia.
Nie ma zgodności co do architekta świątyni. Najbardziej prawdopodobną osobą jest August Stüler, twórca również pałacu Narzymskich oraz kościoła św. Wojciecha. Rok 1908 to również data wyświęcenia kościoła i przekazania go do użytku parafii luterańskiej, której duszpasterzem był pastor Puppe. 
Obiekt był użytkowany przez luteran do II wojny światowej. Po zakończeniu działań wojennych przekazany katolikom w kiepskim stanie technicznym. Niezbędny był remont dachu i wymiana części wyposażenia. W latach 70. obiekt został unowocześniony - zbudowano parking, salki katechetyczne oraz zadbano o wygląd otoczenia kościoła sadząc drzewa. Ponowną redekorację prezbiterium obiekt przeszedł w latach 90. XX wieku.
Architektura.
Kościół utrzymany jest w stylu neogotyckim, jednak w odróżnieniu od pałacu i świątyni pw. św. Wojciecha naśladuje architekturę powstałą w tej epoce na terenie Europy, a nie w Anglii. Zbudowany jest z czerwonej cegły, orientowany, z wieżą frontową zwieńczoną krzyżem, na planie prostokąta. Nawa kościelna ma długość 25 metrów, 30 razem z prezbiterium, oraz szerokość 14 metrów. 
Wnętrze.
Ze względu na surowość wnętrz świątyń protestanckich kościół nie posiada wiele cennego wyposażenia. Znajduje się w nim witraż przedstawiający Chrystusa Wszechwładcę, powstały w 1908 r. Drugim cennym zabytkiem jest kopia znajdującego się w Rzymie obrazu Matki Bożej Nieustającej Pomocy, namalowana przez Giovanniego Burkhardta w 1859 r. na desce z mahoniu. 
W kościele znajdują się organy zbudowane przez Edwarda Wittka i Augusta Terletzkiego z Elbląga, początkowo czternasto-, obecnie szesnastogłosowe. Powstały w 1907 r., jednak w latach 1957 i 1986 ulegały poważnym przebudowom i wymianom uszkodzonych części.

</doc>
<doc id="1317752" url="https://pl.wikipedia.org/wiki?curid=1317752" title="NO-SPA">
NO-SPA



</doc>
<doc id="1317754" url="https://pl.wikipedia.org/wiki?curid=1317754" title="Pseudemys nelsoni">
Pseudemys nelsoni

Pseudemys nelsoni – gatunek gada z podrzędu żółwi skrytoszyjnych z rodziny żółwi błotnych.
Plastron pomarańczowy lub czerwony, z wiekiem blaknie. Na karapaksie u młodych żółwików zauważalny kil, u starszych osobników zanika. Rysunek na karapaksie bardzo kontrastowy. Skóra ciemna z żółtymi pasami wzdłuż kończyn, ogona i szyi. Przypuszcza się, że osiągają wiek do 40 lat.
U tego gatunku występuje dymorfizm płciowy. Samice są znacznie większe od samców i osiągają do 34 cm.
Bagna, moczary, wolno płynące rzeki o mulistym dnie.
Gatunek wszystkożerny. Rośliny wodne, wodne bezkręgowce.
Gody od października do marca. Samica składa jaja od 3 do 5 razy w roku, po 5-30 jaj. W środowisku naturalnym samica składa jaja w kopcach aligatorów.
W środowisku naturalnym zauważono hybrydy pomiędzy gatunkami "Pseudemys nelsoni" i "Pseudemys concinna".
Południowa Georgia i Floryda (USA)
Zobacz też.
"Pseudemys rubriventris" – również nazywany żółwiem czerwonobrzuchym.

</doc>
<doc id="1317755" url="https://pl.wikipedia.org/wiki?curid=1317755" title="New Orleans/Oklahoma City Hornets">
New Orleans/Oklahoma City Hornets



</doc>
<doc id="1317756" url="https://pl.wikipedia.org/wiki?curid=1317756" title="Alecrim FC">
Alecrim FC

Alecrim Futebol Clube - brazylijski klub z siedzibą w mieście Natal, stolicy stanu Rio Grande do Norte.
Historia.
"Alecrim" założony został 15 sierpnia 1915. Obecnie gra w pierwszej lidze ("Série A") stanu Rio Grande do Norte (Campeonato Potiguar).

</doc>
<doc id="1317757" url="https://pl.wikipedia.org/wiki?curid=1317757" title="Stefan II (król Węgier)">
Stefan II (król Węgier)



</doc>
<doc id="1317758" url="https://pl.wikipedia.org/wiki?curid=1317758" title="Stanisław Dobrzański">
Stanisław Dobrzański



</doc>
<doc id="1317764" url="https://pl.wikipedia.org/wiki?curid=1317764" title="Pristella maxillaris">
Pristella maxillaris



</doc>
<doc id="1317766" url="https://pl.wikipedia.org/wiki?curid=1317766" title="Estadio Machadão">
Estadio Machadão



</doc>
<doc id="1317767" url="https://pl.wikipedia.org/wiki?curid=1317767" title="Sojusz 14 Marca">
Sojusz 14 Marca

Sojusz 14 Marca (arab. حلف 14 آذار) – sojusz antysyryjskich ugrupowań politycznych powstały po cedrowej rewolucji w Libanie. W jego skład weszli przedstawiciele różnych nurtów politycznych (liberałowie, konserwatyści, socjaliści, nacjonaliści i umiarkowani islamiści) oraz religijnych (sunnici, chrześcijanie, druzowie). Na arenie międzynarodowej wspierany jest głównie przez Arabię Saudyjską i Stany Zjednoczone. 
Liderami sojuszu są: Saad Hariri (młodszy syn byłego premiera Rafika Haririego), Samir Dżadża (Siły Libańskie) i Amin Dżemajel (były prezydent kraju, Falangi Libańskie). W wyborach parlamentarnych w 2005 roku ugrupowania wchodzące w skład sojuszu zdobyły 72 ze 128 miejsc w libańskim Zgromadzeniu Narodowym, a w ostatnich - 71 mandatów. Do stycznia 2011 roku Sojusz 14 Marca współtworzył rząd jedności narodowej, natomiast po desygnowaniu na premiera Nażiba Mikatiego przeszedł do opozycji. 
Blok jest tworzony przez:
Byli członkowie:

</doc>
<doc id="1317768" url="https://pl.wikipedia.org/wiki?curid=1317768" title="Stanisław Dobrzański (pisarz)">
Stanisław Dobrzański (pisarz)

Stanisław Dobrzański (ur. 10 marca 1847 we Lwowie, zm. 16 listopada 1880) – polski komediopisarz, aktor, reżyser i dyrektor teatrów. 
Życiorys.
Był synem dyrektora polskiego teatru we Lwowie Jana Dobrzańskiego i Karoliny Smochowskiej. Jego siostrą była Adela (1840-1895), której mężem był Włodzimierz Bańkowski.
Za udział w powstaniu styczniowym został uwięziony w Königstein. Był słuchaczem nadzwyczajnym Uniwersytetu Lwowskiego. Od 1865 redagował czasopismo satyryczne „Sowizdrzał”, zaś od 1867 „Gazetę Narodową”. Był dyrektorem teatrów w Poznaniu i Lwowie oraz reżyserem i aktorem grającym w polskich teatrach: krakowskich, poznańskich i lwowskich. Do 1879 pracował u boku ojca jako reżyser i kierownik artystyczny w teatrze we Lwowie. Zmarł w 1880. Pochowany został na cmentarzu Łyczakowskim we Lwowie.
Jeden z najbardziej popularnych autorów teatralnych XIX wieku. Pisał przede wszystkim farsy, z których najbardziej znana to Żołnierz królowej Madagaskaru (1879), którą Julian Tuwim przepisał i uzupełnił o teksty piosenek (autorem muzyki był Tadeusz Sygietyński). Był również tłumaczem sztuk francuskich.

</doc>
<doc id="1317769" url="https://pl.wikipedia.org/wiki?curid=1317769" title="Saito">
Saito

 – miasto w Japonii, w prefekturze Miyazaki, na wyspie Kiusiu.
Położenie.
Miasto leży w środkowej części prefektury. Najwyżej położonym miejscem jest góra Higuchi. Miasto graniczy z Miyazaki.

</doc>
<doc id="1317770" url="https://pl.wikipedia.org/wiki?curid=1317770" title="Nicolas Fatio de Duillier">
Nicolas Fatio de Duillier

Nicolas Fatio de Duillier (ur. 26 lutego 1664, zm. 12 maja 1753) – szwajcarski matematyk znany ze swoich badań nad problemem światła zodiakalnego.
Był platonicznym kochankiem Isaaca Newtona. .

</doc>
<doc id="1317774" url="https://pl.wikipedia.org/wiki?curid=1317774" title="Ognica rogata">
Ognica rogata

Ognica rogata, skrzydlica rogata ("Pterois antennata") – gatunek morskiej ryby z rodziny skorpenowatych występujący w pobliżu Australii, Mikronezji, Japonii i wschodnich wybrzeży Afryki.
Wygląd.
Średniej wielkości ryba o długości ciała do 20 cm, ubarwienie brązowo-czerwonawe, poprzecinane jasnymi pasami. Z jej płetw wyrastają liczne promienie. Kolce płetwy grzbietowej są połączone z gruczołami jadowymi. Cechą charakterystyczną są dwa "rogi" znajdujące się nad oczami.
Biotop.
Żyje w okolicach raf koralowych przy skalistym dnie, na głębokości do 50 m.
Pożywienie.
Skorupiaki. Poluje nocą.

</doc>
<doc id="1317776" url="https://pl.wikipedia.org/wiki?curid=1317776" title="Symferopolski Komitet Muzułmański">
Symferopolski Komitet Muzułmański

Symferopolski Komitet Muzułmański (ros. Симферопольский мусульманский комитет) – kolaboracyjny organ przedstawicielski Tatarów krymskich wobec niemieckich władz okupacyjnych podczas II wojny światowej
Od pocz. 1941 r. władze III Rzeszy rozpatrywały plany wykorzystania ideologii pantureckiej dla wykorzystania w przyszłej walce z ZSRR narodów turecko-tatarskich zamieszkujących w jego granicach. Pod koniec lata tego roku nawiązano kontakty z przedstawicielami tatarskiej emigracji, Edige Kyrymałem i Mustedżibem Ulkusałem, którzy utworzyli w Berlinie przy Ministerstwie ds. Okupowanych Terytoriów Wschodnich przedstawicielstwo tatarskie. W listopadzie 1941 r. wojska niemieckie zajęły Półwysep Krymski. Już pod koniec listopada przy dużym udziale przedstawiciela Ministerstwa ds. Okupowanych Terytoriów Wschodnich mjr. Wernera Otto von Hentinga został utworzony w Bakczysaraju Komitet Muzułmański. Na jego czele stanął Dżemil Abdureszidow, zaś jego zastępcami byli Ilmi Kermencikły i Osman Memetow. Wkrótce jego siedzibę przeniesiono do Symferopola. Komitet miał reprezentować Tatarów krymskich wobec Niemców oraz kierować różnymi sferami życia narodu tatarskiego. Jednakże Niemcy nie zgodzili się nazwać go krymskim, dlatego otrzymał nazwę symferopolski. W okresie od stycznia do marca 1942 r. w poszczególnych miejscowościach Krymu (oprócz Sewastopola) powstały lokalne komitety tatarskie, podporządkowane formalnie centralnemu Symferopolskiemu Komitetowi Muzułmańskiemu. W rzeczywistości podlegały one dowódcy SS i policji na Krymie. W skład Symferopolskiego Komitetu Muzułmańskiego wchodziło 11 członków. Dzielił się na 6 oddziałów: walki z bandytami (tj. sowieckimi partyzantami), formowania ochotniczych formacji zbrojnych, pomocy rodzinom ochotników, kultury i religii, propagandy i agitacji oraz administracyjno-gospodarczy. Istniała też kancelaria. Lokalne komitety miały taką samą strukturę organizacyjną. Program Komitetu przewidywał zorganizowanie ludności krymsko-tatarskiej do walki z ruchem partyzanckim, odbudowę starych tradycji i zwyczajów, otwarcie meczetów, prowadzenie działalności propagandowej w duchu pro-niemieckim, pomoc niemieckim władzom okupacyjnym i niemieckiej armii. Liderzy tatarskiego ruchu narodowego liczyli, że Niemcy zgodzą się jednak na jakąś formę państwowości krymskiej pod protektoratem III Rzeszy. Stąd w kwietniu 1942 r. opracowali program, w którym planowali powołanie tatarskiego parlamentu i własnej armii będącej w sojuszu z armią niemiecką oraz reaktywowanie partii Milli Firka. Program ten został przesłany Adolfowi Hitlerowi, który nie zgodził się na takie postulaty. Za oficjalnego przedstawiciela interesów narodu tatarskiego władze III Rzeszy uznały E. Kirymała i jego urząd, polecając mu w czerwcu ustanowić kontakt z Symferopolskim Komitetem Muzułmańskim. W listopadzie E. Kirymał i A. Sojsał przybyli na Krym. 16 grudnia z inicjatywy SD doszło do spotkania w Symferopolu przedstawicieli SD z E. Kirymałem oraz grupą działaczy Symferopolskiego Komitetu Muzułmańskiego. Edige Kirymał poinformował o swojej dotychczasowej działalności w Berlinie oraz przedstawił plan przeniesienia na Krym ok. 25 tys. Tatarów i wyszkoleniu 600 specjalistów w dziedzinie rolnictwa i techniki rolnej. Kierownictwo Symferopolskiego Komitetu Muzułmańskiego zaoferowało całkowitą pomoc, uznając kilka dni później zwierzchnictwo berlińskiego przedstawicielstwa tatarskiego. Niemcom faktycznie chodziło jedynie o werbunek ochotników tatarskich do swoich sił policyjnych i wojskowych oraz utrzymywanie porządku na okupowanym Krymie. Ponadto zamierzali przesiedlić na Krym Niemców z Transistrii i Palestyny. Jeszcze w maju 1943 r. jeden ze starszych przywódców tatarskiego ruchu narodowego Amet Ozenbaszły, który przyjechał na Krym, wysłał do Berlina memorandum z propozycją sojuszu niemiecko-tatarskiego, ale dokument nie został nawet przekazany A. Hitlerowi. Niemcy w rzeczywistości sami prowadzili okupacyjną politykę na Krymie, dlatego lokalne komitety działały jedynie formalnie, nie posiadając prawie żadnego wpływu. Również działalność Symferopolskiego Komitetu Muzułmańskiego była mocno ograniczana. Zakończyła się ona wiosną 1944 r. w związku z zajęciem Krymu przez Armię Czerwoną.

</doc>
<doc id="1317781" url="https://pl.wikipedia.org/wiki?curid=1317781" title="Józef Florko">
Józef Florko

Józef Florko, CM (ur. 8 maja 1915 w Winnikach koło Lwowa, zm. 1945 w Bergen-Belsen) – polski duchowny katolicki, Sługa Boży Kościoła katolickiego.
W 1931 wstąpił do Zgromadzenia Księży Misjonarzy w Krakowie i tam przyjął święcenia kapłańskie w 1939 roku. Pracę duszpasterską i działalność misyjną prowadził w Krakowie i od 1943 roku w Warszawie.
Aresztowany 7 lutego 1944 trafił na Pawiak, a potem przewieziony do hitlerowskiego obozu koncentracyjnego w Gross-Rosen (28 marca 1944). Kolejno trafiał do obozów w Mittelbau-Dora i na koniec Bergen-Belsen (25 II 1945).
Zginął w czasie ewakuacji obozu.
Jest jednym z 122 Sług Bożych wobec których 17 września 2003 roku rozpoczął się, proces beatyfikacyjny drugiej grupy męczenników z okresu II wojny światowej.

</doc>
<doc id="1317796" url="https://pl.wikipedia.org/wiki?curid=1317796" title="Freddy kontra Jason (ścieżka dźwiękowa)">
Freddy kontra Jason (ścieżka dźwiękowa)

Freddy kontra Jason O.S.T. ("Freddy vs. Jason O.S.T.") – ścieżka dźwiękowa do filmu Ronny'ego Yu "Freddy kontra Jason" z 2003 roku. Album został wydany 12 sierpnia 2003 roku przez wytwórnię Roadrunner Records. Na płycie znajduje się dwadzieścia utworów, utrzymanych w klimacie heavy- i nu metalowym.
W 2003 roku na liście amerykańskiego Billboardu album zajął 25. miejsce.

</doc>
<doc id="1317799" url="https://pl.wikipedia.org/wiki?curid=1317799" title="Sertãozinho">
Sertãozinho

 
Sertãozinho – miasto w Brazylii w stanie São Paulo. Ludność w 2005 roku wynosiła 104 618 mieszkańców.

</doc>
<doc id="1317803" url="https://pl.wikipedia.org/wiki?curid=1317803" title="Stade Léon-Bollée">
Stade Léon-Bollée

Stade Léon-Bollée – stadion piłkarski położony we francuskim mieście Le Mans. Obiekt zbudowany został w 1912 roku, a w 2008 na stadionie swoje mecze domowe rozgrywała drużyna Ligue 1 UC Le Mans. Jego reinauguracja odbyła się w 1988 roku. W 2008 planowano, że stadion zostanie zastąpiony nowym obiektem o nazwie "Stade Le Mans" który planowano oddać do użytku w 2009 roku.

</doc>
<doc id="1317804" url="https://pl.wikipedia.org/wiki?curid=1317804" title="Lenny Krawitz">
Lenny Krawitz



</doc>
<doc id="1317805" url="https://pl.wikipedia.org/wiki?curid=1317805" title="Sky Dome">
Sky Dome



</doc>
<doc id="1317810" url="https://pl.wikipedia.org/wiki?curid=1317810" title="Air Canada Center">
Air Canada Center



</doc>
<doc id="1317813" url="https://pl.wikipedia.org/wiki?curid=1317813" title="Hieronim Gintrowski">
Hieronim Gintrowski

Hieronim Gintrowski CM (ur. 23 września 1878 w Czempiniu, zm. 1 listopada 1939 w Lasku Gdańskim koło Bydgoszczy) – polski duchowny katolicki, Sługa Boży Kościoła katolickiego.
W 1898 wstąpił do Zgromadzenia Księży Misjonarzy Świętego Wincentego à Paulo w Krakowie i tam przyjął święcenia kapłańskie w 1905 roku. Pracę duszpasterską i działalność misyjną prowadził w Tarnowie, w Białym Kamieniu i w Bydgoszczy. Był archiwistą zgromadzenia, oraz pełnił posługę kapelana w szpitalu św. Łazarza w Krakowie.
Po wybuchu II wojny światowej został aresztowany przez gestapo już 15 września 1939 i poddany torturom, a wkrótce zamordowany w lesie pod Bydgoszczą.
Zapamiętano go jako gorliwego spowiednika.
Jest jednym z 122 Sług Bożych, wobec których 17 września 2003 rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="1317816" url="https://pl.wikipedia.org/wiki?curid=1317816" title="Argument (retoryka)">
Argument (retoryka)

Argument – fakt lub okoliczność przytaczana w komunikacie celem potwierdzenia lub obalenia tezy.
Argumenty dzieli się na:
Argumentem przeciwnym do danego jest "kontrargument".

</doc>
<doc id="1317822" url="https://pl.wikipedia.org/wiki?curid=1317822" title="Skunks Fu">
Skunks Fu

Skunks Fu (oryg. "Skunk Fu!") – irlandzko-brytyjski serial animowany.
Polska premiera serialu odbyła się 14 czerwca 2008 roku na kanale Cartoon Network, podczas specjalnego maratonu "„Skunks Fu Weekend Kung Fu”".
Fabuła.
Serial opowiada o młodym uczniu Skunksie. Bierze on lekcje u swojego mistrza – Pandy. Skunks uczy się wielu technik walki (obronnych i ataków). Skunks wraz z przyjaciółmi muszą stawiać opór Smokowi, dawnemu przyjacielowi Pandy, a obecnie największemu wrogowi całej doliny. Pawian – służący Smoka, zajmuje się szkoleniem Małp Ninja. Od czasu do czasu szykują ataki na dolinę, wtedy Skunks musi użyć swoich umiejętności i obronić dolinę.
Wersja polska.
Opracowanie i udźwiękowienie wersji polskiej: Studio Sonica
Reżyseria: Piotr Kozłowski
Dialogi polskie: Jan Aleksandrowicz-Krasko
Dźwięk i montaż:
Organizacja produkcji: Agnieszka Sokół
Wystąpili:
Śpiewał: Modest Ruciński

</doc>
<doc id="1317828" url="https://pl.wikipedia.org/wiki?curid=1317828" title="Historia badań nad prionami i pasażowalnymi encefalopatiami gąbczastymi">
Historia badań nad prionami i pasażowalnymi encefalopatiami gąbczastymi

Pojęcie prionu wprowadził do medycyny Stanley B. Prusiner w 1982 roku. Odkrycie Prusinera poprzedziły dziesięciolecia badań nad chorobami w których patogenezie postuluje się udział prionów, z których nękająca owce choroba kłusowa znana była już w pierwszej połowie XVII wieku. W latach 20. XX wieku niemieccy neuropatolodzy Alfons Jakob i Hans Gerhard Creutzfeldt przedstawili pierwsze opisy choroby, nazwanej później od ich nazwisk chorobą Creutzfeldta-Jakoba. W 1957 roku Daniel Carleton Gajdusek odkrył w Papui-Nowej Gwinei chorobę zwaną kuru. Dopiero w ostatnich trzydziestu latach udało się połączyć wiedzę o wszystkich tych chorobach, a epidemia gąbczastej encefalopatii bydła (BSE) w latach 80. i 90. była jednym z czynników które wpłynęły na postęp w badaniach nad zakaźnymi encefalopatiami gąbczastymi. Poniżej przedstawiono chronologiczny układ odkryć dotyczących natury prionu i związanych z prionami chorób zwierząt i ludzi. 
XIX wiek.
Roche-Lubin wysunął teorię, że chorobę kłusową wywołują błyskawice lub nadmierny popęd seksualny owiec.
XX wiek.
Do Creutzfeldta zgłosiła się 23-letnia chora, Bertha W. Zmarła ona 11 sierpnia 1913 roku. Opisując jej przypadek Creutzfeldt napisał: "jest to choroba parenchymy nerwowej obejmująca istotę szarą ośrodkowego układu nerwowego".
Ludwig Dimitz przedstawił na spotkaniu Wiedeńskiego Towarzystwa Psychiatrycznego przypadek choroby, opisanej później przez Josefa Gerstmanna.
Walter Kirschbaum opisał rodzinną postać choroby Creutzfeldta-Jakoba (fCJD).
Pierwsza praca Josefa Gerstmanna dotycząca choroby występującej u wiedeńskiej rodziny "H".
Friedrich Meggendorfer (1880-1953) przedstawił pracę opisującą rodzinę Backer, do której należał przypadek Kirschbauma.
Cuille i Chelle jako pierwsi dowiedli pasażowalnej natury choroby kłusowej owiec.
D. Carleton Gajdusek badając plemię Fore w Papui-Nowej Gwinei odkrył kuru.
Tikvah Alper jako pierwsza zaproponowała, że czynnik scrapie nie zawiera kwasu nukleinowego.
Pierwsze opisy przewlekłej wyniszczającej choroby jeleniowatych (CWD).
Ignazio Roiter opisał pierwsze przypadki śmiertelnej rodzinnej bezsenności.
Komitet Noblowski przyznał Gajduskowi Nagrodę Nobla za badania nad kuru.
Zaliczenie CWD do chorób prionowych.
Pat Merz z Institute of Basic Research w Nowym Jorku opisuje w obrazie SEM tzw. scrapie-associated fibrils, potem zidentyfikowane jako białko PrP.
Stanley B. Prusiner w artykule na łamach "Science" wprowadza nazwę prionu.
Lugaresi i wsp. opisują śmiertelną bezsenność rodzinną.
Collinge i wsp. oraz niezależnie od nich Takeishi i wsp. przepasażowowali na naczelne FFI.
Podczas III Sympozjum Chorób Wywołanych przez Priony w Paryżu oficjalnie ogłoszono istnienie tzw. nowego wariantu CJD (nvCJD, potem wariant CJD, vCJD).
Stanley B. Prusiner otrzymał Nagrodę Nobla.

</doc>
<doc id="1317846" url="https://pl.wikipedia.org/wiki?curid=1317846" title="CA Atlas">
CA Atlas

Club Atlético Atlas – argentyński klub piłkarski z siedzibą w Buenos Aires (Partido General Rodríguez).
Historia.
Klub założony został 17 sierpnia 1951 w Buenos Aires pod początkową nazwą Club Social y Deportivo Atlas. Później przeniesiony został do General Rodríguez. Obecna nazwa (Club Atlético Atlas) obowiązuje od 1970 roku.
W 2004 roku klub stracił miejsce w rozgrywkach organizowanych przez "AFA". W 2005 roku pod kierownictwem charyzmatycznego trenera Néstora Retamara klub odzyskał miejsce w piątej lidze argentyńskiej (Primera D Metropolitana). W 2006 klub był bliski awansu do czwartej ligi, przegrał jednak w półfinale z klubem Berazategui.

</doc>
<doc id="1317848" url="https://pl.wikipedia.org/wiki?curid=1317848" title="Szpital św. Anny w Miechowie">
Szpital św. Anny w Miechowie

Szpital św. Anny w Miechowie – szpital założony na podwalinach szpitala średniowiecznego. Obecnie (2008) dysponuje 330 łóżkami w 11 oddziałach. Dodatkowo w oddziałach funkcjonuje 21 sal zabiegowych, dostosowanych do wykonywania opatrunków i drobnych zabiegów. Szpital wyposażony jest w oddział ratownictwa medycznego. Zatrudnienie wynosi 463 osoby. Szpital rzeczowo i finansowo wspierany jest przez "Fundację Szpitala św Anny w Miechowie", zarządzającą również apteką na terenie szpitala.
Historia.
Historia szpitala sięga okresu średniowiecza, kiedy opiekowali się nim bożogrobcy. Po kasacie zakonu szpital przejęły władze miejskie, a od 1842 kościelne. Po spłonięciu budynku szpitala w 1863 w wyniku przegranej przez powstańców bitwie pod Miechowem, w 1874 rozpoczęto budowę nowego pawilonu. Placówkę oddano do użytku w 1875, nadając jej imię św. Anny. Z rozmachu przedsięwzięcia drwił 11 maja 1875 na łamach "Kuriera Warszawskiego" Bolesław Prus, stwierdzając, że ""Poczciwi miechowiacy mając zaledwie fundusz na założenie szpitalika, wybudowali szpitalisko ogromne /!/,w którym oprócz murów i dachu, nic więcej nie ma i nie będzie, ponieważ rozeszły się pieniądze"." 
W 1948 nazwę szpitala zmieniono na "Macieja z Miechowa". Do starego nazewnictwa powrócono w 1992.
Szpital w 1966 liczył 180 łóżek i zatrudniał 21 lekarzy. W 1984 oddano kolejny nowy budynek szpitala obliczony na 417 łóżek. W 2003 na terenie szpitala powstało lądowisko dla śmigłowców sanitarnych. Pod koniec 2006 szpital był zadłużony na ok. 2,8 mln zł.

</doc>
<doc id="1317849" url="https://pl.wikipedia.org/wiki?curid=1317849" title="System biblioteczny Aleph">
System biblioteczny Aleph

System Biblioteczny "Aleph" ("Automated Library Expandable Program Hebrew University of Jerusalem") – system biblioteczny firmy "Ex Libris" oparty na silniku "Oracle" umożliwiający automatyzację obsługi i integrację sieci katalogów bibliotecznych. System Aleph wspiera Unicode, wykorzystuje XML. Ponad 2200 instalacji systemu Aleph funkcjonuje obecnie w bibliotekach i konsorcjach ponad 60 krajów na świecie. 
Biblioteki mogą współpracować ze sobą na poziomie centralnego katalogu (kontrola dubletów, wspólne kartoteki haseł wzorcowych), jak i wypożyczalni przy różnych zasadach udostępniania zbiorów (rejestracja czytelników na dwóch poziomach – globalnym i lokalnym). 
System posiada polską wersję językową interfejsu i dokumentacji. Działa polski ośrodek wdrożeniowy systemu.
Architektura systemu.
W oparciu o bazę Oracle system oferuje pracę w trybie klient-serwer. Graficzny Interfejs Użytkownika (GUI) zapewnia użytkownikowi przyjazne środowisko pracy. Własny serwer WWW, umożliwia korzystanie z katalogu spoza biblioteki (wyszukiwanie włącznie z możliwością złożenia zamówienia na dokument lub kserokopię i wglądu do własnego konta czytelniczego). System posiada również własny serwer Z39.50.
System Aleph składa się z trzech głównych warstw:
Język XML jest obsługiwany przez Aleph od wersji 16, w której raportowanie i wszelkie operacje z użyciem danych wyjściowych są oparte na standardowym szablonie XML Schema. XML jest również stosowany na ekranach informacyjnych GUI. 
"Ex Libris" udostępnia również oprogramowanie X-serwer, umożliwiający zewnętrznym programom bezpośrednią komunikację z Aleph.

</doc>
<doc id="1317854" url="https://pl.wikipedia.org/wiki?curid=1317854" title="Nasz wspólny dom">
Nasz wspólny dom

Nasz wspólny dom (tyt. oryg. "Shtëpia jonë e përbashkët") – albański film fabularny z roku 1981 w reżyserii Ismaila Zhabiaku, na podstawie powieści Teodora Laço.
Opis fabuły.
W rodzinie Kozmy Selity każdy wykazuje w pracy pełne zaangażowanie i poświęcenie. Matka Vita pracuje jako krawcowa, najstarszy syn Xhoxhi pracuje w zakładach petrochemicznych, Aurora jest farmaceutką, a Vaso pracuje w zakładzie poszukiwań ropy naftowej. Flonja jest zakochana w Vaso, ale chce aby dla niej zrezygnował z dotychczasowej pracy. Vaso jest tak przywiązany do swojej pracy, że nie ulega prośbom Flonji.

</doc>
<doc id="1317856" url="https://pl.wikipedia.org/wiki?curid=1317856" title="Małgorzata Wilczyńska">
Małgorzata Wilczyńska

Małgorzata Wilczyńska – polska tancerka i instruktor tańca flamenco, instruktor stepowania musicalowego, modelka, wicemiss Podlasia.
Życiorys.
Pochodzi z rodziny o tradycjach lekarskich, studiowała na Akademii Medycznej w Białymstoku. Absolwentka Zarządzania i Ekonomiki Szkoły Zdrowia Publicznego Instytutu Medycyny Pracy w Łodzi.
Modeling, działalność artystyczna.
Zdobyła tytuł Miss foto oraz vice miss Podlasia. Twórca i dyrektor Międzynarodowego Festiwalu Kultury Hiszpańskojęzycznej „Viva Flamenco” w Łodzi i Festiwalu Zwyczajów i Tradycji Karnawałowych „Carnavalia”. Modelka w agencjach: „Art Models” i „ Moda Forte”. Ukończyła Szkołę Manolo Marin w Hiszpanii. Pobierała nauki tańca flamenco u: Michaela Bentanzos, Alicii Marquez, Ursuli Lopez, Carmen Segura, Yolandy Atalaya, Ester Velez, Juana Polvillo, Miguela Vargasa, Teo Barea Munioz. Współzałożyciel Studia Tańca i Kreacji Pret-a-vision oraz właścicielka Agencji „Viva Dance” przy Bałuckim Ośrodku Kultury Rondo w Łodzi. Dyrektor Ośrodka Kultury „Karolew” w Łodzi.

</doc>
<doc id="1317857" url="https://pl.wikipedia.org/wiki?curid=1317857" title="Bitwa o Saipan">
Bitwa o Saipan



</doc>
<doc id="1317859" url="https://pl.wikipedia.org/wiki?curid=1317859" title="Bitwa o Tinian">
Bitwa o Tinian



</doc>
<doc id="1317860" url="https://pl.wikipedia.org/wiki?curid=1317860" title="Savio">
Savio



</doc>
<doc id="1317862" url="https://pl.wikipedia.org/wiki?curid=1317862" title="Inwazja na Saipan">
Inwazja na Saipan



</doc>
<doc id="1317863" url="https://pl.wikipedia.org/wiki?curid=1317863" title="Inwazja na Tinian">
Inwazja na Tinian



</doc>
<doc id="1317865" url="https://pl.wikipedia.org/wiki?curid=1317865" title="Desant na Saipan">
Desant na Saipan



</doc>
<doc id="1317866" url="https://pl.wikipedia.org/wiki?curid=1317866" title="Desant na Tinian">
Desant na Tinian



</doc>
<doc id="1317870" url="https://pl.wikipedia.org/wiki?curid=1317870" title="Nadtlenek wapnia">
Nadtlenek wapnia

Nadtlenek wapnia, – nieorganiczny związek chemiczny z grupy nadtlenków. Słabo rozpuszczalny w wodzie, gwałtownie hydrolizuje.
Otrzymać go można w wyniku działania nadtlenku wodoru na tlenek wapnia:

</doc>
<doc id="1317876" url="https://pl.wikipedia.org/wiki?curid=1317876" title="Best of Both Worlds (album Midnight Oil)">
Best of Both Worlds (album Midnight Oil)

Best of Both Worlds – trzeci album koncertowy australijskiej grupy rockowej Midnight Oil. Album został wydany w 2004 roku.

</doc>
<doc id="1317891" url="https://pl.wikipedia.org/wiki?curid=1317891" title="Michał Jachimczak">
Michał Jachimczak

Michał Jachimczak CM (ur. 31 sierpnia 1908 w Słomirogu, zm. 30 stycznia 1941 w KL Dachau) – polski duchowny katolicki, Sługa Boży Kościoła katolickiego.
W 1927 wstąpił do Zgromadzenia Księży Misjonarzy Świętego Wincentego a Paulo. Święcenia kapłańskie przyjął w 1935 i podjął studia polonistyczne na Uniwersytecie Jagiellońskim, godząc naukę z pełnieniem obowiązków kapelana.
Po wybuchu II wojny światowej został aresztowany przez gestapo 15 lipca 1940 i katowany w Montelupich. Następnie 30 sierpnia trafił do niemieckiego obozu koncentracyjnego w Auschwitz-Birkenau, a potem 12 grudnia 1940 do Dachau.
Osłabiony i ciężko chory został zamordowany w obozowym szpitalu.
Jest jednym z 122 Sług Bożych, wobec których 17 września 2003 rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="1317892" url="https://pl.wikipedia.org/wiki?curid=1317892" title="Partie polityczne Japonii">
Partie polityczne Japonii

Japonia od czasów II wojny światowej jest państwem demokratycznym z przejrzystym i wolnym systemem wyborczym. Dominującą partią od 1955 roku jest Partia Liberalno-Demokratyczna (Jimin-tō).
Partie reprezentowane w parlamencie.
Posłowie tworzą zwyczajowo grupy polityczne w oparciu o ich partie polityczne. Nazwy klubów i frakcji zmieniają się w zależności od tworzonych struktur.

</doc>
<doc id="1317893" url="https://pl.wikipedia.org/wiki?curid=1317893" title="Roberto Leopardi">
Roberto Leopardi

Roberto Rafael Leopardi (19 lipca 1933) – piłkarz urugwajski, pomocnik.
Jako gracz Club Nacional de Football był w kadrze reprezentacji Urugwaju podczas finałów mistrzostw świata w 1954 roku. Urugwaj zajął wtedy 4. miejsce, jednak Leopardi nie wystąpił w żadnym z meczów.
Wciąż jako piłkarz klubu "Nacional" wziął udział w dwóch turniejach Copa América. W turnieju Copa América 1955 zagrał w meczu z Ekwadorem (zmienił w drugiej połowie Omara Tejerę), a następnie w przegranym aż 1:6 meczu z Argentyną. Urugwaj zajął 4. miejsce - za Argentyną, Chile i Peru. W Copa América 1956 zagrał tylko w jednym meczu - z Paragwajem. Wraz z reprezentacją zdobył wtedy mistrzostwo Ameryki Południowej.
Będąc piłkarzem wenezuelskiego klubu Galicia Caracas zagrał w Copa Libertadores 1965 przeciwko klubowi CA Peñarol. Ponieważ nie został uprzednio zgłoszony przez klub do tych rozgrywek, przyznano walkower dla "Peñarolu", gdyż "Galicia" wystawiła nieuprawnionego gracza.

</doc>
<doc id="1317898" url="https://pl.wikipedia.org/wiki?curid=1317898" title="Roberto Rafael Leopardi">
Roberto Rafael Leopardi



</doc>
<doc id="1317911" url="https://pl.wikipedia.org/wiki?curid=1317911" title="Tłumaczenie wspomagane komputerowo">
Tłumaczenie wspomagane komputerowo

Tłumaczenie wspomagane komputerowo, CAT (od ang. "computer-assisted translation") – forma tłumaczenia realizowanego przy użyciu komputera z wykorzystaniem specjalnego oprogramowania usprawniającego proces przekładu. Programów CAT nie należy mylić z tak zwanym tłumaczeniem maszynowym, które zakłada realizację całości procesu tłumaczenia za pomocą automatycznych algorytmów.
Ogólny zarys.
CAT jest szerokim i niedokładnym pojęciem określającym cały zakres narzędzi, od prostych do tych bardziej skomplikowanych. Mogą zawierać:
Oprogramowanie do zarządzania pamięcią tłumaczeń.
Programy pamięci tłumaczeniowej (TM – z ang. "translation memory") przechowują wcześniej przetłumaczone teksty wyjściowe i ich ekwiwalentne teksty docelowe w bazie danych oraz odzyskują powiązane segmenty podczas tłumaczenia nowych tekstów.
Programy takie dzielą tekst wyjściowy na krótsze jednostki zwane „segmentami”, najczęściej zdania lub akapity, nagłówki, tytuły lub elementy listy. Zasady segmentacji i długość poszczególnych segmentów mogą być zwykle modyfikowane przez użytkownika. W miarę jak tłumacz posuwa się od początku do końca dokumentu, oprogramowanie wyświetla kolejno źródłowe segmenty. Jeżeli nowy segment tekstu źródłowego w znacznym stopniu przypomina wcześniej przetłumaczony i zapisany w bazie element, program automatycznie odnajduje i proponuje jego tłumaczenie do ewentualnego wykorzystania. Jeśli program nie znajduje podobnego segmentu, tłumacz wprowadza po prostu własne tłumaczenie. Po ukończeniu pracy nad danym segmentem, program zapisuje je w bazie i przechodzi do następnego segmentu. Pamięć tłumaczenia w zasadzie jest prostą bazą danych zawierającą segment języka źródłowego, jego tłumaczenie oraz inne informacje takie jak data powstania segmentu, ostatni dostęp, identyfikator tłumacza itp. Inne rozwiązanie (stosowane np. przez firmę Star Transit) polega na poszeregowaniu sygnatur dokumentów bez tworzenia osobnej bazy tłumaczeń.
Niektóre programy do zarządzania pamięcią tłumaczeń funkcjonują jako samodzielne środowiska, inne jako nakładki na edytor tekstu czy inne programy. Programy takie pozwalają na tłumaczenie dokumentów źródłowych opracowanych w szerokiej gamie formatów (tekstowych, DTP, arkuszy kalkulacyjnych, prezentacji, plików multimedialnych, HTML).
Wyszukiwarka tłumaczeniowa.
Wyszukiwarka tłumaczeniowa (Language Search Engine software) to nowość w przemyśle tłumaczeniowym. Jest to program działający w oparciu o Internet na podobnej zasadzie co wyszukiwarka internetowa, jednak zamiast przeszukiwania Internetu wyszukiwarka tłumaczeniowa przeszukuje obszerne zasoby wykonanych już wcześniej tłumaczeń (pamięć tłumaczeniową), aby znaleźć w nich fragmenty – zdania, fragmenty, wyrażenia, a nawet całe akapity – które byłyby jak najbardziej zbliżone do tłumaczonego tekstu źródłowego. Wyszukiwarka tłumaczeniowa pozwala na dostęp do większego zasobu tłumaczeń, tworzonego przez wielu użytkowników, niż tradycyjne oprogramowanie tłumaczeniowe opierające się na tłumaczeniach wykonanych przez jednego tłumacza.
Wyszukiwarki tłumaczeniowe zostały stworzone z myślą, by zrewolucjonizować technologię obecnych systemów wyszukiwania przez umożliwienie wyszukiwania haseł w oparciu o ich źródłowy kontekst, co z kolei sprawiłoby, iż wyniki wyszukiwania oddawałyby możliwie najpełniej i najtrafniej znaczenie tłumaczonych fragmentów tekstu źródłowego. Podobnie jak w przypadku tradycyjnych programów pamięci tłumaczeniowej, prawdziwa jakość wyszukiwarki tłumaczeniowej jest zależna w dużej mierze od zbiorów tłumaczeń, które przeszukuje.
Narzędzia terminologiczne.
Oprogramowanie to umożliwia automatyczne znalezienie w bazie danych odpowiedniej terminologii dla słowa pojawiającego się w dokumencie, przez automatyczne pojawienie się terminu w interfejsie okna bazy danych, lub poprzez przeszukanie bazy danych przy użyciu skrótów klawiszowych. Niektóre programy posiadają inne skróty klawiszowe umożliwiające tłumaczowi dodawanie nowych par terminologicznych do bazy danych w trakcie tłumaczenia. Niektóre, bardziej zaawansowane, programy umożliwiają tłumaczowi sprawdzenie, interaktywnie lub w trybie wsadowym, czy termin źródłowy lub docelowy został już użyty w bazie danych projektu.
Oprogramowanie porównawcze.
Programy porównawcze biorą ukończone tłumaczenie, dzielą zarówno tekst źródłowy, jak i docelowy na segmenty, próbując określić, które z nich można ze sobą połączyć w celu zbudowania nowej bazy danych. Wiele z tych programów pozwala tłumaczom na ponowne zestawienie ze sobą źle dobranych uprzednio fragmentów. Uzyskana baza danych może być wyeksportowana do programu tłumaczeniowego i wykorzystana w przyszłości.
Wykorzystanie tłumaczenia maszynowego w narzędziach CAT.
Niektóre produkty CAT zawierają komponent tłumaczenia maszynowego (ang. "Machine Translation" – MT).
Integracja MT z CAT została osiągnięta różnymi sposobami w różnych produktach. Najczęściej tłumaczenie maszynowe uruchamiane jest jeśli dana baza tłumaczeniowa nie zawiera żadnych podobnych do obecnie tłumaczonego segmentów. Tłumaczenie maszynowe może być wtedy wykorzystane przez tłumacza jako półprodukt, a jego ostateczna wersja jest zapisywana w pamięci tłumaczeń do wykorzystania w przyszłości. Tworzone przez użytkowników słowniczki zawierające właściwą terminologię, znacznie poprawiają jakość tłumaczenia maszynowego i w rezultacie usprawniają cały proces tłumaczenia.
Najważniejsze programy typu CAT.
W roku 2013 najczęściej używanymi programami typu CAT były (wyniki na podst. badania przeprowadzonego wśród ponad 3000 aktywnych tłumaczy):

</doc>
<doc id="1317917" url="https://pl.wikipedia.org/wiki?curid=1317917" title="Shwedagon">
Shwedagon



</doc>
<doc id="1317921" url="https://pl.wikipedia.org/wiki?curid=1317921" title="Włókno sztuczne">
Włókno sztuczne



</doc>
<doc id="1317924" url="https://pl.wikipedia.org/wiki?curid=1317924" title="Kurrentschrift">
Kurrentschrift

Kurrentschrift ( „biec”, dosł. „pismo bieżące”) – pismo gotyckie odręczne używane do połowy XX wieku jako pismo użytkowe w Niemczech. W Szwajcarii stosowano je w XIX wieku również jako pismo urzędowe i protokołowe. Typograficznie należy do pisma łamanego.
Odznacza się ostrymi kątami ("Spitzschrift") w przeciwieństwie do okrągłego, łacińskiego pisma. W takiej formie było nauczane przez 100 lat w szkołach. Pomiędzy indywidualnymi pismami ręcznymi są duże różnice.
W języku potocznym jest często określana jako „Sütterlinschrift”. Sütterlinschrift jest jednak specyficznym pismem szkolnym, które w 1911 roku zaprojektowane zostało przez Ludwiga Sütterlina. W 1941 w szkołach Kurrentschrift został zastąpiony pismem łacińskim.

</doc>
<doc id="1317929" url="https://pl.wikipedia.org/wiki?curid=1317929" title="Partie polityczne Libanu">
Partie polityczne Libanu

Partie polityczne w Libanie różnią się od partii politycznych w rozumieniu europejskim. Nie odgrywają one większego znaczenia w polityce kraju. Wyrasta to z konfesjonizmu, który ugruntował się w praktyce życia politycznego. W myśl niepisanej zasady skład parlamentu oraz podział stanowisk pomiędzy chrześcijan i muzułmanów w administracji państwowej, sądownictwie i armii jest z góry określony. Wynika to z dużego zróżnicowania społecznego w Libanie.
Większość "partii" to tylko zwykłe listy kandydatów do Zgromadzenia Narodowego przedstawiających różne wspólnoty religijne. Luźne koalicje wyborcze tworzone są zazwyczaj tuż przed wyborami i rzadko trwają dłużej niż do wyborów.

</doc>
<doc id="1317930" url="https://pl.wikipedia.org/wiki?curid=1317930" title="Luis Musrri">
Luis Musrri

Luis Eduardo Musrri Saravia (ur. 24 grudnia 1969 w Mallarauco), piłkarz chilijski grający na pozycji defensywnego pomocnika.
Kariera klubowa.
Ojciec Luisa pochodzi z Palestyny. Karierę piłkarską Musrri rozpoczął w klubie Universidad de Chile ze stolicy kraju, Santiago. W jego barwach zadebiutował w 1986 roku w lidze chilijskiej. W 1988 roku zaczął występować w pierwszym składzie zespołu, a z czasem stał się jego kapitanem. W 1989 roku wywalczył mistrzostwo Primera B, a pierwszy sukces w pierwszej lidze osiągnął w 1994 roku, kiedy sięgnął po mistrzostwo Chile. W 1995 roku powtórzył to osiągnięcie, a w 1998 roku zdobył swój pierwszy Puchar Chile. W 1999 roku znów został mistrzem kraju, a w 2000 roku sięgnął z Universidad po dublet.
W 2001 roku Musrri wyjechał do Chin. Został piłkarzem drużyny Yunnan Hongta. Był trzecim obcokrajowcem w drużynie obok Rosjanina Siergieja Kiriakowa i Kameruńczyka Bertina Tomou. W Chinese Super League zajął z Yunann 10. pozycję.
W 2002 roku Musrri wrócił do Universidad de Chile. W 2004 roku wywalczył mistrzostwo fazy Apertura, a pod koniec roku zakończył piłkarską karierę.
Kariera reprezentacyjna.
W reprezentacji Chile Musrri zadebiutował w 1991 roku. W 1993 roku był członkiem kadry na Copa América 1993. W 1998 roku został powołany przez Nelsona Acostę do kadry na Mistrzostwa Świata we Francji. Na tym turnieju był rezerwowym zawodnikiem Chile i zagrał jedyne 10 minut w 1/8 finału z Brazylią (1:4). Ostatni mecz w reprezentacji rozegrał w 1999 roku. W kadrze narodowej zagrał 24 razy.
Kariera trenerska.
Po zakończeniu kariery piłkarskiej Musrri został trenerem. W 2006 roku objął stanowisko pierwszego trenera zespołu Deportes Melipilla, który prowadził w Primera B, a następnie w fazie Apertura Primera División. W połowie 2007 roku został szkoleniowcem stołecznego zespołu Palestino.

</doc>
<doc id="1317931" url="https://pl.wikipedia.org/wiki?curid=1317931" title="Kościół św. Wojciecha w Jabłonowie Pomorskim">
Kościół św. Wojciecha w Jabłonowie Pomorskim

Kościół św. Wojciecha w Jabłonowie Pomorskim – neogotycki kościół katolicki z lat 1860-1866. 
Parafia na terenie Jabłonowa Pomorskiego istnieje co najmniej od schyłku XIII w. Z 1445 r. pochodzi pierwsza informacja źródłowa o istniejącej już parafii. Pierwszy drewniany kościół spłonął w 1661 r. Kolejny, również drewniany kościół, wzniesiony w ostatnich dziesięcioleciach XVII w. spłonął w 1785 r. 
Od 1641 r. wieś była własnością grudziądzkiego konwentu jezuitów, którzy przy kościele prowadzili stację misyjną. W 1757 r. decyzją bpa W. S. Leskiego parafia została inkorporowana do konwentu jezuitów i zakon przejął prawa patronatu nad kościołem. W 1773 r. po kasacie zakonu jezuitów parafia została przejęta przez księży diecezjalnych, a po 1785, z racji na brak świątyni parafia Jabłonowo została na kilkadziesiąt lat złączona z parafią Bursztynowo. 
Kolejny drewniany kościół, został wzniesiony w 1816 r., kiedy to została reaktywowana samodzielna parafia. Pod koniec lat 50. XIX wieku został on rozebrany z polecenia Stefana Narzymskiego, który razem z małżonką Otolią z Karwatów ufundował nowy, murowany obiekt, który miał być dopełnieniem kompleksu parku i pałacu na wzgórzu jabłonowskim. 
Budynek został zaprojektowany przez Augusta Stülera, być może na wzór kościoła św. Maurycego we francuskim Angers lub kościoła św. Mikołaja w Hamburgu, które wykazują doń istotne podobieństwa zewnętrzne. Obiekt miał na wzór gotyku zachodnioeuropejskiego wywoływać maksymalne wrażenie lekkości i strzelistości dzięki wieży w formie iglicy oraz wąskim oknom. W podobnym charakterze utrzymane jest neogotyckie wnętrze z kryptą i sarkofagiem małżonków Narzymskich. Oprócz typowo neogotyckich ołtarzy bocznych kościół mieści rzeźby ewangelistów oraz starsze, barokowe obrazy Matki Boskiej oraz św. Franciszka Ksawerego. 
Po II wojnie światowej siedziba parafii została przeniesiona do kościoła poewangelickiego pod wezwaniem Chrystusa Króla, a kościół św. Wojciecha spadł do rangi świątyni filialnej i pogrzebowej, z racji na bliskość cmentarza. W 1976 r. kościół św. Wojciecha ustanowiono kościołem rektorskim, jako osobny ośrodek duszpasterski, a 1 stycznia 1978 r. uzyskał ponownie status parafialnego.

</doc>
<doc id="1317935" url="https://pl.wikipedia.org/wiki?curid=1317935" title="Avaz Twist Tower">
Avaz Twist Tower

Avaz Twist Tower – wieżowiec w Sarajewie, w Bośni i Hercegowinie, o wysokości 172 m. Budynek został otwarty w 2008 i posiada 41 kondygnacji. Jest nową siedzibą popularnej w kraju gazety "Avaz". Od chwili ukończenia budowy wieżowiec stał się najwyższym budynkiem na Bałkanach, prześcigając Ušće Tower w Belgradzie, który wraz z anteną ma 141 metrów wysokości.

</doc>
<doc id="1317937" url="https://pl.wikipedia.org/wiki?curid=1317937" title="Samolot dwubelkowy">
Samolot dwubelkowy

Samolot dwubelkowy (w układzie dwubelkowym) - samolot, którego usterzenie ogonowe zamontowane jest na końcu dwóch równoległych belek ogonowych, umieszczonych obok siebie w płaszczyźnie poziomej. Część z nich (z bardziej masywnymi belkami ogonowymi) nazywana jest też popularnie samolotami dwukadłubowymi, lecz nie jest to do końca ścisłe, gdyż konstrukcje te posiadają oprócz dwóch belek ogonowych kadłub centralny. Poniżej opisano także samoloty dwukadłubowe w ścisłym znaczeniu.
Samoloty dwubelkowe (z kadłubem centralnym).
Samoloty w układzie dwubelkowym mają stosunkowo krótki centralny kadłub mieszczący kabinę załogi, nazywany czasami gondolą. Do kadłuba przymocowane są skrzydła, z którymi łączą się z dwie belki ogonowe, po obu stronach kadłuba. W zależności od konstrukcji, belki te mogą być cienkie lub przypominać grubością kadłuby. Belki na końcu mają indywidualne stateczniki pionowe ze sterami kierunku i są połączone statecznikiem poziomym ze sterem wysokości, przez co całość konstrukcji przypomina ramę (jedynie w sporadycznych konstrukcjach belki się nie łączą). W mniejszości konstrukcji końcówki statecznika poziomego wystają na zewnątrz belek kadłubowych. W przypadku samolotów dwusilnikowych, belki stanowią zazwyczaj przedłużenie do tyłu gondoli silnikowych mocowanych w skrzydłach, natomiast w przypadku samolotów jednosilnikowych napęd stanowi silnik ze śmigłem pchającym lub odrzutowy na końcu kadłuba głównego.
Układ dwubelkowy był znacznie rzadziej stosowany od konwencjonalnego układu z jednym kadłubem zakończonym usterzeniem. Szczególnie rzadko stosowany jest w połączeniu z napędem odrzutowym (głównie w samolotach wojskowych konstrukcji de Havillanda), dlatego współcześnie występuje jeszcze rzadziej. Przyczynami jego stosowania zwykle bywały: 
W konkretnych samolotach przyczyny stosowania takiego układu mogły być jeszcze inne, np. w Lockheed P-38 Lightning jako efektywny sposób pomieszczenia dwóch silników z turbosprężarkami i chłodnicami. W samolotach rolniczych w rodzaju PZL M-15 wysoko umieszczone belki były mniej narażone na rozpylane agresywne środki chemiczne.
Nie są samolotami dwubelkowymi wczesne konstrukcje lotnicze, napędzane śmigłem pchającym, gdzie usterzenie łączyło się z kadłubem za pomocą odkrytych kratownic lub ram (jak np. Airco DH.2). 
Samoloty dwukadłubowe (znaczenie ścisłe).
Mniej typowymi konstrukcjami, wyjątkowo rzadko stosowanymi, były samoloty dwukadłubowe posiadające dwa takie same lub podobne równoległe kadłuby, każdy z usterzeniem i zwykle z silnikiem. Oba kadłuby posiadały wówczas odrębne kabiny załogi, lub tylko jeden z nich. Konstrukcje takie powstawały zwykle w drodze odpowiedniej modyfikacji istniejących konstrukcji samolotów jednokadłubowych, np. North American P-82 Twin Mustang, Heinkel He 111Z, w uproszczeniu - przez "połączenie" dwóch kadłubów przez nowe wspólne skrzydło. Przyczynami bywały chęć uzyskania większego zasięgu (większy zapas paliwa i dwóch pilotów - P-82), większej mocy układu napędowego (do holowania szybowców transportowych - He 111Z) lub większej pojemności.

</doc>
<doc id="1317939" url="https://pl.wikipedia.org/wiki?curid=1317939" title="Sisli Plaza">
Sisli Plaza

Sisli Plaza – wieżowiec w Stambule, w Turcji, o wysokości 170 m. Budynek został otwarty w 2007 i posiada 46 kondygnacji.

</doc>
<doc id="1317942" url="https://pl.wikipedia.org/wiki?curid=1317942" title="Durna">
Durna

Durna (Smolaków Kamień; 979 m n.p.m.) – szczyt górski w Bieszczadach Zachodnich, w Paśmie Łopiennika i Durnej.
Jest trzecią pod względem wysokości kulminacją Pasma Łopiennika i Durnej położoną w jego środkowej części, pomiędzy Łopiennikiem (1069 m n.p.m.) a nienazwanym szczytem 912 m n.p.m. W pobliżu znajduje się kilka zworników. Najważniejszy znajduje się na południowy wschód od szczytu, skąd na wschód odbiega grzbiet, który przez przełęcz Hyrczę kieruje się ku Korbani (894 m n.p.m.); poza tym są jeszcze dwa niewielkie odgałęzienia – na wschód (zwornik pomiędzy szczytem a zwornikiem Korbani) i zachód (zwornik na pn.-zach. od szczytu). Na północno-wschodnim stoku usytuowane jest źródło potoku Wołkowyjka, południowo-zachodnie zbocza opadają zaś w dolinę potoku Żukra.
Stoki są na ogół porośnięte lasem, jednak z polany na północny zachód od wierzchołka roztacza się widok na Wysoki Dział, Lesko i Góry Słonne, a po jego drugiej stronie widać okolicę Jeziora Solińskiego. Durna leży na terenie Ciśniańsko-Wetlińskiego Parku Krajobrazowego.

</doc>
<doc id="1317945" url="https://pl.wikipedia.org/wiki?curid=1317945" title="Tour du Crédit Lyonnais">
Tour du Crédit Lyonnais

Tour du Crédit Lyonnais – wieżowiec w Lyonie, we Francji, o wysokości 165 m. Budynek został otwarty w 1977 i liczy 42 kondygnacje.
Francuzi nazywają go nieoficjalnie „Ołówkiem”.

</doc>
<doc id="1317946" url="https://pl.wikipedia.org/wiki?curid=1317946" title="Robert Konieczny">
Robert Konieczny

Robert Konieczny (ur. 1969 w Katowicach) – polski architekt, absolwent Wydziału Architektury Politechniki Śląskiej w Gliwicach. W 1996 roku uzyskał certyfikat New Jersey Institute of Technology. Szef biura KWK Promes powstałego w 1999 roku. W 2012 roku został niezależnym ekspertem Fundacji Miesa van der Rohe. Konieczny był dwunastokrotnie nominowany do Nagrody im. Miesa van der Rohe.
Kariera zawodowa.
Ukończył studia na Wydziale Architektury Politechniki Śląskiej w Gliwicach. W 1999 roku założył biuro architektoniczne KWK Promes. W 1996 roku uzyskał certyfikat New Jersey Institute of Technology.
W 2008 roku Konieczny został laureatem „Europe 40 under 40”, przyznawanej przez The European Centre for Architecture Art Design and Urban Studies and The Chicago Athenaeum. W 2011 roku otrzymał doroczną nagrodę Ministra Kultury za wybitne osiągnięcia w dziedzinie architektury, jako drugi architekt w historii przyznawania tej nagrody. W 2012 roku został niezależnym ekspertem Fundacji Miesa van der Rohe.
Projekty i nagrody.
Projekty Roberta Koniecznego i jego pracowni zdobyły wiele nagród i wyróżnień. 
Za projekt Domu Aatrialnego przyznano Koniecznemu Nagrodę House of the Year 2006 w konkursie portalu World Architecture News na najlepszy dom mieszkalny na świecie.
W 2007 roku pracownia KWK Promes znalazła się na liście 44 najlepszych młodych architektów świata wydawnictwa „Scalae”. W tym samym roku magazyn „Wallpaper” zaliczył pracownię Roberta Koniecznego do 101 najbardziej ekscytujących biur architektonicznych na świecie.
W 2008 roku Międzynarodowe jury Museum of Architecture and Design w Chicago zaliczyło Dom Aatrialny i Dom Ukryty do najlepszych budynków świata.
W 2009 roku Dom Bezpieczny znalazł się w finale World Architecture Festival Awards 2009 w Barcelonie, wśród najlepszych realizacji świata, a Dom OUTrialny w tym samym roku został zakwalifikowany do finału Nagród LEAF 2009 w Berlinie, konkursu dla najbardziej nowatorskich budynków świata.
W lutym 2012 roku Dom Aatrialny został najlepszym budynkiem III RP w plebiscycie architektonicznym ogłoszonym przez tygodnik Polityka. W pierwszym tego typu plebiscycie w Polsce, gdzie spośród 15 nominowanych obiektów najlepszy budynek wybierali sami czytelnicy.
25 stycznia 2016 został otwarty budynek Muzeum Narodowego w Szczecinie – Centrum Dialogu Przełomy, stanowiący hybrydę placu miejskiego, kwartału zabudowy i budynku podziemnego. Biuro wygrało konkurs w 2009 roku. Budynek zdobył nagrodę World Building of the Year 2016 podczas Światowego Festiwalu Architektury ("World Architecture Festival") 2016 oraz nagrodę European Prize for Urban Public Space w 2016.
Szczególnym wyróżnieniem dla Architekta jest tytuł Najlepszego Domu Świata dla Arki Koniecznego w ogólnoświatowym konkursie Wallpaper Design 2017.
W roku 2019 Dom Kwadrantowy został podwójnie nagrodzony w konkursie ArchitizerA+ Awards. 
Publikacje.
Konieczny jest jednym z najczęściej publikowanych za granicą polskich architektów. Jego realizacje znalazły się w najważniejszych publikacjach, w tym dwukrotnie w „The Phaidon Atlas of Contemporary World Architecture”, serii książek wydawnictwa Taschen. W książce „European Architecture since 1890” światowej sławy krytyka – Hansa Ibelingsa – KWK Promes została wymieniona jako jedyna współczesna pracownia z Polski, która wniosła wkład w rozwój architektury europejskiej.
Lista nagród i wyróżnień.
1993
1994
1995
1996
1998
1999
2000
2001
2002
2003
2005
2006
2007
2008
2009
2010
2011
2012
2013
2014
2015
2016
2017
2018
2019
Najważniejsze publikacje.
1994
1996
1998
2004
2005
2006
2007
2008
2009
2010
2011
2012
2013
2014
2015
2016
2017
2018
2019
Najważniejsze wystawy.
2004
2007
2008
2009
2010
2011
2012
2013
2014
2016
2017
2018
2019

</doc>
<doc id="1317950" url="https://pl.wikipedia.org/wiki?curid=1317950" title="Gubernatorzy generalni Cejlonu">
Gubernatorzy generalni Cejlonu

Gubernator generalny Cejlonu – funkcja istniejąca w systemie politycznym Cejlonu od uzyskania przez to państwo niepodległości w 1948 do wprowadzenia w nim systemu republikańskiego, połączonego ze zmianą nazwy na Sri Lanka, w 1972. Gubernatorzy generalni reprezentowali monarchę brytyjskiego, będącego formalną głową państwa, i wykonywali w jego imieniu wszystkie jego uprawnienia (choć w praktyce wyłącznie na wniosek rządu).

</doc>
<doc id="1317954" url="https://pl.wikipedia.org/wiki?curid=1317954" title="The Summer Tic EP">
The Summer Tic EP

The Summer Tic Ep – płyta zespołu Paramore wydana w 2006 roku. Była sprzedawana podczas Warped Tour. Nazwa pochodzi z fragmentu tekstu piosenki zespołu Failure "Stuck On You".
Lista utworów.
W piosence "Emergency" zawartej w tym albumie możemy usłyszeć krzyki Josha Farro, które zostały usunięte z oryginalnego nagrania umieszczonego na płycie "All We Know Is Falling".

</doc>
<doc id="1317955" url="https://pl.wikipedia.org/wiki?curid=1317955" title="Henryk Lula">
Henryk Lula

Henryk Lula (ur. 5 marca 1930 w Książkach) – polski rzeźbiarz, ceramik, profesor Akademii Sztuk Pięknych w Gdańsku.
Życiorys.
Zajmuje się ceramiką, rzeźbą, metaloplastyką. Studiował na Wydziale Rzeźby gdańskiej PWSSP, dyplom uzyskał
w pracowni profesora Stanisława Horno-Popławskiego w roku 1957. Brał
udział w pracach konserwatorskich na Głównym Mieście w Gdańsku. W latach 1955–1957 był członkiem grupy Kadyny. Od 1977 do 2001 roku pracował w gdańskiej PWSSP. Profesor (od 1990 roku), był kierownikiem Katedry Specjalizacji, prowadził Pracownię Ceramiki.
Twórca unikatowych dzieł ceramicznych, z których ponad sto znajduje się w kolekcja muzeów i zbiorach prywatnych w Polsce, Niemczech, Włoszech, Francji, Stanów Zjednoczonych. Prace swoje prezentował na licznych wystawach indywidualnych i zbiorowych w kraju i za granicą.

</doc>
<doc id="1317964" url="https://pl.wikipedia.org/wiki?curid=1317964" title="75 Cents">
75 Cents

75 Cents, właśc. Ladislav Demeterffy (ur. 29 stycznia 1933, zm. 19 listopada 2010) – chorwacki wokalista, który wraz z Kraljevi Ulice reprezentował Chorwację na Konkursie Piosenki Eurowizji 2008. Piosenka "Romanca" przeszła przez półfinał i zajęła 21. miejsce w finale.

</doc>
<doc id="1317969" url="https://pl.wikipedia.org/wiki?curid=1317969" title="Fahan">
Fahan

Fahan (irl. "Fathain") – miejscowość w Irlandii, w hrabstwie Donegal, na zachodnim wybrzeżu półwyspu Inishowen nad zatoką Lough Swilly. W 2011 roku mieszkało tu 569 osób.
Klasztor i krzyż Mury.
Na obrzeżach miejscowości zachował się wczesnochrześcijański Krzyż Mury ("St. Mura cross slab") z VII wieku, mający postać płyty kamiennej z wyrzeźbionymi celtyckimi ornamentami. W pobliżu znajdują się ruiny klasztoru, którego pierwszym opatem był św. Mura.
W X i XIII wieku wieś zniszczyli wikingowie. W XVI wieku wzniesiono nowy klasztor, ale z czasem i on popadł w ruinę.

</doc>
<doc id="1317970" url="https://pl.wikipedia.org/wiki?curid=1317970" title="Topo">
Topo

Topo v graficzny opis drogi wspinaczkowej w górach, względnie opis skały (inaczej skałoplan) z naniesionym przebiegiem i wyceną dróg wspinaczkowych, lub też opis całego z wyszczególnionymi skałami i drogami wspinaczkowymi. Topo dróg o skomplikowanym przebiegu zawiera na ogół symbole oznaczające , którymi wiedzie droga, charakterystyczne formacje skalne ułatwiające rozpoznanie przebiegu drogi (w tym również miejsca, którymi nie należy iść, gdyż prowadzi to do zapchania), stanowiska kończące poszczególne wyciągi, wyceny trudności technicznych tych wyciągów, a także możliwe drogi ewakuacji (tzw. wycofy).

</doc>
<doc id="1317973" url="https://pl.wikipedia.org/wiki?curid=1317973" title="Krzyż Mury">
Krzyż Mury



</doc>
<doc id="1317974" url="https://pl.wikipedia.org/wiki?curid=1317974" title="Spiridon Skiembris">
Spiridon Skiembris

Spiridon Skiembris, gr. Σπυρίδων Σκέμπρης (ur. 22 lutego 1958) – grecki szachista i trener szachowy ("FIDE Trainer" od 2013), arcymistrz od 1991 roku.
Kariera szachowa.
W latach 80. i do połowy 90. należał do ścisłej czołówki greckich szachistów. Pomiędzy 1980 a 1994 r. ośmiokrotnie (w tym 3 razy na I szachownicy) wystąpił na szachowych olimpiadach, natomiast w 1989 i 1992 – w drużynowych mistrzostwach Europy, za drugim razem zdobywając złoty medal za indywidualny wynik na II szachownicy. Wielokrotnie startował w finałach indywidualnych mistrzostw Grecji, cztery razy zdobywając tytuł mistrza kraju (w latach 1981, 1984, 1989 i 1993).
Pierwszy znaczący sukces na arenie międzynarodowej odniósł w 1977 r., dzieląc III m. (za Arturem Jusupowem, Alonso Zapatą, wspólnie z Petarem Popoviciem, Reynaldo Verą i Jensem Ove Friesem-Nielsenem) w mistrzostwach świata juniorów do lat 20 w Innsbrucku. W kolejnych latach sukcesy odniósł m.in. w:
Najwyższy ranking w karierze osiągnął 1 stycznia 1993 r., z wynikiem 2565 punktów dzielił wówczas 95-105. miejsce na światowej liście FIDE, jednocześnie zajmując 1. miejsce wśród greckich szachistów.

</doc>
<doc id="1317976" url="https://pl.wikipedia.org/wiki?curid=1317976" title="Kodeks Etyki Lekarskiej">
Kodeks Etyki Lekarskiej

Kodeks Etyki Lekarskiej – zasady etyki lekarskiej obowiązujące obecnie w całej Europie oraz w większości krajów na świecie wywodzące się od praw spisanych przez greckiego lekarza Hipokratesa w V w. p.n.e. Kodeks jest rozwinięciem i uwspółcześnieniem starożytnej przysięgi Hipokratesa.
W Polsce.
Kodeks Etyki Lekarskiej (w skrócie: KEL) – uchwała Nadzwyczajnego II Krajowego Zjazdu Lekarzy z 14 grudnia 1991 z późniejszymi zmianami. Dokument, który ustanawia etyczne zasady postępowania lekarzy i lekarzy dentystów w Polsce, określający priorytety, jakim winni się oni kierować w pracy zawodowej, wskazujący zasady, jakie winni brać pod uwagę w stosunkach z pacjentami, z innymi lekarzami oraz resztą społeczeństwa. Był on dwukrotnie zmieniany przez kolejne Krajowe Zjazdy Lekarzy, a po każdej zmianie ujednolicany obwieszczeniami Prezesa Naczelnej Rady Lekarskiej, które również wprowadzały zmiany do jego tekstu. Na podstawie ustawy o izbach lekarskich (), lekarze i lekarze dentyści podlegają odpowiedzialności zawodowej przed sądami lekarskimi za postępowanie sprzeczne z postanowieniami KEL.
O KEL mówi art. 6 ustawy z 1996 r. o zawodach lekarza i lekarza dentysty.
Historia.
W Polsce w XV wieku kandydatów do zawodu lekarskiego obowiązywało złożenie tej przysięgi poprzedzone odniesieniem do świata wartości chrześcijańskich. W XIX-wiecznej „obietnicy fakultetowej” drukowanej na dyplomach Akademii Medykochirurgicznej powołanie się na Boga skreślono, zastępując je odniesieniem się do obowiązującego prawa, podobnie jak w „Przysiędze lekarskiej” składanej w tym samym czasie. Do dziś wszyscy absolwenci akademii medycznych w Polsce składają przyrzeczenie lekarskie, które znajduje się we wstępie do Kodeksu Etyki Lekarskiej.
Kolejne wersje zasad postępowania lekarzy na ziemiach polskich, pod różnymi tytułami i pod rządami różnych praw różnych zaborców opracowano i ogłoszono m.in. w 1876 (dla Galicji), 1884 (Królestwo Polskie – zabór rosyjski), 1907 (wszystkie trzy zabory). Kodeks ogłoszony w niepodległej II Rzeczypospolitej w 1925 był tożsamy z zasadami z roku 1907, i dopiero „Zbiór zasad deontologii lekarskiej” przyjęty na Walnym Zebraniu Naczelnej Izby Lekarskiej 16 czerwca 1935 r. uznawany jest jako pierwszy tego rodzaju dokument opracowany w niepodległej Polsce. Obowiązywał on także po II wojnie światowej, aż do rozwiązania Izb Lekarskich w roku 1950. W 1936 roku wydano „Kodeks Lekarski”.
Po rozwiązaniu izb lekarskich w 1952 roku, nad zasadami etyczno-deontologicznymi pracowało Polskie Towarzystwo Lekarskie, które w 1967 roku wydało je nadając nazwę „Zasady Etyczno-Deontologiczne Polskiego Towarzystwa Lekarskiego” (formalnie rzecz biorąc pomiędzy rokiem 1950 a 1967 lekarzy w Polsce nie obowiązywał żaden kodeks etyczny), znowelizowane w 1977 i przemianowane na „Zbiór Zasad Etyczno-Deontologicznych Polskiego Lekarza”. Obowiązywał on w postępowaniu przed sądami lekarskimi na podstawie art. 63 ust. 2 ustawy o izbach lekarskich do 3 maja 1992, kiedy wszedł w życie KEL.
Po reaktywacji izb lekarskich w 1989 roku, podczas Nadzwyczajnego II Krajowego Zjazdu Izb Lekarskich odbywającego się w 1991 roku przyjęto „Kodeks Etyki Lekarskiej”, który znowelizowano dwa razy: w 1993 roku na III Krajowym Zjeździe Lekarzy oraz w 2003 roku na Nadzwyczajnym VII Krajowym Zjeździe Lekarzy.
Kontrowersje.
Kodeks Etyki Lekarskiej trzykrotnie był przedmiotem postępowania przed Trybunałem Konstytucyjnym. W 1992 przedmiotem kontroli były przepisy KEL dotyczące przerywania ciąży, eksperymentu i wykonywania kary śmierci, zaś w 1993 ponownie regulacja przerywania ciąży oraz eksperyment biomedyczny na człowieku niemający charakteru leczniczego.
23 kwietnia 2008 Trybunał Konstytucyjny orzekł, że art. 52 ust. 2 Kodeksu Etyki Lekarskiej, dotyczący krytyki działania lekarzy przez innych lekarzy jest niezgodny z Konstytucją RP w zakresie, w jakim zakazuje zgodnych z prawdą i uzasadnionych ochroną interesu publicznego wypowiedzi publicznych na temat działalności zawodowej innego lekarza.
Obowiązkiem każdego lekarza i lekarza dentysty jest stosowanie zasad zawartych w Kodeksie Etyki Lekarskiej. Za ich nieprzestrzeganie grozi postępowanie z zakresu odpowiedzialności zawodowej.

</doc>
<doc id="1317980" url="https://pl.wikipedia.org/wiki?curid=1317980" title="Reichsmarine">
Reichsmarine

Reichsmarine – marynarka wojenna Republiki Weimarskiej, a następnie III Rzeszy. Istniała w latach 1919–1935. W 1935 roku została zastąpiona przez Kriegsmarine.
Po klęsce Cesarstwa Niemieckiego w I wojnie światowej, na podstawie art. XXIII warunków rozejmu z 11 listopada 1918 roku, główne siły byłej cesarskiej floty niemieckiej Kaiserliche Marine w postaci 11 pancerników (drednotów), 5 krążowników liniowych, 8 lekkich krążowników i 49 niszczycieli, zostały 21 listopada 1918 roku internowane w brytyjskiej bazie Scapa Flow. Cesarstwo musiało też wydać 160 okrętów podwodnych, a pozostałe zdemilitaryzować (art. XII rozejmu). Chcąc nie dopuścić do oddania okrętów zwycięskim państwom jako reparacje wojenne, 21 czerwca 1919 roku flota zgromadzona w Scapa Flow uległa samozatopieniu przez załogi. Przez to, również część pozostałych Niemcom starszych okrętów, a także taboru portowego, została następnie rozdysponowana między państwa ententy w ramach reparacji.
Z pozostawionych Niemcom starych okrętów utworzono początkowo 16 kwietnia 1919 roku „prowizoryczną Marynarkę Rzeszy” ("Vorläufige Reichsmarine"). Jej dowódcą był początkowo wiceadmirał Adolf von Trotha. Znaczną część najstarszych jednostek od razu wycofano na złom. Początkowo duży nacisk położony był na siły trałowe, w związku z koniecznością przywrócenia bezpiecznej żeglugi.
Siłę marynarki na kolejne lata określił pokojowy traktat wersalski, zgodnie z którym miała ona liczyć tylko 15 000 ludzi, 6 pancerników (oraz 2 w rezerwie), 6 lekkich krążowników (oraz 2 w rezerwie), 12 niszczycieli i 12 torpedowców (oraz po 4 w rezerwie). Zabroniono Niemcom posiadania okrętów podwodnych. Wszystkie pozostawione jednostki były przestarzałe: pancerniki generacji przeddrednotów wodowane w latach 1902–1906, krążowniki pancernopokładowe wodowane w latach 1899–1903 oraz starsze typy niszczycieli wodowane w latach 1906–1913 (w związku z niemiecką klasyfikacją okrętów odpowiadających niszczycielom w innych marynarkach, jako pełnomorskich torpedowców, zarówno okręty pozostawione Niemcom jako niszczyciele, jak i jako torpedowce, były faktycznie niewielkimi niszczycielami, o wyporności poniżej 700 t). Nowe jednostki można było budować tylko na zamianę starych, przy tym limit wielkości dla pancerników: 10 000 ton wyporności i niszczycieli – 800 ton, uniemożliwiał zbudowanie pełnowartościowych jednostek. Również wielkość krążowników była limitowana do 6000 ton i torpedowców do 200 ton.
31 marca 1921 roku utworzono oficjalnie Marynarkę Rzeszy – "Reichsmarine" (równocześnie z Siłami Zbrojnymi Rzeszy – "Reichswehrą").
Pierwszym większym nowym okrętem zbudowanym dla "Reichsmarine" był lekki krążownik „Emden”, następnie seria torpedowców typu 1923 i 1924. Najsilniejszymi okrętami zbudowanymi w tym okresie były trzy „okręty pancerne” typu "Deutschland", zastępujące stare pancerniki i mieszczące się w ich przedziale wyporności, będące faktycznie wyjątkowo silnymi krążownikami ciężkimi. Nazwane przez prasę brytyjską „pancernikami kieszonkowymi”, wywołały duży oddźwięk i zaniepokojenie na świecie, zwłaszcza we Francji.
21 maja 1935 roku marynarka III Rzeszy została przemianowana na "Kriegsmarine". W tym roku zostało też zawarte porozumienie morskie niemiecko-brytyjskie, w którym Wielka Brytania zgodziła się na rozwój niemieckiej marynarki i osiągnięcie przez nią poziomu 35% brytyjskiej – co ostatecznie przekreśliło ograniczenia nałożone traktatem wersalskim i stało się formalną podstawą do gwałtownego rozwoju ilościowego i jakościowego floty niemieckiej.

</doc>
<doc id="1317983" url="https://pl.wikipedia.org/wiki?curid=1317983" title="Kryminalne gry">
Kryminalne gry

Kryminalne gry – serial dokumentalny przedstawiający przebieg prowadzonych śledztw oraz techniki pracy policji mające doprowadzić do postawienia przestępców przed wymiarem sprawiedliwości. Produkcja dostarcza widzowi informacje na temat gier pomiędzy policjantami a przestępcami, które w wielu przypadkach przybierają nieoczekiwany obrót. W produkcji przestawione są zarówno udane operacje Policji, jak i te zakończone porażką.
Prezentowane w drugiej serii odcinki "Kryminalnych gier" dotyczą głośnych śledztw w sprawach: pedofila z Katowic, dzieciobójstwa w Czerniejowie, podwójnego zabójstwa bezwzględnego gangu szantażystów w Łodzi, rozbicia siatki handlarzy narkotyków w Warszawie oraz poszukiwań groźnego zabójcy, poszukiwanego międzynarodowym listem gończym.
Odcinki.
1, 2, 3: Zabójstwo Bosmana ze Szczecina.
Pod koniec listopada 2001 roku w lesie pod Szczecinem policjanci odnaleźli zwłoki 40-letniego mężczyzny. Na podstawie odcisków palców dokonano identyfikacji zabitego. Był nim Bosman – znany szczeciński gangster, który miał na koncie wiele napadów i był podejrzewany o udział w handlu narkotykami.
Sekcja zwłok wykazała, iż śmierć Bosmana nastąpiła wskutek brutalnego pobicia. Drobiazgowe śledztwo policji doprowadziło do zatrzymania czterech sprawców zdarzenia. Byli wśród nich: Kaktus, Keba, Obi oraz Marcel. Morderstwo Bosmana okazało się być klasycznym przykładem gangsterskich porachunków i walki o wpływy w szczecińskim światku przestępczym.
Emisja: 3, 10, 17 września 2002 roku
4, 5: Złodzieje Samochodów – Bydgoszcz.
Jednemu z mieszkańców Bydgoszczy skradziono samochód. Złodzieje, znając numer jego telefonu komórkowego postanowili skontaktować się z poszkodowanym. Zaproponowali, że po zapłaceniu określonej kwoty, samochód zostanie zwrócony. Mężczyzna zgodził się, ale zgłosił to zdarzenie policji.
Po ustaleniu przez złodziei terminu przekazania pieniędzy policjanci wraz z właścicielem skradzionego samochodu zorganizowali zasadzkę. Bandyci byli zdeterminowani – podczas policyjnej obławy padły strzały, a jeden ze złodziei chciał przejechać policjanta. Jednak akcja zakończyła się sukcesem: zatrzymano kilku młodych mężczyzn działających w dobrze zorganizowanym gangu. Mężczyzna odzyskał samochód, nie płacąc złodziejom żadnych pieniędzy.
Emisja: 24 września, 1 października 2002 roku
6, 7: Handel kradzionymi samochodami dostawczymi – Wrocław.
Prokuratura Rejonowa we Wrocławiu oraz miejscowi policjanci wpadli na trop gangu przemycającego do Polski samochody dostawcze. Auta były kradzione w krajach Unii Europejskiej. W Niemczech przerabiano numery identyfikacyjne i sporządzano fałszywe dokumenty pojazdów. Samochody były przewożone przez granicę na lawetach. Oszuści sprzedawali je w auto-komisach, na giełdach oraz swoim bliskim znajomym. Policjanci musieli zabezpieczyć samochody i odebrać je ludziom, którzy nie wiedzieli o faktycznym pochodzeniu pojazdów...
Emisja: 15, 22 października 2002 roku
8: Hodowla i sprzedaż narkotyków – Kielce.
Poszukiwani przez Komendę Wojewódzką Policji w Kielcach: Włodzimierz B. oraz Adam K. przez dłuższy czas unikali aresztowania. Prokuratura stawiała im między innymi zarzut hodowli konopi indyjskich, z których pozyskuje się marihuanę. Za przestępcami wystawiono 4 listy gończe. W ten sposób mężczyźni znaleźli się w dziesiątce najbardziej poszukiwanych przestępców województwa świętokrzyskiego.
Kieleckim policjantom udało się zlokalizować ich kryjówkę. W wyniku sprawnie przeprowadzonej akcji schwytano Włodzimierza B., zaś Adam K. zdążył opuścić kryjówkę na kilka godzin przed policyjnym „nalotem”. Po 10 miesiącach policjanci otrzymali informację, że Adam K. może nazajutrz pojawić się na weselu siostrzenicy. W wyniku policyjnej zasadzki ostatni podejrzany trafił do więzienia. Zabezpieczono kilkanaście tysięcy sadzonek marihuany, o łącznej wartości blisko 8 milionów złotych. Aresztowanym mężczyznom grozi do 8 lat więzienia.
emisja: 8 października 2002 roku
9: 17 lat po zbrodni – Łódź.
W listopadzie 1984 roku w Łodzi nieznany sprawca dokonał zabójstwa dwóch kobiet poprzedzonego pobiciem i zdemolowaniem mieszkania ofiar. Śledztwo utknęło w martwym punkcie. Jedynymi zabezpieczonymi śladami w sprawie były odciski palców mężczyzny.
Po 17 latach od popełnienia zbrodni nastąpił przełom w zamkniętym już dawno śledztwie. Komputerowa baza danych linii papilarnych (tak zwany AFIS) pozwoliła policjantom na odnalezienie mężczyzny, który przed laty (być może w dniu morderstwa) przebywał w mieszkaniu ofiar. Policjanci zaczęli obserwować mieszkanie podejrzanego. Wreszcie: zatrzymali go w jednej z osiedlowych knajp. Rozpoczęły się przesłuchania. Mężczyzna do niczego się nie przyznał. Prokurator z braku innych dowodów zdecydował, że należy go zwolnić z aresztu...
emisja: 5 listopada 2002 roku
10: Morderstwo – Gdańsk.
29 sierpnia 2002 roku na śmietniku jednego z gdańskich osiedli znaleziono zmasakrowane zwłoki mężczyzny. Obrażenia na całym ciele sugerowały, że przed śmiercią był bity. Miał skrępowane ręce i nogi, a na głowę zarzucony worek. Pierwsza z hipotez śledztwa sugerowała, iż chodzi być może o porachunki mafijne. Przełomem w dochodzeniu okazały się badania daktyloskopijne. Eksperci z laboratorium kryminalistycznego zidentyfikowali zamordowanego na podstawie odcisków palców.
Okazało się, że Andrzej R. był w przeszłości wielokrotnie karany (m.in. za molestowanie kobiet i bicie konkubiny) i jego odciski były w policyjnej kartotece. W trakcie dalszych czynności śledczych ustalono, że była konkubina Andrzeja R. mieszka zaledwie 30 metrów od śmietnika, w którym znaleziono jego zwłoki. Policjanci podjęli decyzję o aresztowaniu kobiety. W jej mieszkaniu zatrzymano także dwóch mężczyzn, którzy podczas przesłuchań potwierdzili że, pomogli kobiecie w dokonaniu morderstwa.
emisja: 29 października 2002 roku
11, 12: Handel marihuaną – Kielce.
Policjanci z Komendy Wojewódzkiej w Kielcach wpadli na trop grupy przestępczej zajmującej się rozprowadzaniem marihuany przemycanej z zagranicy. Kolejnymi etapami śledztwa okazały się zatrzymania pośredników rozprowadzających towar na terenie województwa świętokrzyskiego. Podczas przesłuchania pierwszego z zatrzymanych policjanci uzyskali cenne informacje na temat kobiety, od której odbierał on narkotyki. W czasie przeszukania w jej domu zabezpieczono 10 kg marihuany. Przesłuchiwana przez policjantów kobieta zeznała, że narkotyki sprowadzał do Polski jej mąż – Tadeusz G. Okazało się jednak, że nie ma go w kraju. Zatrzymano go kilka dni później, kiedy turystycznym autobusem wracał z kolejnego wyjazdu do Szwajcarii. Tadeusz G. podczas kolejnych przesłuchań starał się oczyścić z zarzutów swoją żonę. Wskazał też pośrednika, któremu przekazywał towar. Przygotowując się do aresztowania ostatniego z handlarzy policjanci podjęli szczególne środki ostrożności: w akcji wzięła udział brygada antyterrorystyczna...
emisja: 12 i 19 listopada 2002
13, 14: Zabójstwo dziecka – Poznań.
Na początku września opinią publiczną wstrząsnęła okrutna zbrodnia popełniona w okolicach Poznania: w biały dzień nieznany sprawca brutalnie pobił młodą matkę, a jej niespełna rocznego synka zamordował. Sekcja zwłok wykazała, że dziecko zmarło w wyniku bestialskiego pobicia i duszenia. Matka chłopca cudem przeżyła.
W śledztwo zostały zaangażowane duże siły policyjne. Dzięki temu rozpytano blisko 3000 osób mieszkających w sąsiedztwie miejsca, gdzie popełniono zbrodnię. Zweryfikowano alibi kilkudziesięciu mężczyzn skazywanych w przeszłości za podobne przestępstwa. Uruchomiono także specjalny całodobowy numer telefonu, pod który dzwoniły setki osób chcących pomóc w śledztwie. Policjanci sprawdzali każdą informację i poszlakę.
emisja: 26 listopada i 3 grudnia 2002
15: Kurierzy śmierci – Poznań.
Na początku października 2002 roku funkcjonariusze poznańskiego oddziału CBŚ zatrzymali 12 osób, które próbowały przemycić blisko 180 kg haszyszu z Nepalu, Katmandu i Singapuru. Wśród zatrzymanych byli kurierzy, czyli osoby zajmujące się przemytem narkotyków na zlecenie. Szlak, którym przemycali narkotyki wiódł do Holandii i Szwajcarii.
Zatrzymanie tak dużej liczby osób były efektem półrocznego śledztwa. Jak wyglądał werbunek kurierów? Gdzie ukrywano przemycane narkotyki? Ile pieniędzy kurier otrzymywał za udany kurs? To tylko niektóre wątki policyjnego śledztwa, które doprowadziło do rozbicia przestępczej siatki przemytników nazywanych „kurierami śmierci”.
emisja: 10 grudnia 2002
16: Strzelanina w Spale – Łódź.
23 sierpnia 2002 roku łódzcy policjanci uzyskali informację, że na terenie Centralnego Ośrodka Sportu w Spale ma dojść do konfrontacji dwóch grup przestępczych z Radomia i Łodzi. Policjanci musieli zareagować natychmiast. Cel był jeden: za wszelką cenę nie dopuścić do strzelaniny między bandytami; szczególnie, że mogło do niej dojść w miejscu publicznym. Policjanci zdawali sobie sprawę, że może to być jedna z najtrudniejszych akcji w ich dotychczasowej służbie...
Antyterroryści i specjalne grupy szturmowe przez kilkanaście następnych godzin czekały zaczajone w lasach przylegających do COS-u w Spale. Policyjni zwiadowcy w nie oznakowanych radiowozach obserwowali teren wewnątrz ośrodka. W pewnej chwili na jednym z parkingów zauważono podejrzane samochody. Wokół nich kręcili się jacyś mężczyźni, którzy wyraźnie na kogoś czekali. Niektórzy z nich mieli przy sobie ukrytą w reklamówkach broń. Dłużej nie można było czekać. Grupy szturmowe wkroczyły do akcji. Zdesperowani gangsterzy najechali na dwóch próbujących zatrzymać ich funkcjonariuszy. Policja musiała otworzyć ogień.
emisja: 17 grudnia 2002
17, 18: Nożownik – Chojnice.
1 listopada 2002 roku mieszkańcami Chojnic wstrząsnęła okrutna zbrodnia: nieznany sprawca zamordował 19-letnią Małgorzatę K., zadając jej kilkanaście ciosów nożem. Jedynym świadkiem zdarzenia był stróż magazynu, w którym dziewczyna ukryła się uciekając przed zabójcą. Tylko on przez ułamki sekund widział twarz mordercy, zanim otrzymał od niego kilka ciosów nożem. Na szczęście – przeżył. Policjanci rozpoczęli rutynowe działania operacyjne. W ich wyniku zabezpieczono rękawiczki należące do zamordowanej nastolatki, ślady butów mordercy i czarną kurtkę, najprawdopodobniej należącą do sprawcy. Policjanci sprawdzili całą okolicę, gdzie dokonano zbrodni. Przełomem w śledztwie okazała się rewizja w mieszkaniu dziewczyny jednego z podejrzanych mężczyzn. Znaleziono tam między innymi ślady krwi.
emisja: 7 i 14 stycznia 2003
19, 20: Porwanie – Łódź.
Wiosną 2002 roku została uprowadzona żona łódzkiego biznesmena. Po kilku godzinach porywacze zadzwonili do zdesperowanego męża kobiety i zażądali za jej uwolnienie 400 tysięcy dolarów. Biznesmen nie miał takiej sumy i potrzebował czasu na jej zebranie. Zaczęły się dramatyczne negocjacje. W ciągu kilku następnych dni bandyci wielokrotnie grozili, że jeżeli mężczyzna nie spełni ich żądań, zabiją jego żonę. Po 14 dniach biznesmen przekazał okup i kobieta została uwolniona. Wtedy policjanci z Komendy Wojewódzkiej Policji w Łodzi rozpoczęli drobiazgowe śledztwo. Sprawdzano wszelkie poszlaki i tropy, prowadzono liczne obserwacje, weryfikowano dane osób skazywanych w przeszłości za podobne przestępstwa.
Po miesiącu wszystkie osoby zamieszane w porwanie zostały namierzone... 25 czerwca doszło do spektakularnej akcji, w której wzięło udział blisko 180 policjantów oraz kilka brygad antyterrorystycznych. W jednym momencie, o tej samej godzinie, na terenie całego województwa łódzkiego miało być zatrzymanych 12 osób podejrzanych o udział w porwaniu.
Emisja: 21, 28 stycznia 2003

</doc>
<doc id="1317984" url="https://pl.wikipedia.org/wiki?curid=1317984" title="Wicemarszałek Sejmu Rzeczypospolitej Polskiej">
Wicemarszałek Sejmu Rzeczypospolitej Polskiej

Wicemarszałek Sejmu – zastępca marszałka Sejmu Rzeczypospolitej Polskiej, członek Prezydium Sejmu.
Wybór i odwołanie.
Na pierwszym posiedzeniu Sejmu wybierany jest marszałek sejmu, a potem w drodze uchwały ustala się liczbę wicemarszałków. Wybory wicemarszałków zarządza marszałek sejmu. Kandydata na wicemarszałka Sejmu może zgłosić co najmniej 15 posłów. Poseł może poprzeć tylko jedną kandydaturę. Sejm wybiera wicemarszałka Sejmu bezwzględną większością głosów w obecności co najmniej połowy ustawowej liczby posłów. Jeżeli nie dojdzie do dokonania wyboru, wybór wicemarszałka Sejmu przeprowadza się ponownie. Zwyczajowo w Polsce powołuje się kilku wicemarszałków na każdą kadencję, a każdy z największych klubów parlamentarnych ma swojego wicemarszałka. Nie ma jednak takiego wymogu.
Wicemarszałek pełni swoją funkcję do końca kadencji, ale może też zostać odwołany na wniosek złożony przez co najmniej 15 posłów, bezwzględną większością głosów w obecności co najmniej połowy ustawowej liczby posłów.
Obowiązki.
Wicemarszałek Sejmu jest członkiem prezydium sejmu i konwentu Seniorów.
Wicemarszałkowie sejmu zastępują marszałka sejmu w zakresie przez niego określonym. W przypadku śmierci lub rezygnacji marszałka sejmu, jego obowiązki wynikające z regulaminu Sejmu sprawuje najstarszy wiekiem wicemarszałek aż do wyboru nowego marszałka.
Sejm II Rzeczypospolitej.
Lista została ułożona według daty przejęcia urzędu, a w drugiej kolejności alfabetycznie według nazwisk. Dane zostały przygotowane na podstawie oficjalnej internetowej biblioteki sejmowej. Tam, gdzie dane różnią się od tych z biblioteki sejmowej, zostało podane źródło. Zakłada się, że jeśli sejm został rozwiązany, wicemarszałek pełnił obowiązki aż do dnia przed pierwszym posiedzeniem sejmu kolejnej kadencji.

</doc>
<doc id="1317993" url="https://pl.wikipedia.org/wiki?curid=1317993" title="Szansa (film 1979)">
Szansa (film 1979)

Szansa – polski film obyczajowy z 1979 roku w reżyserii Feliksa Falka. Film ukazuje życie szkoły średniej lat 70. przez pryzmat konfliktu i rywalizacji dwóch nauczycieli uczących historii i wychowania fizycznego.
W 1980 roku film zdobył wyróżnienia na Międzynarodowym Festiwalu Filmowym w Locarno oraz Międzynarodowym Festiwalu Filmowym w Rotterdamie, a Jerzy Stuhr i Feliks Falk nagrody indywidualne na Festiwalu Polskich Filmów Fabularnych w Gdańsku (1979).
Główne role.
Źródło: Filmpolski.pl.

</doc>
<doc id="1317995" url="https://pl.wikipedia.org/wiki?curid=1317995" title="Wezwanie (film 1971)">
Wezwanie (film 1971)

Wezwanie – polski film obyczajowy na podstawie powieści Juliana Kawalca.
Premiera odbyła się w podwójnym pokazie z "Dziwni artyści po obu stronach Białej Góry" WFO Z 1970 roku lub "Ludzkie – nieludzkie. Grafika Leszka Rózgi" WFO 1971 roku

</doc>
<doc id="1317998" url="https://pl.wikipedia.org/wiki?curid=1317998" title="STS-400">
STS-400

STS-400 to oficjalne oznaczenie misji ratunkowej planowanej na wypadek, gdyby wahadłowiec Atlantis uczestniczący w misji STS-125 nie mógł wrócić z orbity. Uczestniczyć w niej miała czteroosobowa załoga na pokładzie promu Endeavour.
Ponieważ misja STS-125 odbyła się bez znaczących komplikacji, misja STS-400 nie doszła do skutku.

</doc>
<doc id="1318002" url="https://pl.wikipedia.org/wiki?curid=1318002" title="Operacja Alsos">
Operacja Alsos

Operacja Alsos (ang. "Alsos Mission") – kryptonim amerykańskiej akcji wywiadowczej mającej na celu zbieranie informacji na temat niemieckich badań naukowych, a w szczególności prac nad bombą atomową.
Operacja była prowadzona w latach 1943–1945. Pierwszy zespół został wysłany do Włoch we wrześniu 1943 roku. Dowodził nią pułkownik Boris Pash, a szefem naukowym był holenderski fizyk Samuel Goudsmit. To właśnie ten zespół po powstaniu drugiego frontu w Normandii w czerwcu 1944 roku odkrył, że Niemcy, choć pracują nad bombą atomową, są jeszcze bardzo zapóźnieni w stosunku do aliantów.

</doc>
<doc id="1318003" url="https://pl.wikipedia.org/wiki?curid=1318003" title="Milczenie (polski film 1963)">
Milczenie (polski film 1963)

Milczenie – polski dramat psychologiczno-obyczajowy z 1963 roku w reżyserii Kazimierza Kutza, zrealizowany na podstawie powieści Jerzego Szczygła.
Zdjęcia do filmu powstały w Chęcinach i Kielcach.
Treść.
Akcja dramatu rozgrywa się w prowincjonalnym miasteczku tuż po zakończeniu wojny. Uważany przez jego mieszkańców za „odmieńca”, kilkunastoletni sierota Stach zostaje jako bezbożnik i „czerwony” posądzony o napad na miejscowego proboszcza. Wkrótce też podczas jednej z chłopięcych zabaw niewypałami zostaje kaleką tracąc wzrok, co miejscowa społeczność uznaje za słuszną karę bożą, lecz nieszczęście to jedynie nasila wrogość wobec niego. Wskutek splotu okoliczności stary ksiądz – jedyny, który zna prawdę o niewinności chłopaka i mógłby okazać mu istotną pomoc – zachowuje w tej sprawie milczenie. Przed psychicznym załamaniem chroni Stacha tylko życzliwa mu pielęgniarka. 
O filmie.
Film oraz powieść powstały w typowym dla kultury późniejszego okresu gomułkowskiego nurcie zamaskowanej walki z Kościołem , mającej na celu wzbudzanie w niejawny sposób niechęci do katolickiego kleru. Twórca jednak podjął w nim zarazem problematykę ludzkiej samotności, nietolerancji i obojętności w zamkniętym środowisku prowincjonalnym. Tragedia chłopięcego kalectwa oparta jest na osobistym doświadczeniu autora powieści i scenariusza.

</doc>
<doc id="1318007" url="https://pl.wikipedia.org/wiki?curid=1318007" title="Time Machine (program)">
Time Machine (program)

Time Machine – wbudowana aplikacja systemu Mac OS X Leopard pozwalająca na odtworzenie usuniętego wcześniej pliku. Można do tego celu wykorzystać Time Capsule, które służy do zdalnego przechowywania kopii zapasowych (po Wi-Fi), złączu Ethernet, FireWire lub na dowolnym dysku USB.

</doc>
<doc id="1318010" url="https://pl.wikipedia.org/wiki?curid=1318010" title="Godło Jemenu Południowego">
Godło Jemenu Południowego



</doc>
<doc id="1318011" url="https://pl.wikipedia.org/wiki?curid=1318011" title="Piper CUB">
Piper CUB



</doc>
<doc id="1318012" url="https://pl.wikipedia.org/wiki?curid=1318012" title="A Day and a Thousand Years">
A Day and a Thousand Years

A Day and a Thousand Years – pierwszy album wydany przez metalcore'owy zespół Walls Of Jericho.

</doc>
<doc id="1318015" url="https://pl.wikipedia.org/wiki?curid=1318015" title="Ceremonia pogrzebowa">
Ceremonia pogrzebowa

Ceremonia pogrzebowa – polsko-brytyjski telewizyjny film obyczajowy z 1984 roku o kryzysie moralnym polskiej rodziny inteligenckiej.
Plenery: Skierniewice.
Fabuła.
Z Warszawy do prowincjonalnego, sennego miasteczka, na rodzinny pogrzeb ojca, przyjeżdża malarz Stefan. Zmarły - głowa rodu - był profesorem etyki, a jego silna, apodyktyczna osobowość odcisnęła piętno na wszystkich członkach rodziny. Dla świata zewnętrznego ojciec był autorytetem moralnym. Domem rodzinnym jest odizolowana willa z gosposią na odludziu. Stefan w młodości uciekł z domu, wybierając studia malarskie i sprzeciwiając się tym woli ojca. Stał się człowiekiem cynicznym. Młodszy Jan jest zakompleksionym nauczycielem historii w lokalnym liceum, człowiekiem pozostającym pod głębokim wpływem żony. Gdy Jan poznaje nową kobietę, buntuje się. Jednak tylko na chwilę.

</doc>
<doc id="1318022" url="https://pl.wikipedia.org/wiki?curid=1318022" title="Scardinius scardafa">
Scardinius scardafa

Scardinius scardafa – gatunek słodkowodnej ryby z rodziny karpiowatych (Cyprinidae). Dawniej był uważany za podgatunek wzdręgi. Jest gatunkiem typowym rodzaju "Scardinius". Osiąga do 35 cm długości standardowej.
Występowanie.
Gatunek ten występował w środkowych i południowych Włoszech oraz na Półwyspie Bałkańskim (Dalmacja i centralna Grecja). Wyginął w całym zasięgu naturalnego występowania. Przetrwała jedynie populacja introdukowana około 100–150 lat wcześniej do jeziora Scano we Włoszech.

</doc>
<doc id="1318023" url="https://pl.wikipedia.org/wiki?curid=1318023" title="Burgstein (Weischlitz)">
Burgstein (Weischlitz)

Burgstein – dzielnica gminy Weischlitz w Niemczech, w kraju związkowym Saksonia, w okręgu administracyjnym Chemnitz, w powiecie Vogtland, we wspólnocie administracyjnej Weischlitz.
Do 31 grudnia 2010 była samodzielną gminą. W okresie istnienia NRD oficjalna nazwa gminy brzmiała Gutenfürst.
Dzielnica położona jest ok. 12 km na południowy zachód od miasta Plauen i ok. 13 km na północny wschód od bawarskiego Hof, blisko granicy z Czechami.
W Pirk, nad doliną Białej Elstery rozciąga się spektakularny wiadukt, którego budowa, rozpoczęta w 1938 została ukończona w roku 1993.
Podział administracyjny.
W skład byłej gminy Burgstein wchodziło 15 dzielnic:

</doc>
<doc id="1318024" url="https://pl.wikipedia.org/wiki?curid=1318024" title="Borki (Gołuszyn)">
Borki (Gołuszyn)

Borki – kolonia wsi Gołuszyn w Polsce położona w województwie mazowieckim, w powiecie żuromińskim, w gminie Bieżuń.
W latach 1975–1998 miejscowość należała administracyjnie do województwa ciechanowskiego.

</doc>
<doc id="1318025" url="https://pl.wikipedia.org/wiki?curid=1318025" title="Kłopotliwy gość (film 1971)">
Kłopotliwy gość (film 1971)

Kłopotliwy gość – polski film komediowy z 1971 roku w reżyserii Jerzego Ziarnika.
Premiera odbyła się w podwójnym pokazie z dokumentem "Obrońcy Helu" Wytwórni Filmowej „Czołówka”.

</doc>
<doc id="1318027" url="https://pl.wikipedia.org/wiki?curid=1318027" title="Kobyla Łąka (kolonia w województwie mazowieckim)">
Kobyla Łąka (kolonia w województwie mazowieckim)

Kobyla Łąka – kolonia w Polsce położona w województwie mazowieckim, w powiecie żuromińskim, w gminie Bieżuń. 
W tej samej gminie istnieje także wieś o nazwie Kobyla Łąka.
W latach 1975–1998 miejscowość należała administracyjnie do województwa ciechanowskiego.

</doc>
<doc id="1318028" url="https://pl.wikipedia.org/wiki?curid=1318028" title="Kocewko">
Kocewko

Kocewko – kolonia wsi Kocewo w Polsce położona w województwie mazowieckim, w powiecie żuromińskim, w gminie Bieżuń.
W latach 1975–1998 miejscowość należała administracyjnie do województwa ciechanowskiego.

</doc>
<doc id="1318036" url="https://pl.wikipedia.org/wiki?curid=1318036" title="Wzdręga cieplicowa">
Wzdręga cieplicowa

Wzdręga cieplicowa ("Scardinius racovitzai") – gatunek słodkowodnej ryby z rodziny karpiowatych (Cyprinidae), wcześniej klasyfikowany jako "Scardinius erythrophthalmus racovitzai" – podgatunek wzdręgi.
Występowanie.
Żyje w cieplicach w pobliżu miasta Oradea w północno-zachodniej Rumunii, w wodzie o temperaturze 34–38 stopni C. Ginie przy temperaturze poniżej 20 °C.
Opis.
Osiąga długość do 8,5 cm. Ma niskie krępe ciało i wydłużoną głowę. Grzbiet jest zielony, boki złociste a brzuch jasnożółty.
Rozród.
Tarło odbywa w wieku 1 lub 2 lat od końca lutego do połowy marca i zaraz potem ginie.

</doc>
<doc id="1318037" url="https://pl.wikipedia.org/wiki?curid=1318037" title="Ludwinowo (Sławęcin)">
Ludwinowo (Sławęcin)

Ludwinowo – osada wsi Sławęcin w Polsce położona w województwie mazowieckim, w powiecie żuromińskim, w gminie Bieżuń}.
W latach 1975–1998 miejscowość należała administracyjnie do województwa ciechanowskiego.
Wiktor Mieszkowski w Bieżuńskich Zeszytach Historycznych pisze, że nazwa wsi "jest z pewnością dzierżawcza, na co wskazuje formant -owo, charakterystyczny na Mazowszu. Powstała najprawdopodobniej od imienia później zmodyfikowanego - Ludwik lub od spieszczonej formy żeńskiego imienia Ludwinia"
Słownik geograficzny Królestwa Polskiego z roku 1884 podaje:

</doc>
<doc id="1318038" url="https://pl.wikipedia.org/wiki?curid=1318038" title="Szkoła parafialna">
Szkoła parafialna

Szkoła parafialna – szkoła założona przy kościele parafialnym.
Historia.
Pierwsze znane zarządzenia dotyczące obowiązku utrzymywania szkół przy wszystkich kościołach wydał w 797 cesarz Karol Wielki. Zostało to potwierdzone w 853 zaleceniem papieża Leona IV zakładania szkół przy każdej parafii. Przełomowe znaczenie miały uchwały soboru laterańskiego IV (1215), dzięki którym szkoły parafialne zyskały trwałe podstawy istnienia.
Pierwotnym celem szkół parafialnych było danie podstaw wykształcenia przyszłym kapłanom. Ich podstawę programową miało stanowić tzw. "trivium" (gramatyka łacińska, retoryka, dialektyka), uzupełnione muzyką (śpiew kościelny). W rzeczywistości program szkół parafialnych był zróżnicowany w zależności od położenia, rozległości i zasobów parafii. W miastach, gdzie szkoły parafialne miały służyć młodzieży mieszczańskiej, zakres przekazywanej wiedzy wykraczał często poza potrzeby Kościoła i bywał dostosowywany do potrzeb tej warstwy społecznej.
W Polsce szkolnictwo parafialne rozwijało się od końca XIII wieku. Jego rozkwit przypada na XV i początek XVI wieku. W wielu szkołach uczyli wykwalifikowani nauczyciele, a uczniowie rekrutowali się z różnych warstw społecznych. Program nauczania był zróżnicowany, w znacznym stopniu dostosowany do potrzeb Kościoła.
Reformacja, która od lat 30. XVI wieku szybko rozprzestrzeniała się na ziemiach polskich, sprawiła, że liczba szkół parafialnych uległa znacznemu zmniejszeniu. Było to związane z odmiennym podejściem do oświaty. Przedstawiciele protestantyzmu postulowali bowiem, aby szkoły były prowadzone przez rajców miejskich – władzę świecką, a nie kościelną (protestanckie szkolnictwo).
Sobór trydencki (1545–1563) i kontrreformacja przyczyniły się do odzyskania wpływu Kościoła katolickiego na szkolnictwo. Od XVII wieku zmieniły się zadania szkół parafialnych: głównie przygotowywały one do służby kościelnej (ministrantura i muzyka liturgiczna), dawały także chłopcom podstawową znajomość czytania, pisania, czasami rachunków.
Zniszczenia po wojnach szwedzkich spowodowały pogorszenie kondycji i poziomu szkół parafialnych, zwłaszcza na wsiach. Proces ten pogłębił się w końcu XVII i 1. połowie XVIII wieku na skutek ogólnego upadku ekonomicznego i zaostrzających się różnic społecznych. Najwięcej szkół parafialnych było w Wielkopolsce i Małopolsce, słabsza była sieć tego szkolnictwa na ziemiach litewsko-ruskich, gdzie zaczęły one powstawać w XV wieku. Utworzona w 1773 Komisja Edukacji Narodowej (KEN), mimo iż doceniała znaczenie tego szczebla nauczania, nie miała dostatecznych środków, by radykalnie zmienić jego stan.
Szkoły parafialne nadal pozostawały w gestii Kościoła. Zainteresowanie, które szkołom parafialnym okazywali biskup płocki Michał Poniatowski i biskup wileński Ignacy Massalski, na krótko tylko uwidoczniło się w zwiększeniu ich liczby. Pod wpływem działalności KEN i inicjatyw niektórych przedstawicieli oświeconej szlachty podniósł się nieco poziom nauczania w szkołach parafialnych, zwłaszcza w miastach. W nauczaniu zapanował język polski, zaczęto przyjmować dziewczęta.
Na początku XIX wieku szkoły parafialne zaczęły tracić na znaczeniu i zanikać na rzecz podporządkowanych władzom świeckim szkół trywialnych, a po 1874 roku na rzecz szkół publicznych, zwanych także ludowymi. Szkoły w miastach były podzielone na męskie i żeńskie, a szkoły na wsiach były tylko męskie. Dopiero od 1890 roku szkoły wiejskie zostały przemianowane na „mieszane” (koedukacyjne, czyli męsko-żeńskie).
Na wschodzie Polski, w Galicji, gdzie dominowało wyznanie greckokatolickie, w archieparchii lwowskiej i eparchii przemyskiej w I połowie XIX wieku powstawały szkoły parafialne przy cerkwiach.

</doc>
<doc id="1318042" url="https://pl.wikipedia.org/wiki?curid=1318042" title="Marysin (powiat żuromiński)">
Marysin (powiat żuromiński)

Marysin – osada leśna w Polsce położona w województwie mazowieckim, w powiecie żuromińskim, w gminie Bieżuń.
W latach 1975–1998 miejscowość należała administracyjnie do województwa ciechanowskiego.

</doc>
<doc id="1318043" url="https://pl.wikipedia.org/wiki?curid=1318043" title="Wzdręga grecka">
Wzdręga grecka

Wzdręga grecka ("Scardinius graecus") – gatunek słodkowodnej ryby z rodziny karpiowatych (Cyprinidae).
Występowanie.
Jezioro Yliki w Beocji (centralna Grecja. Żyje w stadach.
Charakterystyka.
Ciało długie, bocznie spłaszczone. Na głowie charakterystyczne wgłębienie. Dorasta do 35 (maksymalnie 45) cm długości. 
Odżywianie.
Żywi się głównie skorupiakami, larwami owadów i owadami, oraz roślinami wodnymi.

</doc>
<doc id="1318045" url="https://pl.wikipedia.org/wiki?curid=1318045" title="Mój przyjaciel lis">
Mój przyjaciel lis

Mój przyjaciel lis (fr. "Le Renard et l'enfant", 2007) − francuski film przygodowy w reżyserii Luca Jacqueta, twórcy "Marszu pingwinów".
Fabuła.
Mała dziewczynka wkracza w pełen przygód, magiczny świat przyrody. Zaprzyjaźnia się z małym liskiem, dzięki któremu przeżywa niezwykłe przygody, poznaje leśne zwyczaje i siłę prawdziwej przyjaźni.
Obsada.
i inni
Wersja polska.
Wersja polska: Sun Studio Polska
Reżyseria: Agnieszka Zwolińska
Dialogi: Ewa Mart-Więckowska
Udział wzięli:
i inni

</doc>
<doc id="1318052" url="https://pl.wikipedia.org/wiki?curid=1318052" title="Marcelo Antonio Ramírez">
Marcelo Antonio Ramírez



</doc>
<doc id="1318058" url="https://pl.wikipedia.org/wiki?curid=1318058" title="Białopiór">
Białopiór

Białopiór ("Rutilus meidingeri") – gatunek ryby z rodziny karpiowatych. Dawniej uważany za podgatunek wyrozuba. Zagrożony wyginięciem, wpisany do Czerwonej księgi gatunków zagrożonych.
Występowanie.
Występuje w Austrii, Niemczech i na Słowacji. Zamieszkuje alpejskie jeziora Chiemsee, Traunsee, Atter i Mond, należące do dorzecza Dunaju, do którego czasem wchodzi.
Odżywianie.
Bezkręgowce i mniejsze ryby.
Rozród.
Tarło odbywa w rzekach i strumieniach wpadających do jezior – zazwyczaj w kwietniu i maju. W tym czasie u samców pojawia się wysypka tarłowa na całym ciele oraz jaskrawoczerwone ubarwienie brzucha. Ikra składana jest w piasku.

</doc>
<doc id="1318061" url="https://pl.wikipedia.org/wiki?curid=1318061" title="Wadym Szachrajczuk">
Wadym Szachrajczuk

Wadym Wałerijowycz Szachrajczuk (ukr. Вадим Валерійович Шахрайчук; 12 czerwca 1974 w Kijowie) – ukraiński hokeista, reprezentant Ukrainy, olimpijczyk. Trener hokejowy.
Kariera zawodnicza.
W 2011 zawodnik HKm Zvolen. Od stycznia 2012 po raz czwarty w karierze zawodnik macierzystego klubu Sokił Kijów. Następnie grał w Kompańjonie.
Uczestniczył w turniejach mistrzostw świata w 1995, 1997 (Grupa C), 1998 (Grupa B), 1999, 2000 (Grupa A), 2001, 2002, 2003, 2004, 2005, 2006, (Elita), 2008, 2009, 2010, 2011 (Dywizja I) oraz na zimowych igrzyskach olimpijskich 2002.
Kariera trenerska.
Od lipca 2015 do końca października 2016 trener w klubie Generals Kijów. W marcu 2017 został trenerem Mietałłurga Nowokuźnieck. Na początku września 2017 jego sztab trenerski został zwolniony. Pod koniec października 2018 został szkoleniowcem rumuńskiego zespołu CSM Dunărea Galați. Na początku marca 2021 ogłoszono, że został nowym selekcjonerem kadry Ukrainy. W tym charakterze uczestniczył w turniejach MŚ edycji 2022 (Dywizja IB), zimowej Uniwersjady edycji 2023.
Przed sezonem 2022/2023 został kuratorem drużyny HK Kijów.

</doc>
<doc id="1318063" url="https://pl.wikipedia.org/wiki?curid=1318063" title="Scardinius graecus">
Scardinius graecus



</doc>
<doc id="1318072" url="https://pl.wikipedia.org/wiki?curid=1318072" title="Cristián Alberto Castañeda">
Cristián Alberto Castañeda



</doc>
<doc id="1318075" url="https://pl.wikipedia.org/wiki?curid=1318075" title="Ord (rzeka)">
Ord (rzeka)

Ord – okresowa rzeka w Australii o długości 320 km oraz powierzchni dorzecza 40 000 km².
Na rzece postawiono w 1972 roku tamę, powstał w ten sposób jeden z największych na świecie sztucznych zbiorników wodnych – jezioro Argyle mające w czasie największego przyboru wody powierzchnię 2072 km².

</doc>
<doc id="1318077" url="https://pl.wikipedia.org/wiki?curid=1318077" title="Kamil Kazimierz Józef de Pourbaix">
Kamil Kazimierz Józef de Pourbaix

Kamil Kazimierz Józef de Pourbaix „"Luks”" (ur. 17 grudnia 1913 w Horodcu, poległ 1 września 1939 w bitwie pod Mokrą) – porucznik rezerwy artylerii Wojska Polskiego.
Życiorys.
Drugie dziecko Kamila de Pourbaix i Marii z d. Miączyńskiej de Pourbaix. Uczęszczał do szkoły powszechnej w Antonówce na Horyniem. Następnie do XI Gimnazjum we Lwowie, gdzie zdał maturę w 1931. Studiował na Politechnice Lwowskiej. Był członkiem zarządu (na Politechnice) KSM-u Odrodzenie (1935–1936) we Lwowie.
Ukończył Kurs podchorążych (od 18 września 1933 do 29 czerwca 1934) w Wołyńskiej Szkołę Podchorążych Rezerwy Artylerii im. Marcina Kątskiego we Włodzimierzu Wołyńskim. Następnie ćwiczenia wojskowe odbył w 9 dak w Baranowiczach. Został przeniesiony do rezerwy w stopniu plutonowy podchorąży rezerwy artylerii. Ukończył ćwiczenia aplikacyjne i od 1 stycznia 1936 został awansowany do stopnia podporucznika rezerwy artylerii.
Został zmobilizowany, podobnie jak jego bracia, w sierpniu 1939 z przydziałem dowódcy I plutonu III baterii 2 dywizjon artylerii konnej im. Józefa Sowińskiego, którym dowodził 1 września 1939 w bitwie pod Mokrą. Zginął przy swojej baterii (wedle relacji bohaterską śmiercią), pochowany przez braci (Zdzisława i Kazimierza) w nocy z 1/2 września na cmentarzu w Miedźnie, nieopodal grobowca hr. Miączyńskich. W 1945 odbył się uroczysty pogrzeb. Następnie przeniesiono jego szczątki do wspólnej mogiły żołnierzy Wołyńskiej Brygady Kawalerii poległych pod Mokrą na cmentarzu w Miedźnie.

</doc>
<doc id="1318079" url="https://pl.wikipedia.org/wiki?curid=1318079" title="Franka Beatus">
Franka Beatus

Franka Beatus (ur. 1926 w Koninie, zm. 12 maja 1943 w Warszawie) – żydowska działaczka ruchu oporu w getcie warszawskim, uczestniczka powstania w getcie warszawskim.
W październiku 1942, w przededniu likwidacji getta w Ostrowcu Świętokrzyskim, uciekła do Warszawy. Tam była aktywistką Droru i łączniczką Żydowskiej Organizacji Bojowej ze stroną aryjską. Przewoziła członków ŻOB-u do getta warszawskiego z innych gett Generalnego Gubernatorstwa. Przed i w czasie powstania w getcie była pierwszą łączniczką Icchaka Cukiermana. 
12 maja 1943, na wieść o upadku powstania, popełniła samobójstwo.

</doc>
<doc id="1318080" url="https://pl.wikipedia.org/wiki?curid=1318080" title="Frania Beatus">
Frania Beatus



</doc>
<doc id="1318081" url="https://pl.wikipedia.org/wiki?curid=1318081" title="Clarence Williams Acuña">
Clarence Williams Acuña



</doc>
<doc id="1318083" url="https://pl.wikipedia.org/wiki?curid=1318083" title="Teresa Badzian">
Teresa Badzian

Teresa Badzian (ur. 18 września 1929 r. w Zamościu, zm. 20 czerwca 1989 r. w Warszawie) – polska reżyser i scenarzystka filmów animowanych przeznaczonych przede wszystkim dla dzieci, z wykształcenia aktorka-lalkarka. Związana z warszawskim Studiem Miniatur Filmowych. Została pochowana na starym cmentarzu na Służewie.

</doc>
<doc id="1318085" url="https://pl.wikipedia.org/wiki?curid=1318085" title="Alfred Wiłkomirski">
Alfred Wiłkomirski

Alfred Wiłkomirski (ur. 20 stycznia 1873 w Azowie, zm. 30 lipca 1950 w Łodzi) – polski skrzypek, dyrygent, pedagog.
Profesor Konserwatorium Muzycznego Heleny Kijeńskiej-Dobkiewiczowej w Łodzi, założyciel "Tria Wiłkomirskich". Ojciec Marii, Wandy, Józefa, Kazimierza i Michała.
Został pochowany na Starym Cmentarzu w Łodzi (część katolicka).
W 1975 imię Alfreda Wiłkomirskiego nadano Kaliskiemu Towarzystwu Muzycznemu.

</doc>
<doc id="1318086" url="https://pl.wikipedia.org/wiki?curid=1318086" title="Manu Delago">
Manu Delago

Manu Delago (ur. 31 lipca 1984, Innsbruck) – austriacki perkusista, pianista i kompozytor. Ukończył Tiroler Landeskonservatorium w Innsbrucku (klasy:perkusja, marimba, hang). 
Inspiracje muzyczne.
rock, pop, jazz, world music, drum'n'bass.
Współpracował z grupami: HotchPotch (Austrian Band Contest Winner 2003), Starmania’s Michael Tschuggnall i Zambine oraz z własnym projektem na Klangspurgen Festival w 2004 r. 
Pozytywny odbiór jego pierwszej solowej płyty „Made in Silence” zainspirował Manu do stworzenia formacji muzycznej z udziałem innych muzyków i w ten sposób powstało „Manu Delago Handmade”.

</doc>
<doc id="1318089" url="https://pl.wikipedia.org/wiki?curid=1318089" title="Halina Bełchatowska-Spigiel">
Halina Bełchatowska-Spigiel

Halina Bełchatowska-Spigiel, z domu Chaja Bełchatowska (ur. 1919 w Warszawie, zm. 2002 w Montrealu) – żydowska działaczka ruchu oporu w getcie warszawskim, uczestniczka tamtejszego powstania.
Życiorys.
Urodziła się w średniozamożnej rodzinie żydowskiej. Jej matka była introligatorką i należała do Żydowskiej Organizacji Kobiecej (JAF) działającej przy Bundzie. Przed II wojną światową mieszkała w kamienicy przy ulicy Smoczej 14.
W sierpniu 1942, podczas wielkiej akcji deportacyjnej, znalazła się w pociągu do Treblinki, z którego wyskoczyła wraz z szóstką przyjaciół. Brała udział w powstaniu w getcie warszawskim, po którego upadku ukrywała się po aryjskiej stronie. Następnie uczestniczyła w powstaniu warszawskim. Po wojnie z mężem Bronkiem Spigelem osiedli w Montrealu.

</doc>
<doc id="1318097" url="https://pl.wikipedia.org/wiki?curid=1318097" title="Dominium (Austro-Węgry)">
Dominium (Austro-Węgry)

Dominium (zwierzchność gruntowa) – najmniejsza jednostka podziału administracyjnego, wprowadzona na terenie Galicji przez władze austriackie po III rozbiorze Polski.
Podstawową jednostką administracyjną był cyrkuł, ze starostą (Kreishauptman) na czele. W terenie mniejszymi jednostkami wykonawczymi były magistrat (jako organ urzędu miejskiego) i dominium (jako organ zarządu wiejskiego).
Dominium składało się z jednej albo kilku wsi należących do jednego lub kilku właścicieli. Właściciel dominium sprawował władzę administracyjną i sądowniczą z tytułu przysługującej mu zwierzchności nad poddanymi.
Funkcje zlecone przez cyrkuł mógł wykonywać właściciel osobiście lub za pośrednictwem opłacanych przez właściciela mandatariusza (urzędnika dworskiego) w zakresie administracyjnym i justycjariusza (sędziego dominialnego) w zakresie sądowym. Dominium rozpatrywało sprawy cywilne oraz drobne sprawy karne. Od decyzji dominium można było się odwołać do cyrkułu, a następnie do gubernium.
Z racji tego, że dominium wykonywało wszystkie polecenia cyrkułu, łącznie ze ściąganiem podatków, powoływaniem rekruta, dla miejscowej ludności dwór stał się nienawistnym narzędziem administracyjnym.
Reformy józefińskie stopniowo ograniczyły zakres władzy dominium.
W latach 1848-1849 w Galicji istniały 6022 wsie, zorganizowane w 2558 dominiów (w tym 2499 prywatnych).
Ustawa z 12 sierpnia 1866 zlikwidowała dominia, ustanawiając zamiast nich gminy wiejskie i obszary dworskie.

</doc>
<doc id="1318105" url="https://pl.wikipedia.org/wiki?curid=1318105" title="Nowa Gazeta Lokalna">
Nowa Gazeta Lokalna

Nowa Gazeta Lokalna – polski tygodnik społeczno-polityczny wydawany przez spółkę Lokalna Sp. z o.o. Ukazuje się w Kędzierzynie-Koźlu i powiecie kędzierzyńsko-kozielskim. Ukazuje się od 2007.
"Nowa Gazeta Lokalna" do 2007 r. nosiła nazwę "Gazeta Lokalna". Pierwsze wydanie „Gazety Lokalnej” pojawiło się na rynku w maju 1999 roku. Jej działalność była wówczas dofinansowana przez miasto Kędzierzyn-Koźle, a wydawcą gazety był Miejski Ośrodek Kultury. Obecnie gazeta jest niezależna i wydaje ją spółka Lokalna Sp. z o.o. założona przez pracowników. Spółka wydaje także portal Lokalna24.
Siedziba.
"Nowa Gazeta Lokalna"
Redakcja Tygodnika
ul. Józefa Balwirczaka 1
47-200 Kędzierzyn-Koźle

</doc>
<doc id="1318106" url="https://pl.wikipedia.org/wiki?curid=1318106" title="Luba Gawisar">
Luba Gawisar

Luba Gawisar, pierwotnie Luba Grasberg, z domu Zylberg, ps. "Zielona Marysia" (hebr. לובה גביסר; ur. 8 maja 1924 w Warszawie, zm. 8 listopada 2011 w Tel Awiwie) – żydowska działaczka ruchu oporu w getcie warszawskim, uczestniczka tamtejszego powstania.
Życiorys.
Urodziła się w Warszawie w zasymilowanej rodziny żydowskiej, jako jedyne dziecko Jakóba Zylberga, właściciela hurtowni papierosów, i jego żony Racheli. 
Po przesiedleniu do getta warszawskiego zamieszkała z rodziną przy ulicy Gęsiej, a sama podjęła pracę w urzędzie pocztowym. Między wielką akcją deportacyjną w lecie 1942 roku a tzw. akcją styczniową (1943) przeszła na stronę aryjską i dzięki pomocy Aleksandra Kamińskiego zamieszkała na poddaszu kamienicy przy ulicy Pańskiej 5, które wkrótce stało się punktem kontaktowym Żydowskiej Organizacji Bojowej za murami. Przynosiła do tego mieszkania broń, którą następnie zabierano do getta. 
Po powstaniu w getcie u Luby ukrywali się Marek Edelman, Cywia Lubetkin, Icchak Cukierman i inni. Luba miała tzw. dobry „aryjski” wygląd, świetnie mówiła po polsku. Opiekowała się Żydami ukrywającymi się w mieście, m.in. dostarczała im pieniądze. Po powstaniu warszawskim do końca wojny mieszkała w Grodzisku. 
Od 1946 mieszkała w Izraelu – początkowo w kibucu Lochame ha-Geta’ot, a następnie w Tel Awiwie. Uczestniczyła w obchodach 65. rocznicy wybuchu powstania w getcie warszawskim.

</doc>
<doc id="1318113" url="https://pl.wikipedia.org/wiki?curid=1318113" title="August Ernst Zinserling">
August Ernst Zinserling

August Ernst Zinserling (ur. 1780 w Weimarze, zm. 1831 w Sankt Petersburgu) – niemiecki filolog klasyczny, historyk, profesor Królewskiego Uniwersytetu Warszawskiego w latach 1817-1831, gdzie wykładał literaturę rzymską w języku łacińskim. 
W latach 1800-1807 jako nauczyciel w szkole klasztornej w Ilfeld, a następnie do 1815 roku jako profesor w instytucie dla chłopców w Kassel. Jest autorem historii Rzymu w języku francuskim: "Histoire romaine" (Varsovie 1824).

</doc>
<doc id="1318116" url="https://pl.wikipedia.org/wiki?curid=1318116" title="Katedra w Bonn">
Katedra w Bonn

Katedra Świętych Kasjusza, Florencjusza i Marcina – najstarszy i najważniejszy kościół katolicki w Bonn, dawna świątynia pod wezwaniem Kasjusza i Florencjusza – nawróconych rzymskich legionistów z Legii Tebańskiej i męczenników. Obecna świątynia pochodzi z XI wieku wówczas otrzymała trzecie wezwanie – świętego Marcina. Katedra odgrywała rolę konkatedry na terenie arcybiskupstwa kolońskiego, ponadto w XIV wieku pełniła stanowiła miejsce koronacji dwóch niemieckich antykrólów. Miejsce pochówku kilku arcybiskupów Kolonii. Jeden z ważniejszych przykładów sztuki romańskiej z czasów Hohenstaufów.
Dzieje.
Dzieje katedry są ściśle związane z historią miasta. W I wieku Rzymianie założyli na tym terenie obóz znany jako "Castra Bonnensia". Przetrwał upadek Cesarstwa rzymskiego, stając się później osadą cywilną. W XI w. miasto frankońskie znane jako Bonnburg.
Ok. 235, dwaj żołnierze stacjonujący w "Castra Bonnensia", Kasjusz i Florencjusz, zostali zamordowani za przyjęcie wiary chrześcijańskiej. Według tradycji, w IV wieku Święta Helena matka Konstantyna Wielkiego ofiarowała kaplicę w miejscu pochówku obu męczenników. Na ten temat nie ma potwierdzeń źródłowych, ale w wyniku badań archeologicznych potwierdzono istnienie starorzymskiej bazyliki i nekropolii z czasów konstantyńskich. Była to świątynia niewielka – długa na 13,70 m i szeroka na 8,80 m o jednej nawie. Świątynia była kilkakrotnie rozbudowywana w VII – IX w.
Około 1050 zburzono kościół, i na jego miejscu rozpoczęto budowę obecnej świątyni w stylu romańskim. Powstawał on w kilku etapach, przez dwa kolejne stulecia. W 1166 ukończono budowę wschodniego chóru zamkniętego półokrągłą absydą, który flankują dwie wieże. Transept, korpus nawowy oraz chór zachodni budowano do 1224. Na skrzyżowaniu naw powstała wieża na planie oktogonu. Inwestycja ta jest ściśle związana z przeniesieniem siedziby arcybiskupstwa kolońskiego do Bonn. Władza w Kolonii, od wieków miasta biskupiego została przejęta przez mieszczaństwo, która stała się Wolnym Miastem Rzeszy. W celu zachowania własnej suwerenności siedziba arcybiskupa była przeniesiona do sąsiedniego Bonn.
W 1643, Kasjusz i Florencjusz zostali oficjalnie uznani za patronów Bonn. Zabytkowa późnoromańska substancja katedry była narażona na zniszczenia; w 1583–89 i w 1689, oraz w okresie II wojny światowej, kiedy została zbombardowana przez siły RAF-u. Odbudowy i konserwacje świątyni (ostatnia w latach 50. XX wieku) przywróciły świątyni dawną świetność. W 1956, papież Pius XII nadał katedrze status bazyliki mniejszej.
Papież Jan Paweł II dwukrotnie wizytował bońską katedrę (1980 i 1983).
Miejsce koronacji władców Niemiec.
W katedrze odbyły się dwie koronacje władców Niemiec, lecz te wydarzenia weszły do historii jako część sporu dynastycznego pomiędzy ubiegającymi się o koronę Rzeszy możnowładcami wywodzącymi się z trzech dynastii Habsburgów, Luksemburgów oraz Wittelsbachów. 
Arcybiskup koloński Henryk z Virneburga koronował 25 listopada 1314 Fryderyka III Habsburga (zwanego Pięknym) jako króla Niemiec. Był jednak antykrólem 1314–1325, Ludwika IV Bawarskiego, który koronował się wcześniej na monarchę w Akwizgranie. W latach 1325–1330 był koregentem Wittelsbacha.
Druga koronacja odbyła się w bońskiej katedrze 26 listopada 1346. Arcybiskup Kolonii Walram z Jülich koronował margrabiego Moraw Karola IV na króla niemieckiego. Koronę przyjął również jako antykról niemiecki wobec Ludwika Bawarskiego, co było częścią sporu Karola z bawarskimi Wittelsbachami. W tym samym roku Karol IV został także królem Czech i hrabią Luksemburga, zaś po śmierci 1347 Ludwika IV Bawarskiego przyjął w Akwizgranie tytuł króla Rzeszy.
Miejsce pochówku arcybiskupów.
Katedra w Bonn jest miejscem spoczynku czterech arcybiskupów Kolonii:
Wystrój wnętrza.
Katedra w Bonn zawiera liczne dzieła stanowiące przekrój dziejów sztuki od romanizmu do współczesności. 
Poniżej chóru muzycznego znajduje się ponad naturalnej wielkości figura Św. Heleny ufundowana przez kardynała Franza Wilhelma von Wartenberg. Dzieło to wykonane jest z brązu. Święta Helena trzyma swój atrybut – krzyż, ku któremu sugestywnie kieruje swój wzrok.
W kaplicy w przyziemiu wieży północnej znajduje się romańska chrzcielnica o prostej kubicznej misie, ze współczesną pokrywą z płaskorzeźbionym motywem morza i wyspy na której stoi Arka Noego. Obok chrzcielnicy przy ścianie znajduje się ołtarz z obrazem z 1704 przedstawiającym Trójcę Świętą przyjmująca do nieba świętych Helenę, Kasjusza i Florencjusza, spoglądających na rozległą panoramę Bonn.
W południowym ramieniu transeptu znajduje się barokowy (1608) ołtarz Św. Jana Chrzciciela z alabastrową płaskorzeźba przedstawiającą scenę Chrztu Chrystusa, oraz Św. Jana Ewangelistę jako piszącego. Ściany pokrywa polichromia z przedstawieniami m.in. Św. Krzysztofa.
Na ścianach północnego ramienia transeptu zachowały się fragmenty polichromii z 1400 m.in. z przedstawieniem Trzech Króli patronów biskupstwa kolońskiego, którzy spoczywają w tamtejszej katedrze, Świętym Marcinem wręczającym płaszcz żebrakowi. Ponadto tu znajduje się wykonany z piaskowca sarkofag Ruprechta, arcybiskupa kolońskiego (1463–1478), późnogotycka tumba. Na płycie wierzchniej płaskorzeźbiony wizerunek biskupa w stroju pontyfikalnym zwyciężającego lwa. Ściany boczne tumby zdobią arkady z motywem trójliścia oraz tarcze herbowe.
Przy łuku tęczy oddzielającym korpus nawowy od prezbiterium znajdują się dwie romańskie pełnoplastyczne rzeźby (ok. 1200) przedstawiające anioła i diabła. Poniżej prezbiterium, które niegdyś służyło wyłącznie duchownym znajduje się romańska krypta – trójnawowa nakryta sklepieniem krzyżowo-kolebkowym. Ściany prezbiterium pokrywa XIX-wieczna polichromia, na konsze absydy znajduje się mozaika z przedstawieniem "Deesis" o formach bizantyjskich, wykonana w 1894 w Wenecji. Na sklepieniu zachował się fragment dawnej polichromii z ok. 1300, przedstawiający scenę Wniebowzięcia Marii, oraz medaliony z popiersiami proroków. Siedem okien absydy otrzymało w 1952 witraże z cyklem przedstawiającym siedem dni Stworzenia świata. Obecny główny ołtarz powstał w 1865, według projektu Heinricha Wiethasena. Zdobią go wyrzeźbione przez Edmunda Renarda figury świętych Kasjusza, Florencjusza, Marcina i Heleny. Nieopodal, przy ścianie znajduje się płyta nagrobna arcybiskupa Engelberta II z Falkenburga (sprawującego rządy w latach 1261-1274) wykonana z czerwonego piaskowca przedstawiającego zmarłego powyżej którego unoszą się dwa anioły podtrzymującego symboliczny niebiański firmament.

</doc>
<doc id="1318117" url="https://pl.wikipedia.org/wiki?curid=1318117" title="DeeJay Delta">
DeeJay Delta

DeeJay Delta, właśc. Łukasz Żelezny (ur. 23 marca 1981) – jeden z najbardziej znanych, polskich twórców szeroko pojętej muzyki drum and bass.
Aktywny od 1998 r., wcześniej (lata 1993–1998) działający na tzw. amigowej demoscenie. Znany między innymi ze współpracy z członkiem zespołu T.Love – Sidneyem Polakiem.

</doc>
<doc id="1318119" url="https://pl.wikipedia.org/wiki?curid=1318119" title="Gubernatorzy generalni Gambii">
Gubernatorzy generalni Gambii

Gubernator generalny Gambii – funkcja istniejąca w systemie politycznym Gambii od uzyskania przez to państwo niepodległości w 1965 do wprowadzenia w nim systemu republikańskiego w 1970. Gubernatorzy generalni reprezentowali monarchę brytyjskiego, będącego formalną głową państwa, i wykonywali w jego imieniu wszystkie jego uprawnienia (choć w praktyce wyłącznie na wniosek rządu).

</doc>
<doc id="1318121" url="https://pl.wikipedia.org/wiki?curid=1318121" title="John Proby (1. hrabia Carysfort)">
John Proby (1. hrabia Carysfort)

John Proby, 1. hrabia Carysfort (ur. 12 sierpnia 1751, zm. 7 kwietnia 1828), był brytyjskim politykiem i dyplomatą. 
Życiorys.
Jego ojcem był John Proby, 1. baron Carysfort, a matką Elizabeth Allen. John junior kształcił się w Westminster School i w Trinity College na Uniwersytecie Cambridge. W roku 1779 został członkiem Royal Society. W 1784 otrzymał order Świętego Patryka. Od 1790 roku zasiadał w parlamencie (z okręgu East Looe).
W latach 1800-1802 poseł brytyjski w Berlinie.

</doc>
<doc id="1318122" url="https://pl.wikipedia.org/wiki?curid=1318122" title="Anders Odden">
Anders Odden

Anders Odden (ur. 20 grudnia 1972 w Stavanger) – norweski muzyk, kompozytor i wokalista. Nagrywał i współpracował m.in. z takimi zespołami jak: Apoptygma Berzerk, The Young Gods, Magenta, Satyricon, Celtic Frost, Pigface oraz Ministry.
Życiorys.
Anders Odden urodził się 20 grudnia 1972 roku w Stavanger, skąd w dzieciństwie przeniósł się do Fredrikstad. W wieku siedmiu lat uległ fascynacji muzyką KISS. Zaistniał jako muzyk w latach 80., w 1988 roku dołączył do jednej z pierwszych grup black metalowych w Norwegii – Cadaver. Potem odnosił sukcesy w innych zespołach, m.in. Apoptygma Berzerk i Magneta, jednak w późnych latach 90. powrócił do Cadaver. W 2004 roku, po powrocie z tournée z Morbid Angel, Extreme Noise Terror, Mayhem i 2 wspaniałych albumach, Anders Odden ostatecznie pożegnał się z zespołem Cadaver. Wydał album "You And Me Against The World" wraz z grupą Apoptygma Berzerk. W 2006 roku do współpracy zaprosił go metalowy zespół Celtic Frost. Wraz z nim odwiedził Europę, USA, Kanadę oraz Japonię podczas tournée Monotheist, które skończyło się w 2007 roku. Po rozpadzie Celtic Frost w 2008 roku Anders Odden nagrał kolejny album z grupą Magneta. Od roku 2009 jest członkiem zespołu DMTMC.

</doc>
<doc id="1318123" url="https://pl.wikipedia.org/wiki?curid=1318123" title="Moisés Villarroel">
Moisés Villarroel

Moisés Fermín Villarroel Ayala (ur. 12 lutego 1976 w Viña del Mar) – piłkarz chilijski grający na pozycji prawego pomocnika.
Kariera klubowa.
Karierę piłkarską Villarroel rozpoczął w klubie Santiago Wanderers, wywodzącym się z miasta Valparaíso. W jego barwach zadebiutował w 1995 roku w drugiej lidze chilijskiej i w tym samym sezonie awansował z nim do pierwszej ligi. W 1998 roku spadł jednak z tym zespołem do Primera B, ale już po roku znów wywalczył awans do ekstraklasy. W 2001 roku po raz pierwszy w karierze wywalczył mistrzostwo kraju, dzięki czemu w 2002 roku wystąpił w rozgrywkach Copa Libertadores oraz Recopa Sudamericana. W barwach Wanderers przez 8 sezonów rozegrał 167 meczów i zdobył 12 goli
W 2003 roku Villarroel przeszedł do ówczesnego mistrza kraju, stołecznego CSD Colo-Colo, w którym, podobnie jak w Wanderers, stał się podstawowym zawodnikiem i filarem prawej strony pomocy. W sezonie 2005 doszedł z Colo-Colo do ćwierćfinału play-off, a jego klub odpadł po meczu z Deportes La Serena. Dużo lepiej poszło Colo-Colo z Moisésem w składzie w kolejnym sezonie. Zespół po raz 24 w historii wygrał fazę Apertura, a następnie dotarł do finału Copa Sudamericana, w którym przegrał po dwumeczu z meksykańskim klubem CF Pachuca. Na koniec sezonu zawodnik pomógł Colo-Colo w wygraniu fazy Clausura. W 2007 roku znów najpierw wywalczył mistrzostwo fazy Apertura, a w drugiej połowie sezonu - Clausura.
Kariera reprezentacyjna.
W reprezentacji Chile Villarroel zadebiutował 29 kwietnia 1997 roku w wygranym 6:0 spotkaniu z Wenezuelą. W tym samym roku po raz pierwszy znalazł się w drużynie Chile na Copa América. Zaliczył także turnieje Copa América 1999, Copa América 2001 i Copa América 2004. W 1998 roku został powołany przez Nelsona Acostę do kadry na Mistrzostwa Świata we Francji. Na tym turnieju był podstawowym zawodnikiem Chile i zagrał we wszystkich grupowych meczach: z Włochami (2:2), z Austrią (1:1) i z Kamerunem (1:1). Ostatni mecz w reprezentacji rozegrał w 2005 roku. W kadrze narodowej zagrał 34 razy i zdobył 1 gola.

</doc>
<doc id="1318124" url="https://pl.wikipedia.org/wiki?curid=1318124" title="Moises Villarroel">
Moises Villarroel



</doc>
<doc id="1318129" url="https://pl.wikipedia.org/wiki?curid=1318129" title="The Dismemberment Plan">
The Dismemberment Plan

The Dismemberment Plan – zespół zaliczany do muzyki z gatunku post punk i indie rock z silnymi wpływami jazzu, r'n'b, hip-hopu i funku. Powstał w 1993 roku. Pierwotnymi twórcami zespołu byli: Eric Axelson, Jason Caddell, Steve Cummings oraz Travis Morrison. Po nagraniu swojego pierwszego albumu w 1995 roku, Joe Easleya zastąpił Steve Cummings. Przez większą część swojej kariery zespół związany był z lokalnym labelem DeSoto. W latach 1998-1999 byli związani z dużą wytwórnią Interscope co zaowocowało epką "The Ice of Boston", oraz funduszami na nagranie albumu "Emergency &amp; I", który ostatecznie wydany został niezależnie. Po rozwiązaniu się w 2003 roku Travis zaczął występować solo, a sekcja rytmiczna zaczęła grać w Statehood. Zespół reaktywował się na dwa koncerty w roku 2007.

</doc>
<doc id="1318132" url="https://pl.wikipedia.org/wiki?curid=1318132" title="Anna Bajer">
Anna Bajer

Anna Bajer (ur. w 1964) – polska aktorka teatralna i filmowa, lalkarka, także wokalistka. Absolwentka Wydziału Lalkarskiego PWST we Wrocławiu (1987).
Teatr.
Od 1987 roku jest zatrudniona jako aktorka Wrocławskiego Teatru Lalek. Zadebiutowała 21 lutego 1988 roku w podwójnej roli Sroki i Szarej kotki w spektaklu "Kot, pies i jazz" w reżyserii Wiesława Hejny na deskach tego właśnie teatru. Występuje zwykle w przedstawieniach lalkowych kierowanych do najmłodszych widzów. Zagrała też główną rolę żeńską w spektaklu "Nikt mnie nie zna" (2004), według sztuki Aleksandra Fredry. Partnerował jej Marcin Rogoziński.

</doc>
<doc id="1318134" url="https://pl.wikipedia.org/wiki?curid=1318134" title="Wiertarka stołowa">
Wiertarka stołowa

Wiertarka stołowa - niewielka obrabiarka ustawiana na stole warsztatowym. Działa podobnie jak zwykła wiertarka, lecz służy do stacjonarnego wiercenia otworów w metalu, drewnie, tworzywach sztucznych itp.

</doc>
<doc id="1318136" url="https://pl.wikipedia.org/wiki?curid=1318136" title="Gubernatorzy generalni Fidżi">
Gubernatorzy generalni Fidżi

Gubernator generalny Fidżi – funkcja istniejąca w systemie politycznym Fidżi od uzyskania przez to państwo niepodległości w 1970 do wprowadzenia w nim systemu republikańskiego w 1987. Gubernatorzy generalni reprezentowali monarchę brytyjskiego, będącego formalną głową państwa, i wykonywali w jego imieniu wszystkie jego uprawnienia (choć w praktyce wyłącznie na wniosek rządu).

</doc>
<doc id="1318137" url="https://pl.wikipedia.org/wiki?curid=1318137" title="Ronald Hugo Fuentes">
Ronald Hugo Fuentes



</doc>
<doc id="1318139" url="https://pl.wikipedia.org/wiki?curid=1318139" title="Francis James Jackson">
Francis James Jackson

Francis James Jackson (ur. w grudniu 1770, zm. 5 sierpnia 1814) – brytyjski dyplomata.
W latach 1772–1783 zajmował się sprawami wynajmu żołnierzy od niemieckich armii poszczególnych księstw (min. armia najemna Hesji-Kassel) do walki przeciw zbuntowanym amerykańskim kolonistom. Przez kilka miesięcy roku 1796 był brytyjskim ambasadorem w Konstantynopolu.
W latach 1802–1806 poseł brytyjski w Berlinie. W 1806 roku musiał uciec zanim do stolicy Prus wkroczy Napoleon Bonaparte. W latach 1809–1811 brytyjski ambasador w USA.

</doc>
<doc id="1318140" url="https://pl.wikipedia.org/wiki?curid=1318140" title="Klawerianki">
Klawerianki

Zgromadzenie Sióstr Misjonarek św. Piotra Klawera (łac. Sodalitas Sancti Petri Claver pro Missionibus Africanis) – żeńskie zgromadzenie zakonne, zajmujące się opieką duchową i materialną nad misjami.
Powstanie zgromadzenia.
Powstało 29 kwietnia 1894 roku jako Sodalicja św. Piotra Klawera dla Misji Afrykańskich, z inicjatywy błogosławionej Marii Teresy Ledóchowskiej. Z czasem przekształcił się w Zgromadzenie Sióstr Misjonarek św. Piotra Klawera. Zakon został zatwierdzony dnia 7 marca 1910 roku przez papieża Piusa X. 
Cele.
Celem zakonu jest niesienie pomocy duchowej i materialnej misjom katolickim, przede wszystkim w Afryce. Jednak z biegiem czasu cel ten został poszerzony o misje na całym świecie. Duchowość zakonu jest określana jako duchowość ignacjańska. Zakon wydaje miesięcznik „Echo z Afryki i z innych kontynentów” oraz Kalendarz Klaweriański.
Habit.
Habit zgromadzenia jest prosty. Dominującym kolorem jest szary, jedynie kołnierzyk jest koloru białego. Siostry noszą także medalik.
Domy zakonne w Polsce.
Domy zakonne w Polsce znajdują się w Krośnie, Podkowie Leśnej, Krakowie, Poznaniu oraz w Świdnicy. Dom generalny znajduje się w Rzymie.

</doc>
<doc id="1318141" url="https://pl.wikipedia.org/wiki?curid=1318141" title="Andrzej II Arpadowicz">
Andrzej II Arpadowicz



</doc>
<doc id="1318144" url="https://pl.wikipedia.org/wiki?curid=1318144" title="Wronskian">
Wronskian



</doc>
<doc id="1318145" url="https://pl.wikipedia.org/wiki?curid=1318145" title="Tuska Open Air Metal Festival">
Tuska Open Air Metal Festival

Tuska Open Air Metal Festival (w skrócie Tuska, fiń. ból, agonia) – największy festiwal muzyczny poświęcony wyłącznie muzyce heavymetalowej i pokrewnym stylom muzycznym w krajach nordyckich. Festiwal "Tuska" odbywa się corocznie, nieprzerwanie od 1998 w parku w Kaisaniemi (w centrum Helsinek, stolicy Finlandii) w dniach 27 - 29 lipca. W 2006 na festiwal przybyło ponad 33 000 fanów muzyki metalowej, na scenach wystąpiło 32 artystów, w tym Anathema, Celtic Frost, Opeth, Sodom, Venom oraz fińskie zespoły Amorphis i Sonata Arctica. Festiwal podzielony jest na 3 sceny: "Inferno", "Sue" i scenę główną - "Radio Rock" (do 2007 "Radio City").
Artyści według lat.
1998.
Absurdus, Am I Blood, Babylon Whores, Barathrum, Corporal Punishment, Crimson Midwinter, D-Ray, Gandalf, Gorgoroth, Hundred Years, Impaled Nazarene, Kyyria, Nemeh's O.D., Timo Rautiainen &amp; Trio Niskalaukaus
1999.
...And Oceans, 45 Degree Woman, Afterworld, Amorphis, Barathrum, Bury Me Deep, D-Ray, Dark Tranquillity, Divine Decay, Gandalf, Itä-Saksa, Jimsonweed, Lullacry, Nightwish, Painflow, Purity, Sentenced, Soul Above, Tarot, The 69 Eyes, Throne of Chaos, Timo Rautiainen &amp; Trio Niskalaukaus, Twilight Opera, Two Witches
2000.
Babylon Whores, Children of Bodom, Diablo, Eternal Tears of Sorrow, Finntroll, Gamma Ray, Impaled Nazarene, Lullacry, Metal Gods, Nightwish, Pain, Reduce to Ash, Satyricon, Sinergy, Stone, Terveet Kädet, The Black League, The Crown, Timo Rautiainen &amp; Trio Niskalaukaus, To/Die/For
2001.
45 Degree Woman, Amon Amarth, Amorphis, Daniel Lion Eye And The Rollers, Drive, Eläkeläiset, Finntroll, Gandalf, Headplate, Impaled Nazarene, In Flames, Katatonia, Kotiteollisuus, Rhapsody of Fire, Rotten Sound, Stratovarius, The 69 Eyes, Timo Rautiainen &amp; Trio Niskalaukaus, Transport League, United Underworld, Yearning
2002.
Ajattara, Blake, Bruce Dickinson, Diablo, Demigod, Ensiferum, Impaled Nazarene, Machine Head, Maj Karman Kauniit Kuvat, Marduk, Moonsorrow, Mustasch, Nightwish, Sara, Sentenced, Sonata Arctica, Suburban Tribe, Sunride, The Crown, Timo Rautiainen &amp; Trio Niskalaukaus, Verenpisara
2003.
Amorphis, Arch Enemy, Barathrum, Behemoth, Children of Bodom, Divine Decay, Edguy, Finntroll, Horna, Immortal Souls, Lordi, Lost Horizon, Lullacry, Mannhai, Mauron Maiden, Ministry, Mokoma, Moonsorrow, Norther, Reverend Bizarre, Rotten Sound, Sentenced, Soulfly, Stratovarius, Tarot, The 69 Eyes, The Haunted, Thunderstone, Thyrane, Timo Rautiainen &amp; Trio Niskalaukaus, Type O Negative
2004.
Beseech, Blake, Chaosbreed, Charon, Dark Funeral, Dark Tranquillity, Death Angel, Dew-Scented, Diablo, Dio, Dismember, Drive, D.S.K., Ensiferum, Fear Factory, In Flames, Impaled Nazarene, Kilpi, Kotiteollisuus, Nasum, Nightwish, Machine Men, Mokoma, Sinergy, Soilwork, Sonata Arctica, Suburban Tribe, Swallow the Sun, Timo Rautiainen &amp; Trio Niskalaukaus, Trollheim's Grott, Turisas, Twilightning
2005.
Accept, Ajattara, Amoral, Apocalyptica, Callisto, Children of Bodom, Deathchain, Destruction, Dimmu Borgir, Evergrey, Finntroll, Gamma Ray, Hieronymus Bosch, Lake of Tears, Malediction, Mnemic, Monster Magnet, Naglfar, Pain Confessor, Paska, Primal Fear, Rotten Sound, Scarve, Sentenced, Sinking, Skyclad, Stam1na, Teräsbetoni, Testament, Thunderstone, Turmion Kätilöt, Viikate, Wintersun
2006.
Amorphis, Anathema, April, Arch Enemy, Burst, Celtic Frost, Deathstars, Diablo, Epica, Freedom Call, Gojira, Impaled Nazarene, Kalmah, Mendeed, Metsatöll, Mokoma, Nine, Norther, Opeth, Pain Confessor, Sodom, Sonata Arctica, Stam1na, Suburban Tribe, Swallow the Sun, Tarot, The Scourger, The Sisters of Mercy, Timo Rautiainen, Venom, Verjnuarmu, Wintersun
2007.
45 Degree Woman, Before The Dawn, Blind Guardian, Brother Firetribe, Children of Bodom, D'espairsRay, DragonForce, Emperor, Finntroll, Hatesphere, Immortal, Imperia, Insomnium, Isis, Katatonia, Legion of the Damned, Maj Karma, Mercenary, Misery Index, Moonsorrow, Moonspell, Naildown, Nicole, Pain, Profane Omen, Scent of Flesh, Stratovarius, Sturm Und Drang, Thunderstone, Turisas, Vader, W.A.S.P.
2008.
Amon Amarth, Before the Dawn, Behemoth, Carcass, Diablo, Dimmu Borgir, Discard, Dream Evil, Dying Fetus, Entombed, Fields of the Nephilim, Ghost Brigade, Job for A Cowboy, Kalmah, Killswitch Engage, Kiuas, Kreator, KYPCK, Mokoma, Morbid Angel, Nile, Noxa, Primordial, Shade Empire, Slayer, Sonata Arctica, Sotajumala, Stam1na, The Scourger, The Sorrow, Tracedawn i Týr
2009.
All That Remains, Amoral, Amorphis, The Black Dahlia Murder, Callisto, Dauntless, Deathchain, Eluveitie, Ensiferum, Evile, Firewind, Gama Bomb, Girugamesh, Gojira, Immortal, Jon Oliva's Pain, Legion of the Damned, Medeia, Mucc, My Dying Bride, Neurosis, Parkway Drive, Paul Gilbert, Pestilence, Profane Omen, Rotten Sound, Sabaton, Stam1na, Suicidal Tendencies, The Faceless, Tukkanuotta i Volbeat
2010.
Amatory, Armed For Apocalypse, Barren Earth, Blake, Bloodbath, Cannibal Corpse, Crowbar, Devin Townsend Project, Finntroll, FM2000, Hypocrisy, Ihsahn, Insomnium, Kamelot, Megadeth, Nevermore, Nile, Obituary, Overkill, Pain, Rytmihäiriö, Satyricon, Sotajumala, Survivors Zero, Swallow The Sun, Tarot, Testament, The Arson Project, Torture Killer, Trigger the Bloodshed, Turmion Kätilöt, W.A.S.P., Warmen

</doc>
<doc id="1318148" url="https://pl.wikipedia.org/wiki?curid=1318148" title="Reformy józefińskie">
Reformy józefińskie

Reformy józefińskie – reformy administracyjne, kościelne, sądownicze, społeczne, agrarne, szkolne i wojskowe, wprowadzone w Austrii w latach 1780–1790 przez cesarza Józefa II Habsburga.
Reformy józefińskie miały służyć idei stworzenia nowoczesnego państwa, centralizmu i wewnętrznej konsolidacji państwa, podniesienia jego poziomu gospodarczego i podporządkowaniu państwu Kościoła katolickiego (tzw. "józefinizm"). Celem była również likwidacja przeżytków stanowych oraz odebranie władzy feudalnym rządcom poszczególnych prowincji i ziem.
Reformy agrarne.
W zakresie stosunków agrarnych zalicza się do nich także reformy z lat 1765–1780, z okresu jego współregencji z matką, Marią Teresą. Głównym celem reform agrarnych było zwiększenie możliwości podatkowych chłopów, poprawa ich położenia jako dostarczycieli rekruta oraz rozładowanie napiętej sytuacji na wsi. W 1767 ograniczono na Węgrzech pańszczyznę i zakazano rugowania chłopów z ziemi.
Podobne patenty regulujące sytuację chłopów wydano w 1771 dla Śląska Cieszyńskiego, w 1772 dla Dolnej Austrii, w 1775 dla Czech, Moraw i Galicji, w 1778 dla Styrii. Tzw. "patent urbarialny" wprowadzony w 1767 roku przez cesarzową Marię Teresą, ograniczający pańszczyznę do 2 dni w tygodniu, w Siedmiogrodzie nie został wprowadzony z powodu sprzeciwu szlachty.
W 1781 cesarz zniósł poddaństwo osobiste chłopów i ograniczył jurysdykcję patrymonialną, chłopi otrzymali wolność przenoszenia się z miejsca na miejsce, wprowadzono zakaz ich rugowania, dziedziczne prawo do zajmowania gruntów, możliwość procesowania się z panami, określono ich powinności wobec dworu.
W Galicji w 1775 zniesiono pańszczyznę w niedziele i święta, a także zakazano jej zwiększania. Zabroniono panom stosowania kar grzywny oraz ograniczono kary cielesne. W 1781 zezwolono chłopom na odwoływanie się do władz państwowych od wyroku sądu pańskiego i określono minimum pańszczyzny od kmieci na 3 dni w tygodniu. W 1782 rozciągnięto na Galicję ustawę o zniesieniu poddaństwa (jednak tylko dla części chłopów). Ustanowiono w 1785 odpowiedzialność materialną dziedzica za skrzywdzenie poddanego. W następnym roku pozbawiono panów funkcji sądowniczych oraz szczegółowo określono metody egzekwowania pańszczyzny (tzw. "Robotpatent") i jej maksymalnego wymiaru (156 dni w roku). W 1787 zapewniono nieusuwalność z gruntów chłopów spełniających swoje powinności.
Reforma administracji państwowej.
Dokonano centralizacji naczelnych instytucji administracji państwowej, zniesiono zarządy krajowe, rozbudowano zaś administrację prowincjonalną. W 1781 zniesiono również większość prawnych ograniczeń dotyczących Żydów, otwierając drogę do ich asymilacji i aktywizacji gospodarczej.
Wprowadzono język niemiecki jako urzędowy na terenie całego kraju (na Węgrzech wcześniej była to łacina).
W 1784 wprowadzono ostry system protekcyjny, zakazując sprowadzania do monarchii tych zagranicznych produktów, które mogły być zastąpione krajowymi (sprowadzane mimo zakazu luksusowe towary publicznie palono).
W 1789 przygotowano głęboką reformę systemu podatkowego, którego podstawą miał być dochód z ziemi (opodatkowanie zarówno gruntów chłopskich, jak i dominialnych), przy całkowitej zamianie pańszczyzny na czynsze, nie został on jednak wprowadzony.
W 1784 włączono Galicję w austriacki obszar celny. Reformy administracyjne po 1780 znacznie ograniczyły kompetencje lwowskiego Gubernium, zarządzającego dotąd Galicją.
Reforma prawa.
Skodyfikowano prawo sądowe: w 1783 wprowadzono śluby cywilne, w 1786 nowy kodeks cywilny, w 1787 – karny (tzw. "Józefina"), znoszący m.in. procesy o czary i apostazję, kwalifikowaną karę śmierci (w praktyce – w ogóle karę śmierci). Już w 1773 utworzono Fundusz Edukacyjny, któremu przekazano majątek skasowanego w 1773 zakonu jezuitów, następnie dokonano głębokiej reformy szkolnictwa powszechnego (do 1780 powstało około 500 nowych szkół ludowych). W 1781 wydano edykt o tolerancji dla protestantów i prawosławnych ("patent tolerancyjny"), w 1782 – dekret o kasacie wszystkich zgromadzeń zakonnych (pierwsze kasaty już w 1769) nie zajmujących się szkolnictwem, nauką lub opieką nad chorymi (zlikwidowano ponad 700 domów zakonnych skupiających ok. 38 tys. zakonników i zakonnic). Skonfiskowane majątki przeznaczono przede wszystkim na rozbudowę sieci parafii (w latach 1782–1783 utworzono około 800 nowych parafii), stworzono państwowy system kształcenia duchownych.
Reforma wojska.
Reformowano i powiększano armię, wprowadzając pruskie wzory i nowy system poboru (dożywotnia służba wojskowa chłopów).
Skutki reform.
Rządy Józefa II, początkowo „wolnomyślne”, wkrótce ewoluowały ku systemowi policyjnemu: od 1782 organizowano i rozbudowywano w poszczególnych krajach monarchii dyrekcje policji, sieć tajnych agentów, system szpiegostwa, donosicielstwa i prowokacji.
Reformy józefińskie w wielu przypadkach zbyt radykalne na owe czasy, w innych zaś nie spełniające rozbudzonych oczekiwań (np. chłopów czy mieszczan), ograniczały też partykularne interesy poszczególnych krajów monarchii.
Spotkały się z tego powodu z silnym oporem prawie wszystkich stanów i prowincji, zwłaszcza na Węgrzech (powstanie chłopskie w Siedmiogrodzie w 1784) i w Belgii (powstanie antyaustriackie w latach 1789–1791). W latach 1790–1792 zostały one w znacznej części wycofane lub złagodzone przez cesarza Leopolda II.
Reformy józefińskie, wbrew intencjom twórców, przyśpieszyły także powstanie nowoczesnych ruchów narodowościowych.

</doc>
<doc id="1318152" url="https://pl.wikipedia.org/wiki?curid=1318152" title="Maple Leaf Rag">
Maple Leaf Rag

Maple Leaf Rag - wczesna ragtime'owa kompozycja na fortepian Scotta Joplina z 1899 roku. 
Utwór ten był pierwszym instrumentalnym utworem, który sprzedał się w ponad milionowym nakładzie.
W 1916 Joplin nagrał "Maple Leaf Rag" dla wytwórni płytowej Cannorized and Aeolian Uni-Record, razem ze innymi utworami ragtime'owymi - "Something Doing", "Magnetic Rag", "Ole Miss Rag" (skomponowany przez W.C. Handy'ego), "Weeping Willow" i "Pleasant Moments - Ragtime Waltz".
Struktura.
"Maple Leaf Rag" jest wielofrazowym ragtime'owym marszem z „atletyczną” linią basu oraz upbeatowymi melodiami. W każdej z czterech części powtarza się temat rytmicznym basem oraz bogatymi septymowymi akordami (seventh chord). Jest skonstruowany bardziej pieczołowicie od większości poprzedzających go utworów ragtime'owych, a użycie synkop w przejściu od pierwszej do drugiej frazy było elementem nowatorskim w swoim czasie.
Chociaż nie jest to bardzo skomplikowany rytmicznie bądź muzycznie utwór, pianista musi dobrze panować na ruchem swych rąk, żeby właściwie wykonać ten utwór – szczególnie w trzeciej części. Gdy utwór ten został wydany, uważano go za znacznie trudniejszy od przeciętnego Tin Pan Alley, czy też innych, wczesnych ragtime'owych utworów w tamtym czasie.
"The Gladiolus Rag", napisany później przez Joplina, jest niezbyt przekonująco zamaskowaną wariacją "Maple Leaf Rag" i grany jest z reguły w wolniejszym tempie. Co więcej, początkowa część utworu "The Cascades" jest bardzo bliska pierwszej części "Maple Leaf Rag".
Popularność i dziedzictwo.
Joplin napisał "Maple Leaf Rag" w 1897 roku na cześć klubu Maple Leaf Club, klubu czarnych istniejącego przez krótki czas pod koniec lat 90. XIX wieku w Sedalii, Missouri. Niedługo po jego napisaniu, Joplin powiedział znanemu sobie kompozytorowi ragtime'owemu, Arthurowi Marshalowi, że "Maple Leaf Rag uczyni ze mnie [Joplina] Króla kompozytorów ragtime’owych". Utwór został wydany we wrześniu 1899 roku (w końcowym efekcie utwór ten został wydany przez trzech wydawców) w wersji nutowej przez wydawnictwo "John Stark i Synowie", a po sześciu miesiącach liczba sprzedanych egzemplarzy wyniosła 75 000, stając się pierwszym wydanym w wersji nutowej hitem Ameryki.
Ogółem sprzedanych zostało ponad milion kopii, co uczyniło z Joplina pierwszego muzyka, niezależnie od gatunku muzycznego, który sprzedał swój utwór w nakładzie miliona kopii. Co więcej, utwór ten był często wybierany do orkiestracji przez zespoły grające muzykę taneczną oraz zespoły wykorzystujące instrumenty dęte (Brass Bands). Melodia pojawiała się w repertuarze zespołów jazzowych, takich jak New Orleans Rhythm Kings w latach 20 i Sidney Bechet w latach 40, interpretujących go w charakterystyczny dla swoich czasów sposób, lecz także zachowując jego nieśmiertelny charakter.
Maple Leaf Rag jest wciąż ulubionym utworem pianistów ragtime’owych, cały czas jest drukowany i wydawany. Utwór ten był stałym elementem koncertów Judith Durham, zarówno w karierze solowej, jak i z The Seekers. Po wygaśnięciu praw autorskich, kompozycja stała się własnością publiczną. Utwór ukazał się w setkach filmów, bajek animowanych, reklam, a także w 1983 w grze wideo "Domino Man", Bally’ego Midwaya. Na długo przed renesansem Scotta Joplina, który rozpoczął się od filmu "Żądło" ("The Sting"), usłyszeć można było tę melodię w "filmie Wróg Publiczny nr 1" ("The Public Enemy") z roku 1931, w którym w jednej ze scen słyszy się pianistę powoli grającego tę melodię. Użył jej także Walt Disney (pojawiała się wielokrotnie w bajce animowanej z Myszką Mickey z roku 1932 - "The Whoopee Party"). W roku 2004 utwór ten został sklasyfikowany przez słuchaczy kanadyjskiego radia na 39 pozycji 50 najlepszych utworów wszech czasów

</doc>
<doc id="1318153" url="https://pl.wikipedia.org/wiki?curid=1318153" title="Residents">
Residents



</doc>
<doc id="1318160" url="https://pl.wikipedia.org/wiki?curid=1318160" title="Quirinus Kuhlmann">
Quirinus Kuhlmann

Quirinus (Kwirynus) Kuhlmann (ur. 25 lutego 1651 we Wrocławiu, zm. 4 października 1689 w Moskwie) – niemiecki barokowy poeta i mistyk. 
Swoje pierwsze wiersze opublikował już jako uczeń, a w 1672 roku nadano mu tytuł "poeta laureatus". Pod wpływem pism Jakuba Böhmego i Johanna Rothego zaczął głosić w Anglii, Francji, Rosji, a nawet w Turcji proroctwa o nadejściu królestwa eschatologicznego, za co spalono go na stosie w Moskwie jako religijnego wichrzyciela.

</doc>
<doc id="1318162" url="https://pl.wikipedia.org/wiki?curid=1318162" title="Rodrigo Hernán Barrera">
Rodrigo Hernán Barrera



</doc>
<doc id="1318165" url="https://pl.wikipedia.org/wiki?curid=1318165" title="What Evil Lurks">
What Evil Lurks

What Evil Lurks to tytuł utworu i pierwszy singel brytyjskiej formacji The Prodigy. Singel został wydany w lutym 1991 tylko w postaci limitowanej 12-cal. płyty winylowej, która sprzedała się w liczbie około 7000 sztuk.
Lista utworów.
12" płyta winylowa (XLT 17).
Strona A
Strona B

</doc>
<doc id="1318171" url="https://pl.wikipedia.org/wiki?curid=1318171" title="Helsinki Watch">
Helsinki Watch



</doc>
<doc id="1318172" url="https://pl.wikipedia.org/wiki?curid=1318172" title="Zespół Isaacsa-Mertensa">
Zespół Isaacsa-Mertensa

Zespół Isaacsa-Mertensa (ang. Isaacs-Mertens syndrome, episodic ataxia type 1, EA1) – rzadka choroba układu nerwowego, objawiająca się miokimiami i ataksją, spowodowana mutacjami w genie "KCNA1" w locus 12p13. Jednostkę chorobową opisał jako pierwszy H. Isaacs w 1961 roku.

</doc>
<doc id="1318178" url="https://pl.wikipedia.org/wiki?curid=1318178" title="Bad Schandau">
Bad Schandau

Bad Schandau (do 1920 Schandau, czes. "Žandava") – miasto-uzdrowisko balneologiczne w Niemczech, w kraju związkowym Saksonia, w okręgu administracyjnym Drezno, w powiecie Sächsische Schweiz-Osterzgebirge, siedziba wspólnoty administracyjnej Bad Schandau. Do 31 lipca 2008 miasto leżało w powiecie Sächsische Schweiz.
Bad Schandau leży na prawym brzegu Łaby, ok. 6 km od granicy z Czechami, ok. 30 km na południowy wschód od Drezna, u wylotu małej rzeki Křinice "(Kirnitzsch)".
1 stycznia 2012 do miasta przyłączono gminę Porschdorf, która stała się tym samym jego dzielnicą.
Bad Schandau liczy około 700 lat, nazwa "Schandau" po raz pierwszy wzmiankowana jest w roku 1445.
Atrakcje.
Doliną tą, w leśnym krajobrazie, poprowadzona jest do wodospadu Lichtenhain linia tramwajowa Kirnitzschtalbahn, stanowiąca wielką atrakcję turystyczną.
Współpraca.
Miejscowości partnerskie:
Komunikacja.
W miejscowości znajduje się stacja kolejowa Bad Schandau, do której dojeżdża linia S1 drezdeńskiego S-Bahn.

</doc>
<doc id="1318179" url="https://pl.wikipedia.org/wiki?curid=1318179" title="Półfalówka">
Półfalówka



</doc>
<doc id="1318181" url="https://pl.wikipedia.org/wiki?curid=1318181" title="Zespół Catela-Manzkego">
Zespół Catela-Manzkego

Zespół Catela-Manzkego () – bardzo rzadki zespół wad wrodzonych, na który składają się nieprawidłowości palców wskazujących i cechy sekwencji Pierre’a Robina (mikrognacja, glossoptosis, rozszczep podniebienia). Etiologia zespołu jest nieznana. Opisany został przez Hermanna Manzkego i Wernera Catela.

</doc>
<doc id="1318182" url="https://pl.wikipedia.org/wiki?curid=1318182" title="Ćwierćfalówka">
Ćwierćfalówka



</doc>
<doc id="1318183" url="https://pl.wikipedia.org/wiki?curid=1318183" title="José Marcelo Salas">
José Marcelo Salas



</doc>
<doc id="1318190" url="https://pl.wikipedia.org/wiki?curid=1318190" title="Skarb (film 1981)">
Skarb (film 1981)

Skarb (tyt. oryg. Thesari) – albański film fabularny z roku 1981 w reżyserii Muharrema Fejzo, na motywach opowiadania "Strażnicy skarbu" (alb. "Ruajtësi i thesarit") Anastasa Kondo.
Opis fabuły.
W czasie wojny Kiço był odpowiedzialny za zbiórkę pieniędzy, niezbędnych dla utrzymania partyzantów z oddziału. Po wyzwoleniu nikt już nie pamięta, że dawał pieniądze i ile, ale Kiço próbuje odnaleźć przynajmniej część z nich i oddać im pieniądze, które nie zostały wydane w czasie wojny.
Film realizowano w okolicach Durrësu.

</doc>
<doc id="1318195" url="https://pl.wikipedia.org/wiki?curid=1318195" title="Orange Range">
Orange Range

 – popularna japońska grupa muzyczna z Okinawy założona w 2001 roku. Styl zespołu można scharakteryzować jako rock alternatywny z rapowanymi wokalizami i popową melodyką.
Życiorys.
W skład Orange Range wchodzi trzech wokalistów: Ryo Miyamori (niski głos), Hiroki Hokama (średni) i Yamato Ganeko (wysoki), gitarzysta Naoto Hiroyama oraz basista Yoh Miyamori. Perkusista Kazuhito „Katchan” Kitao opuścił zespół w 2005 roku. Obecnie gra w grupie KCB. Naoto nagrywa również solo pod pseudonimem delofamilia.
Utwór Orange Range pt. „Viva★Rock ~Japanese Side~” użyty został jako trzeci ending anime "Naruto" i przyczynił się do popularności tej grupy poza granicami Japonii. Singel „* ~Asterisk~” wykorzystano w anime "Bleach" (pierwszy opening). Piosenki „O2” oraz „Shiawase Neiro” stanowią odpowiednio temat otwierający i kończący anime .
9 lipca 2008 ukazał się nowy album Orange Range zatytułowany "Panic Fancy".

</doc>
<doc id="1318196" url="https://pl.wikipedia.org/wiki?curid=1318196" title="Zespół Franka-ter Haara">
Zespół Franka-ter Haara

Zespół Franka-ter Haara (ang. Frank-ter Haar syndrome) – rzadki zespół wad wrodzonych. Na fenotyp zespołu składają się brachycefalia, szerokie ciemiączka, wydatne czoło, hiperteloryzm oczny, duże oczy, macrocornea, zaćma, pełne policzki, mały podbródek, łukowate kości długie, i deformacje zgięciowe palców. Pierwsze przypadki zostały opisane 1972 przez Franka, a następnie w 1982 roku przez ter Haara.

</doc>
<doc id="1318197" url="https://pl.wikipedia.org/wiki?curid=1318197" title="Kancera">
Kancera

Kancera (też kancer) – w filatelistyce określenie uszkodzonego bądź zniszczonego znaczka.

</doc>
<doc id="1318203" url="https://pl.wikipedia.org/wiki?curid=1318203" title="Zeta (litera)">
Zeta (litera)



</doc>
<doc id="1318206" url="https://pl.wikipedia.org/wiki?curid=1318206" title="Teta (litera)">
Teta (litera)



</doc>
<doc id="1318211" url="https://pl.wikipedia.org/wiki?curid=1318211" title="Mi (litera)">
Mi (litera)



</doc>
<doc id="1318215" url="https://pl.wikipedia.org/wiki?curid=1318215" title="Nelson Parraguez">
Nelson Parraguez

Nelson Rodrigo Parraguez Romero (ur. 5 kwietnia 1971 w Santiago) – piłkarz chilijski grający na pozycji defensywnego pomocnika.
Kariera klubowa.
Parraguez urodził się w Santiago i tam też rozpoczął karierę piłkarską w klubie CD Universidad Católica. W jego barwach zadebiutował w 1991 roku w lidze chilijskiej. W tym samym roku osiągnął z zespołem Universidad swój pierwszy sukces, którym było zdobycie Pucharu Chile. W 1993 roku dotarł wraz z partnerami do finału Copa Libertadores, jednak Chilijczycy przegrali w dwumeczu z brazylijskim São Paulo Futebol Clube (1:5, 2:0). Z kolei w 1994 roku Nelson zdobył Copa Interamericana. W 1995 roku znów zdobył krajowy puchar, a w 1997 roku – swoje pierwsze mistrzostwo Chile.
Na początku 2001 roku Parraguez wyjechał do Meksyku. Został piłkarzem klubu Necaxa Aguascalientes, ale był tam tylko rezerwowym. W fazie Invierno rozegrał 8 spotkań, a w fazie Verano – 5. W 2002 roku wrócił do Universidad Católica i wywalczył mistrzostwo fazy Apertura. Latem trafił do argentyńskiego Nueva Chicago ze stolicy kraju, Buenos Aires. Po rozegraniu 13 spotkań powrócił do Universidad i grał tam do końca 2004 roku. Wtedy też zakończył piłkarską karierę.
Kariera reprezentacyjna.
W reprezentacji Chile Parraguez zadebiutował 9 kwietnia 1991 roku w przegranym 0:1 towarzyskim spotkaniu z Meksykiem. W tym samym roku po raz pierwszy znalazł się w drużynie Chile na Copa América. Zaliczył także turnieje Copa América 1995 oraz Copa América 2001. W 1998 roku został powołany przez Nelsona Acostę do kadry na Mistrzostwa Świata we Francji. Na tym turnieju był podstawowym zawodnikiem Chile i zagrał we wszystkich grupowych meczach: z Włochami (2:2), z Austrią (1:1) i z Kamerunem (1:1). Ostatni mecz w reprezentacji rozegrał w 2001 roku. W kadrze narodowej zagrał 52 razy.

</doc>
<doc id="1318217" url="https://pl.wikipedia.org/wiki?curid=1318217" title="Ro (litera)">
Ro (litera)



</doc>
<doc id="1318220" url="https://pl.wikipedia.org/wiki?curid=1318220" title="Nizina Holenderska">
Nizina Holenderska

Nizina Holenderska – nizina położona w Europie Zachodniej, część Niziny Środkowoeuropejskiej.
60% powierzchni Holandii znajduje się na Nizinie Holenderskiej. 25% tej niziny to depresje.
Najwyższy punkt na tej nizinie to Vaalbereg – 322 m n.p.m.
Najniższy to Aleksandra – -6,6 m p.p.m.

</doc>
<doc id="1318222" url="https://pl.wikipedia.org/wiki?curid=1318222" title="Ypsilon">
Ypsilon



</doc>
<doc id="1318223" url="https://pl.wikipedia.org/wiki?curid=1318223" title="Fi">
Fi



</doc>
<doc id="1318228" url="https://pl.wikipedia.org/wiki?curid=1318228" title="Adamowicz III">
Adamowicz III

Adamowicz III – polski herb szlachecki, odmiana herbu Trąby.
Opis herbu.
Opis zgodnie z klasycznymi regułami blazonowania:
W polu srebrnym trzy trąby czarne o okuciach złotych, złączone ustnikami na których zaćwieczone drzewo w barwach naturalnych na którym takiż bocian. Klejnot: Trzy pióra strusie. Labry według Tadeusza Gajla są srebrne podbite srebrem.
Najwcześniejsze wzmianki.
Z 1590 roku pochodzi wzmianka o Stanisławie Adamowiczu szlachcicu z powiatu wileńskiego.
Herbowni.
Adamowicz.

</doc>
<doc id="1318230" url="https://pl.wikipedia.org/wiki?curid=1318230" title="Hinting">
Hinting

Hinting czcionek to użycie pewnych metod do przyciągania krawędzi czcionek do siatki (np. pikseli matrycy), by uzyskać lepszy obraz. Jest to szczególnie zauważalne przy małym tekście wyświetlanym na ekranach o niskich rozdzielczościach – tam tekst bez hintingu jest niemal nieczytelny.
Hinty najczęściej są tworzone w edytorach czcionek i dodawane do nich. Większość edytorów ma funkcję automatycznego ich tworzenia, lecz można robić to także ręcznie.

</doc>
<doc id="1318232" url="https://pl.wikipedia.org/wiki?curid=1318232" title="Charly (singel)">
Charly (singel)

Charly – drugi singel brytyjskiej formacji The Prodigy. Singel został wydany 12 sierpnia 1991 r. i okazał się pierwszym wielkim sukcesem dla zespołu – dotarł do 3. pozycji na liście najlepiej sprzedających się singli w Wielkiej Brytanii. Do utworu powstał też teledysk w reżyserii Russella Curtisa.

</doc>
<doc id="1318234" url="https://pl.wikipedia.org/wiki?curid=1318234" title="Microsoft Exchange .NET">
Microsoft Exchange .NET

Microsoft Exchange .NET – system pocztowy z .NET dla systemów Microsoft Windows .NET Server.

</doc>
<doc id="1318235" url="https://pl.wikipedia.org/wiki?curid=1318235" title="Julio Maceiras">
Julio Maceiras

Julio César Maceiras (ur. 22 kwietnia 1926 w Montevideo, zm. 6 września 2011) – piłkarz urugwajski, bramkarz.
Będąc piłkarzem klubu Danubio FC znalazł się w kadrze reprezentacji Urugwaju podczas finałów mistrzostw świata w 1954 roku. Urugwaj zajął wówczas 4. miejsce, jednak Maceiras nie wystąpił w żadnym ze spotkań.
Jako wciąż bramkarz "Danubio" był podstawowym graczem reprezentacji podczas turnieju Copa América 1956, w którym Urugwaj został mistrzem Ameryki Południowej. Wystąpił we wszystkich pięciu meczach - z Paragwajem (stracił 2 bramki), Peru, Chile (stracił 1 bramkę), Brazylią i Argentyną.

</doc>
<doc id="1318238" url="https://pl.wikipedia.org/wiki?curid=1318238" title="Zespół Potockiej-Lupskiego">
Zespół Potockiej-Lupskiego

Zespół Potockiej-Lupskiego (ang. "Potocki-Lupski syndrome", "PTLS") – genetycznie uwarunkowany, rzadki zespół wad wrodzonych. 
Opisany po raz pierwszy w 1996 roku, jest pierwszym zespołem spowodowanym przez chromosomowe mikroduplikacje na krótkim ramieniu ludzkiego chromosomu 17 (17p11.2. Zespół Potockiej-Lupskiego należy do zespołów genów przyległych.

</doc>
<doc id="1318239" url="https://pl.wikipedia.org/wiki?curid=1318239" title="Mdłości">
Mdłości



</doc>
<doc id="1318240" url="https://pl.wikipedia.org/wiki?curid=1318240" title="Dapkiškiai">
Dapkiškiai



</doc>
<doc id="1318247" url="https://pl.wikipedia.org/wiki?curid=1318247" title="Edward Boyle">
Edward Boyle

Edward Charles Gurney Boyle (ur. 31 sierpnia 1923 w Londynie, zm. 28 września 1981 w Leeds) – brytyjski szlachcic i polityk, członek Partii Konserwatywnej, minister w rządach Harolda Macmillana i Aleca Douglasa-Home’a.
Był najstarszym synem Edwarda Boyle'a, 2. baroneta. Po śmierci ojca w 1945 r. został 3. baronetem. Wykształcenie odebrał w Eton College oraz w Christ Church na Uniwersytecie Oksfordzkim. Studia ukończył w 1949 r. W latach 1942–1945 pracował w Ministerstwie Spraw Zagranicznych. Pracował również w Bletchley Park.
W 1950 r. został wybrany do Izby Gmin jako reprezentant okręgu Birmingham Handsworth. W 1951 r. został parlamentarnym prywatnym sekretarzem podsekretarza stanu w ministerstwie lotnictwa, a następnie sprawował analogiczny urząd przy podsekretarzu stanu w ministerstwie obrony. W latach 1954–1955 był parlamentarnym sekretarzem w ministerstwie zaopatrzenia. W latach 1955–1956 był ekonomicznym sekretarzem skarbu. W 1957 r. został parlamentarnym sekretarzem w ministerstwie edukacji. W latach 1959–1962 był finansowym sekretarzem skarbu, a w latach 1962–1964 członkiem gabinetu jako minister edukacji. W 1964 r. przez krótki czas był ministrem stanu w ministerstwie edukacji. W latach 1964–1965 był ministrem spraw wewnętrznych w gabinecie cieni.
Boyle zasiadał w Izbie Gmin do 1970 r. Następnie został kreowany parem dożywotnim jako baron Boyle of Handsworth i zasiadł w Izbie Lordów. Został również wicekanclerzem Uniwersytetu Leeds. W latach 1977–1978 był przewodniczącym Komitetu Wicekanclerzy i Dyrektorów Uniwersytetów Zjednoczonego Królestwa. Otrzymał honorowe tytuły doktora praw od uniwersytetów w Leeds i Southampton w 1965 r., Bath w 1968 r., Sussex w 1972 r. oraz Liverpoolu w 1981 r.
Lord Boyle zmarł w 1981 r. Nigdy się nie ożenił i nie pozostawił potomstwa. Tytuł baroneta odziedziczył jego młodszy brat, Richard.

</doc>
<doc id="1318248" url="https://pl.wikipedia.org/wiki?curid=1318248" title="Wanda Bajerówna">
Wanda Bajerówna

Wanda Bajerówna, właśc. Wanda Bajerówna-Skubisz (ur. 30 listopada 1923, zm. 4 września 2014) – polska aktorka teatralna. Wystąpiła też w trzech filmach. Z uwagi na drobną posturę często obsadzana w rolach młodych dziewcząt. Nierzadko grywała w spektaklach przeznaczonych dla młodzieży.
Teatr.
Pracowała w wielu polskich teatrach – kolejno:
Odznaczenia i nagrody.
Pochowana na cmentarzu komunalnym przy ul. Poprzecznej w Olsztynie (kw. 30/10/11).

</doc>
<doc id="1318252" url="https://pl.wikipedia.org/wiki?curid=1318252" title="Wabasha (Minnesota)">
Wabasha (Minnesota)

Wabasha – miasto położone w południowo-wschodniej części stanu Minnesota.
Liczy 2599 mieszkańców.

</doc>
<doc id="1318253" url="https://pl.wikipedia.org/wiki?curid=1318253" title="Okręg wyborczy Birmingham Handsworth">
Okręg wyborczy Birmingham Handsworth

Okręg wyborczy Birmingham Handsworth powstał jako okręg ziemski w 1885 r. i wysyłał do brytyjskiej Izby Gmin jednego deputowanego. Obejmował okręg Handworth w hrabstwie Staffordshire. W 1918 r. Handsworth stało się dystryktem miasta Birmingham i okręg przekształcił się w okręg miejski. Zlikwidowano go w 1983 r.

</doc>
<doc id="1318254" url="https://pl.wikipedia.org/wiki?curid=1318254" title="Thomas Klauser">
Thomas Klauser

Thomas Klauser (ur. 9 czerwca 1964 w Reit im Winkl) – niemiecki skoczek narciarski, który występował w latach 1979–1991.
W Pucharze Świata jego najlepszym sezonem był 1986/1987, w którym w klasyfikacji generalnej skoków narciarskich zajął 13. miejsce. W całej swojej karierze pięć razy stał na podium po konkursach Pucharu Świata, ale ani razu na najwyższym stopniu.
Brał udział w konkursach skoków narciarskich na igrzyskach olimpijskich w Calgary (1988), na mistrzostwach świata w narciarstwie klasycznym w Oberstdorfie (1987) i w Lahti (1989) oraz na mistrzostwach świata w lotach narciarskich w Bad Mitterndorf (1986) i w Vikersund (1990).
Na najlepszych dla niego zawodach, podczas zimowych igrzysk olimpijskich w Calgary zajął 4. miejsce w konkursie indywidualnym na dużej skoczni oraz 6. miejsce w konkursie drużynowym (Andreas Bauer, Peter Rohwein, Thomas Klauser, Josef Heumann) również na dużej skoczni.
Równie dobre były dla niego mistrzostwa świata w narciarstwie klasycznym w 1987 w Oberstdorfie, podczas których zajął 5. miejsce na dużej skoczni oraz mistrzostwa świata w lotach narciarskich w 1986 w Bad Mitterndorf i w 1990 w Vikersund, gdzie zajął odpowiednio 6. i 8. miejsce.

</doc>
<doc id="1318257" url="https://pl.wikipedia.org/wiki?curid=1318257" title="Bolero (taniec)">
Bolero (taniec)



</doc>
<doc id="1318258" url="https://pl.wikipedia.org/wiki?curid=1318258" title="Bolero (muzyka)">
Bolero (muzyka)

Boléro – hiszpański taniec ludowy, oraz pochodząca od niego muzyczna forma taneczna.
Bolero jako taniec pochodzi z Kastylii i Andaluzji z okresu XVIII w. Wykonywany jest w tempie umiarkowanym (72-108 bpm), metrum 3/4, solo lub parami, przy wtórze instrumentów perkusyjnych, takich jak kastaniety lub tamburyn, a także gitary. Od XIX w. zaadaptowany do muzyki operowej i instrumentalnej. Występuje także w odmianie kubańskiej.

</doc>
<doc id="1318261" url="https://pl.wikipedia.org/wiki?curid=1318261" title="Camp Rock">
Camp Rock

Camp Rock – pełnometrażowy film fabularny wyprodukowany przez Disney Channel, w którym w bohaterów wcielili się członkowie zespołu Jonas Brothers oraz piosenkarka Demi Lovato. Premiera w Stanach Zjednoczonych odbyła się 20 czerwca 2008 roku. Młodzieżowy musical został napisany przez Julie Brown, Paula Browna, Reginę Hicks i Karen Gist. Film był kręcony w Camp Wanakita i Camp Kilcoo w the Haliburton Highlands, Ontario w Kanadzie.
Fabuła.
Główną bohaterką filmu jest Mitchie, nastoletnia dziewczyna, która za wszelką cenę pragnie spędzić wakacje na prestiżowym obozie muzycznym – tytułowym "Camp Rock". Może to jednak zrobić jedynie pod warunkiem, że będzie pomagać swojej matce, która zatrudniła się jako kucharka w obozie. Kiedy podczas obozu Mitchie próbuje w samotności swoich umiejętności w śpiewaniu, słyszy ją – choć nie widzi – nastoletni gwiazdor muzyki pop, Shane Gray, i postanawia dowiedzieć się, kto kryje się za tym pięknym głosem. Jednocześnie Mitchie, chcąc zaprzyjaźnić się z „królową obozu” Tess Tyler, okłamuje wszystkich, że jej matka jest prezesem programu „Hity i Newsy” w Chinach. Jednak Tess nie jest prawdziwą przyjaciółką Mitchie – wykorzystuje ją, a kiedy odkrywa, że główna bohaterka ma piękny głos, spycha ją na dalszy plan, każąc jej śpiewać w chórkach. Po odkryciu kłamstwa, Mitchie zostaje skreślona z listy chóru i zakłada zespół z przyjaciółką – Caitlyn. Tess, widząc w Mitchie konkurencję, wrabia ją w kradzież bransoletki, w wyniku czego dziewczyny nie mogą wystąpić w wielkim finale konkursu. Na koniec Mitchie śpiewa własną piosenkę i wtedy Shane odkrywa, czyj śpiew przypomniał mu, jaką muzykę naprawdę kochał. Shane dołączył do Mitchie w czasie występu. Na koniec wszyscy razem śpiewają piosenkę „We Rock”.
Ścieżka dźwiękowa.
Ścieżka dźwiękowa ukazała się w USA 20 czerwca 2008.
1. We Rock – Obsada Camp Rock 
2. Play My Music – Connect 3 
3. Gotta Find You – Shane Gray 
4. Start The Party – Barron i Sander 
5. Who Will I Be – Mitchie Torres 
6. This is Me – Mitchie i Shane 
7. Hasta La Vista – Barron, Sander, Ella 
8. Here I Am – Peggy
9. Too Cool – Tess
10. Our Time Is Here (Utwór Bonusowy) – Mitchie, Lola, Tess, Peggy &amp; Ella 
11. Two Stars – Tess 
12. What It Takes – Lola
W Polsce premiera płyty odbyła się 15 września 2008 roku.
Wersja polska.
Opracowanie i udźwiękowienie wersji polskiej: Sun Studio Polska
Reżyseria: Artur Kaczmarski
Dialogi polskie: Jan Jakub Wecsile
W wersji polskiej wystąpili:

</doc>
<doc id="1318263" url="https://pl.wikipedia.org/wiki?curid=1318263" title="Seven Churches">
Seven Churches

Seven Churches, to debiutancki album amerykańskiej grupy deathmetalowej Possessed. Wydawnictwo ukazało się 16 lutego 1985 nakładem Relativity Records. Album zaliczany jest do kanonu gatunku death metal na który sam zespół wywarł znaczący wpływ. 

</doc>
<doc id="1318265" url="https://pl.wikipedia.org/wiki?curid=1318265" title="Bolesław Mościcki (pułkownik)">
Bolesław Mościcki (pułkownik)

Bolesław Euzebiusz Mościcki (ur. 14 grudnia 1877 w Wysokiem Mazowieckiem, zm. 19 lutego 1918 w okolicach Łunińca) – pułkownik kawalerii Wojska Polskiego.
Życiorys.
Bolesław Mościcki urodził się 14 grudnia 1877 w Wysokiem Mazowieckim w domu drobnej szlachty. Był synem powstańca styczniowego Ludwika Mościckiego oraz prawdopodobnie Józefy z d. Minczewska (niektóre źródła jako matkę Bolesława podają Paulinę z d. Zaręba). Bolesław uczęszczał do gimnazjum w Łomży, którego jednak nigdy nie ukończył. Następnie trafił do Zagłębia Dąbrowskiego, gdzie uczył się pracy górnika, po czym zdał egzamin dający prawo do ochotniczej służby wojskowej, a następnie wstąpił do szkoły piechoty w Czugujewie. Po ukończeniu w 1902 szkoły oficerskiej został przydzielony na własną prośbę do oddziałów jazdy zaamurskiej w Mandżurii. W szeregach tej formacji przebył wojnę rosyjsko-japońską a później w latach 1915–1917 część I wojny światowej. Po zakończeniu wojny rosyjsko-japońskiej dowodził szwadronem kawalerii, wydzielonym do walki z tunguską partyzantką. W latach 1911–1913 uczęszczał do oficerskiej szkoły kawalerii w Petersburgu. Ukończył ją jako rotmistrz. Od kwietnia 1915 brał udział w I wojnie światowej. Był dowódcą szwadronu 2 Zaamurskiego Pułku Kawalerii. Odznaczył się w boju pod Horodenką i został nagrodzony oficerskim Krzyżem Św. Jerzego. W czerwcu 1916 otrzymał złotą szablę za szarżę konną pod Neterpincami. Awansowany do stopnia podpułkownika, objął zastępczo dowództwo pułku. Wiosną 1917 został mianowany został pułkownikiem i dowódcą 1 Zaamurskiego Pułku Kawalerii.
19 lipca 1917 w Porohach koło Nadwórnej objął dowództwo polskiego 1 Pułku Ułanów, na wniosek jego oficerów. Trzy dni później oddział przybył do Stanisławowa, gdzie walczył z Kozakami i maruderami rabującymi miasto. 24 lipca pod Krechowcami stoczył zwycięską bitwę z oddziałami bawarskimi, uzyskując następnie miano 1 pułku Ułanów Krechowieckich.
"Z listu płk Mościckiego do Rady Stanu w Warszawie, przekazanego jej za pośrednictwem władz Stanisławowa a napisanego w chwili wyjścia z miasta, którego bronili ułani 1 pułku przed maruderami armii rosyjskiej (pisownia oryginalna)":
"Dowódca pułku przesyła te kilka słów, które chciał wypowiedzieć przy pożegnaniu: polscy ułani spełnili jedynie swój obowiązek żołnierski i stanęli w obronie honoru armji rosyjskiej, w szeregach której, związani przysięgą i poczuciem obowiązku żołnierskiego walczą. Korzystając ze szczególnej okoliczności, prosimy Radę sławetnego miasta Stanisławowa o przesłanie wyrazów Czci, Miłości, Wierności i synowskiego przywiązania do Ukochanej, Zbolałej i Zniszczonej Ziemi Ojczystej Naszej. Jedynym promieniem jasnym, który nam żyć każe, jest głębokie przekonanie, że ta ukochana Polska Nasza zmartwychwstaje teraz z gruzów i podnosi się do nowego życia, wspaniała, niepodległa i silna. …Przodownikowi i budzicielowi militarnego a rycerskiego ducha Polaków, generałowi Piłsudskiemu, wiernemu synowi Ojczyzny – czołem! …Niech żyje przyszła potężna polska armja, ostoja Wolności, Niepodległości Ojczyzny naszej! A gdy ta Święta, nareszcie zjednoczona, świtać światu będzie, to wszyscy Jej synowie, po świecie rozsiani, w Niej swe miejsce odnajdą i Jej tylko służyć będą. …Niech zagrzmi nad wszystkimi nasze hasło najświętsze: niech żyje Wolna, Niepodległa, Zjednoczona Polska"
Wraz z pułkiem wszedł we wrześniu w skład I Korpusu Polskiego w Rosji, organizującego się wokół Bobrujsk i toczącego tam następnie od początku 1918 walki z bolszewikami. Został wysłany 11 lutego 1918 jako przewodniczący delegacji, która miała przedostać się przez front bolszewicko-niemiecki na ziemie polskie i nawiązać kontakt z Radą Regencyjną w celu omówienia możliwości ewakuacji korpusu. Delegacja, eskortowana przez ułanów, musiała staczać potyczki z bolszewikami. 18 lutego Mościcki zdecydował, że delegacja będzie przekradać się dalej bez eskorty, a sam przebrał się w strój szlachcica. Następnego dnia 19 lutego 1918, w lesie w okolicy wsi Dub (okolice Łunińca), grupa została wykryta i chorąży Maruszewski został schwytany, a Mościcki poległ z rąk bolszewików i uzbrojonych chłopów. Został pochowany w Mińsku Litewskim. Zgodnie z ułańskimi zwyczajami, podczas uroczystości pogrzebowych za trumną płk. Mościckiego szedł jego koń Krechowiak okryty kirem.
24 sierpnia 1921 zwłoki pułkownika przewieziono do kościoła św. Krzyża w Warszawie i tu odbył się powtórny uroczysty pogrzeb. Trumna spoczęła w podziemiach kościoła.
Bolesław Mościcki był wujem Zdzisława Wilhelmiego.
Upamiętnienie.
Imieniem Bolesława Mościckiego nazwano macierzysty 1 Pułk Ułanów Krechowieckich im. Pułkownika Bolesława Mościckiego. 
Jego życiorys opisał Karol Koźmiński w książce pt. "Kamienie na szaniec", wydanej w 1937.

</doc>
<doc id="1318272" url="https://pl.wikipedia.org/wiki?curid=1318272" title="Everybody in the Place">
Everybody in the Place

Everybody in the Place – tytuł utworu i trzeci singel brytyjskiej formacji The Prodigy. Singel został wydany 30 grudnia 1991 r. i po paru tygodniach dotarł do 2. miejsca na liście najlepiej sprzedających się singli w Wielkiej Brytanii. Pierwsze wydanie tego singla na CD miało 5 utworów i zostało szybko wycofane ze sprzedaży - zastąpiono je wersją 4-utworową.

</doc>
<doc id="1318273" url="https://pl.wikipedia.org/wiki?curid=1318273" title="Polarymetr półcieniowy">
Polarymetr półcieniowy

Polarymetr półcieniowy – rodzaj polarymetru umożliwiający precyzyjny pomiar kąta skręcenia płaszczyzny polaryzacji światła skonstruowany przez Leona Laurenta. W zwykłym polarymetrze kąt, pod którym następuje wygaszenie światła, oceniany jest subiektywnie, jako ten kąt ustawienia polaryzatora, przy którym obraz jest najciemniejszy. W polaryzatorze półcieniowym porównywane są różne obszary obrazu. Kąt odczytuje się, gdy zanika granica między obszarami.
W półcieniowym polaryzatorze Laurenta na części analizatora umieszczona jest półfalówka, która dodatkowo skręca płaszczyznę polaryzacji światła spolaryzowanego przez polaryzator. W efekcie, za analizatorem obserwator widzi obraz pokazany na rys. 2, gdzie niebieski wektor wskazuje kierunek polaryzacji światła przechodzącego przez polaryzator, a czerwony wektor światła, które przeszło przez płytkę półfalową. Oba te wektory dotyczą światła, którego płaszczyznę polaryzacji skręciła substancja aktywna optycznie w kuwecie. Żółtym kolorem został zilustrowany kierunek ustawienia analizatora. Z rysunku widać, że najprecyzyjniej można ustawić pozycję polaryzatora w sytuacji końcowej. Jako położenie odniesienia mogłaby służyć też pozycja druga, gdy połówki są tak samo jasne, ale jak wynika z prawa Webera-Fechnera, trudno jest ocenić małą zmianę jasności przy dużej jasności całego obrazu.
Używane są również inne typy polarymetrów półcieniowych, np. polarymetr Lippicha, w którym zamiast płytki półfalowej użyty jest pryzmat Nicola.
Bibliografia.
Devraj Singh, Fundamentals of optics, PHI Learning Pvt. Ltd., 2015, 

</doc>
<doc id="1318274" url="https://pl.wikipedia.org/wiki?curid=1318274" title="Nizina holenderska">
Nizina holenderska



</doc>
<doc id="1318278" url="https://pl.wikipedia.org/wiki?curid=1318278" title="Pop-show">
Pop-show

Pop-show – autorski program w wykonaniu Quasi-Kabaretu Rafała Kmity, w reżyserii Rafała Kmity.
Realizacja telewizyjna programu "Pop-show" reprezentowała Polskę na Międzynarodowym Festiwalu Telewizyjnym w Montreux w 1996 r.

</doc>
<doc id="1318279" url="https://pl.wikipedia.org/wiki?curid=1318279" title="Obóz jeniecki na Glinkach w Toruniu">
Obóz jeniecki na Glinkach w Toruniu

Obóz jeniecki na Glinkach w Toruniu – niemiecki obóz jeńców wojennych, głównie Rosjan, w lewobrzeżnej części Torunia. Więziono w nim ogółem ponad 50 tysięcy jeńców, zmarło około 14 tysięcy.
Początki obozu jenieckiego w Toruniu.
Po zajęciu Torunia przez hitlerowców we wrześniu 1939 rozpoczęto przygotowania do adaptacji niektórych pruskich fortów Torunia na potrzeby obozów jenieckich. W forcie XVII zlokalizowano komendanturę przyszłego Stalagu XX-A, przeniesioną następnie do kamienicy w pobliżu fortu XIII, natomiast jeńców umieszczono w samych zabudowaniach fortu XIII, a w miarę napływu jeńców także XI i XII. Fort XIV przejął funkcje szpitala obozowego, XVI – aresztu. Na ich terenie umieszczono głównie jeńców francuskich, belgijskich, włoskich, amerykańskich, jugosłowiańskich, norweskich oraz najliczniejszą grupę – brytyjskich. W latach 1942–1945 osadzono w obozie grupę jeńców narodowości australijskiej, pojmanych podczas walk o El-Alamein oraz walk w Grecji
W 1941 rozpoczęto budowę drugiej części obozu z myślą o napływających jeńcach radzieckich. Na te cele przeznaczono rozległy niezagospodarowany obszar 92 hektarów w pobliżu wsi Glinki (dziś między Toruniem a Wielką Nieszawką). 14 sierpnia 1941 oficjalnie rozpoczął pracę M. Stammlager 312/XX C, podporządkowany komendantowi Stalagu XX C. Nieoficjalnie hitlerowcy określali część obozu przeznaczoną dla żołnierzy armii radzieckiej "Sowietheide" - "puszczą radziecką", pokazując tym samym swój stosunek do osadzonych.
Warunki.
Życie mieszkańców Stalagu XX C z krajów Europy Zachodniej nie wyglądało, w porównaniu z obozem radzieckim, najgorzej. W solidnych zabudowaniach Stalagu panowały znośne warunki sanitarne, dobre wyżywienie, był szpital, nie znamy przypadków pastwienia się dozorców nad jeńcami. Również kary wobec nieposłusznych mieściły się w granicach przewidzianych konwencją, a hitlerowcy pozwolili na ograniczone życie kulturalne, w tym wydawanie gazety i organizowanie zawodów sportowych. Osadzeni byli jednak zmuszani do pracy przymusowej, przede wszystkim o charakterze rolniczym na terenie wsi pod Toruniem. Wiadomo też, że pracowali na rzecz Wehrmachtu na pobliskim poligonie, w nieistniejącym dziś browarze oraz przy robotach budowlanych (lokomotywownia i wieża ciśnień) i drogowych w Toruniu i okolicach. Zmarli chowani byli na Cmentarzu Garnizonowym w Toruniu, z zachowaniem podstawowych honorów wojskowych. Osoby te zostały na życzenie rodzin ekshumowane w 1946 r.. Pamiątką po ich obecności są rysunki i napisy na ścianach fortu XI.
Sytuację jeńców radzieckich należy tymczasem określić jako tragiczną. Wbrew wszelkim umowom międzynarodowym ratyfikowanym przez Niemcy byli żołnierze Armii Czerwonej (łącznie ponad 20 tysięcy) zostali stłoczeni w prowizorycznych barakach lub wręcz pod gołym niebem, w wykopanych samodzielnie jamach, na otoczonym drutem kolczastym pustym polu z bramą wjazdową od dzisiejszej ulicy Poznańskiej i kuchnią oraz prowizorycznym szpitalem obozowym po przeciwnej stronie, od ul. Szubińskiej. Nie było tam możliwe zachowanie podstaw higieny, brakowało żywności, a nawet wody. Do pracy ponad siły (po 10–12 godzin dziennie) dochodziło znęcanie się dozorców nad więźniami, bicie i katowanie. Szczególnym okrucieństwom poddawani byli schwytani komisarze polityczni Armii Czerwonej, którzy na mocy „Rozporządzenia o komisarzach” podlegali bezwzględnej karze śmierci przez rozstrzelanie. Grupę tę starano się już w czasie wstępnej selekcji wykryć i izolowano następnie w forcie XII.
Przez krótki czas w części przeznaczonej dla żołnierzy radzieckich przebywała też grupa jeńców włoskich (głównie schwytanych członków podziemnych organizacji monarchistycznych). Ich transport został przywieziony jesienią 1943 r. ku konsternacji zarządu obozu, który nie wiedział, co z nimi zrobić i po siedmiu tygodniach odesłał ich do innego obozu na terenie III Rzeszy.
Różnicę między obydwoma obozami wykazują najlepiej statystyki zgonów: 44 zmarłych w części przeznaczonej dla jeńców z armii zachodnich oraz ponad 14 tysięcy żołnierzy radzieckich w okresie październik 1940 – grudzień 1941. Łącznie przez obóz przewinęło się 54637 osób, w tym 21181 z ZSRR.
Likwidacja obozu.
W pierwotnych planach Niemców Toruń miał być ważnym punktem obronnym i dlatego nie przewidywano ewakuacji obozu. Dopiero pod koniec stycznia 1945 rozpoczęto wyprowadzanie z niego jeńców, na co było stanowczo za późno. Kolumny osadzonych, kierowane w stronę Fordonu, zostały w części otoczone przez Armię Czerwoną, w części zaś słabo pilnowani jeńcy zdołali uciec w stronę zgliszcz obozu (pozostałe baraki zostały przez Niemców spalone).

</doc>
<doc id="1318281" url="https://pl.wikipedia.org/wiki?curid=1318281" title="Gadodiamid">
Gadodiamid

Gadodiamid () – organiczny związek chemiczny gadolinu stosowany jako środek kontrastowy w badaniu magnetycznego rezonansu jądrowego (MRI). Preparat stosowany jest w lecznictwie zamkniętym pod nazwą handlową "Omniscan" (producent GE Healthcare).

</doc>
<doc id="1318282" url="https://pl.wikipedia.org/wiki?curid=1318282" title="Omniscan">
Omniscan



</doc>
<doc id="1318287" url="https://pl.wikipedia.org/wiki?curid=1318287" title="Radio RMG">
Radio RMG



</doc>
<doc id="1318289" url="https://pl.wikipedia.org/wiki?curid=1318289" title="Phun">
Phun

Phun – symulator zjawisk fizycznych wykorzystujący grafikę 2D, praca magisterska studenta Uniwersytetu w Umeå w Szwecji – Emila Ernerfeldta. Jego nazwa pochodzi od angielskich słów "physics" i "fun". 
Phun pozwala tworzyć różne obiekty i obserwować ich zachowanie. Można również zmieniać ich właściwości, np. ciężar i sprężystość. Phun dostępny jest za darmo, ale nie na wolnej licencji.
Program zdobył dużą popularność dzięki prostej obsłudze i sporym możliwościom. 
Uzyskane rozwiązania są stabilne i poprawne pod względem numerycznym. Program pozwala na symulacje wielu zjawisk fizycznych. Możliwa jest symulacja: kolizji i kontaktu ciał, pracy mechanizmów napędzanych silnikiem, łańcuchów kinematyczny, drgań nieliniowych, przepływu cieczy w konwencji SPM, oddziaływania cieczy z ciałami stałymi FSI, wpływu grawitacji i siły tarcia, jak i wielu innych zjawisk. Program ten modeluje zjawiska w konwencji MBS, DEM i SPM co wpływa na jego uniwersalność.
24 marca wyszła nowa wersja Phun (5.24), a 
14 stycznia ujrzał światło dzienne Algodoo, czyli rozszerzona wersja Phun. Algodoo już jest aplikacją darmową, posiada moduł pozwalający na tworzenie wykresów oraz wiele innych funkcji.

</doc>
<doc id="1318290" url="https://pl.wikipedia.org/wiki?curid=1318290" title="Fire/Jericho">
Fire/Jericho

Fire / Jericho – tytuł czwartego singla brytyjskiej formacji The Prodigy. Singel miał swą premierę 7 września 1992 r. i promował wydany 3 tygodnie później album Experience. Płytka dotarła do 11. miejsca na liście najlepiej sprzedających się singlii w Wielkiej Brytanii.

</doc>
<doc id="1318296" url="https://pl.wikipedia.org/wiki?curid=1318296" title="Stade l’Abbé-Deschamps">
Stade l’Abbé-Deschamps

Stade l’Abbé-Deschamps – stadion piłkarski położony we francuskim mieście Auxerre. Stadion został zbudowany w 1904 roku, a poddany renowacji w 1994 roku. Pojemność stadionu po renowacji wynosi 24 493 miejsc. Na stadionie swoje mecze rozgrywa drużyna Ligue 1 AJ Auxerre. 

</doc>
<doc id="1318307" url="https://pl.wikipedia.org/wiki?curid=1318307" title="Out of Space">
Out of Space

Out of Space – tytuł utworu i piątego singla brytyjskiej formacji The Prodigy. Singel został wydany 9 listopada 1992 r. i dotarł do 5. miejsca na liście najlepiej sprzedających się singlii w Wielkiej Brytanii. W 2005 r. utwór został zremixowany przez Audio Bullys na potrzeby promocji albumu W utworze użyto sampli z klasycznej piosenki wykonawcy reggae Maxa Romeo pt. „Chase the Devil” oraz z hip-hopowego utworu „Critical Beatdown” grupy Ultramagnetic MCs.

</doc>
<doc id="1318308" url="https://pl.wikipedia.org/wiki?curid=1318308" title="Bakteriocyny">
Bakteriocyny

Bakteriocyny – substancje toksyczne o charakterze białkowym wytwarzane przez liczne bakterie Gram- oraz Gram+, zdolne do zahamowania wzrostu organizmów pokrewnych, lub nawet do ich zabicia, są one kodowane przez plazmidy bakteriocynogenne oraz DNA chromosomalne. Bakteriocyny syntetyzowane są w rybosomach.
Bakteriocyny izolowane z:
Plazmidy kodujące różne rodzaje kolicyny oznacza się symbolem "Col", np. "ColE1", "ColV". 
Od antybiotyków różni je bardziej "swoiste" działanie. Zwykle hamują one wzrost niewielkiej liczby gatunków, podczas gdy antybiotyki niszczą wiele grup bakterii.
Historia.
Bakteriocyny zostały odkryte w 1925 r. przez belgijskiego mikrobiologa Andre Gratia i nazwane "principle V" - czynnik wirulencji. Lwoff wprowadził dwa pojęcia:
Bakteriocyny były dzielone na grupy:
Klasyfikacja bakteriocyn.
Bakteriocyny bakterii Gram +.
Klasa I.
Lantybiotyki ("lanthionine containing antibiotics") – termostabilne, policykliczne peptydy o masie cząsteczkowej mniej niż 5 kDa, zawierają w swej budowie nietypowe aminokwasy: lantionina, 3-metylolantionina, dehydroalanina, kwas dehydrobutylowy
Klasa II.
Bakteriocyny nielantybiotykowe - termostabilne białka o masie poniżej 10 kDa, podzielone na 4 podklasy.
Klasa III.
Bakteriocyny wysokocząsteczkowe - produkowane głównie przez "Lactobacillus" i "Enterococcus", są inaktywowane termicznie.
Klasa IV.
Kompleksy białkowo - lipidowe i białkowo - węglowodanowe - do uzyskania pełnej aktywności wymagają obecności części lipidowej lub węglowodanowej w cząsteczce.
Bakteriocyny bakterii Gram -.
Kolicyny.
Najlepiej poznanymi bakteriocynami są te wytwarzane przez "E. coli" - kolicyny. Kolicyna wiąże się swoiście z receptorem umieszczonym w błonie zewnętrznej bakterii, a następnie jest wprowadzana poprzez błonę zewnętrzną i wewnętrzną do cytoplazmy - w transporcie do komórki biorą udział dwie grupy białek - "Ton System" oraz "Tol System".
Najlepiej poznanym plazmidem "E. coli" kodującym kolicynę jest Col E1, który został w pełni zsekwencjonowany. "Kaseta kolicynowa" obejmuje geny:
Cechą charakterystyczną jest to, że wytwarzanie kolicyny jest zabójcze dla producenta, uwolnienie produktu genu "cea" przy współudziale produktu genu "kil" powoduje lizę komórki. Cały system jest jednak w stanie nieaktywnym poprzez działanie białka LexA. Poza tym, komórki aktualnie nie produkujące kolicyny są chronione przez produkt genu "imm".
Mikrocyny.
Syntetyzowane przez "Enterobacteriaceae", niskocząsteczkowe peptydy, synteza nie jest "śmiertelna" dla producenta. Podzielone na 2 podklasy:
Właściwości.
Bakteriocyny wytwarzane są przez bakterie w sposób ciągły, w niewielkich ilościach. Wzmożenie ich syntezy można osiągnąć poprzez działanie promieni UV oraz mitomycyną C.
Bakteriocyny są bardzo silne biologicznie - przyjmuje się, że jedna cząsteczka zabija jedną wrażliwą komórkę bakteryjną.
Działanie bakteriocyn warunkuje obecność w ścianie komórkowej szczepów wrażliwych odpowiednich receptorów, które zdolne są do ich wiązania, niektóre bakteriocyny muszą przeniknąć przez błonę zewnętrzną bakterii Gram -, aby związać się z ich błoną komórkową.
Zastosowanie.
Ze względu na swoje właściwości antybakteryjne bakteriocyny mogą być wykorzystywane jako naturalne konserwanty żywności - na chwilę obecną jedyną bakteriocyną stosowaną w technologii żywności, już od 30 lat jest nizyna. Substancja ta uzyskała status GRAS - "generally recognized as safe" i jest stosowana w około 50 krajach jako naturalny konserwant - oznaczona jest jako E 234. Wykorzystywana jest przy produkcji serów dojrzewających, niektórych deserów, bitej śmietany, serka mascarpone.

</doc>
<doc id="1318312" url="https://pl.wikipedia.org/wiki?curid=1318312" title="Pál Schmitt">
Pál Schmitt

Pál Schmitt (wym. []; ur. 13 maja 1942 w Budapeszcie) – węgierski dyplomata, polityk i sportowiec, prezydent Węgier od 6 sierpnia 2010 do 2 kwietnia 2012. Deputowany do Parlamentu Europejskiego w latach 2004–2010, przewodniczący Zgromadzenia Narodowego w 2010. W młodości szermierz, szpadzista, dwukrotny złoty medalista olimpijski.
Życiorys.
Rodzina i edukacja.
Urodził się w 1942 w Budapeszcie, dokąd pod koniec XIX wieku przybył jego dziadek, imigrant z niemieckiego Ettlingen i z zawodu handlarz winem. Jego ojciec był lekarzem, matka prowadziła dom. Rodzina żyła skromnie. W młodości Pál Schmitt pobierał lekcje języka francuskiego i gry na pianinie. Kształcił się w Gimnazjum Petöfiego w Budapeszcie, gdzie po raz pierwszy dostrzeżono u niego talent sportowy.
W 1965 ukończył ekonomię na Uniwersytecie Korwina w Budapeszcie. Doktoryzował się w 1992 w zakresie wychowania fizycznego na Akademii Wychowania Fizycznego w Budapeszcie. W 2012 po wykryciu plagiatu stracił stopień doktora.
Kariera sportowa i działalność społeczna.
Karierę szermierczą rozpoczynał w latach 60. Startował w barwach budapeszteńskiego klubu sportowego MTK. Zdobył złoty medal olimpijski w drużynowym konkursie szpady na XIX Letnich Igrzyskach Olimpijskich w Meksyku w 1968 oraz cztery lata później podczas XX Letnich Igrzysk Olimpijskich w Monachium.
W latach 1965–1980 pracował jako dyrektor w sieci hoteli Hungaro, m.in. był dyrektorem renomowanego hotelu Astoria w centrum Budapesztu. Po zakończeniu występów szermierczych działał w strukturach związków sportowych i olimpijskich. W 1981 został dyrektorem Stadionu Narodowego, a w 1983 wicedyrektorem Narodowego Biura Wychowania Fizycznego i Sportu. W 1983 wszedł w skład Międzynarodowego Komitetu Olimpijskiego (MKOl). W latach 1983–1989 zajmował stanowisko sekretarza generalnego Węgierskiego Komitetu Olimpijskiego. Od 1989 do 2010 był jego przewodniczącym.
W strukturach MKOl pełnił funkcje wiceprzewodniczącego komisji zawodniczej oraz przewodniczącego komisji sportu i środowiska. Był członkiem zarządu komitetu (1991–1999) i jego wiceprzewodniczącym (1994–1999). W latach 1999–2007 był przewodniczącym World Olympians Association.
Działalność polityczna.
W latach 90. rozpoczął działalność polityczną. Był ambasadorem Węgier w Hiszpanii (1993–1997) oraz Szwajcarii (1999–2002). W 1998, jako kandydat niezależny, wziął udział w wyborach na urząd burmistrza Budapesztu. Przegrał jednak z Gáborem Demszkym, zdobywając 36% głosów poparcia.
Wstąpił do prawicowego Fideszu, obejmując w 2003 funkcję wiceprzewodniczącego partii. W 2004 i 2009 z listy tego ugrupowania był wybierany do Parlamentu Europejskiego. Mandat objął 20 lipca 2004. Był członkiem biura Europejskiej Partii Ludowej. Od lipca 2004 do lipca 2009 zajmował stanowisko wiceprzewodniczącego Komisji Kultury i Edukacji w PE. Od września 2004 do lipca 2009 stał na czele Delegacji do Wspólnego Komitetu Parlamentarnego UE-Chorwacja. 14 lipca 2009 wybrano go na wiceprzewodniczącego PE. 13 maja 2010 odszedł z PE w związku z uzyskaniem w wyborach krajowych mandatu posła do Zgromadzenia Narodowego. 14 maja 2010 został wybrany na przewodniczącego krajowego parlamentu.
23 czerwca 2010 premier Viktor Orbán ogłosił Pála Schmitta kandydatem Fideszu na urząd prezydenta Węgier w pośrednich wyborach prezydenckich. Poparła go także sojusznicza Chrześcijańsko-Demokratyczna Partia Ludowa. 29 czerwca 2010 Zgromadzenie Narodowe wybrało go na to stanowisko, które objął po zakończeniu kadencji László Sólyoma upływającej 5 sierpnia 2010. W głosowaniu uzyskał 263 głosy, jego konkurent András Balogh – 59.
6 sierpnia 2010 został zaprzysiężony na stanowisku głowy państwa. Do swoich priorytetów zaliczył działania na rzecz rozwoju gospodarki i tworzenia miejsc pracy, poprawy bezpieczeństwa energetycznego kraju oraz wspierania rodaków z państw ościennych. Zadeklarował, iż pragnie pełnić rolę równoważącą między różnymi partiami politycznymi i grupami społecznymi, podkreślając znaczenie jedności narodowej.
2 kwietnia 2012 podał się do dymisji w związku ze sprawą plagiatu swojej pracy doktorskiej. Według danych agencji prasowych 197 z 215 stron jego pracy było wiernym tłumaczeniem pracy bułgarskiego oraz niemieckiego naukowca. 29 marca 2012 Uniwersytet Medyczny im. Semmelweisa (SOTE) pozbawił go z tego powodu stopnia doktora. Pál Schmitt wyjaśniał, że pracę tę pisał w 1992 „zgodnie ze swą najlepszą wiedzą”. Jego rezygnacji domagała się opozycja oraz część mediów i obywateli, którzy demonstrowali w tym celu w Budapeszcie. Premier Viktor Orbán decyzję tę pozostawiał w gestii samego prezydenta. Prezydent, który kilka dni wcześniej wykluczał rezygnację, swoje ostateczne stanowisko uzasadnił kontrowersjami i podziałami, jakie sprawa plagiatu jego pracy doktorskiej wywołała w społeczeństwie. Zgodnie z konstytucją, obowiązki głowy państwa przejął László Kövér, przewodniczący Zgromadzenia Narodowego.
Życie prywatne.
Jest żonaty, ma trzy córki. Żonę, Katalin Makray, srebrną medalistkę w gimnastyce na XVIII Igrzyskach Olimpijskich w Tokio w 1964, poznał w czasie zgrupowania sportowego w miejscowości Tata.

</doc>
<doc id="1318314" url="https://pl.wikipedia.org/wiki?curid=1318314" title="Pal Schmitt">
Pal Schmitt



</doc>
<doc id="1318316" url="https://pl.wikipedia.org/wiki?curid=1318316" title="Zjednoczony Front Religijny">
Zjednoczony Front Religijny

Zjednoczony Front Religijny (hebr.: חזית דתית מאוחדת, "Hazit Datit Meukhedet") − ugrupowanie polityczne w Izraelu.
Historia.
Zjednoczony Front Religijny nie był partią polityczną w ścisłym tego słowa znaczeniu, lecz organizacją grupującą na jednej liście wszystkie ugrupowania religijne startujące w wyborach parlamentarnych w 1949 roku. W skład frontu wchodziły: Mizrachi, Ha-Poel ha-Mizrachi, Agudat Israel i Po’alej Agudat Jisra’el.
W wyniku wyborów w 1949, Front uzyskał 16 miejsc w Knesecie, co oznaczało, że stał się trzecią siłą w parlamencie. Ugrupowanie weszło w skład koalicji rządowej, utworzonej przez Dawida Ben Guriona, lidera Mapai, razem z Partią Progresywną, Wspólnotami Sefardyjskimi i Orientalnymi oraz Demokratyczną Listą Nazaretu. Wkrótce potem pojawiły się pierwsze problemy – Front wykazał odmienne podejście do kwestii edukacji imigrantów i ogólnie, systemu nauczania w Izraelu, niż reszta partii rządzących. Deputowani Frontu zażądali także, aby premier zlikwidował ministerstwo dostaw i racjonowania oraz mianował biznesmena ministrem handlu i przemysłu. W rezultacie Ben Gurion zrezygnował z pełnionej przez siebie funkcji 15 października 1950.
Jednakże, już 1 listopada 1950 Ben Gurion utworzył nowy rząd, do którego ponownie weszli deputowani Zjednoczonego Frontu Religijnego.
Po rozpisaniu nowych wyborów parlamentarnych w 1951 roku, Front rozpadł się na poszczególne partie, które wystawiły oddzielne listy wyborcze.
Politycy.
Posłowie w pierwszym Knesecie.
Posłowie wybrani w wyborach w 1949: Josef Burg, Elijjahu-Mosze Ganchowski, Awraham-Jehuda Goldrat, Aharon-Ja’akow Grinberg, Kalman Kahana, Mosze Kelmer, Me’ir-Dawid Lewenstein, Izaak Meir Lewin, Jehuda Lejb Majmon, Binjamin Minc, Mordechaj Nurok, Dawid-Cewi Pinkas, Awraham-Chajjim Szag, Chajjim Mosze Szapira, Mosze Unna, Zerach Warhaftig
Posłowie, którzy weszli do Knesetu w trakcie trwania kadencji: Elijjahu Mazur

</doc>
<doc id="1318318" url="https://pl.wikipedia.org/wiki?curid=1318318" title="Sześciocyjanożelazian żelaza">
Sześciocyjanożelazian żelaza



</doc>
<doc id="1318320" url="https://pl.wikipedia.org/wiki?curid=1318320" title="Wind It Up (Rewound)">
Wind It Up (Rewound)

Wind It Up (Rewound) – tytuł szóstego singla brytyjskiej formacji The Prodigy. Singel został wydany 29 marca 1993 r. i dotarł do 11. pozycji na liście najlepiej sprzedających się singlii w Wielkiej Brytanii.

</doc>
<doc id="1318328" url="https://pl.wikipedia.org/wiki?curid=1318328" title="Droga wojewódzka nr 455">
Droga wojewódzka nr 455

Droga wojewódzka nr 455 (DW455) – droga wojewódzka o długości 32 km w zachodniej części Polski na Dolnym Śląsku, łącząca Wrocław z Oławą. Przebiega przez powiaty: Wrocław, wrocławski i oławski. Początek drogi znajduje się na Rondzie Reagana we Wrocławiu. 
Historia numeracji.
Na przestrzeni lat droga posiadała różne oznaczenia i kategorie:
Ograniczenia w ruchu.
W ciągu drogi występują ograniczenia w ruchu dla pojazdów ciężarowych:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Poprzednio na całej długości drogi dopuszczalny był ruch pojazdów o nacisku na pojedynczą oś do 8 ton.
Miejscowości leżące przy trasie DW455.
 Województwo dolnośląskie

</doc>
<doc id="1318329" url="https://pl.wikipedia.org/wiki?curid=1318329" title="Trevor Francis">
Trevor Francis

Trevor John Francis (ur. 19 kwietnia 1954 roku w Boxhill, Plymouth) - były angielski piłkarz, trener.
Kariera piłkarska.
Birmingham City.
Trevor rozpoczął swoją karierę w 1971 roku, podpisując kontrakt z Birmingham City. Zadebiutował już w wieku 16 lat. W pierwszym sezonie zdobył 15 goli w 22 meczach. W Birmingham grał przez 8 lat, aż do 1979, a jego dorobek wynosi 280 spotkań i 119 strzelonych bramek. W okresie, kiedy był piłkarzem Birminghamu na jeden sezon (1978/1979) był wypożyczony do amerykańskiego klubu Detroit Express (rozegrał tam 38 meczów i strzelił aż 39 goli).
Nottingham Forest.
Następnie Francis zmienił klub na Nottingham Forest F.C., który zapłacił za niego milion funtów, co wówczas było najwyższą kwotą transferową w historii futbolu. W barwach tego klubu dwukrotnie zdobył Puchar Europy Francis zdobył jedyną, zwycięską bramkę w finale Puchar Europy 1978/1979 przeciwko szwedzkiemu Malmö FF.
Manchester City.
W 1981 Francis został sprzedany do Manchesteru City. W ciągu roku rozegrał tam 26 meczów i strzelił 12 bramek.
UC Sampdoria.
Kolejnym zespołem Trevora Francisa była włoska UC Sampdoria. Grał w niej przez trzy lata - do 1985 - jego dorobek to 68 spotkań i 17 goli. Z drużyną z Genuy Francis zdobył Puchar Włoch w 1985.
Atalanta Bergamo.
Kolejna zmiana klubu nastąpiła w 1985 - nową drużyną Anglika była Atalanta BC, do której Francis przeszedł za 800 tysięcy funtów. Zagrał tam 21 razy i strzelił jedną bramkę.
Rangers.
Następnie angielski zawodnik grał w drużynie ze Szkocji - Rangers FC. Został sprzedany zaledwie za 75 tysięcy funtów. W Glasgow rozegrał tylko jeden sezon - wystąpił w 18 spotkaniach, nie udało mu się jednak zdobyć żadnej bramki.
Queens Park Rangers.
Od 1988 roku Francis występował w ekipie Queens Park Rangers, gdzie był grającym trenerem. Do 1991 roku zagrał 32 mecze, oraz strzelił 12 bramek.
Sheffield Wednesday.
W 1991 roku Anglik podpisał kontrakt z Sheffield Wednesday, gdzie w 1994 roku zakończył karierę. Podobnie jak w wypadku QPR był grającym trenerem. W barwach „The Owls” Francis zagrał 89 razy i strzelił 9 bramek.
Kariera reprezentacyjna.
W latach 1976–1986 Trevor Francis grał dla Reprezentacji Anglii, w której rozegrał 52 meczów oraz strzelił 12 goli. Wystąpił na mistrzostwach świata w 1982 roku.
Kariera trenerska.
Birmingham City.
W 1996 roku Trevor John Francis został trenerem Birmingham City. Prowadził on drużynę „The Blues” przez 5 lat - do 2001.
Crystal Palace.
Od 2001 roku po czym zaczął trenować Crystal Palace. W 2003 odszedł z tego klubu i nie zasiadł już na ławce trenerskiej.
Sukcesy.
Podczas kariery piłkarskiej największym sukcesem było dwukrotne zwycięstwo w Pucharze Europy z drużyną Nottingham Forest, natomiast w karierze trenerskiej największym osiągnięciem był awans do finału Pucharu Anglii w 1993 roku wraz z Sheffield Wednesday, gdzie był grającym trenerem.

</doc>
<doc id="1318331" url="https://pl.wikipedia.org/wiki?curid=1318331" title="Bitwa pod Krechowicami">
Bitwa pod Krechowicami



</doc>
<doc id="1318333" url="https://pl.wikipedia.org/wiki?curid=1318333" title="Zespół Isaacsa">
Zespół Isaacsa



</doc>
<doc id="1318334" url="https://pl.wikipedia.org/wiki?curid=1318334" title="One Love (singel The Prodigy)">
One Love (singel The Prodigy)

One Love – tytuł utworu i siódmego singla brytyjskiej formacji The Prodigy. Singel został wydany 4 października 1993 r., prawie rok przed albumem Music for the Jilted Generation i dotarł do 8. miejsca na liście najlepiej sprzedających się singlii w Wielkiej Brytanii. Utwór ze strony B „Rhythm Of Life” uznawany jest za jeden z najlepszych utworów The Prodigy, które nie pojawiły się na żadnym albumie zespołu.

</doc>
<doc id="1318336" url="https://pl.wikipedia.org/wiki?curid=1318336" title="Supercruise">
Supercruise

Supercruise – supercruise to trwały lot z prędkością ponaddźwiękową samolotu przenoszącego ładunek użyteczny, pasażerów lub uzbrojenie, wykonywany w sposób wydajny, co zwykle oznacza, że samolot nie wykorzystuje w tym celu niewydajnych pod kątem zużycia paliwa dopalaczy. 
Silniki oferujące takie możliwości to np. Pratt &amp; Whitney F119, Eurojet EJ200, Snecma M88, General Electric F414, AL-41F-1S. Niewiele samolotów produkowanych seryjnie ma takie możliwości np. MiG-25, SR-71 Blackbird, Eurofighter Typhoon, Dassault Rafale, Saab JAS 39 Gripen, Su-35, F-22 Raptor, a w lotnictwie cywilnym Concorde oraz Tu-144 (unowocześnione wersje, np. Tu-144D z silnikami Kolesow RD-36-51A).
Dopalacze, których większość samolotów używa do osiągania prędkości naddźwiękowych, wymagają podania ogromnych ilości paliwa lotniczego (zwiększenie od 3 do 5 razy w porównaniu ze zwykłą pracą silnika).
Samolot korzystać ze zdolności supercruise może zwykle na znacznej wysokości (gdzie powietrze jest rzadsze i przez to mniejszy jest jego opór), która ogranicza możliwość wykorzystywania ukształtowania terenu do ukrycia samolotu przed wrogimi sensorami (zagrożenie obroną przeciwlotniczą). Powoduje to, że oczywistym jest zaimplementowanie takich możliwości w samolotach typu stealth. Poza korzyściami w zakresie ekonomiki lotu, usunięcie konieczności wykorzystania dopalacza ogranicza również emisję promieniowania podczerwonego przez silnik, co przekłada się na zmniejszenie sygnatury termicznej statku powietrznego, istotnej w zakresie unikania wykrycia przez sensory typu IRST, czy też głowice naprowadzające przeciwlotniczych pocisków rakietowych.

</doc>
<doc id="1318340" url="https://pl.wikipedia.org/wiki?curid=1318340" title="No Good (Start the Dance)">
No Good (Start the Dance)

No Good (Start the Dance) – tytuł utworu i ósmego singla brytyjskiej formacji The Prodigy. Singel został wydany 16 maja 1994 r., na dwa miesiące przed premierą albumu Music for the Jilted Generation. Płyta dotarła do 4. pozycji na liście najlepiej sprzedających się singli w Wielkiej Brytanii.

</doc>
<doc id="1318342" url="https://pl.wikipedia.org/wiki?curid=1318342" title="Carl von Donop">
Carl von Donop

Carl Emil Kurt von Donop (ur. 1 stycznia 1732 - zm. 25 października 1777) – heski pułkownik, który zginął walcząc przeciw kolonistom amerykańskim po stronie Brytyjczyków.
Pochodził z wpływowego rodu arystokracji heskiej. miał kontakty z dworami państw niemieckich. Został w młodym wieku szefem straży przybocznej landgrafa Księstwa Hesja-Kassel. 
Gdy rozpoczęła się rewolucja amerykański, poprosił o zwolnienie by mógł w niej walczyć. Landgraf Fryderyk II Heski udzielił zgody i mianował go dowódca prestiżowego i elitarnego korpusu strzelców ("Jäger").
Znany był z tego, że nie brał jeńców, lecz starał się eliminować całkowicie oddziały wroga. Budził postrach wśród kolonistów.
Na amerykańską ziemię w Long Island wszedł 22 sierpnia 1776 roku. Odznaczył się w bitwie na wzgórzach Haarlemu ("Harlem Heights").
W drugiej połowie 1776 roku był najstarszym rangą oficerem wojsk inwazyjnych w południowym New Jersey. Dowodził garnizonami w Trenton, Burlington, i Bordentown, które składały się z kilku heskich batalionów i korpusu strzelców. Bezpośrednio pod jego dowództwem był Pułk Muszkieterów von Donop.
Gdy toczyła się bitwa pod Trenton, obozował w Bordentown. Jego dowódcą zwierzchnim był brytyjski generał James Grant. Donop proponował by płk. Johann Rall obwarował się w Trenton, lecz Grant przekonał naczelnego wodza (William Howe) by powierzył Rallowi dowództwo na polu bitwy. Donop nie widział sensu w pomocy Rallowi, którego zaatakowali i rozbili.
Gdy Howe zajął Filadelfię w 1777, a Royal Navy atakowała Fort Mifflin, ambitny von Donop zgłosił się na ochotnika do zdobywania innej warowni Fort Mercer na "Czerwonym Wybrzeżu" (Red Bank w New Jersey). Generał William Howe zgodził się i dał Donopowi 2000 Hesów, z którymi Donop przekroczył rzekę Delaware 22 października 1777. Tego dnia po południu Carl von Donop otoczył twierdzę i zażądał by generał Nathaniel Greene się poddał. Gdy Amerykanin odmówił, Donop zaatakował ją, lecz stracił w ataku 400 ludzi. Sam został ciężko ranny. Zmarł w 3 dni potem 25 października 1777 roku. Biwa znana jest dziś jako "battle of Red Bank".

</doc>
