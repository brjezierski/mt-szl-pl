<doc id="1320924" url="https://pl.wikipedia.org/wiki?curid=1320924" title="Henk Grol">
Henk Grol

Hindrik Harmannus Arnoldus "Henk" Grol (ur. 14 kwietnia 1985 r. w Veendamie) – holenderski judoka, dwukrotny brązowy medalista igrzysk olimpijskich, trzykrotny wicemistrz świata, trzykrotny mistrz Europy, złoty i srebrny medalista igrzysk europejskich.

</doc>
<doc id="1320926" url="https://pl.wikipedia.org/wiki?curid=1320926" title="Rehberge (stacja metra)">
Rehberge (stacja metra)

Rehberge – stacja metra w Berlinie na linii U6, w dzielnicy Wedding, w okręgu administracyjnym Mitte. Stacja została otwarta w 1956.

</doc>
<doc id="1320927" url="https://pl.wikipedia.org/wiki?curid=1320927" title="Ludwik Eliasz Bregman">
Ludwik Eliasz Bregman

Ludwik Eliasz Bregman (ur. w Wilnie, zm. 1941 w Warszawie) – polski lekarz neurolog żydowskiego pochodzenia.
Życiorys.
Ukończył studia na wydziale lekarskim Uniwersytetu Dorpackiego. Podczas studiów przyjęty do korporacji akademickiej Konwent Polonia. Dyplom doktora medycyny otrzymał 25 stycznia 1890 roku na Uniwersytecie Wiedeńskim. Od 1892 mieszkał w Warszawie. Wyjeżdżał za granicę, specjalizując się w neurologii w klinikach w Paryżu, Wiedniu i we Frankfurcie nad Menem (u Ludwiga Edingera). Bregman od 1899 roku, przez 22 lata, był ordynatorem oddziału neurologii Szpitala na Czystem. Po jego przejściu na emeryturę w 1933 roku ordynatorem oddziału w drodze konkursu został Eufemiusz Herman.
27 kwietnia 1909 z jego inicjatywy w salach redutowych w Warszawie otwarto pierwszą w Polsce Wystawę Przeciwalkoholową. Od 1912 do 1934 roku był prezesem Towarzystwa Opieki nad Nerwowo i Umysłowo Chorymi Żydami. Był członkiem zarządu Polskiego Towarzystwa Szpitalnictwa, członkiem sądu Naczelnej Izby Lekarskiej, prezesem Warszawskiego Towarzystwa Neurologicznego, prezesem Zrzeszenia Lekarzy Rzeczypospolitej Polskiej, prezesem sekcji klinicznej Warszawskiego Towarzystwa Medycyny Społecznej. Współzałożyciel „Warszawskiego Czasopisma Lekarskiego” (razem z Edwardem Flatauem i Ludwikiem Hirszfeldem). Należał do warszawskiej loży B’nai B’rith.
Zmarł na tyfus w getcie warszawskim w 1941 roku. Pochowany na cmentarzu żydowskim przy ulicy Okopowej (aleja główna, kwatera 71).
Życie prywatne.
Żonaty z Reginą z domu Halpern (1874–1942 w Treblince), z którą miał troje dzieci – Franciszkę (1901–1902), Leona (1899–1981), który był Legionistą i żołnierzem Polskich Sił Zbrojnych, oraz Aleksandra (1906–1967), który był dziennikarzem. Żona i córka Leona były w AK i przeżyły wojnę. Syn Leona por. pilot Jerzy Józef służył m.in. w dywizjonie 301 i zginął w trakcie nalotu na Niemcy w nocy z 18 na 19 lipca 1944.
Dorobek naukowy.
Jego prace dotyczyły głównie diagnostyki i leczenia chorób układu nerwowego. Opracował podręcznik "Dyagnostyka chorób nerwowych" (1910), wydany rok później w języku niemieckim w wydawnictwie Samuela Kargera, z przedmową Heinricha Obersteinera.

</doc>
<doc id="1320929" url="https://pl.wikipedia.org/wiki?curid=1320929" title="Ferocactus robustus">
Ferocactus robustus

Ferocactus robustus to jeden z gatunków ferokaktusa pochodzący z Meksyku.
Morfologia i biologia.
Tworzy wiele pędów, które rozgałęziając się tworzą kępy. Jego matowozielone pędy mają 10-20 cm średnicy i owalny pokrój. Kaktus ma 8 żeber z areolami osadzonymi co około 2-3 cm. Z każdej wyrasta po 10-14 szczecinkowatych, żółtawych cierni bocznych o długości około 2,5 cm i 4-6 prostych cierni środkowych, których długość dochodzi do 6 cm. Jego kwiaty dzienne koloru żółtego lub pomarończowożółtego. Kwitnie latem. Wymaga pełnego nasłonecznienia i temperatury nie spadającej poniżej 10 °C.

</doc>
<doc id="1320930" url="https://pl.wikipedia.org/wiki?curid=1320930" title="Jonathan Cherry">
Jonathan Cherry

Jonathan Cherry – kanadyjski aktor, który aktorstwo studiował w Szkole Filmowej w Vancouver.
Urodzony w Montrealu w prowincji Quebec, dojrzewał w Toronto w Ontario.
Pojawił się na drugim planie w horrorze Davida R. Ellisa "Oszukać przeznaczenie 2" ("Final Destination 2", 2003), w którym wcielił się w postać narkomana Rory'ego Petersa. W "Domu śmierci" ("House of the Dead", 2003) Uwe'a Bolla wystąpił w roli głównej, jako Rudy. Obok Laury Regan, Marca Blucasa i Jona Abrahamsa wystąpił też w horrorze "Oni" ("They", 2002). Jest także aktorem telewizyjnym. Gościnnie zagrał w serialach takich jak "Po tamtej stronie", ' czy '.
Za rolę w niskobudżetowym filmie "Marker" w 2005 roku nominowano go do nagrody Leo.

</doc>
<doc id="1320937" url="https://pl.wikipedia.org/wiki?curid=1320937" title="Moto Club de São Luís">
Moto Club de São Luís

Moto Club de São Luís - brazylijski klub piłkarski z siedzibą w mieście São Luís, stolicy stanu Maranhão.
Historia.
Klub powstał 12 września 1937 pod początkową nazwą "Ciclo Moto", gdyż założyciele zamierzali skoncentrować się jedynie na zawodach motocyklowych. Jednak już w 1938 powstała sekcja piłkarska klubu.
W latach 1948-1955 "Moto Club" siedem razy z rzędu zdobył tytuł mistrza stanu Maranhão.
W 1973 "Moto Club" po raz pierwszy zagrał w pierwszej lidze brazylijskiej (Campeonato Brasileiro Série A), zajmując ostatecznie 39 miejsce.
Kolejny start w pierwszej lidze brazylijskiej w 1982 roku zakończył się dla klubu zajęciem 28 pozycji w końcowej klasyfikacji.
W roku 2003 klub wygrał turniej Taça Cidade de São Luís, pokonując w finale na Estádio Nhozinho Santos klub Santa Inês.

</doc>
<doc id="1320940" url="https://pl.wikipedia.org/wiki?curid=1320940" title="Moto Club Sao Luis">
Moto Club Sao Luis



</doc>
<doc id="1320942" url="https://pl.wikipedia.org/wiki?curid=1320942" title="Proporcjonalność wyborów">
Proporcjonalność wyborów



</doc>
<doc id="1320943" url="https://pl.wikipedia.org/wiki?curid=1320943" title="Eliasz Bregman">
Eliasz Bregman



</doc>
<doc id="1320946" url="https://pl.wikipedia.org/wiki?curid=1320946" title="Hełm normandzki">
Hełm normandzki

Hełm normandzki (hełm stożkowy) – wczesnośredniowieczny hełm otwarty pochodzenia skandynawskiego o stożkowatym dzwonie zintegrowanym z nosalem.
Pomimo swojego pierwotnego związku z kręgiem kultury skandynawskiej (zob. Normanowie), hełm ten powszechnie stosowano w całej wczesnośredniowiecznej (X–XI w.) Europie, w tym również na terenach Polski. Wykuwano go wraz z nosalem z jednego płata blachy stalowej, lub z dwóch płyt spajanych ze sobą horyzontalnie.
Przypisy.
 

</doc>
<doc id="1320947" url="https://pl.wikipedia.org/wiki?curid=1320947" title="Dharm">
Dharm

Dharm – indyjski film w języku hindi wyreżyserowany w 2007 roku przez debiutanta Bhavna Talwara. W rolach głównych Pankaj Kapoor i Supriya Pathak. Film zrealizowano w świętym mieście hindusów w Benares nad Gangesem. Tematem filmu jest poszukiwanie miłości jako istoty wiary, jedność wiary w Boga, niezależnie od tego, czy Jego imieniem jest hinduski Śiwa czy muzułmański Allah. Film opowiada historię ortodoksyjnego hinduskiego bramina, który pokochał porzucone dziecko muzułmańskie. Dramat ten zmierza do pojednania między hindusami a muzułmanami w imię miłości, która stoi za prawdziwą wiarą w Boga.
Był przedstawiony na Festiwalu Filmowym w Cannes.
Fabuła.
Pandit Charvedi Parvati (Pankaj Kapoor) żyje w Benaresie ze swoją żoną i córką z zapałem przestrzegając zasad swojej religii i kasty braminów, do której należy. Sławny ze swej pobożności i skrupulatnego zachowania zasad czystości przewodniczy w świątyni ceremoniom, doradza, rozsądza. Wyniosły, oddzielony od świata kokonem obrządków, modlitw i zakazów. Jego życie zmienia się w chwili, gdy córka Vodika przynosi do domu porzuconego chłopczyka. Żona chcąc zatrzymać dziecko kłamie panditowi, że pochodzi ono z rodziny braminów. Mijają lata. Uznany za syna Kartikey staje się dumą i radością pandita. Pewnego razu w domu pojawia się jednak muzułmanka poszkodowana w zamieszkach hindusko – muzułmańskich. Poszukuje zaginionego syna Mustafy.
Muzyka.
Autorem muzyki jest Debajyoti Mishra, twórca muzyki do "Chokher Bali", "Antarmahal", "Raincoat", czy "Ramchand Pakistani".

</doc>
<doc id="1320955" url="https://pl.wikipedia.org/wiki?curid=1320955" title="Biegacz (film)">
Biegacz (film)

Biegacz (ang. "Running") – film produkcji kanadyjskiej w reżyserii Stevena Hilliarda Sterna z roku 1979. Film z gatunku dramat sportowy.
Fabuła.
Amerykański maratończyk, Michael Andropolis jest pochłonięty przygotowaniami do igrzysk olimpijskich, ma reprezentować swój kraj. W tym samym czasie jego małżeństwo zaczyna się rozpadać, a dzieci nie mają do niego szacunku. Jest pełen determinacji, chce wygrać igrzyska olimpijskie. Ma nadzieję, że zwycięstwo rozwiąże jego problemy osobiste.

</doc>
<doc id="1320957" url="https://pl.wikipedia.org/wiki?curid=1320957" title="Szkoła wolnego prawa">
Szkoła wolnego prawa

Szkoła wolnego prawa ("niem. Freirechtsschule", po francusku zwana szkołą wolnych poszukiwań naukowych – "école des libres recherches scientifiques") – kierunek filozofii prawa, odłam naturalizmu prawniczego, traktowany jako część socjologicznej jurysprudencji. Poza założeniami naturalizmu prawniczego, szkoła ta krytykowała również pozytywizm ustawowy i jurysprudencję pojęć. W przypadku luk prawnych szkoła wolnego prawa postulowała prawotwórczą działalność sędziego, tzn. aby sąd mógł działać w sposób wolny od woli ustawodawcy i przepisów ustawy, a sam niejako przejąć na siebie rolę ustawodawcy (stąd nazwa). Na gruncie niemieckim program zapoczątkowany przez Hermana Kantorowicza (ps. Gnaeus Flavius), a na gruncie francuskim przez François Gény'ego. Program tego kierunku spotkał się z licznymi oporami środowisk prawniczych.

</doc>
<doc id="1320958" url="https://pl.wikipedia.org/wiki?curid=1320958" title="Szkoła wolnych poszukiwań naukowych">
Szkoła wolnych poszukiwań naukowych



</doc>
<doc id="1320960" url="https://pl.wikipedia.org/wiki?curid=1320960" title="Dub nad Moravou">
Dub nad Moravou

Dub nad Moravou (niem. Dub an der March) – miasteczko (městys) i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 1604 mieszkańców.
Przez miejscowość przepływa rzeka Morawa. Pierwsza wzmianka o miejscowości pochodzi z 1131 roku. 10 października 2006 gmina odzyskała status miasteczka.

</doc>
<doc id="1320961" url="https://pl.wikipedia.org/wiki?curid=1320961" title="Roksana (córka Heroda Wielkiego)">
Roksana (córka Heroda Wielkiego)

Roksana (ur. ok. 15 p.n.e.) - królewna żydowska.
Była jednym z najmłodszych dzieci Heroda Wielkiego, króla Judei. Pochodziła z jego małżeństwa z Fedrą. Przypuszcza się, że imię mogła otrzymać po swojej babce ze strony matki.
W chwili śmierci ojca w 4 p.n.e. Roksana i jej siostra Salome II były jedynymi niezamężnymi córkami Heroda. Później Roksana na polecenie rzymskiego cesarza Oktawiana Augusta poślubiła swojego brata stryjecznego - nieznanego z imienia syna Ferorasa. Otrzymała też od rzymskiego władcy 250 000 sztuk srebra.
Dalsze losy Roksany są nieznane. Zmarła bezpotomnie.

</doc>
<doc id="1320962" url="https://pl.wikipedia.org/wiki?curid=1320962" title="Ferocactus schwarzii">
Ferocactus schwarzii

Ferocactus schwarzii – gatunek ferokaktusa pochodzący z Meksyku.
Morfologia i biologia.
Sukulent. Osiąga do 80 cm wysokości i 50 cm średnicy. Rośnie pojedynczo. Ma zielony kolor. Może mieć 13-19 żeber. Z długich, brązowoszarawych areoli wyrasta po 3-5 cierni bocznych i 1-3 środkowych. Są one żółtawobrązowe i mają do 5 cm długości. Kwiaty tego kaktusa są dzienne, złocistożółte o licznych płatkach. Kwitnie latem. Wymaga pełnego nasłonecznienia i temperatury minimalnej wynoszącej 13 °C.

</doc>
<doc id="1320963" url="https://pl.wikipedia.org/wiki?curid=1320963" title="Sprzedawca broni">
Sprzedawca broni

Sprzedawca broni (tytuł oryginału: "The Gun Seller") – wydana w 1996 debiutancka powieść sensacyjna, której autorem jest aktor Hugh Laurie. Na język polski książkę przełożył Jacek Konieczny.
Fabuła.
Podczas wycieczki do Amsterdamu Thomas Lang dostaje propozycję zabójstwa Amerykanina, której nie przyjmuje. Po wielu przemyśleniach postanawia uprzedzić swoją niedoszłą ofiarę – Woolfa. Ciąg nieprzypadkowych zdarzeń uzależnia go od Woolfa i jego córki – Sary. Ich celem jest uniknięcie amerykańskiego planu ataku terrorystycznego, który miałby zmusić rząd do kupienia nowoczesnych helikopterów (projekt Absolwent). Thomas przez cały czas wmawia sobie, że nic nie czuje do dziewczyny, lecz gotowy jest zrobić dla niej wszystko. W pewnym momencie mężczyźni trafiają w pułapkę, Woolf zostaje zabity. Ranny Lang próbuje odnaleźć Sarę, pomoc w poszukiwaniach oferuje Ronnie – jej koleżanka z pracy. Thomas udaje się do ambasadora USA w Wielkiej Brytanii i uświadamia sobie, jak zawiła i tajemnicza jest to sprawa. W ostateczności zostaje zmuszony do przygotowania tego ataku, inaczej Sara zginie.
Budowa.
Książka podzielona jest na 2 części, pierwsza zawiera 16 a druga 10 rozdziałów - łącznie 26. Każdy z rozdziałów poprzedza cytat z książek, psalmu 146, wypowiedzi itd. Wykorzystano słowa: Patricka Shaw-Stewarta, Marcela Prousta, Johna Owena, Wergiliusza, Johna Seldena, Waltera Scotta, Jamesa Howella, Charlesa Dibdina, Roberta Browninga, Geoffreya Chaucera, Oscara Wilde’a, George’a Bernarda Shaw, Thomasa Moore’a, Neville’a Chamberlaina, Edwarda Younga, Johna McEnroe, Williama Shakespeare’a, Petera Sissonsa, O. Henry’ego, Micka Jaggera, Kennetha Grahame’a, Rudyarda Kiplinga, Henry’ego Kinga, Valerie Singleton, L. Arthura Rose oraz Douglasa Furbera.

</doc>
<doc id="1320964" url="https://pl.wikipedia.org/wiki?curid=1320964" title="Akomodacja magnetyczna">
Akomodacja magnetyczna

Akomodacja magnetyczna – zespół zjawisk zachodzących w niektórych materiałach ferromagnetycznych podczas wielokrotnych zmian pola magnetycznego polegających na stopniowym "przystosowywaniu się" ferromagnetyka do występujących zmian. Akomodacja magnetyczna objawia się zwiększaniem się przenikalność magnetyczna ferromagnetyka, opóźnieniem zmian właściwości magnetyka w odniesieniu do zmian pola magnetycznego.
W akomodacji magnetycznej wyróżnia się:
Gdy na magnetyk działa zmieniające się cyklicznie pole magnetyczne o ustalonych wartościach minimalnych i maksymalnych oraz o stałej szybkości zmian, to kolejne pętle histerezy przemagnesowania różnią się, wykazując coraz większą przenikalność magnetyczną, dochodząc do przebiegu ustalonego dopiero po wielu cyklach przemagnesowania.
Jeśli pominie się efekty wywołane prądami wirowymi, zmiana namagnesowania wywołana zmianą zewnętrznego pola magnetycznego trwa jeszcze przez pewien czas po zmianie pola magnetycznego.
Przenikalność magnetyczna materiałów wykazujących lepkość magnetyczną zależy od wcześniejszych zmian oraz czasu, jaki upłynął od tych zmian. 

</doc>
<doc id="1320966" url="https://pl.wikipedia.org/wiki?curid=1320966" title="Estádio Castelão">
Estádio Castelão



</doc>
<doc id="1320970" url="https://pl.wikipedia.org/wiki?curid=1320970" title="Przejście graniczne Grzechotki-Mamonowo">
Przejście graniczne Grzechotki-Mamonowo

Przejście graniczne Grzechotki-Mamonowo II – polsko-rosyjskie drogowe przejście graniczne położone w województwie warmińsko-mazurskim, w powiecie braniewskim, w gminie Braniewo, w miejscowości Grzechotki. Do przejścia po stronie polskiej prowadzi droga ekspresowa S22 oraz trasa europejska nr E28.
Przejście graniczne Grzechotki-Mamonowo II powstało wskutek umowy zawartej między rządem Rzeczypospolitej Polskiej a rządem Federacji Rosyjskiej już 22 maja 1992. Czynne jest przez całą dobę; dopuszczony jest ruch osobowy, towarowy. W okresie 27.07.2012 – 3.07.2016 działał tu również mały ruch graniczny. Przejście graniczne obsługuje Placówka Straży Granicznej w Grzechotkach.
Jest to największe i najnowocześniejsze przejście graniczne w województwie warmińsko-mazurskim. Koszt jego budowy wyniósł 127,7 mln zł, z czego niemal 54 mln zł pochodziły ze środków unijnych (fundusz Phare). Z przejścia można korzystać od 3 grudnia 2010 roku, a uroczyste otwarcie nastąpiło cztery dni później.

</doc>
<doc id="1320971" url="https://pl.wikipedia.org/wiki?curid=1320971" title="Ministrowie samorządu lokalnego Wielkiej Brytanii">
Ministrowie samorządu lokalnego Wielkiej Brytanii



</doc>
<doc id="1320973" url="https://pl.wikipedia.org/wiki?curid=1320973" title="Pankaj Kapoor">
Pankaj Kapoor

Pankaj Kapoor (ur. 29 maja 1954) - indyjski aktor teatralny, telewizyjny i filmowy z Luhiany ze stanu Pendżab. Największe uznanie przyniosły mu rola dr Dipankara Roya w "Ek Doctor Ki Maut" (1991) i 'Abba ji' w filmie Vishal Bhardwaja "Maqbool" (2003). Za obie został nagrodzony National Film Awards. Ostatnio wsławił się rolą w "Dharm". 6 nagród, 3 nominacje (także za "Raakh" i "Dus").
Jego synem z pierwszego małżeństwa jest znany bollywoodzki aktor Shahid Kapoor, z drugiego z aktorką Supriyą Pathak (grają razem w "Dharm" i "Raakh") – też aktor Ishaan Kapoor ("Vaah! Life Ho Toh Aisi!").

</doc>
<doc id="1320979" url="https://pl.wikipedia.org/wiki?curid=1320979" title="Agryppa V">
Agryppa V

Agryppa V, właściwie Gajusz Juliusz Agryppa (ur. ok. 76) - kwestor propretora Azji.
Był synem Aleksandra, władcy części Cylicji, i Jotape, córki Antiocha IV, króla Kommageny.
Przypuszcza się, że jego wychowawcą mógł być Babrius, autor bajek. Hipoteza ta jest oparta na tym, że drugą część swojego dzieła Babrius dedykował synowi króla Aleksandra.
Agryppa V jest znany z inskrypcji z Efezu (przechowywanej w British Museum). Wynika z niej, że był kwestorem propretora Azji. Namiestnikiem Azji w tym okresie (początek II wieku) był prokonsul i to jego kwestorem mógł być Agryppa V; ze względu na informację w inskrypcji o propretorze (sprawującym władzę wojskową) przypuszcza się, że sporządzono ją krótko po śmierci lub wyjeździe prokonsula, a przed przybyciem nowego.
Dalsze losy Agryppy V nie są znane.

</doc>
<doc id="1320980" url="https://pl.wikipedia.org/wiki?curid=1320980" title="Ferocactus alamosanus">
Ferocactus alamosanus

Ferocactus alamosanus – to gatunek ferokaktusa pochodzący z Meksyku.
Morfologia i biologia.
Rośnie pojedynczo, czasami tworzy kępy. Jest szary i ma zwykle ok. 30 cm średnicy. Ma ok. 20 wąskich żeber z matowożółtymi cierniami; 8 bocznych i 1 mniej lub bardziej sztywny środkowy, długości do 6 cm. Kwitnie w lecie, jego kwiaty są żółte i kuliste, długości 4-6 cm.
Uprawa.
Wymaga pełnego słońca i temperatury nie spadającej poniżej 7 °C.

</doc>
<doc id="1320982" url="https://pl.wikipedia.org/wiki?curid=1320982" title="Deus Irae (fantastyka)">
Deus Irae (fantastyka)



</doc>
<doc id="1320983" url="https://pl.wikipedia.org/wiki?curid=1320983" title="Powszechność wyborów">
Powszechność wyborów

Zasada powszechności – jedna z zasad wolnych wyborów. Określa krąg obywateli, którzy maja prawo do udziału w wyborach, według niej każdy obywatel ma zarówno czynne i bierne prawo wyborcze. Z zasadą powszechności wyborów w niezgodzie pozostaje wprowadzenie tzw. cenzusów wyborczych. We współczesnych krajach jedynymi wyjątkami jest wiek i pełnia władz umysłowych. Ponadto wyrokiem sądu można zostać pozbawionym praw publicznych.

</doc>
<doc id="1320985" url="https://pl.wikipedia.org/wiki?curid=1320985" title="Estádio Nhozinho Santos">
Estádio Nhozinho Santos



</doc>
<doc id="1320986" url="https://pl.wikipedia.org/wiki?curid=1320986" title="Opozycja (zespół muzyczny)">
Opozycja (zespół muzyczny)

Opozycja – zespół muzyczny powstały w 1984 w Wodzisławiu Śląskim. Grupa wykonywała melodyjnego punk rocka z elementami muzyki alternatywnej, by ostatecznie osiąść w klimatach grunge i rocka.
Pierwszy raz dla większej publiczności wystąpili na festiwalu „Poza Kontrolą” w Warszawie. Po występie na jarocińskim festiwalu w 1988, utwór "Szczelnie Okryty Obojętnością" ukazał się na trzypłytowym wydawnictwie winylowym, dokumentującym ten festiwal. W 1989 kapela była laureatem Festiwalu „Muzyków Rockowych” w Jarocinie oraz stałym gościem na wielu ważnych festiwalach w Polsce, jak choćby „Katowickie Odjazdy”, czy „Rock Noc” w poznańskiej Arenie. Utwory "Krew Bohaterów", "Wiara", "Kolory" oraz "Nocny Gość Władysława B." stały się przebojami kultowej Rozgłośni Harcerskiej. W 1991 ukazał się album zatytułowany "Krew bohaterów".
W 1993 z zespołu odszedł Arkadiusz "Krzywy" Krzywodajć. W 1994 ukazał się album "XTC". W styczniu 1995 grupa nagrała materiał na trzecią płytę, która została wydana dopiero w 2011. 
W 2014 zespół na nowo rozpoczął działalność muzyczną. W grudniu 2015 roku zespół nagrał w MaQ Records Studio dwa nowe utwory: „Wyspy Obiecane” i „XXI”. Premiera pierwszego odbyła się 18 stycznia 2016 roku, drugiego 9 lutego 2016 roku. W kwietniu 2016 roku pojawił się promocyjny singiel „XXI”.
Skład.
Muzycy:
Manager:
Byli członkowie zespołu:

</doc>
<doc id="1320987" url="https://pl.wikipedia.org/wiki?curid=1320987" title="Moja miłość (film 1998)">
Moja miłość (film 1998)

Moja miłość ("The Object of My Affection") – film fabularny produkcji amerykańskiej z 1998 roku. Jego scenariusz oparto na kanwie powieści Stephena McCauleya.
Fabuła.
Trzydziestoletnia Nina Borowski jest pracownikiem socjalnym, mieszka na Brooklynie i ma miłego, lecz monotonnego narzeczonego, Vince’a. Pomocy u Niny szuka George Hanson, gej, który po rozstaniu z partnerem poszukuje dachu nad głową. Kobieta wynajmuje George’owi wolny pokój. Między parą nawiązuje się przyjaźń. Tymczasem związek Niny i Vince’a przechodzi kryzys, gdy Nina oświadcza partnerowi, że jest w ciąży. Vince porzuca Ninę. Nina coraz bardziej fascynuje się George’em, który, chcąc jej pomóc, oświadcza, iż zostanie ojcem dla jej dziecka. Problemem pozostaje jedynie fakt, że szarmancki, przystojny i inteligentny George – mężczyzna wyśniony przez Ninę – jest gejem.

</doc>
<doc id="1320998" url="https://pl.wikipedia.org/wiki?curid=1320998" title="Mistrzostwa Europy w podnoszeniu ciężarów">
Mistrzostwa Europy w podnoszeniu ciężarów

Mistrzostwa Europy w podnoszeniu ciężarów po raz pierwszy odbyły się w Holandii w Rotterdamie w roku 1896. Imprezę rozgrywano nieregularnie, dopiero po wojnie od 1947 roku impreza rozgrywana jest corocznie (w roku 1967 mistrzostw nie rozegrano). Organizatorem mistrzostw jest Europejska Federacja Podnoszenia Ciężarów (EWF). W 1948 i 1952 roku Mistrzostwa Europy rozegrane zostały podczas igrzysk olimpijskich. Mistrzostwa Europy wśród kobiet rozegrano po raz pierwszy w 1988 roku w San Marino. Do roku 1997 mistrzostwa mężczyzn i kobiet były rozgrywane w różnych miejscach.

</doc>
<doc id="1320999" url="https://pl.wikipedia.org/wiki?curid=1320999" title="Kleopatra z Jerozolimy">
Kleopatra z Jerozolimy

Kleopatra z Jerozolimy (I wiek p.n.e.) - żona Heroda Wielkiego, króla Judei.
Pochodziła z Jerozolimy. Badacze przypuszczają, że mogła należeć do zhellenizowanej rodziny idumejskiej lub fenickiej. Pogląd ten oparty jest głównie na samym imieniu Kleopatry, nienoszonym raczej przez Żydówki w okresie Drugiej Świątyni.
Kleopatra poślubiła Heroda w 28/27 p.n.e. Miała z nim dwóch synów: Heroda IV i Filipa, późniejszego tetrarchę Iturei, Gaulanitis, Auranitis i Batanei.

</doc>
<doc id="1321002" url="https://pl.wikipedia.org/wiki?curid=1321002" title="Siergiej Iwanow (kolarz)">
Siergiej Iwanow (kolarz)

Siergiej Walerjewicz Iwanow (ros. Сергей Валерьевич Иванов; ur. 5 marca 1975 w Czelabińsku) – rosyjski kolarz szosowy startujący wśród zawodowców od 1997 roku, etapowy zwycięzca w Tour de France, zwycięzca Tour de Pologne. Jest pięciokrotnym zdobywcą tytułu Mistrza Rosji ze startu wspólnego.
Największym sukcesem rosyjskiego kolarza jest zwycięstwo w klasyku Amstel Gold Race, zaliczanym do ProTour 2009 oraz wygrany etap w Tour de France osiem lat wcześniej.

</doc>
<doc id="1321004" url="https://pl.wikipedia.org/wiki?curid=1321004" title="David Eccles">
David Eccles

David McAdam Eccles (ur. 18 września 1904, zm. 24 lutego 1999) – brytyjski polityk, członek Partii Konserwatywnej, minister w rządach Winstona Churchilla, Anthony’ego Edena, Harolda Macmillana i Edwarda Heatha.
Życiorys.
Wykształcenie odebrał w Winchester College oraz w New College na Uniwersytecie Oksfordzkim. Następnie pracował w Central Mining Corporation w Londynie Johannesburgu. Podczas II wojny światowej pracował w latach 1939-1940 w ministerstwie ekonomii wojennej, a w latach 1942-1943 w ministerstwie produkcji. W latach 1940-1942 był doradcą ekonomicznym brytyjskich ambasad w Lizbonie i Madrycie.
W 1943 r. został wybrany do Izby Gmin w wyborach uzupełniających w okręgu Chippenham. W 1951 r. został ministrem robót (na tym stanowisku brał udział w przygotowaniach do koronacji królowej Elżbiety II w 1953 r.). W 1954 r. został członkiem gabinetu jako minister edukacji. W latach 1957-1959 był przewodniczącym Zarządu Handlu, a następnie do 1962 r. ponownie stał na czele resortu edukacji.
Eccles został w 1953 r. odznaczony Krzyżem Komandorskim Królewskiego Orderu Wiktoriańskiego. W 1962 r. został kreowany 1. baron Eccles i zasiadł w Izbie Lordów. W 1964 r. jego tytuł podniesiono do rangi wicehrabiego. W 1970 r. otrzymał stanowiska Paymaster-General oraz ministra sztuki, jednak bez prawa zasiadania w gabinecie. Lord Eccles pozostał na tych stanowiskach do 1973 r. W 1984 r. otrzymał Order Kawalerów Honorowych. Zmarł w 1999 r.
Życie prywatne.
Był dwukrotnie żonaty. Jego pierwszą żoną została 1 października 1929 r. Sybil Frances Dawson (1904–1977), córka Bernarda Dawsona, 1. wicehrabiego Dawson of Penn, i Minnie Yarrow, córki sir Alfreda Yarrowa, 1. baroneta. David i Sybil mieli razem dwóch synów i córkę:
26 września 1984 r. poślubił Mary Morley Crapo Hyde (1912–2003). Nie miał z nią dzieci.

</doc>
<doc id="1321006" url="https://pl.wikipedia.org/wiki?curid=1321006" title="Wicehrabia Eccles">
Wicehrabia Eccles

Wicehrabiowie Eccles 1. kreacji (parostwo Zjednoczonego Królestwa)
Najstarszy syn 2. wicehrabiego Eccles: William David Eccles

</doc>
<doc id="1321008" url="https://pl.wikipedia.org/wiki?curid=1321008" title="Alexander Pilcz">
Alexander Pilcz

Alexander Pilcz (ur. 2 sierpnia 1871 w Grazu, zm. 30 stycznia 1954 w Wiedniu) – austriacki lekarz neurolog i psychiatra, autor podręcznika psychiatrii, profesor Uniwersytetu Wiedeńskiego.
Życiorys.
Syn Moritza Pilcza i Anny Dichtler v. Streit. Uczęszczał do Gymnasium Wasagasse w Wiedniu. Studiował medycynę na Uniwersytecie Wiedeńskim, tytuł doktora medycyny otrzymał w 1895 roku. Asystent Juliusa Wagnera von Jauregga. Zajmował się głównie zagadnieniem dziedziczenia chorób umysłowych. Przez wiele lat kierował Kliniką Psychiatryczną Uniwersytetu Wiedeńskiego. Członek korespondent Royal College of Psychiatrists od 1909 roku.
Pochowany jest na Cmentarzu Centralnym w Wiedniu (Gruppe 30 A, Nr. 18).
Dorobek naukowy.
Pilcz był autorem podręcznika psychiatrii, prac z dziedziny psychiatrii sądowej i psychiatrii porównawczej.

</doc>
<doc id="1321012" url="https://pl.wikipedia.org/wiki?curid=1321012" title="Herb Norymbergi">
Herb Norymbergi

Miasto Norymberga używa dwóch różnych herbów, wielkiego i małego.
Stosowanie, w zależności od okazji, różnych wersji herbu, zwykle wielkiego, średniego i małego, różniących się zazwyczaj zastosowaniem elementów zewnętrznych herbu jest bardzo często spotykane, zwłaszcza w heraldyce miejskiej, terytorialnej i państwowej. Ewenementem w przypadku herbu Norymbergi jest przyjęcie całkiem różnych herbów jako herbu wielkiego i małego. 
Genezy używania dwóch herbów szukać należy prawdopodobnie w wizerunkach na dawnych pieczęciach miasta, odmiennych na awersie i na contrasigillum
Herb wielki.
Opis herbu: W błękitnym polu złoty orzeł z ukoronowaną królewską głową barwy naturalnej.
Herb wywodzi się od wizerunku z wielkiej pieczęci Norymbergi, wzmiankowanej w 1240. 
Najstarsze odciski pieczęci znane są od 1254. Pieczęć wewnątrz napisu w otoku "SIGILLVM VNIVERSITATIS CIVIVM DE NURENBERCH" przedstawiała orła z głową królewską, jako symbol Rzeszy.
Następna pieczęć wielka miasta pochodzi z 1368 i była stosowana do upadku Świętego Cesarstwa w 1806. 
Od XV wieku zaczęły się pojawiać wizerunki i opisy herbu Norymbergi z głową kobiecą, często z popiersiem, zamiast głowy króla. Tak zmienione godło kojarzone było często z harpią i określane jako "Jungfrauenadler" (niem. "Panieński orzeł"). Norymberski humanista Konrad Celtis (1459-1508) żartobliwie krytykował tę feminizację godła herbowego, jako symbol pantoflarstwa norymberczyków. Bardziej racjonalne wyjaśnienia próbowano znaleźć w Pannie, znaku Zodiaku Norymbergi, lub symbolice dziewictwa, jako że miasto nigdy nie zostało zdobyte.
W 1936 przywrócono godło z ukoronowaną głową, w barwach herbu z 1484, orzeł złoty, głowa męska barwy naturalnej ze złotymi włosami i takąż koroną, i w tej wersji herb wielki Norymbergi jest używany, jako dostojniejszy, przy szczególnych okazjach i na wielkiej pieczęci miasta do dziś.
Herb mały.
Opis herbu: W tarczy dwudzielnej w słup, w polu pierwszy złotym pół czarnego dwugłowego orła, z czerwonym językiem i z uzbrojeniem złotym, drugie pięciokrotnie dzielone w prawy skos przemiennie srebrny i czerwony.
Herb wywodzony bywa z wizerunku tarczy z trzema pasami odbijanego jako contrasigillum pieczęci wielkiej w latach 1256 – 1286. W latach 1346 – 1349 contrasigillum przedstawiało ukoronowaną literę "N".
Od 1260 stosowany jest herb miasta przedstawiający pięciokrotnie prawoskośnie dzieloną tarczę, przemiennie czerwoną i srebrną. Uważa się to za nawiązanie do przemiennie srebrnej i czerwonej bordiury w herbie Burgrabiów Norymbergi, używanej od 1240, a także nawiązanie do ogólnych barw cesarstwa i Frankonii. 
Od 1350 stosowany jest herb dwudzielny, z połową cesarskiego orła, z lewej pięciokrotnie prawoskośnie dzielony. Rok później stosowano z lewej sześciokrotny podział, i z biegiem lat liczba podziałów (od 4 do 6) jak i kolejność kolorów bywały wielokrotnie zmieniane.
Herb mały jest stosowany od 1513 na pieczęciach władz miasta i urzędników miejskich.
Ponownie został zatwierdzony, jako herb mały, wraz z herbem wielkim w 1936, potwierdzony w 1961 i jest używany obecnie. 
Z herbu małego wywodzi się flaga miejska Norymbergi, dwa poziome pasy równej szerokości, czerwony u góry, biały u dołu.
Herby Norymbergi w heraldyce powiatu.
Nawiązanie do herbu małego Norymbergi występuje (najczęściej przez zastosowanie prawośkośnych srebrnych i czerwonych pasów) w herbie powiatu Norymbergi (niem. "Landkreis Nürnberger Land" i w herbach kilku miast tego powiatu (Alfeld (Bawaria), Henfenfeld, Neunkirchen am Sand, Offenhausen, Ottensoos, Reichenschwand, Simmelsdorf, Vorra. Pełny herb mały występuje na małych tarczach w herbach miast Altdorf bei Nürnberg, Engelthal, Lauf an der Pegnitz, i w tarczy trójdzielnej w herbie Velden.
Herb wielki Norymbergi znalazł się jedynie w górnym polu dwudzielnego herbu miasta Leinburg.
Elementy herbu małego lub cały herb w małych tarczach lub herbach złożonych występują oczywiście w wielu herbach korporacyjnych związanych z miastem. 
Herb w tarczy sercowej jest umieszczony w herbie korporacji norymberskiej studenckiej "Cimbria", założonej w 1913, w drugim polu tarczy trójdzielnej herbu korporacji "Teutonia" (założona w 1920) a nawiązanie do herbu małego (skosy) w drugim polu, i wielkiego ("Jungfrauenadler") w polu czwartym występuje w herbie klubu szermierczego "Schwertbund Nurmberg".
Herby dzielnic Norymbergi.
Niektóre z przyłączanych do rozrastającej się Norymbergi z biegiem lat miejscowości zachowało swoje własne herby, używane obecne jako herby dzielnic. Własne herby zachowały Boxdorf, Brunn, Fischbach bei Nürnberg, Großgründlach, Katzwang, Kornburg.

</doc>
<doc id="1321013" url="https://pl.wikipedia.org/wiki?curid=1321013" title="Otto Marburg">
Otto Marburg

Otto Marburg (ur. 25 maja 1874 w Römerstadt, zm. 13 czerwca 1948 w Nowym Jorku) – austriacki lekarz neurolog, neuroanatom i neuropatolog. Autor ponad 200 artykułów i 10 monografii. Jako pierwszy opisał postać stwardnienia rozsianego, określaną obecnie jako choroba Marburga bądź postacią Marburga stwardnienia rozsianego.
Życiorys.
Urodził się w Römerstadt (obecnie czeski Rýmarov), jako syn fabrykanta Maxa Marburga i Adele z domu Berg, miał siedmioro rodzeństwa. Uczęszczał do szkoły i gimnazjum w Ołomuńcu. Następnie studiował medycynę na Uniwersytecie Wiedeńskim. Jeszcze jako student został w 1898 asystentem Heinricha Obersteinera. Uczył się neurologii u Wagnera von Jauregga w Wiedniu, u Mariego w Paryżu, Oppenheima i Munka w Berlinie. Tytuł doktora medycyny otrzymał summa cum laude 23 grudnia 1899. W 1905 roku został Privatdozentem, w 1912 profesorem nadzwyczajnym i w 1919 profesorem zwyczajnym neurologii. W tym samym roku zastąpił Obersteinera na stanowisku dyrektora Instytutu Neurologicznego Uniwersytetu Wiedeńskiego, którym kierował przez następne 19 lat, do 1938 roku. Jego uczniami byli m.in. Eugen Pollak, Ernst A. Spiegel, Alexander Spitzer, Anton Weichselbaum i Georg N. Koskinas.
W 1938 po przejęciu władzy przez nazistów był zmuszony do emigracji. Razem z przyjacielem Josefem Gerstmannem opuścił Wiedeń i przez Wielką Brytanię dotarł do Nowego Jorku. Tam podjął pracę najpierw w Mount Sinai Hospital u Josepha Globusa, a potem w Columbia University's College of Physicians and Surgeons.
Zmarł na raka w 1948 roku w wieku 74 lat.
Dorobek naukowy.
Opisał postać stwardnienia rozsianego, określaną jako choroba Marburga lub postacią Marburga stwardnienia rozsianego. Otto Marburg nie ma nic wspólnego z toponimiczną nazwą wirusa Marburg, nazwanego tak od niemieckiego miasta.
W 1904 opublikował atlas mikroskopowo-topograficzny ośrodkowego układu nerwowego człowieka. Za życia autora ukazały się jeszcze dwie jego edycje (1910, 1927).

</doc>
<doc id="1321014" url="https://pl.wikipedia.org/wiki?curid=1321014" title="Rolf Järmann">
Rolf Järmann

Rolf Järmann (ur. 31 stycznia 1966 w Arbon) – szwajcarski kolarz szosowy startujący wśród zawodowców w latach 1987–1999, etapowy zwycięzca Tour de France i Giro d’Italia, zwycięzca Tour de Pologne, olimpijczyk.

</doc>
<doc id="1321015" url="https://pl.wikipedia.org/wiki?curid=1321015" title="Rolf Jaermann">
Rolf Jaermann



</doc>
<doc id="1321016" url="https://pl.wikipedia.org/wiki?curid=1321016" title="Ferocactus gracilis">
Ferocactus gracilis

" Ferocactus gracilis" to gatunek ferokaktusa.
Morfologia i biologia.
Dorasta do 1,5 m wysokości i 30 cm średnicy. Jest kulisty lub cylindryczny. Ma 24 żebra i eliptyczne areole, z których wyrasta po 5-6 czerwonawobrązowych cierni bocznych o długości nie większej niż 4 cm i 7-13 środkowych, które są przeważnie dłuższe. Roślina kwitnie latem, jej kwiaty są dzienne, złocistożółe, a płatki mają zwykle czerwoną pręgę środkową.
Uprawa.
Wymaga pełnego nasłonecznienia i temperatury nie schodzącej poniżej 10 °C.

</doc>
<doc id="1321017" url="https://pl.wikipedia.org/wiki?curid=1321017" title="Esmeralda (telenowela)">
Esmeralda (telenowela)

Esmeralda – meksykańska telenowela z 1997 roku wyprodukowana przez koncern mediowy Televisa. W rolach głównych występują Leticia Calderón i Fernando Colunga. W roli antagonistów Laura Zapata, Ana Patricia Rojo i Salvador Pineda.
Serial składa się ze 137 odcinków. Zdobył popularność na całym świecie (zwłaszcza w innych krajach hiszpańskojęzycznych, jak i w Europie Środkowej i Wschodniej).
Wersja polska.
Wersja TVN.
Telenowela w Polsce była emitowana po raz pierwszy od 31 sierpnia 1998 do 11 marca 1999 na antenie TVN od poniedziałku do piątku o godzinie 18.00, powtórki emitowano o 9.30. Powtórkę ostatniego odcinka wyemitowano 12 marca 1999 o godzinie 9.00. W ramówce TVN telenowelę zastąpiła "Paulina".
"Esmeralda" była jednym z najbardziej popularnych seriali w Polsce w tamtym okresie. Rozkochała w Polsce miliony widzów. Dlatego też serial został wyemitowany po raz drugi przez telewizję TVN. Ponowna emisja nastąpiła od 1 lipca do 18 grudnia 2000 roku. Z początku o godzinie 16.30, następnie o 11.30 bez powtórek. W ramówce TVN telenowelę zastąpił serial "Zakazane uczucia".
Aktorka grająca tytułową Esmeraldę – Leticia Calderón gościła w Polsce w lutym 1999 roku na zaproszenie TVN.
Opracowaniem wersji polskiej serialu dla telewizji TVN zajęło się Studio Publishing. Autorami tekstu byli m.in. Daniel Wegner, Elżbieta Makuch, Teresa Gruszecka i Izabela Rosińska. Lektorem serialu był Mirosław Utta.
Wersja TV4.
Serial wrócił na ekrany 19 lat po emisji pierwszego odcinka w Polsce. Ponowna emisja odbyła się jesienią w 2017 roku w telewizji TV4. Pierwszy odcinek wyemitowano 25 września 2017. Telenowela była emitowana od poniedziałku do piątku o godzinie 16.00. Powtórki emitowano o godzinie 10.00 rano. Serial ponownie cieszył się wysoką oglądalnością. Pierwszy odcinek obejrzało 383,6 tys. widzów (4,94% udziałów w rynku). 12 października telenowela zgromadziła przed telewizorami 457 tys. widzów (6,27% udziałów w rynku). Był to najwyższy wynik odnotowany w ciągu trwającej zaledwie trzy tygodnie emisji serialu. Także poranne emisje powtórkowe zanotowały bardzo dobre wyniki oglądalności. Emitowany 25 października o godzinie 10:00 dwudziesty drugi odcinek obejrzało 238,71 tys. osób (5,30% udziałów w rynku). 
Słupki oglądalności podskoczyły najwyżej 22 listopada, wskazując na blisko 547 tys. widzów, co przełożyło się na 5,68% udziałów w rynku.
Od 5 grudnia 2017 telenowelę „Esmeralda” można było oglądać premierowo aż dwa razy dziennie. Do emisji o 16:00 dołączyło pasmo o 17:00, w którym pokazywano dodatkowy odcinek serialu. Telenowela straciła pasmo powtórkowe o godzinie 10:00 (zbierające średnio 130 tys. widzów) na rzecz dodatkowej godziny po południu.
Od 2 stycznia 2018 do TV4 wróciło pasmo powtórkowe serialu, które było emitowane o godzinie 9.00 i 10.00. Premiery odcinków emitowano bez zmian o godzinie 16.00 i 17.00.
Ostatni odcinek „Esmeraldy” został wyemitowany 8 lutego 2018 roku o godzinie 16.00. Ostatnie odcinki (136. i 137.) z początku lutego 2018 roku obejrzało odpowiednio 773,8 tys. (6,41% udziałów) i 725,4 tys. (7,47% udziałów) widzów.
W ramówce TV4 telenowelę zastąpił serial "Nie igraj z aniołem", którego pierwszy odcinek został wyemitowany tego samego dnia zaraz po zakończeniu „Esmeraldy” o godzinie 17.00.
Ponowna emisja w Czwórce od 29 czerwca 2018 roku do 4 września 2018. W ramówce TV4 telenowelę zastąpił serial "Maria z przedmieścia".
TV4 wyemitowała "Esmeraldę" w nowej wersji lektorskiej. Opracowaniem wersji polskiej zajęły się m.in. Agnieszka Figlewicz, Iwona Ufnal i Karolina Władyka. Lektorem serialu był Paweł Straszewski.
Fabuła.
Pewnej burzliwej nocy przychodzi na świat dwoje dzieci. W bogatej rodzinie Blanki i Rodolfa Peñareal rodzi się dziewczynka. Natomiast w ubogiej, chłopskiej chacie rodzi się chłopczyk, którego matka umiera w kilka minut później. Obydwa porody przyjmuje stara Dominga. Kobieta stwierdza, że córeczka Peñarealów urodziła się martwa. Niania Blanki, Crisanta, przekonuje Domingę, by zamieniła dzieci, ponieważ Rodolfo zawsze marzył o synu, a Blanka nie będzie mogła mieć więcej dzieci. Ofiarowuje jej za to kolczyki ze szmaragdami. Dominga niechętnie zgadza się na zamianę dzieci. Kiedy wraca do chaty stwierdza, że dziewczynka żyje. Obawia się jednak zemsty Rodolfa i zachowuje ten fakt w tajemnicy. Postanawia wychować dziecko i nadaje jej imię Esmeralda (Szmaragd). Po jakimś czasie stwierdza, że dziewczynka nie widzi. Mijają lata. Syn Peñarealów, José Armando wyrasta na przystojnego mężczyznę. Studiuje medycynę i jest zaręczony ze swoją kuzynką Gracíelą. Esmeralda staje się piękną dziewczyną. Chociaż nie widzi, daje sobie radę i zna całą okolicę. Jej przewodnikiem jest Melesío, wiejski głupek. Nauczycielem dziewczyny jest doktor Lució Malavér, który stara się całkowicie uzależnić ją od siebie. Malavér jest przekonany, że Esmeralda należy do niego, bo przed laty uratował ją z pożaru, w którym został oszpecony. Wtedy to zakochał się w Esmeraldzie i pragnie, by została jego żoną. Chociaż wie, że mogłaby ona odzyskać wzrok, wmawia jej, że nigdy nie będzie widziała. Na wakacje na hacjendę zjeżdża cała rodzina Peñarealów. José Armando spotyka Esmeraldę. Początkowo nie zdaje sobie sprawy z rodzącego się w jego sercu uczucia do dziewczyny. Tymczasem jego narzeczona, Gracíela, zakochuje się ze wzajemnością w synu zarządcy, Adriánie. Crisanta odkrywa, że Esmeralda jest w rzeczywistości córką Blanki i Rodolfa. José Armando zabiera Esmeraldę do stolicy, do swego przyjaciela Alvara, który jest znanym i cenionym okulistą. Okazuje się, że dziewczyna po operacji może odzyskać wzrok. José Armando, korzystając z nieobecności ojca, postanawia przedstawić rodzinie ukochaną. Jednak Esmeralda zostaje dość chłodno przez nich przyjęta. Szczególnie okrutna jest dla niej matka Gracíeli, Fatima. Rodolfo Peñareal w ogóle nie dopuszcza do świadomości faktu, że jego syn, z którego jest tak bardzo dumny, może kochać jakąś biedaczkę. José Armando postanawia więc w tajemnicy przed rodziną ożenić się z Esmeraldą. Biorą ślub cywilny, a on wyjeżdża do Meksyku, by kupić mieszkanie. Kiedy Lució Malavér dowiaduje się o tym, jest wściekły. Natomiast Rodolfo, po powrocie na hacjendę, siłą zaprowadza Esmeraldę do Lucia. Dziewczyna mdleje, gdy Malavér stara się do niej zbliżyć. Na drugi dzień mówi jej, że tej nocy oddała się mu. Esmeralda jest przerażona. Tymczasem Crisanta i Dominga wystraszone tym, co Rudolfo zrobił z Esmeraldą, wyjawiają prawdę o pochodzeniu dzieci. Jedynie Blanca jest szczęśliwa z odzyskania córki. Rodolfo nie chce zaakceptować Esmeraldy, a ona jest zbyt dumna, by wybaczyć ojcu. Kiedy dowiaduje się, że jest w ciąży, jest przekonana, że jest to dziecko Lucia Malevera. Mówi José Armando o tym, co wydarzyło się tamtej fatalnej nocy. Lecz on odtrąca dziewczynę. Esmeralda i Dominga wyjeżdżają do stolicy, by rozpocząć nowe życie z dala od Peñarealów. Szybko poznają dobrych ludzi, którzy im pomagają. Mieszkają u Socorro i jej córki Aurory. Wkrótce potem za Gracielą przyjeżdża zakochany Adrián. Po paru miesiącach przychodzi na świat synek Esmeraldy, José Rodolfo. Blanca opiekuje się córką i wnuczkiem. Esmeralda decyduje się na operację i odzyskuje wzrok. Rozwodzi się z José Armando. O jej względy zabiega Alvaro. Esmeralda uczy się na pielęgniarkę i zaczyna pracować w szpitalu, w którym lekarzem jest José Armando. Dochodzi do pojednania Esmeraldy z ojcem. Blanca i Rodolfo starają się, by José Armando i Esmeralda znów byli razem. Jest to jednak bardzo trudne, ponieważ Esmeralda jest zaręczona z Alvarem, a w życiu José Armando pojawiła się nowa dziewczyna, zakochana w nim piękna Georgina Pérez-Montalvo. Lecz oboje nie potrafią zapomnieć o wielkiej miłości, która ich połączyła.
Piosenki.
W pierwszym odcinku telenoweli „Esmeralda” piosenką przewodnią jest utwór "Ella es un ángel (Esmeralda)", który śpiewa Chris Durán. W następnych odcinkach serialu (2-137) piosenka tytułowa – "Esmeralda", którą śpiewa Javier Rodríguez. Jest on także wykonawcą piosenki "Llenando de amor" (sceny Adriána i Gracieli).
Adaptacje.
Przed "Esmeraldą" powstały wcześniej dwie inne wersje oparte na historii oryginalnej napisanej przez Delię Fiallo. Pierwszą wersją jest wenezuelska telenowela z 1972 roku również o tym samym tytule "Esmeralda" (w rolach głównych Lupita Ferrer i José Bardina). Druga wersja to wenezuelska telenowela z 1984 roku "Topacio" (w rolach głównych Grecia Colmenares i Víctor Cámara). W 2004 roku powstała także brazylijska wersja "Esmeraldy" o tej samej nazwie (w rolach głównych Bianca Castanho i Cláudio Lins). W 2017 roku powstała meksykańska telenowela "Światło twoich oczu" ("Sin tu mirada") (w rolach głównych Claudia Martín i Osvaldo de León).

</doc>
<doc id="1321019" url="https://pl.wikipedia.org/wiki?curid=1321019" title="Okręg wyborczy Chippenham">
Okręg wyborczy Chippenham

Okręg wyborczy Chippenham powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Początkowo obejmował tylko część parafii Chippenham w hrabstwie Wiltshire. Po reformie wyborczej 1832 r. okręg objął swym zasięgiem całą parafię. W 1868 r. liczbę mandatów przypadających na okręg zmniejszono do jednego. Okręg zlikwidowano w 1983 r. Zostanie on przywrócony podczas wyborów 2010 r.

</doc>
<doc id="1321020" url="https://pl.wikipedia.org/wiki?curid=1321020" title="Mithya">
Mithya

Mithya to bollywoodzki komediodramat wyreżyserowany w 2008 roku przez aktora i reżysera Rajat Kapoora, autora "Mixed Doubles". W rolach głównych Ranvir Shorey, Neha Dhupia, a w drugoplanowych Naseeruddin Shah i Saurabh Shukla.

</doc>
<doc id="1321022" url="https://pl.wikipedia.org/wiki?curid=1321022" title="Szonizaur">
Szonizaur

Szonizaur ("Shonisaurus") – wymarły rodzaj późnotriasowych ichtiozaurów. Należały do niego największe znane morskie gady, mogące osiągać długość powyżej 20 m (ale patrz niżej). Nazwa rodzaju pochodzi od gór Shoshone Mountains, w których znaleziono pierwsze okazy.
Szonizaury miały ciało przypominające wieloryba z długimi płetwami, węższymi niż u innych ichtiozaurów. Ich długi, spiczasty pysk był uzębiony tylko w przedniej części i to prawdopodobnie tylko u młodych osobników. Te charakterystyczne cechy, niespotykane u późniejszych gatunków sugerują, że szonizaury reprezentują boczną linię ewolucji ichtiozaurów.
Gatunki.
"Shonisaurus popularis".
Pierwsze skamieniałe kości "Shonisaurus popularis" znaleziono już około 1869 w pobliżu górniczego miasteczka o nazwie Berlin w Nevadzie. W latach 20. XX wieku rozpoczęto badania. Na zboczu góry, pośrodku pustyni, na wysokości ponad dwóch tysięcy metrów, odkryto grupę co najmniej 37 dorosłych ichtiozaurów. Prawdopodobnie tak duże zgrupowanie ichtiozaurów to stado, które osiadło na mieliźnie podobnie jak zdarza się to współczesnym waleniom lub zostało odcięte od pełnego morza w płytkiej zatoce i zginęły w przeciągu dłuższego czasu.
"Shonisaurus popularis" osiągał długość ponad 15 metrów i 40 ton masy ciała, co czyniło go największym znanym gatunkiem ichtiozaura, do czasu odkrycia w 1991 "Shonisaurus sikanniensis" o długości 21 m.
W 1966 zabezpieczono miejsce znaleziska i obecnie można obejrzeć kilka zachowanych szkieletów w utworzonym tam Berlin-Ichthyosaur State Park. "Shonisaurus popularis" dostał w 1984 tytuł skamieniałości stanu Nevada.
"Shonisaurus sikanniensis".
Odkryty w Kanadzie w 1991 r. "Shonisaurus sikanniensis" jest największym znanym morskim gadem, osiągającym 23 metry długości, oraz największym znanym zwierzęciem mięsożernym. Osiągał on większe rozmiary od pokrewnego "Shonisaurus popularis", już pierwszy odkryty okaz miał 21 metrów długości. Prawdopodobnie polował na mniejsze od siebie kręgowce, lub jak współczesne kaszaloty mógł żywić się olbrzymimi głowonogami. Jego czaszka była bardzo masywna (odkryta ważyła półtorej tony). Oczodoły ponad metrowej szerokości wskazują, że miał on największe oczy ze wszystkich znanych zwierząt.
Szkielet przedstawiciela tego gatunku odkryto w 1991 w Kolumbii Brytyjskiej. Skamieniałość sprzed 220 milionów lat odkryła kanadyjsko-amerykańska paleontolog Elizabeth Nicholls pracująca dla Royal Tyrrell Museum w prowincji Alberta w Kanadzie. Odnalazła ją na odizolowanym obszarze przy brzegu rzeki Sikanni Chief River.
Przynależność tego gatunku do rodzaju "Shonisaurus" została zakwestionowana przez Sandera i współpracowników (2011). Z przeprowadzonej przez tych autorów analizy kladystycznej wynika bowiem bliższe pokrewieństwo "S. sikanniensis" z "Shastasaurus pacificus" niż z "Shonisaurus popularis"; w związku z tym autorzy przenieśli "S. sikanniensis" do rodzaju "Shastasaurus". Natomiast analiza przeprowadzona przez Ji i współpracowników (2013) potwierdziła bliższe pokrewieństwo "S. sikanniensis" z "Shonisaurus popularis" niż z "Shastasaurus pacificus"; w związku z tym autorzy pozostawili gatunek "S. sikanniensis" w rodzaju "Shonisaurus".

</doc>
<doc id="1321023" url="https://pl.wikipedia.org/wiki?curid=1321023" title="Neha Dhupia">
Neha Dhupia

Neha Dhupia (hindi:नेहा धूपिया, ur. 27 sierpnia 1980 w Koczin, w stanie Kerala) – indyjska modelka i aktorka, Miss Indii z 2002 roku.

</doc>
<doc id="1321024" url="https://pl.wikipedia.org/wiki?curid=1321024" title="Wiaczesław Dżawanian">
Wiaczesław Dżawanian

Wiaczesław Dżawanian (ur. 5 kwietnia 1969 w Groznym) - rosyjski kolarz szosowy startujący wśród zawodowców w latach 1992-1998, zwycięzca Tour de Pologne. 

</doc>
<doc id="1321025" url="https://pl.wikipedia.org/wiki?curid=1321025" title="Tadeusz Wacław Korzybski">
Tadeusz Wacław Korzybski

Tadeusz Wacław Korzybski (ur. 4 czerwca 1906 w Mławie, zm. 1 marca 2002 w Warszawie) – polski biochemik. W 1946 r. wyodrębnił polski preparat penicyliny.
Życiorys.
Rodzina.
Drugi syn lekarza Alojzego Korzybskiego (syna właściciela majątku ziemskiego w Korzybiu Małym, lekarza) oraz Zofii (z domu Radzymińskiej, córki ziemianina z Kulan). Alojzy i Zofia mieli także pierworodnego syna Stanisława i zmarłą po urodzeniu w 1910 r. córkę Jadwigę. Mąż Marianny Bahdaj (siostry Adama Bahdaja znanego w Polsce twórcy literatury młodzieżowej).
Wykształcenie.
Ukończył mławskie Gimnazjum im. Stanisława Wyspiańskiego.Po ukończeniu studiów lekarskich na Uniwersytecie Jagiellońskim w Krakowie w 1937 r. uzyskał tytuł doktora medycyny. Po studiach otrzymał asystenturę w Katedrze Fizjologii, a potem w Katedrze Histologii UJ. 
Karierę naukową rozpoczął jako asystent w Katedrze Chemii Lekarskiej Uniwersytetu Jana Kazimierza we Lwowie pod kierunkiem prof. Jakuba Parnasa (lata 1937-1939).
W 1938 za pomocą 32P wykazał (wspólnie z J. Parnasem) różnice w szybkości wymiany poszczególnych atomów fosforu w ATP "in vivo""."
W okresie okupacji niemieckiej pełnił różne funkcje naukowe w katedrach i instytutach medycznych we Lwowie; np. był pracownikiem Instytutu do Zwalczania Duru Plamistego (lata 1941-1943), którym kierował prof. Rudolf Weigl. Następnie prof. Korzybski był kierownikiem Pracowni Biochemii w Klinice Gruźlicy, a potem jako profesor zatrudniony był w Katedrze Chemii Organicznej Instytutu Medycyny. Przed opuszczeniem Lwowa prof. Korzybski pełnił jeszcze funkcję kierownika Katedry Chemii Organicznej Instytutu Medycyny (1944-1945). W czasie okupacji habilitował się na podstawie wykonanej w tym instytucie pracy o metabolizmie wszy na podziemnym UJK. Kierował także pracownią biochemii w Klinice Gruźlicy i Katedrą Chemii Organicznej Instytutu Medycyny. Dzięki organizacji UNRRA Korzybski z Włodzimierzem Kuryłowiczem i Kazimierzem Bahatyrewiczem wyjechali na staż do Stanów Zjednoczonych i do Kanady. W 1950 roku profesorowie Korzybski i Kuryłowicz otrzymali za prace nad polską penicyliną Nagrodę Państwową II stopnia. Wreszcie w 1953 r. wieloletnie wysiłki badaczy doprowadziły do uruchomienia seryjnej produkcji penicyliny krystalicznej w Tarchomińskich Zakładach Farmaceutycznych "Polfa". 
W 1946 r. wyodrębnił polski preparat penicyliny.
Od 1954 roku był profesorem Państwowego Zakładu Higieny. Od 1956 r. do 1976 r. profesor w Instytucie Biochemii i Biofizyki PAN. Od 1973 r. członek rzeczywisty PAN (według Juszkiewicza od 1971 r.). Wydał także liczne prace nad streptomycyną, tetracyklinami a także nad polską terminologią biochemiczną. Jest współautorem monografii „Antybiotyki” za którą otrzymał zespołową Nagrodę Państwową I st. w 1968 r. Od 1984 — Towarzystwo Naukowe Warszawskie.
Podczas studiów lekarskich, w Zakładzie Fizjologii Uniwersytetu Jagiellońskiego, pod kierunkiem ucznia Pawłowa, Ernesta Mydella, stwierdził na psie z wygojonymi przetokami przełykową i żołądkową, że karmienie pozornie różnymi pokarmami nie wpływa na powstawanie leukocytozy trawiennej (1927-1928); praca nie została opublikowana. W tych też latach prowadził ćwiczenia z fizjologii dla studentów drugiego kursu wydziału lekarskiego i przygotowywał demonstracje wykładowe. W latach 1929-1930 w Zakładzie Histologii Uniwersytetu Jagiellońskiego, kierowanym przez Stanisława Mazarskiego, prowadził ćwiczenia z histologii dla studentów wydziału lekarskiego. Podczas pracy w Klinice Chorób Wewnętrznych Uniwersytetu Jagiellońskiego (kierownik Józef Latkowski) oprócz zajęć lekarskich pracował w laboratorium chemicznym. Wykonał w tym czasie pracę o mechanizmie i znaczeniu reakcji ze złotem koloidowym w zastosowaniu do płynu mózgowo-rdzeniowego i surowicy krwi.
Praca ta została przedstawiona na Zjeździe Lekarzy i Przyrodników Polskich we Lwowie w roku 1937.
Na kilka lat przed swoją śmiercią Tadeusz Korzybski podarował Muzeum Ziemi Zawkrzeńskiej zestaw pamiątek z rodzinnego archiwum. Są to m.in. jego fotografie i kopia dyplomu doktorskiego, zdjęcie Hallerczyków na Starym Rynku w Mławie, fotografie i dowód osobisty jego ojca Alojzego, a także album (66 pozycji) i dokumenty osobiste pisarki Zuzanny Morawskiej. Stacji Naukowej im. S. Herbsta przekazał zaś zbiory własnych pism.
W 1997 roku w imieniu własnym – i za zgodą żony brata Stanisława, zamieszkałej w Paryżu Teresy Korzybskiej Baudry sprzedał rodzinny grunt położony w Mławie. Nieruchomość kupiło miasto. Pieniądze – 81 949 zł – stały się kapitałem założycielskim Fundacji Oświatowej im. Korzybskich. Cała kwota została ulokowana w banku i podzielona na dwie równe części. Procenty od jednej z nich przeznaczone są na dofinansowywanie publikacji Stacji Naukowej im. Herbsta. Z odsetek od drugiej części fundowane są stypendia niezamożnym i zdolnym uczniom mławskiego I Liceum Ogólnokształcącego im. St. Wyspiańskiego w Mławie.
Jeszcze w wieku 70 lat zdał egzamin na prawo jazdy. Z podróży po Polsce i Europie przywoził fotografie i własnoręczne szkice.
Działalność edukacyjna.
Pracował nad fosfolipidami, lipidami prątka gruźlicy, metabolizmem owadów.
Był promotorem kilku prac doktoranckich na Uniwersytecie Mikołaja Kopernika, w Instytucie Biochemii i Biofizyki PAN, oraz dawnej Akademii Medycznej w Warszawie. Był recenzentem prac doktorskich i habilitacyjnych (około 70) w Instytucie Biochemii i Biofizyki PAN, Inst. Immunologii i Terapii Doświadczalnej PAN we Wrocławiu, Inst. Biologii Doświadczalnej PAN w Warszawie, Gdańsku, Lublinie, Politechnice Gdańskiej, Instytucie Antybiotyków w Warszawie.
W roku 1961 zorganizował Komisję Słownictwa Biochemicznego i kierował jej pracami zakończonymi uchwaleniem w roku 1964 reguł terminologicznych przez Polskie Towarzystwo Biochemiczne.
Przygotował artykuły z dziedziny biochemii dla Wielkiej Encyklopedii PWN. Prowadził wykłady w ramach kursów podstaw biochemii dla lekarzy i pracowników naukowych. Od 1964 roku kierował pracami naukowymi pracowników Zakładu Biochemii Porównawczej Instytutu Biochemii i Biofizyki PAN.
Był członkiem Rady Naukowej Instytutu Biochemii i Biofizyki PAN, Instytutu Antybiotyków, obecnie Instytutu Farmaceutycznego w Warszawie,a także Komitetu Badań i Prognoz Polska 2000, jak również Komisji Perspektywicznego rozwoju Podstawowych Nauk Lekarskich PAN.
Bibliografia publikacji prof. Korzybskiego liczy ok. 130 pozycji. Obejmuje zarówno rezultaty badań nad penicyliną, jak też streptomycyną, prątkiem gruźlicy, metabolizmem owadów czy polską terminologią biochemiczną.
Był także członkiem założycielem oraz przewodniczącym Komisji do Spraw Słownictwa Biochemicznego. Opracował niektóre hasła do Słownika Wyrazów Obcych oraz do Wielkiej Encyklopedii Powszechnej. Przy opracowaniu Encyklopedii był jej konsultantem naukowym.
Nagrody i odznaczenia państwowe.
W 1950 otrzymał Państwową Nagrodę Naukową II stopnia za prace naukowe nad antybiotykami i za naukowe kierownictwo przy uruchomianiu fabryki penicyliny. W 1951 został odznaczony Krzyżem Oficerskim Orderu Polski Odrodzonej, a w 1955 Medalem 10-lecia Polski Ludowej i Odznaką „Za wzorową pracę w służbie zdrowia”.
W roku 1965 otrzymał zespołową nagrodę Państwowej Rady dla Spraw Pokojowego Wykorzystania Energii Jądrowej za badania nad biosyntezą fosfolipidów. W roku 1968 otrzymał nagrodę zespołową I stopnia w dziedzinie nauki za udział w opracowaniu dzieła o antybiotykach “Antibiotics, origin, nature, and properties” Tom I i II.
Upamiętnienie.
Rada Miasta Mława ustanowiła rok 2016 Rokiem Tadeusza Korzybskiego z okazji 110. rocznicy narodzin naukowca. W jego rodzinnym mieście co roku organizowane jest Święto Nauki im. Tadeusza Korzybskiego organizowane przez Towarzystwo Miłośników Twórczości Tekli Bądarzewskiej oraz Powiatowy Ośrodek Doskonalenia Nauczycieli w Mławie. W 2016 roku w mławskim Miejskim Domu Kultury odbyła się wystawa prac Tadeusza Korzybskiego pt. „Szkice architektoniczne i impresje z podróży po Czechosłowacji i Polsce”

</doc>
<doc id="1321034" url="https://pl.wikipedia.org/wiki?curid=1321034" title="Freddy Eusebio Rincón">
Freddy Eusebio Rincón



</doc>
<doc id="1321036" url="https://pl.wikipedia.org/wiki?curid=1321036" title="Wody wierzchówki">
Wody wierzchówki



</doc>
<doc id="1321038" url="https://pl.wikipedia.org/wiki?curid=1321038" title="Wacław Lednicki">
Wacław Lednicki

Wacław Lednicki (ur. w 29 kwietnia 1891 w Moskwie, zm. 29 października 1967 w Nowym Jorku) – polski literaturoznawca i krytyk literacki, wolnomularz.
Życiorys.
Był synem znanego polskiego adwokata i polityka w Rosji, Aleksandra Lednickiego. Ukończył Gimnazjum Miedwiednikowa w Moskwie. 
"Moskiewski dom Aleksandra i Marii Lednickich był na początku XX wieku wielkim polskim salonem politycznym. Wcześniej, pod koniec XIX wieku Aleksander kupił majątek i dwór w Katyniu, gdzie rodzina spędzała letnie miesiące. Jesienią 1911 roku (...) Wacław weźmie udział w rodzinnym polowaniu, które odbyło się w katyńskim majątku - dokładnie tam, gdzie dziś jest cmentarz wojenny".
Studiował na wydziale filologicznym Uniwersytetu Jagiellońskiego, następnie na Uniwersytecie Moskiewskim, gdzie specjalizował się w literaturze francuskiej. Po przewrocie bolszewickim (rewolucji październikowej) w Rosji przeniósł się do Polski, gdzie w 1922 otrzymał doktorat, a następnie w 1928 profesurę na UJ, prowadząc jedyną w Polsce katedrę literatury rosyjskiej. Wcześniej, w 1926, uzyskał habilitację na Uniwersytecie Stefana Batorego w Wilnie. Od 1926 wykładał na uniwersytecie w Brukseli, gdzie od 1932 roku na mocy porozumienia pomiędzy rządami polskim i belgijskim przez trzy miesiące w roku wykładał historię literatury słowiańskiej, zachowując katedrę w Krakowie. W latach 1933-1939 prezes Polskiego Towarzystwa dla Badań Europy Wschodniej i Bliskiego Wschodu. Od 1937 członek PAU.
Na początku 1940 roku wyjechał z okupowanego przez Niemców Krakowa do Brukseli, gdzie był nadal profesorem, a Belgia była wtedy krajem neutralnym. Po zaatakowaniu przez Niemcy Belgii i Francji 10 maja 1940, wyjechał z Brukseli przez Francję, Hiszpanię i Portugalię do USA, gdzie od połowy lat 30. mieszkała jego siostra, rzeźbiarka Maryla Lednicka-Szczytt. W latach 1940–1944 był profesorem literatury Uniwersytetu Harvarda, a w latach 1944-1962 Uniwersytetu Kalifornijskiego w Berkeley. Współzałożyciel Polskiego Instytutu Naukowego w Nowym Jorku. Członek założyciel Polskiego Towarzystwa Naukowego na Obczyźnie. W 1943 uczestnik V Kongresu Paneuropy w Nowym Jorku.
W okresie międzywojennym publikował m.in. w "Wiadomościach Literackich", a po wojnie w londyńskich "Wiadomościach". W pracy naukowej zajmował się m.in. badaniem twórczości A. Puszkina, a także związków literacko-kulturalnych między Polską i Rosją.
Pochowany w Nowym Jorku razem z siostrą Marylą Lednicką-Szczytt. Miał córkę Marię (żonę wieloletniego dyrektora SK Michałów Ignacego Jaworowskiego) i syna Jana. Polish Institute of Arts and Sciences of America przechowuje ofiarowane przez Jana Lednickiego archiwum Wacława Lednickiego, a od 1995 przyznaje nagrodę jego imienia w dziedzinie humanistyki ("The Waclaw Lednicki Humanities Award"). Księgozbiór profesora – wraz z książkami po ojcu – został zapisany w testamencie bibliotece krakowskiej rusycystyki.
W uznaniu wybitnych zasług dla studiów slawistycznych, znajomości literatury rosyjskiej, polskiej i francuskiej Wacław Lednicki był odznaczony i uhonorowany szeregiem wyróżnień. Między innymi był udekorowany: krzyżem Orderu Odrodzenia Polski, belgijskim Orderem Leopolda I. Uniwersytet Berkeley nadał mu w 1963 tytuł doktora honoris causa.
Jego grób symboliczny znajduje się w rodzinnym grobowcu na cmentarzu Powązkowskim w Warszawie (kw. 191–I–25/26/27).

</doc>
<doc id="1321039" url="https://pl.wikipedia.org/wiki?curid=1321039" title="1 Pułk Szwoleżerów">
1 Pułk Szwoleżerów

Pułki szwoleżerów noszące numer 1:

</doc>
<doc id="1321042" url="https://pl.wikipedia.org/wiki?curid=1321042" title="2 Pułk Szwoleżerów">
2 Pułk Szwoleżerów



</doc>
<doc id="1321043" url="https://pl.wikipedia.org/wiki?curid=1321043" title="Ernst Sträussler">
Ernst Sträussler

Ernst Sträussler (ur. 17 czerwca 1872 w Ungarisch-Hradisch, zm. 11 lipca 1959 w Wiedniu) – austriacki lekarz neurolog i psychiatra. Razem z Gerstmannem i Scheinkerem opisał rzadką chorobę, znaną obecnie jako zespół Gerstmanna-Sträusslera-Scheinkera.
Ernst Sträussler studiował w Wiedniu i tytuł doktora medycyny otrzymał w 1895. Następnie pracował w klinice Juliusa Wagnera-Jauregga i kierował oddziałem neurologicznym szpitala garnizonowego w Pradze. W 1907 uzyskał habilitację z psychiatrii i neurologii. W 1915 został profesorem nadzwyczajnym i w 1919 roku przeniósł się do Wiednia. Zajmował się przede wszystkim neuropatologią i psychiatrią sądową.

</doc>
<doc id="1321046" url="https://pl.wikipedia.org/wiki?curid=1321046" title="Agnieszka Litwin-Sobańska">
Agnieszka Litwin-Sobańska



</doc>
<doc id="1321049" url="https://pl.wikipedia.org/wiki?curid=1321049" title="Blathnat">
Blathnat

Blathnat - w mitologii irlandzkiej małżonka króla Munsteru Cu Roia. 
Zakochana w Cuchulainnie, wrogu Cu Roia, zdradziła wejście do twierdzy jej męża poprzez wlanie mleka do strumienia przepływającego przez zamek. Cuchulainn mógł wtedy odkryć kierunek jego biegu i wejść do zamku. W bitwie która się zawiązała Cu Roi poległ.
Cuchulainn odjechał zabierając Blathnat. Zabrał też barda Cu Roia, Fer Cherdne. Jednak gdy zatrzymali się nad urwiskiem bard wykorzystał sposobność do pomszczenia swego pana. Chwycił Blathnat i razem z nią rzucił się w przepaść.

</doc>
<doc id="1321050" url="https://pl.wikipedia.org/wiki?curid=1321050" title="Kucyki i przyjaciele">
Kucyki i przyjaciele



</doc>
<doc id="1321054" url="https://pl.wikipedia.org/wiki?curid=1321054" title="Hydromorfon">
Hydromorfon

Hydromorfon (łac. "Hydromorphonum") – organiczny związek chemiczny, silny środek odurzający mający krótsze działanie przeciwbólowe od morfiny.
Łatwo wywołuje euforię; jego zażywanie prowadzi do nałogu, tolerancji farmakologicznej oraz objawów abstynencji.

</doc>
<doc id="1321055" url="https://pl.wikipedia.org/wiki?curid=1321055" title="Jerzy Ciecieląg">
Jerzy Ciecieląg

Jerzy Janusz Ciecieląg (ur. 28 września 1971 w Staszowie) – polski historyk, adiunkt w Katedrze Historii Starożytnej w Instytucie Historii Uniwersytecie Pedagogicznym w Krakowie. Badacz historii narodu żydowskiego w okresie hellenistycznym i rzymskim. Jest wykładowcą w katedrze Historii Starożytnej Uniwersytetu Pedagogicznego.

</doc>
<doc id="1321080" url="https://pl.wikipedia.org/wiki?curid=1321080" title="Elpis">
Elpis



</doc>
<doc id="1321081" url="https://pl.wikipedia.org/wiki?curid=1321081" title="Robert Walpole (1736–1810)">
Robert Walpole (1736–1810)

Robert Walpole (ur. 3 maja 1736, zm. 19 kwietnia 1810) brytyjski dyplomata i polityk. Jego ojcem był dyplomata Horatio Walpole, 1. baron Walpole of Wolterton, matką Mary Magdalen Lombard, a wujem starszy brat Horacego, premier brytyjski Robert Walpole (zm. 1745).
Robert Walpole był czwartym synem, jakiego miał Horatio Walpole, 1. baron Walpole of Wolterton, młodszy brat Roberta Walpole'a, premiera Wielkiej Brytanii. 
Robert Walpole był pracownikiem ("extra clerk") "Privy Council" od 1749 do 1764 roku. Od 1771 roku był posłem nadzwyczajnym i ministrem pełnomocnym Wielkiej Brytanii w Portugalii. W 1786 roku dołączył do niego młody dyplomata William Fawkener, który omawiał z Portugalczykami kwestie handlu między obydwoma państwami.
Jednym z jego synów był generał-major George Walpole (1758–1835), podsekretarz stanu spraw zagranicznych od 1806 roku.

</doc>
<doc id="1321082" url="https://pl.wikipedia.org/wiki?curid=1321082" title="Pallas (żona Heroda Wielkiego)">
Pallas (żona Heroda Wielkiego)

Pallas (I wiek p.n.e.) - żona Heroda Wielkiego.
Jej pochodzenie nie jest znane. Nosiła imię popularne wśród Arkadyjczyków, stąd dopuszcza się możliwość, że pochodziła z Peloponezu. Istnieje przypuszczenie, że Herod Wielki przywiózł Pallas oraz dwie inne żony: Elpis i Fedrę z podróży do Rzymu i Grecji, którą odbył w 17/16 p.n.e. Z drugiej strony nie wyklucza się, że Pallas mogła pochodzić ze zhellenizowanej rodziny idumejskiej lub fenickiej.
Z małżeństwa Pallas i Heroda Wielkiego pochodził syn Fazael III, urodzony około 15 p.n.e.

</doc>
<doc id="1321092" url="https://pl.wikipedia.org/wiki?curid=1321092" title="Nadksenonian baru">
Nadksenonian baru

Nadksenonian baru, , – nieorganiczny związek chemiczny z grupy nadksenonianów, sól baru i kwasu nadksenonowego, . Należy do nielicznych trwałych nadksenonianów, obok m.in. nadksenonianów metali alkalicznych.
Właściwości.
Nadksenonian baru jest bezbarwnym ciałem stałym, trwałym przy ogrzewaniu do ponad 200 °C. W reakcji ze stężonym kwasem siarkowym wydziela nietrwały tetratlenek ksenonu, . Podobnie jak inne nadksenoniany, wykazuje bardzo silne właściwości utleniające, m.in. jest zdolny do natychmiastowego utlenienia jonów do .
Otrzymywanie.
Podobnie jak inne nadksenoniany, związek ten powstaje w wyniku powolnego dysproporcjonowania w warunkach zasadowych wodoroksenonianu baru, , powstającego z tritlenku ksenonu i wodorotlenku baru:
Wprowadzenie do powyższej mieszaniny reakcyjnej ozonu pozwala uzyskiwać nadksenoniany z bardzo wysokimi wydajnościami.

</doc>
<doc id="1321096" url="https://pl.wikipedia.org/wiki?curid=1321096" title="Parafia św. Józefa w Piekarach Śląskich">
Parafia św. Józefa w Piekarach Śląskich

Parafia św. Józefa w Józefce – parafia rzymskokatolicka w Piekarach Śląskich.
Rys historyczny.
Jak podają źródła osada Józefka powstała w XII wieku w południowej części kotliny Józefka położonej po obu brzegach rzeki Brynica. Jest to teren położony między Niezdarą a Piekarami Śląskimi. Osada Józefka była kiedyś nazywana Brzezinkami i od początku należała do parafii św. Małgorzaty w Bytomiu, później przynależała do parafii św. Piotra i Pawła w Kamieniu, a od 1303 roku do parafii św. Bartłomieja w Piekarach Śląskich. Mieszkańcy Józefki brali czynny udział w budowie piekarskiej Bazyliki i Kalwarii. W 1898 mieszkańcy zapragnęli wybudować na własnym terenie kaplicę. Wybudowano ją w samym centrum osady. W budowie patronował proboszcz piekarski ks. Karol Nerlich oraz hrabia Łazarz Henckel von Donnersmarck z Nakła śląskiego. Kaplicę neogotycką poświęcił ks. Hugon Kinzler dnia 28 maja 1901. Już w 1941 pojawiła się myśl powołania lokalii na Józefce, a rok później ks. Franciszek Woźnica zwrócił się do kurii diecezjalnej w Katowicach z prośbą o możliwość jej utworzenia. Na jego prośbę odpowiedziano pozytywnie i już w 1943 ks. Józef Smandzich został ustanowiony lokalistą w Józefce.
W 1930 otrzymano od władz zezwolenie na wybudowanie małej zakrystii, którą dobudowano w 1946. Kolejne lata były przeznaczone na rozbudowywanie kaplicy. 12 października 1956 lokalia na Józefce została odnowiona i nowym lokalistą został ks. Jerzy Pietrucha, który dwa lata później został pierwszym kuratusem w Józefce.
Dalsze starania się o erygowanie parafii przyniosło skutek w 1958. 16 marca 1958 kuria diecezjalna w Katowicach udzieliła zgodę na budowę nowego kościoła. Natomiast 1 kwietnia 1958 kościół św. Józefa stał się samodzielną parafią.
We wrześniu 1969 nowym proboszczem został ks. Józef Klemens, który postarał się o to, by na miejscu kaplicy wybudować nowy kościół. Otrzymał na to zgodę od władz państwowych 12 września 1974. Prace na budowie ruszyły tego samego roku, a kamień węgielny poświęcił bp Herbert Bednorz. Projekt budowy wykonał dr Adam Lisik z Chorzowa. Kierownikiem budowy z kolei został Franciszek Klimek. w 1976 roku kaplica św. Józefa zgodnie z decyzją władz państwowych została rozebrana, a na jej miejsce powstał kościół. Konsekracja nowego kościoła odbyła się 12 grudnia 1976. W 1982 w nawie bocznej kościoła został zawieszony obraz Matki Bożej Piekarskiej. Lata osiemdziesiąte to okres upiększania wnętrza kościoła.
Kolejny probosz Józefki ks. Rajmund Machulec postarał się o wykup ziemi na cmentarz. 1 listopada 1989 ks. Klemens poświęcił nowy cmentarz.
W 1992 obchodzono w parafii św. Józefa 50 rocznicę męczeńskiej śmierci ks. Józefa Czempiela urodzonego w Józefce. Kolejną inwestycją parafialną była budowa kaplicy cmentarnej, którą rozpoczęto 14 kwietnia 1998. Jej projekt wykonał Romuald Malina, a poświęcenie dokonało się w 2000. Tego samego dnia ks. bp Damian Zimoń poświęcił również płaskorzeźbę bł. Józefa Czempiela, którą powieszono w kościele przy ołtarzu bocznym. Od 29 października bł. Czempiel stał się patronem rodzin parafii.
Z okazji 45 lecia istnienia parafii Dawid Sojda założył stronę internetową, na której zamieszczane są informacje dotyczące życia parafii św. Józefa.

</doc>
<doc id="1321097" url="https://pl.wikipedia.org/wiki?curid=1321097" title="Claypole Buenos Aires">
Claypole Buenos Aires

Club Atlético Claypole – argentyński klub piłkarski mający siedzibę w Claypole wchodzącym w skład zespołu miejskiego Buenos Aires.
Historia.
"Claypole" założono 1 października 1923. Uważa się, że stroje klubu pochodzą od angielskiego klubu Sunderland AFC, choć ci od 1887 występowali w barwach biało-czerwonych.
W 1978 klub przystąpił do rozgrywek organizowanych przez "AFA", jednak dopiero w 1997 zdołał wygrać ligę Primera D Metropolitana.

</doc>
<doc id="1321105" url="https://pl.wikipedia.org/wiki?curid=1321105" title="FIFA Street 2">
FIFA Street 2

FIFA Street 2 – komputerowa gra sportowa o tematyce piłki nożnej, wyprodukowana i wydana w 2006 roku przez Electronic Arts. Jest to kontynuacja gry "FIFA Street" i część serii gier komputerowych "FIFA".

</doc>
<doc id="1321109" url="https://pl.wikipedia.org/wiki?curid=1321109" title="Jay Delano">
Jay Delano

Jay Delano, właśc. Jerrel Delano Koningsverdraag (ur. 26 maja 1974 w Eindhoven) – holenderski piosenkarz, kompozytor i producent muzyczny, wokalista zespołu R’n’G (1996–2001).
Życiorys.
Jego rodzice pochodzą z Surinamu. W wieku 14 lat zaczął pisać swoje pierwsze piosenki. W latach 1996–2001 występował w zespole R’n’G, z którym wydał dwa albumy: "The Year of R’n’G" (1998) i "The Right Time" (2001). Pierwszy album uzyskał status złotej płyty za sprzedaż w Polsce.
W 2005 wystąpił w teledysku do singla grupy Karmah „Just Be Good To Me”. W 2006 rozpoczął solową karierę, nagrywając singel „Close to You”, będący coverem utworu Maxi Priesta z 1990.
W 2008 zdobył nagrodę radia FaMa w kategorii „wokalista obcojęzyczny”.
Wiosną 2009 w parze z Kamilą Kajak został półfinalistą dziewiątej edycji programu rozrywkowego TVN "Taniec z gwiazdami". W 2009 był nominowany do nagrody Eska Music Award w kategorii „najlepszy zagraniczny popowy artysta”, a także wystąpił z piosenką „Are You Ready” na Sopot Hit Festiwal 2009, zajmując 10. miejsce w konkursie o tytuł „zagranicznego hitu lata”.
Inspiracje.
Jako inspiracje dla swojej muzyki wymienia artystów, takich jak Michael Jackson, Stevie Wonder, Prince czy Big Daddy Kane.
Życie prywatne.
Jest żonaty z Cindy, którą poślubił 14 lutego 2005.
Dyskografia.
Opracowano na podstawie materiału źródłowego.
Filmografia.
Opracowano na podstawie materiału źródłowego.

</doc>
<doc id="1321110" url="https://pl.wikipedia.org/wiki?curid=1321110" title="Twilight of the Gods (album)">
Twilight of the Gods (album)

Twilight of the Gods. The first step to the mental revolution – piąty studyjny album polskiego zespołu Frontside, wydany w języku angielskim w 2006 roku przez Dockyard. Okładka została opracowana przez Mentalporn.

</doc>
<doc id="1321113" url="https://pl.wikipedia.org/wiki?curid=1321113" title="Twilight of the Gods. The first step to the mental revolution">
Twilight of the Gods. The first step to the mental revolution



</doc>
<doc id="1321116" url="https://pl.wikipedia.org/wiki?curid=1321116" title="Drebel">
Drebel

Drebel – rodzaj statku lub łodzi, służący do przewozu żywych ryb. Dreblem nazywa się także dodatkową skrzynię na ryby, ciągniętą za łódką.

</doc>
<doc id="1321120" url="https://pl.wikipedia.org/wiki?curid=1321120" title="William Augustus Fawkener">
William Augustus Fawkener



</doc>
<doc id="1321122" url="https://pl.wikipedia.org/wiki?curid=1321122" title="Jordan McCoy">
Jordan McCoy

Jordan McCoy (ur. 17 września 1991 w Mount Vernon w stanie Illinois) – amerykańska piosenkarka, finalistka "American Juniors", przeznaczonej dla dzieci i nastolatków wersji amerykańskiego "Idola".
Dyskografia.
Albumy
Single

</doc>
<doc id="1321124" url="https://pl.wikipedia.org/wiki?curid=1321124" title="FIFA Soccer 95">
FIFA Soccer 95

FIFA Soccer 95 – gra wydana przez EA Sports w 1995 na platformę Sega Genesis i Sega Mega Drive. Na okładce gry występuje Erik Thorstvedt. 
Używając takiego samego (lekko zmodyfikowanego) silnika co poprzednik, FIFA 95 wprowadziła kolejne drużyny do serii w ośmiu państwowych ligach: Brazylia, Niemcy, Włochy, Hiszpania, Anglia, Francja, Holandia i USA. Wydawca gry poprawił wady występujące w poprzedniej części. Poprawiono algorytm odpowiedzialny za poruszanie się rywali po boisku (wykorzystano SI), usprawniono również sterowanie zawodnikami. Zmianie uległ również poziom trudności gry.
Portal Retro Sanctuary zaklasyfikował grę FIFA Soccer 95 na 93 pozycji na liście "100 najlepszych gier na Genesis"

</doc>
<doc id="1321128" url="https://pl.wikipedia.org/wiki?curid=1321128" title="Danuta Morel">
Danuta Morel

Danuta Morel (ur. 1 stycznia 1954 w Katowicach) – polska piosenkarka oraz aktorka teatralna i filmowa żydowskiego pochodzenia, w latach 1977-1978 aktorka Teatru Żydowskiego w Warszawie. Córka Salomona Morela. Obecnie mieszka w Tel Awiwie.

</doc>
<doc id="1321130" url="https://pl.wikipedia.org/wiki?curid=1321130" title="Tilt test">
Tilt test



</doc>
<doc id="1321131" url="https://pl.wikipedia.org/wiki?curid=1321131" title="MKS TS Trasko Ostrzeszów">
MKS TS Trasko Ostrzeszów

MKS TS Trasko - Międzyszkolny Klub Tenisa Stołowego działający w Ostrzeszowie.
Zobacz też.
Strona internetowa klubu

</doc>
<doc id="1321135" url="https://pl.wikipedia.org/wiki?curid=1321135" title="Auguste Adib Pacha">
Auguste Adib Pacha

Auguste Adib Pacha (ur. 1860, zm. 1935) – libański polityk, dwukrotnie był premierem Libanu (1926-1927 i 1930-1932).

</doc>
<doc id="1321139" url="https://pl.wikipedia.org/wiki?curid=1321139" title="FIFA 2000">
FIFA 2000

FIFA 2000 – komputerowa gra sportowa o tematyce piłki nożnej wyprodukowana przez EA Sports i wydana przez Electronic Arts w 1999 roku. Gra została wydana na platformy Windows, PlayStation oraz Game Boy Color Planowano wydać grę na Nintendo 64 ale anulowano .
Rozgrywka jest szybka, prosta, potrafiąca zaspokoić fanów (jak na owe czasy), mogąca konkurować z takimi tytułami jak "International Superstar Soccer".
Jest również więcej drużyn, ale nielicencjowanych, zastępujących ich prawdziwe odpowiedniki. Po raz pierwszy została objęta M.L.S. Soccer – liga piłkarska w USA. Oprócz możliwości sterowania klubów i reprezentacji, w ich ówczesnych składach, dodano także bardzo ciekawą możliwość. Otóż można zagrać słynnymi zespołami z przeszłości, np. Brazylią z roku 1970, RFN z 1974.
W grze dostępne są dwie polskie drużyny: Widzew Łódź (Rest of World) oraz Reprezentacja Polski (International).

</doc>
<doc id="1321143" url="https://pl.wikipedia.org/wiki?curid=1321143" title="3 Pułk Eklererów Gwardii Cesarskiej">
3 Pułk Eklererów Gwardii Cesarskiej

3 Pułk Eklererów Gwardii Cesarskiej (fr. "3e régiment des éclaireurs de la Garde impériale") – pułk kawalerii Gwardii Cesarskiej I Cesarstwa Francuskiego.
Sformowany 9 grudnia 1813 na bazie resztek 6. i 7. szwadronu 1 Pułku Lekkokonnego przyprowadzonego z Krakowa przez majora Jana Kozietulskiego.
Liczył 4 szwadrony a jego szeregi zasilali głównie Polacy.
Wchodził w skład tzw. Młodej Gwardii Cesarstwa Francuskiego. Następnie włączony z powrotem do 1 Pułku Lekkokonnego.
Działania zbrojne.
Ostatnimi działaniami wojennymi w historii pułku było przeprowadzenie 31 marca 1814 r. przez kpt. Stefana Horaczko wysadzenia mostów pod Vitry i Choisy-le-Roi w celu zabezpieczenia tyłów armii francuskiej.

</doc>
<doc id="1321160" url="https://pl.wikipedia.org/wiki?curid=1321160" title="Central School of Speech and Drama">
Central School of Speech and Drama

Centralna Szkoła Mowy i Dramatu – (ang. "The Central School Of Speech And Drama") – brytyjska uczelnia z siedzibą w Londynie, powstała w 1906 roku. Założycielką szkoły była Elsie Fogerty. Jednym ze znanych uczniów tej szkoły jest brytyjski aktor Jason Isaacs.

</doc>
<doc id="1321170" url="https://pl.wikipedia.org/wiki?curid=1321170" title="Misjonarki Świętej Rodziny">
Misjonarki Świętej Rodziny

Zgromadzenie Sióstr Misjonarek Świętej Rodziny założone zostało przez bł. Matkę Bolesławę Lament w 1905 roku w Mohylewie nad Dnieprem, którego głównym celu było przygotowanie i realizowania idei zjednoczenia chrześcijan wschodnich z Kościołem katolickim, na długi czas przed pojęciem ekumenizmu (II Sobór Watykański), a równocześnie umacniania katolików w wierze, których jedność z Kościołem, w trudnych czasach, była zagrożona. Niebawem po założeniu w 1907 roku wspólnota przeniosła się do Petersburga. Siostry podjęły się tam wychowania i nauczania dzieci i młodzieży bez względu na wyznawaną wiarę czy też narodowość.
Zgromadzenie zostało zatwierdzone przez bp Jana Cieplaka,w 1914 roku. Dokument ten zaginął z powodu zawieruchy wojennej. Na nowo wydał dekret erekcyjny w Warszawie arcybiskup mohylewski Edward Ropp dnia 24 VI 1924 roku erygując Zgromadzenie na prawie diecezjalnym. Jeszcze zaś odnowioną wersję Konstytucji 27 X 1925 roku aprobował biskup łomżyński Romuald Jałbrzykowski. Zatwierdzenia Zgromadzenia na prawie papieskim dokonano dnia 7 lipca 1967 roku.
Wybuch rewolucji październikowej i zmiany, które potem nastąpiły, spowodowały przerwanie pracy na terenach Carstwa. W 1922 roku siostry przeniosły się do Polski i tutaj zorganizowały życie zakonne od nowa. Pierwszą nową placówką było Chełmno na Pomorzu, siostry prowadziły tam internat Kresowy dla 200 dziewcząt repatriowanych z Rosji. Tam po raz pierwszy ubrały się w strój zakonny. Otworzyły także nowicjat.
Za czasów Założycielki zorganizowane zostały domy w Chełmnie, Łomży, Piątnicy, Ratowie, Żytomierzu, Szpanowie, Brześciu nad Bugiem, Prużanie, Raczkanach, Derewnie, Niedźwiedzicy, Krzywoszynie, Łahiszynie, Pińsku, Szereszewie, Baranowiczach i w Rudce, a także Wilnie, Słonimie, Albertynie, Oszmianie, Holszanach, Konstantynowie, Rosi i w Białymstoku, nadto w Warszawie oraz za granicą w Tallinnie - Estonia i w Rzymie - Włochy.
Siostry głównie prowadziły tam szkoły zawodowe, gimnazja, internaty, pensjonaty, kursy krawieckie, przedszkola, żłobki, sierocińce, ambulanse, stołówki dla bezrobotnych, domy noclegowe dla bezdomnych kobiet, domy emerytek oraz nauczały religii.
Czasy wojenne były ciężkie dla Zgromadzenia, 4 siostry zginęły podczas działań wojennych, 20 było aresztowanych, 7 na przymusowych robotach, 1 w obozie karnym, przeszło 70 wysiedlonych, a wiele więcej żyjących w rozproszeniu i ukrywało się. Tuż po wojnie rozpoczął się prężny rozwój, powstawały nowe placówki m.in. w Giżycku, Konstantynowie koło Łodzi, Olsztynie, Hajnówce, Mrągowie, Szczytnie, Morągu, Mławie, Reszlu i Ornecie, Kętrzynie i Lidzbarku. Siostry rozpoczęły w Polsce socjalistycznej prace w instytucjach państwowych i kościelnych, ale w czasach głębokiego komunizmu, gdzie realizowano sowiecki model społeczeństwa i państwa, ograniczano działalność przez odbieranie prowadzonych dzieł. Wówczas siostry utraciły część domów i dzieł prowadzonych.
Już w 1966 roku Zgromadzenie Sióstr Misjonarek rozszerzyło swoją działalność misyjną, wysyłając siostry do pracy apostolskiej w Stanach Zjednoczonych, w 1970 roku do Zambii, w 1976 roku - do Libii, zaś w 1990 roku do Kenii. Opatrznościowa odwilż w 1990 roku, pozwoliła na powrót sióstr już oficjalnie na wschód, w habitach, i zgromadzenie zaistniało ponownie na Litwie, Białorusi i w Rosji.
Dzisiaj w Polsce siostry służą Kościołowi świętemu na 25 placówkach, głównie jako nauczycielki-katechetki, organistki, kancelistki, zakrystianki, przedszkolanki, opiekunki w świetlicach, pielęgniarki w szpitalach i hospicjum, opiekunki parafialne, w posłudze bezdomnym i samotnym. Zgromadzenie liczy 350 sióstr pracujących w Polsce, we Włoszech, w Zambii, w Kenii, Tanzanii, w Stanach Zjednoczonych, na Białorusi, na Litwie i w Rosji.

</doc>
<doc id="1321174" url="https://pl.wikipedia.org/wiki?curid=1321174" title="FIFA 2001">
FIFA 2001

FIFA 2001 – komputerowa gra sportowa o tematyce piłki nożnej, wyprodukowana przez EA Sports i wydana w 2000 roku przez Electronic Arts. Należy ona do serii gier komputerowych "FIFA". Gra została wydana na następujących platformach: Windows, PlayStation, PlayStation 2. Planowano wersję na Game Boy Color ale została anulowana.
W grze "FIFA 2001" wprowadzono nowy silnik graficzny, poprawiający animację postaci oraz pozwalający na pokazywanie zgodnych z rzeczywistością twarzy piłkarzy. Gra była też pierwszą z serii, w której znalazły się licencjonowane godła reprezentacji narodowych.

</doc>
<doc id="1321182" url="https://pl.wikipedia.org/wiki?curid=1321182" title="Porzeczka złota">
Porzeczka złota

Porzeczka złota ("Ribes aureum" Pursh) – gatunek krzewu z rodziny agrestowatych. W naturze rośnie w zachodniej części Ameryki Północnej, poza tym szeroko rozpowszechniony w strefie umiarkowanej półkuli północnej, głównie jako gatunek uprawny. W Polsce stosowany w ogrodnictwie często jako podkładka.
Rozmieszczenie.
Występuje pospolicie w zachodniej części Ameryki Północnej od południowej części Kanady po Kalifornię i Teksas na południu. Na wschodzie granica naturalnego zasięgu sięga stanów Minnesota, Iowa, Missouri i Arkansas. Do Europy sprowadzony został w 1812. Występuje jako zdziczały na całym kontynencie północnoamerykańskim i w Europie, uprawiany poza tym w Rosji.
Zmienność.
Poza odmianą typową (var. "aureum") wyróżnia się w zależności od ujęcia jako odmianę lub podgatunek:
czasem także:
W dawniejszych źródłach podawana jest też odmiana żółtoowockowa – var. "chrysococcum" Rydb., obecnie opisywana jako forma "chrysococcum" (Rydb.) Jancz. (odrębna od typowej "melanococcum" Jancz.) lub kultywar 'Chrysococcum'.
Szereg odmian uprawnych znajduje się na rynku ogrodniczym na kontynencie amerykańskim, m.in. odmiana 'Crandall' wyróżniająca się bardzo obfitym kwitnieniem.
W Ameryce Północnej krzyżuje się z innymi, tamtejszymi gatunkami z rodzaju "Ribes".
Uprawa.
Roślina jest odporna na mrozy i suszę, ma niewielkie wymagania glebowe. Preferuje stanowiska słoneczne, choć dobrze rośnie także w miejscach zacienionych. W większości nasadzeń stare pędy przycina się przy ziemi, pozwalając roślinie na swobodny wzrost. W uprawie gatunek mnoży się łatwo za pomocą sadzonek zdrewniałych, generatywnie tylko wyjątkowo.
Choroby.
Porzeczka złota jest alternatywnym gatunkiem żywicielskim (wobec preferowanej porzeczki czarnej) dla grzyba "Cronartium ribicola" J.C.Fisher wywołującego rdzę wejmutkowo-porzeczkową. Rośliny porażone przez grzyb przedwcześnie tracą liście i zamierają.

</doc>
<doc id="1321188" url="https://pl.wikipedia.org/wiki?curid=1321188" title="UEFA Euro 2004">
UEFA Euro 2004

UEFA EURO 2004 – symulator piłki nożnej wydany przez EA Sports w 2004 roku z okazji Mistrzostw Europy. Używając silnika FIFY 2004 Euro 2004 posiada lepszą rozgrywkę od poprzedniczki. Zwiększono też sztuczną inteligencję piłkarzy.

</doc>
<doc id="1321202" url="https://pl.wikipedia.org/wiki?curid=1321202" title="TotArt">
TotArt



</doc>
<doc id="1321205" url="https://pl.wikipedia.org/wiki?curid=1321205" title="Elpis (żona Heroda Wielkiego)">
Elpis (żona Heroda Wielkiego)

Elpis (I wiek p.n.e.) - żona Heroda Wielkiego.
Jej pochodzenie nie jest znane. Istnieje przypuszczenie, że Herod Wielki przywiózł Elpis oraz dwie inne żony: Pallas i Fedrę z podróży do Rzymu i Grecji, którą odbył w 17/16 p.n.e.
Z małżeństwa Elpis i Heroda Wielkiego pochodziła córka Salome II, urodzona około 15 p.n.e.

</doc>
<doc id="1321211" url="https://pl.wikipedia.org/wiki?curid=1321211" title="3 Pułk Eklererów">
3 Pułk Eklererów



</doc>
<doc id="1321216" url="https://pl.wikipedia.org/wiki?curid=1321216" title="Thriller (piosenka Michaela Jacksona)">
Thriller (piosenka Michaela Jacksona)



</doc>
<doc id="1321225" url="https://pl.wikipedia.org/wiki?curid=1321225" title="KITT">
KITT

K.I.T.T. ("Knight Industries Two Thousand") – fikcyjna sztuczna inteligencja kontrolująca wysoko zaawansowanego technologicznie Pontiaca Trans Am 3 generacji z 1982 roku w serialu "Nieustraszony". W odcinku pilotażowym serialu z 2008 roku K.I.T.T. sterował Fordem Mustangiem Shelby GT500 KR. W szerszym znaczeniu również określenie samego samochodu, którym K.I.T.T. sterował.
Historia.
Zespół naukowców na zlecenie Fundacji na Rzecz Prawa i Rządu ("Foundation for Law and Government") miał pod kierunkiem miliardera i założyciela Fundacji Wiltona Knighta skonstruować supernowoczesny, mówiący i myślący samochód do zadań specjalnych dla przyszłego agenta Fundacji. Agentem tym miał zostać Michael Knight. Samochód nazwano K.I.T.T. ("Knight Industries Two Thousand"). Nie był to jednak pierwszy taki samochód zbudowany przez fundację. Pierwszym był K.A.R.R. ("Knight Automated Roving Robot"), ale posiadał on jedną wadę, mianowicie celem było po prostu samoprzetrwanie, przez co nie spełniał swojej funkcji, jaką była ochrona ludzi. Jeśli K.A.R.R. chciał osiągnąć jakiś cel, to osiągał go za wszelką cenę. Najważniejszą rzeczą dla niego był on sam. K.A.R.R. został dezaktywowany (później ponownie przez przypadek aktywowało go dwóch ludzi), po czym skonstruowano K.I.T.T.-a, który przejął technologie po K.A.R.R.-ze, ale był pozbawiony już tej wady, jaką miał jego poprzednik.
Inne wersje K.I.T.T.-a.
K.I.F.T..
K.I.F.T. ("Knight Industries Four Thousand") to zmodyfikowany przez Jaya Ohrberga Dodge Stealth, którego wystylizowano na Pontiaca Banshee. Banshee był prototypem który nigdy nie wszedł do produkcji. Nie wiadomo dlaczego wytwórnia GM nie zdecydowała się na ponowną współpracę z filmowcami. K.I.F.T. pojawił się wyłącznie w filmie "Nieustraszony 2000".
K.I.T.T. 2008.
W "Knight Riderze" z 2008 roku pojawił się następca Knight Industries Two Thousand – Knight Industries Three Thousand. W tę rolę wcielił się Mustang GT500 KR.

</doc>
<doc id="1321229" url="https://pl.wikipedia.org/wiki?curid=1321229" title="Trimetazydyna">
Trimetazydyna

Trimetazydyna – organiczny związek chemiczny, lek stosowany w chorobie niedokrwiennej serca, działa kardioprotekcyjnie (ochronnie na komórki mięśnia sercowego).
Jest pochodną piperazyny.
Działanie farmakologiczne.
Trimetazydyna hamuje wykorzystywanie kwasów tłuszczowych jako substratu energetycznego przez komórki mięśnia sercowego, zwiększając jednocześnie wykorzystanie w celach energetycznych glukozy. Dzięki temu zmniejsza się zużycie tlenu w sercu, gdyż mniej tlenu potrzeba na uzyskanie tej samej ilości energii z 1 grama glukozy niż z 1 grama kwasów tłuszczowych. Zmniejszając zapotrzebowanie serca na tlen przyczynia się do likwidacji głównej przyczyny powstawania objawów choroby niedokrwiennej serca – niewystarczającej (w stosunku do potrzeb) podaży tlenu.
Poza tym trimetazydyna wyrównuje pozawałową kwasicę wewnątrzkomórkową oraz ogranicza gromadzenie się w komórkach jonów i . Przywraca w ten sposób równowagę elektrolitową w sercu.
Zastosowanie.
Trimetazydynę stosuje się w przewlekłym leczeniu chorobie niedokrwiennej serca, zapobieganiu występowania napadów choroby. Hamuje również zaburzenia pracy błędnika.
Środek dopingujący.
Trimetazydyna jest niedozwolonym środkiem dopingującym. Np. w 2014 r. pływak Sun Yang za jej stosowanie został zawieszony w zawodach sportowych.

</doc>
<doc id="1321230" url="https://pl.wikipedia.org/wiki?curid=1321230" title="Sni Sredstvom Za Uklanianie">
Sni Sredstvom Za Uklanianie

Sni Sredstvom Za Uklanianie – nowofalowy zespół muzyczny działający w Gdańsku w latach 1984–1988, założony przez Ryszarda Tymona Tymańskiego. Związany był z gdańską grupą artystyczną TotArt.
Historia.
Sni Sredstvom Za Uklanianie powstało na gruzach rokendrolowego zespołu The Howling Dogs, w którego składzie grali basista Ryszard Tymon Tymański, gitarzyści Piotr Merta i Piotr Pawlak oraz perkusista Bartosz Szmit. Debiut koncertowy zespołu miał miejsce w sierpniu 1985 na festiwalu „Poza Kontrolą” w warszawskim klubie Riviera-Remont. W sierpniu 1986 trio nagrało sesję w studiu Studenckiej Agencji Radiowej w Gdańsku-Wrzeszczu, której realizatorem był Klaudiusz Piotr Płatkiewicz. Zarejestrowano 15 utworów, w tym wersję „Love Will Tear Us Apart” – utworu grupy Joy Division. Do jej nagrania zespół przyjął jednorazową nazwę "Zanemecke Boksere Beograd" i jako taki prezentowany był przez Przemysława Mroczka na antenie programu III Polskiego Radia. Na jesieni 1986 na koncercie w klubie „Pinezka” jako muzyk SSZU zadebiutował saksofonista Mikołaj Trzaska. 8 kwietnia 1988 w tym samym klubie odbył się pożegnalny koncert SSZU, podczas którego Tymański ogłosił zmianę nazwy zespołu na Miłość. Pierwszy skład Miłości przetrwał zaledwie dziesięć dni; od zespołu odszedł Piotr Merta. Miesiąc później do składu dołączył klarnecista Jerzy Mazzoll.
Sni Sredstvom Za Uklanianie grali repertuar zainspirowany m.in. Joy Division, The Birthday Party, Pere Ubu, The Doors i The Velvet Underground. Teksty grupy odzwierciedlają młodzieńcze fascynacje Rimbaudem, Apollinairem i Vianem, Bursą i Wojaczkiem.
Sesja dla SAR-u obejmowała utwory:
Nazwa grupy wzięła się z języka serbsko-chorwackiego i została wybrana jedynie ze względu na trudną wymowę. Geneza nazwy nie jest jasna; Trzaska w wywiadzie dla „Lampy” w 2005 mówił, że „to po chorwacku znaczy po prostu "Sni – środek do usuwania". To był, czy może jeszcze jest, jakiś płyn do mycia naczyń czy coś takiego”. Kazik Staszewski, który w utworze „Keszitsen kepet onmagarol” na albumie "Muj wydafca" śpiewa „Każdemu dziecku ciepłe ubranie/ Sni Sredstvom Za Uklanianie”; w komentarzu do tekstu utworu wyjaśnia, że (według Olafa Deriglasoffa) Tymański podczas pobytu u rodziców na placówce w Jugosławii „przed oczyma miał [...] mieć taki napis na proszku w ubikacji”. Według Tymańskiego, nazwa zespołu była pomysłem Jacka Jońcy, przyjaciela grupy.
W 1995 trio Sni Sredstvom Za Uklanianie reaktywowało się na kilka miesięcy, żeby nagrać kolejną wersję swojego nowofalowego repertuaru. Sesja została zarejestrowana w sierpniu 1995 w gdańskim studiu Krater i obejmowała następujące utwory:
W 2008 Sni Sredstvom Za Uklanianie doczekali się swego mocno spóźnionego fonograficznego debiutu. Płyta nazywała się „1983–86” i wyszła nakładem gdańskiej wytwórni Biodro Records. Teoretycznie zespół nosił nazwę SZZU od wakacji 1984, wcześniej nazywał się Abiogeneza; niemniej dwa pierwsze utwory napisane zostały w 1983 i stąd owa data pojawiła się w tytule płyty. Muzycy zapowiadają, że w niedalekiej przyszłości planują zarejestrować kolejną sesję z późniejszymi utworami grupy z okresu współpracy z Totartem (m.in. „Berlin”, „Niech Wyjdzie Na Jaw Najgłębsza Rzeczywistość” i „Ojciec”).

</doc>
<doc id="1321232" url="https://pl.wikipedia.org/wiki?curid=1321232" title="K.I.T.T.">
K.I.T.T.



</doc>
<doc id="1321234" url="https://pl.wikipedia.org/wiki?curid=1321234" title="Óscar Eduardo Córdoba">
Óscar Eduardo Córdoba



</doc>
<doc id="1321236" url="https://pl.wikipedia.org/wiki?curid=1321236" title="Kypros">
Kypros



</doc>
<doc id="1321242" url="https://pl.wikipedia.org/wiki?curid=1321242" title="10 opowieści">
10 opowieści

10 opowieści (oryg. "Dus Kahaniyaan", hindi: दस कहानियां, urdu: دس کہانیاں) – indyjski film składający się z 10 opowieści zrealizowanych przez 6 reżyserów, w których występuje wielu znanych aktorów indyjskich m.in. Sanjay Dutt, Manoj Bajpai, Anupam Kher, Shabana Azmi, Naseeruddin Shah, Nana Patekar, Dia Mirza, Sunil Shetty i inni. Pięć historii reżyserował Sanjay Gupta, autor "Zinda", "Musafir", czy "Kaante".
Przez krytykę najwyżej ocenione zostały opowiadania "Gubbare" (z Nana Patekarem), "Rice Plate" (z Shabana Azmi i Naseeruddin Shahem), "Pooranmasi" (z Amrita Singh) i "Zahir" (z Manoj Bajpaiem i Dia Mirza). Najniżej – "Strangers in the Night" i "Sex on the Beach". Mimo dużych oczekiwań, film nie stał się popularny.
Obsada (w 10 opowiadaniach).
1 historia.
Matrimony 
2 historia.
High on the Highway 
3 historia.
Pooranmasi 
4 historia.
Strangers in the Night 
5 historia.
Zahir 
Mumbaj. Sahil (Manoj Bajpai) wprowadzając się do wieżowca spotyka się z serdecznym przyjęciem ze strony sąsiadki z naprzeciwka. Wkrótce on i piękna Sia (Dia Mirza) stają się przyjaciółmi. Rozmawiają ze sobą godzinami, śmieją się razem, cieszą się sobą. Jednak, gdy zakochany Sahil próbuje pewnego razu pocałować Się, ta odtrąca go szorstko...
6 historia.
Lovedale 
7 historia.
Sex on the Beach 
8 historia.
Rice Plate 
9 historia.
Gubbare 
10 historia.
Rise &amp; Fall 

</doc>
<doc id="1321244" url="https://pl.wikipedia.org/wiki?curid=1321244" title="Droga wojewódzka nr 451">
Droga wojewódzka nr 451

Droga wojewódzka nr 451 (DW451) – droga wojewódzka o długości 33 km w południowo-zachodniej części Polski na Dolnym Śląsku i Opolszczyźnie. Przebiega przez powiaty: oleśnicki i namysłowski. Łączy drogę ekspresową S8 (E67) pod Oleśnicą z drogą krajową nr 39 w Namysłowie.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
W latach 2012 – 2021 obowiązywały ograniczenia ruchu ciężkiego – dopuszczalny był ruch pojazdów o nacisku na oś nie przekraczającym 8 ton. Wcześniej na całej długości trasy dozwolony był ruch ciężki o nacisku na oś do 10 ton.
Zmiana przebiegu DW 451 i połączenie jej z drogą ekspresową S8 w roku 2021.
W lutym 2018 ogłoszony został przetarg na projekt i budowę Wschodniej Obwodnicy Oleśnicy. Za kwotę 26,6 mln zł wygrała go firma Budimex. Prace budowlane rozpoczęły się na przełomie stycznia i lutego 2020r. Po wybudowaniu obwodnicy przebieg DW 451 został zmieniony w taki sposób, iż ciąg trasy wojewódzkiej przeniesiony został z ulic miasta Oleśnica na nowo-wybudowaną drogę, która biegnie od ronda na ulicy Krzywoustego (wschodnia granica miasta), przez rondo komunikujące trasę ze Specjalną Strefą Ekonomiczną, przecinając linię kolejową nr 181, poprzez rondo na ulicy Wileńskiej (wschodnia granica miasta), przecinając dawny pas startowy nieczynnego wojskowego lotniska, poprzez rondo na ulicy Warszawskiej w miejscowości Spalice i poprzez dawną 1,2 - kilometrową droga wojewódzka 373 (odcinek gruntownie przebudowany w trakcie budowy Wschodniej Obwodnicy Oleśnicy i włączony w ciąg DW 451) do węzła Oleśnica Północ drogi ekspresowej S8.

</doc>
<doc id="1321245" url="https://pl.wikipedia.org/wiki?curid=1321245" title="Neosom">
Neosom

Neosom – magmowa część składowa migmatytów, może mieć ona skład aplitu, pegmatytu, granitu lub granitoidu.

</doc>
<doc id="1321247" url="https://pl.wikipedia.org/wiki?curid=1321247" title="Paleosom">
Paleosom

Paleosom – metamorficzna część składowa migmatytów, może mieć skład łupku łyszczykowego lub amfibolitu.

</doc>
<doc id="1321248" url="https://pl.wikipedia.org/wiki?curid=1321248" title="Club Atlético Claypole">
Club Atlético Claypole



</doc>
<doc id="1321249" url="https://pl.wikipedia.org/wiki?curid=1321249" title="Cody Linley">
Cody Linley

Cody Martin Linley (ur. 20 listopada 1989 w Lewisville) – amerykański aktor i piosenkarz.
Życiorys.
Urodził się i dorastał w Lewisville w Teksasie w rodzinie pochodzenia angielskiego, irlandzkiego, szkockiego i niemieckiego jako syn Catherine „Cathy” Sullivan i Lee Allena Linleya. Ma czterech braci, jednego rodzonego o imieniu Chad i trzech przyrodnich (Tommy, Scotty i Jason). Po ukończeniu szkoły średniej wraz z rodziną przeprowadził się do Kalifornii. 
Wziął udział w reklamie dla restauracji Ruby Tuesday. Rola Spita McGee, łobuza, który nęka głównego bohatera, w nostalgicznym dramacie Jaya W. Russella o dorastaniu "Mój przyjaciel, Skip" (2000) przyniosła mu wraz z obsadą Young Artist Award. Był przesłuchiwany do roli Harry’ego Pottera w filmie "Harry Potter i Kamień Filozoficzny", którą odrzucił. Ostatecznie rolę otrzymał Daniel Radcliffe. Rozpoznawalność przyniosła mu postać Lesliego „Jake’a” Ryana u boku Miley Cyrus w drugim sezonie przebojowego sitcomu "Hannah Montana" (2006–2010). W 2008 był nominowany do Young Artist Award za rolę Seana w horrorze "" ("R. L. Stine’s Haunting Hour: Don’t Think About It", 2007). Wziął udział w siódmym sezonie "Tańca z Gwiazdami" (2008).
Cody jest nie tylko aktorem, ale też muzykiem. Śpiewa i gra na gitarze zarówno akustycznej, jak i elektrycznej, na swoim koncie ma już kilka piosenek. We wrześniu 2010 wydał swój pierwszy singiel „Breathe” z Capo. Jego debiutancki album ukazał się w 2012. W 2016 ukazał się album "Deathcore", wydany przez Stay Sick Recordings.

</doc>
<doc id="1321256" url="https://pl.wikipedia.org/wiki?curid=1321256" title="Emigrate (album)">
Emigrate (album)

Emigrate to debiutancki album zespołu Emigrate wydany 31 sierpnia 2007 roku.

</doc>
<doc id="1321257" url="https://pl.wikipedia.org/wiki?curid=1321257" title="Konstytucja Grecji">
Konstytucja Grecji

Konstytucja Grecji została utworzona i wprowadzona w życie w 1975 roku. Jest najwyższym prawem i podstawą greckiego systemu prawnego. Przepisy konstytucji były trzykrotnie zmieniane: w 1986, 2001 i 2008 r.
Historia.
Historia greckiego konstytucjonalizmu sięga czasów wojny niepodległość, gdy to w trakcie wojny powstawały kolejno trzy różne wersje konstytucji.
Pierwsza z greckich ustaw zasadniczych uchwalona została przez pierwszy Parlament Hellenów, zwołany w 1822 roku w Nafplion i przeredagowana w 1823 r. przez następny parlament. Działo się to w trakcie walk o niepodległość. Jedna i druga ustanawiały ustrój republikański, co jednak rodziło nieufność mocarstw, ograniczając możliwość pozyskania wystarczającej pomocy militarnej. Pod presją zzagranicy i wobec braku zgody narodowej, trzecia z ustaw zasadniczych, uzgodniona z konferencją londyńską od roku 1833 zmieniała Grecję w monarchię. Pierwszy z monarchów Otton I Wittelsbach objął tron w 1832 r. i usiłował rządzić absolutnie, by w roku 1843 zostać zmuszonym przez bunt wojskowych do ogłoszenia nowej konstytucji, a 1862 zostać złożonym z tronu, z zarzutem nierespektowania postanowień Konstytucji Grecji.
Współczesna (republikańska) ustawa zasadnicza została zaakceptowana przez 5 Parlament Hellenów wraz z poprawkami z 1986 oraz z 2001 roku. Nowa konstytucja zastąpiła starą grecką konstytucję obowiązującą od 1952 roku.
Przepisy w konstytucji.
Grecka konstytucja zawiera 120 artykułów podzielonych na 4 części.
Poprawki w konstytucji.
Od 1975 roku miały miejsce dwie poprawki w greckiej konstytucji. Pierwszy raz poprawka miała miejsce w 1986 roku, drugi raz w 2001 roku kiedy to Kostas Karamanlis zaproponował zmiany w ustawach konstytucyjnych. Po otwartej debacie w parlamencie poprawki zostały przyjęte. Kolejne poprawki przyjęto w 2008, przy czym grecka Konstytucja nie może być zmieniana częściej, niż co 5 lat.

</doc>
<doc id="1321258" url="https://pl.wikipedia.org/wiki?curid=1321258" title="Alfred Majerowicz">
Alfred Majerowicz

Alfred Majerowicz (ur. 31 lipca 1925 w Poznaniu, zm. 2 listopada 2018 we Wrocławiu) – polski geolog, prof. dr hab., wykładowca na Uniwersytecie Wrocławskim. 
Życiorys.
Syn Stanisława i Barbary. Do szkoły podstawowej uczęszczał w Poznaniu, egzamin maturalny zdał w 1947 w liceum w Wałbrzychu, w 1952 ukończył studia z zakresu geologii i petrografii na Wydziale Nauk Przyrodniczych Uniwersytetu Wrocławskiego. Już od 1950 pracował na macierzystej uczelni, w Katedrze Mineralogii i Petrografii. W 1961 obronił pracę doktorską "Granit okolicy Sobótki i jego stosunek do osłony w świetle badań petrograficznych" napisaną pod kierunkiem Kazimierza Maślankiewicza. W 1970 uzyskał stopień doktora habilitowanego na podstawie pracy "Masyw granitowy Strzegom - Sobótka. Studium petrograficzne". W latach 1971-1972 był wicedyrektorem, w latach 1972-1975 dyrektorem Instytutu Nauk Geologicznych UWr.. W 1981 mianowany został profesorem nadzwyczajnym, w 1989 profesorem zwyczajnym.
Zajmował się petrologią skał magmowych i metamorficznych oraz mineralogią minerałów skałotwórczych z ich wtórnymi przemianami w zawartości pierwiastków śladowych i rzadkich. Swoje badania prowadził na Dolnym Śląsku, w tym w Sudetach i Masywie Ślęży. Autor ponad 125 publikacji z tego zakresu. 
Należał do założycieli Polskiego Towarzystwa Mineralogicznego, w 1996 został jego członkiem honorowym.
Był także członkiem Polskiego Towarzystwa Geologicznego i Wrocławskiego Towarzystwa Naukowego.
Odznaczony Srebrnym Pamiątkowym Medalem Uniwersytetu im. J.E. Purkyniego w Brnie, Odznaką Tysiąclecia, Złotym Krzyżem Zasługi, Krzyżem Kawalerskim Orderu Odrodzenia Polski, Medalem Komisji Edukacji Narodowej, w 2005 otrzymał Złoty Medal Uniwersytetu Wrocławskiego. Pochowany na Cmentarzu Świętej Rodziny we Wrocławiu.

</doc>
<doc id="1321262" url="https://pl.wikipedia.org/wiki?curid=1321262" title="Gunning Bedford Jr.">
Gunning Bedford Jr.

Gunning Bedford Jr. (ur. 1747 w Filadelfii, zm. 30 marca 1812 w Wilmington, Delaware) – amerykański prawnik i polityk.
Był piątym z siedmiorga dzieci. Jego przodkowie byli jednymi z pierwszych kolonistów, którzy osiedlili się w Jamestown w Wirginii.
W latach 1783–1785 był delegatem stanu Delaware do Kongresu Kontynentalnego. Był również uczestnikiem Konwencji Konstytucyjnej w Filadelfii w 1787 roku, na której uzgodniono Konstytucję Stanów Zjednoczonych, której był sygnatariuszem.
Jego kuzyn Gunning Bedford, był gubernatorem stanu Delaware.

</doc>
<doc id="1321264" url="https://pl.wikipedia.org/wiki?curid=1321264" title="Rijad as-Sulh">
Rijad as-Sulh

Rijad as-Sulh (arab. رياض الصلح, ur. 1894, zm. 17 lipca 1951 w Ammanie) – libański polityk, pierwszy premier niepodległego Libanu w latach 1943-1945 i ponownie 1946-1951. Zginął w zamachu. Uważany jest za jedną z najważniejszych postaci w walce o niepodległość.

</doc>
<doc id="1321268" url="https://pl.wikipedia.org/wiki?curid=1321268" title="Janina Panowicz-Lipska">
Janina Panowicz-Lipska

Janina Kazimiera Panowicz-Lipska (ur. 28 kwietnia 1944, zm. 10 lutego 2022) – polska prawniczka, profesor nauk prawnych, nauczyciel akademicki Uniwersytetu im. Adama Mickiewicza w Poznaniu. Członkini Komisji Kodyfikacyjnej Prawa Cywilnego działającej przy Ministrze Sprawiedliwości.
Życiorys.
Uczennica Zbigniewa Radwańskiego, związana z Katedrą Prawa Cywilnego Wydziału Prawa i Administracji UAM. W 1991 uzyskała stopień doktora habilitowanego nauk prawnych w zakresie prawa, na podstawie dorobku naukowego oraz rozprawy habilitacyjnej zatytułowanej "Skutki prawne separacji faktycznej". 27 września 2010 roku otrzymała nominację profesorską z rąk prezydenta RP Bronisława Komorowskiego .
Wykładowczyni prawa rzeczowego, rodzinnego i spadkowego na Uniwersytecie im. Adama Mickiewicza w Poznaniu oraz w Collegium Polonicum w Słubicach – wspólnej placówce UAM i Europejskiego Uniwersytetu Viadrina we Frankfurcie nad Odrą.
Autorka licznych publikacji, w tym monografii oraz podręczników akademickich.
Pochowana na Cmentarzu Junikowo w Poznaniu.

</doc>
<doc id="1321271" url="https://pl.wikipedia.org/wiki?curid=1321271" title="Menu Start">
Menu Start

Menu Start – element interfejsu środowiska graficznego Microsoft Windows oraz niektórych systemów Linux i Mac OS. 
Przez Menu Start można uruchamiać programy, foldery i zmieniać ustawienia na komputerze. 
Menu Start po raz pierwszy pojawiło się w Windows 95 i od tej pory pojawiało się w każdej wersji systemu (oprócz Windows 8). Można je rozpoznać po logo Windows oraz napisie „Start” (napisu tego brak w standardowym interfejsie od Windows Vista wzwyż).
Windows 8.
W tym systemie ekran Start wyświetlany jest po uruchomieniu się systemu Windows. Można go również wywołać z pulpitu, klikając w lewy dolny róg (jeśli pasek zadań jest na dole ekranu) lub nacisnąć przycisk z logo Windows na klawiaturze.
Przycisk Start.
W różnych wersjach Windows przycisk Start ma domyślnie różny wygląd:
Nowsze systemy udostępniają również jako style interfejsy graficzne dostępne we wcześniejszych wersjach (np. w Windows XP i Windows Vista można włączyć styl "Standardowy Windows"), możliwe jest też zainstalowanie własnego stylu, więc wygląd przycisku może być mylący.
Przycisk ten można obsługiwać myszką, można też wywołać menu Start za pomocą klawisza Windows lub skrótu klawiszowego Ctrl+Esc. Podstawowym zadaniem przycisku Start jest wywoływanie hierarchicznego menu startowego, które zastąpiło okno menedżera programów dostępne w Windows 3.x.

</doc>
<doc id="1321273" url="https://pl.wikipedia.org/wiki?curid=1321273" title="Menu start">
Menu start



</doc>
<doc id="1321274" url="https://pl.wikipedia.org/wiki?curid=1321274" title="Reszel">
Reszel

Reszel (, ) – miasto w woj. warmińsko-mazurskim, w powiecie kętrzyńskim, siedziba gminy miejsko-wiejskiej Reszel. Położone jest na Pojezierzu Mrągowskim, nad rzeką Sajną, dopływem Gubra wpadającego do Łyny.
Pod względem historycznym Reszel leży na Warmii, na obszarze dawnego pruskiego terytorium Barcji. Miasto z wieloma zabytkami, należące do sieci cittàslow. Według danych z 1 stycznia 2018 Reszel liczył 4615 mieszkańców.
Historia.
Epoka krzyżacka.
W 1241 wojska krzyżackie zdobyły gród pruskiego plemienia Bartów, który w tym czasie nosił staropruską nazwę Resel (Reszel). W miejscu zniszczonego grodu postawiono strażnicę. Prusowie rok później, podczas powstania, odbili gród i utrzymali go przez pięć lat. W 1247 gród został ponownie zajęty przez wojska zakonne. Kolejne umocnienia krzyżackie zostały pobudowane dwa lata później i przetrwały do 1261. W tym roku wybuchło II powstanie pruskie. Załoga krzyżacka sama zniszczyła gród i wycofała się najprawdopodobniej do Braniewa. Powstanie upadło w 1273.
Już w 1243 papież Innocenty IV zlikwidował biskupstwo pruskie i ustanowił na tych ziemiach diecezje: chełmińską, pomezańską, warmińską i sambijską. Na mocy tego postanowienia, dwie trzecie ziem z każdej diecezji miało należeć do zakonu krzyżackiego a jedna trzecia do biskupów. Przez ciągłe walki powstańcze, najazdy jaćwińskie i litewskie, ziemie wokół Reszla wraz ze strażnicą mogły przejść pod panowanie biskupie w 1275. Reszel już w 1254 przypadł biskupowi warmińskiemu – w dokumentach wymieniany jako „castrum Ressel”
W 1300 mieszczanie z Braniewa założyli przy strażnicy osadę handlową. Jej szybki rozwój pozwolił kapitule warmińskiej i wójtowi biskupiemu Henrykowi z Lutr na wystawienie 12 lipca 1337 przywileju lokacyjnego na prawie chełmińskim. Pierwszym sołtysem (burmistrzem) został braniewski mieszczanin Eleus. Miasto budowane było według wcześniej ustalonego planu. Posiada zachowany średniowieczny układ urbanistyczny. W 1372 rozpoczęto budowę murów obronnych z basztami i trzema bramami: Wysoką, Królewiecką i Rybacką. W tym czasie Reszel był trzecim co do wielkości miastem Warmii, po Braniewie i Lidzbarku Warmińskim.
Po bitwie pod Grunwaldem Reszel przeszedł pod panowanie Władysława Jagiełły, ale jeszcze jesienią 1410 przywrócono władzę zakonną. W 1440 Reszel przystąpił do Związku Pruskiego założonego w Kwidzynie, jako jedno z miast założycielskich.
Królestwo Polskie.
Tajna Rada Związku Pruskiego w dniu 4 lutego 1454 wypowiedziała posłuszeństwo władzom zakonnym. Dwa dni później opanowano większość zamków krzyżackich i biskupich. Obroniły się tylko Malbork, Sztum i Chojnice. Na prośbę Związku Pruskiego w 1454 król Kazimierz IV Jagiellończyk ogłosił włączenie regionu, wraz z Reszlem, do Korony Polskiej. Wojska zakonne rok później opanowały Reszel, biskupom warmińskim przekazały miasto dopiero w 1462. Biskup Paweł Legendorf ponownie poddał całą Warmię Polsce w 1464. Przynależność Warmii do Polski potwierdzono w pokoju toruńskim kończącym wojnę trzynastoletnią, Reszel stał się polskim miastem granicznym.
Z Reszlem związany był biskup Fabian Luzjański. Ojciec jego był burgrabią reszelskim. Przyszły biskup porwany został w 1472 przez podjazd krzyżacki z pobliskich Łężan. Krzyżacy pod murami Reszla zażądali poddania miasta, szantażując, że zabiją dziecko, jeśli bramy miasta nie zostaną otwarte. Dowodzący obroną Paweł z Mgowa Legendorf nie poddał zamku mimo próby przekupstwa, a dziecko zostało jednak odbite i obyło się bez otwierania bram miasta.
Z inicjatywy bpa Łukasza Watzenrodego (wuja Mikołaja Kopernika) w 1505 rozpoczęto budowę nowych murów obronnych i fortyfikacji miasta, które to umocnienia pomogły obronić miasto w 1520 podczas szturmu wojsk zakonnych. Mieszczanie reszelscy dobrze prosperowali w wieku XV i XVI, ale największy rozkwit nastąpił w okresie baroku. Pracowały tu liczne warsztaty malarskie i złotnicze. Sławni byli rzeźbiarze, m.in. Krzysztof Peucker (1662-1735) oraz rodzina Schmidtów.
Wojny polsko-szwedzkie nie spowodowały zniszczeń. Jezuici, wypędzeni z Braniewa w 1631 przejęli zabudowania klasztorne pozostałe po zakonie augustianów i utworzyli kolegium, w którym wykształciło się prawie 6 tysięcy absolwentów. W szkole kształcili się katolicy i protestanci. Jednym z rektorów (w latach 1670–1673) był Mikołaj Slaski. Kolegium w Reszlu miało mecenasa w królu Janie Kazimierzu, który utworzył fundusz stypendialny dla jego uczniów. Na dobrach żywieckich ulokował 100 tys. zł (odpowiadało to 25% rocznych dochodów dominium warmińskiego), z których 6% rocznie przekazywano do Reszla.
Rozwój miasta i zamożność mieszkańców pozwoliła na wykupienie miasta spod władzy biskupiej w 1655 Reszel w okresie baroku znany był jako miasto artystów. Zamek reszelski był jedną z rezydencji ostatniego biskupa warmińskiego Ignacego Krasickiego. W owym czasie w Reszlu funkcję proboszcza pełnił Marcin Krasicki – brat biskupa.
Zabór pruski.
Po I rozbiorze Polski Reszel dostał się pod panowanie pruskie. Zamek został przekształcony w więzienie oraz magazyn zboża i spirytusu. W latach 1806 i 1807 dwa kolejne pożary mocno zniszczyły miasto. Prawie całe miasto spłonęło, ocalał m.in. kościół gimnazjalny, jeden z budynków kolegium, wikarówka oraz zamek. By odbudować miasto rozebrano część murów obronnych, zamek został przekazany gminie ewangelickiej. Pomieszczenia w skrzydle południowym zostały przekształcone w zbór. W 1816 r. ukończono budowę ratusza. Kolejne lata to powolny upadek miasta, powodowany m.in. pożarami (w 1841 i 1917). W 1914 r. miasto zajęli Rosjanie. W 1917 spłonęła część kamieniczek przy rynku.
21 sierpnia 1811 w Reszlu miał miejsce ostatni w Królestwie Prus, a także ostatni w Europie przypadek spalenia czarownicy na stosie. Ofiarą była Barbara Zdunk. Oskarżano ją jednak nie tylko o czary, ale przede wszystkim o podpalenie, bowiem w 1807 na zamku miał miejsce pożar, którego przyczyny pozostają niejasne. Proces trwał 3 lata. Sprawa winy budziła kontrowersje, jednak sąd w Królewcu zatwierdził wyrok. Przed spaleniem skazaną uduszono.
W roku 1910 w firmie Friedrich Fest w Reszlu wyprodukowano samolot według projektu inżyniera Bloessa z Kętrzyna. Maszyna była jednopłatowcem z silnikiem o mocy 50 KM.
W Polsce powojennej.
Siły niemieckie zostały wyparte z miasta w 1945 roku przez jednostki II i III Frontu Białoruskiego Armii Czerwonej. W wyniku II wojny światowej, podczas której miasto nie doznało większych zniszczeń, Reszel został włączony administracyjnie do nowo powstałego województwa olsztyńskiego. 7 maja 1946 zatwierdzono administracyjnie obecną nazwę.
Dużą rolę w powojennym odrodzeniu Reszla odegrał przewodniczący Rady Miejskiej (dziś odpowiednik burmistrza) – Wiktor Dzierżanowski, za którego krótkiej kadencji powstało m.in. połączenie kolejowe do Sątop (otwarcie 20 lipca 1958). W 1958 r. stał się znany w Polsce z powodu oszczerczego procesu i wyroku więzienia. . . Prace rekonstrukcyjne zamku i historycznej zabudowy miasta rozpoczęły się w 1956, remont generalny zamku został przeprowadzony w latach 1976–1985. W 1969 roku na ul. Bohaterów postawiono Pomnik Wdzięczności Armii Czerwonej. W latach 1975–1998 miasto administracyjnie należało do woj. olsztyńskiego.
Demografia.
Według danych z 1 stycznia 2011 r. powierzchnia miasta wynosiła 3,82 km².
Według danych z 31 grudnia 2012 r. miasto miało 4896 mieszkańców.
Gospodarka.
W okresie PRL-u w mieście znajdowała się fabryka maszyn dla leśnictwa.
Sport.
W mieście działa klub piłkarski Orlęta Reszel.
Współpraca międzynarodowa.
Miasta i gminy partnerskie:
Przynależność do Cittàslow.
Reszel jest pierwszym w Polsce miastem, które przystąpiło do Międzynarodowego Stowarzyszenia Miast Cittàslow. Rada Miejska uchwaliła decyzję w 2004 r. 15 listopada 2005 r. na zamku w Reszlu został podpisany list intencyjny dotyczący utworzenia krajowej sieci miast Cittaslow. Sygnatariuszami listu zostali ze strony polskiej: Marszałek Województwa Warmińsko-Mazurskiego oraz Burmistrzowie Miast i Gmin z Warmii: Reszla, Lidzbarka Warmińskiego, Biskupca i Bisztynka, a ze strony Międzynarodowej Sieci Miast Cittaslow Przewodniczący Roberto Angelucci. W roku 2009 Stowarzyszenie Kulturalne w Reszlu wspólnie z Biurem Polityki Jakości Urzędu Marszałkowskiego w Olsztynie zorganizowało I Festyn Miast Cittaslow, na którym odbyła się konferencja naukowa oraz impreza festynowa z udziałem miast członków krajowej sieci Cittaslow. Kolejny festyn odbył się w Reszlu w roku 2010. W roku 2011 festyn organizowany był Lidzbarku Warmińskim połączony ze Zgromadzeniem Międzynarodowym Miast Sieci Cittaslow.
Transport.
Przez miasto przechodzą drogi:
W mieście znajduje się stacja kolejowa, obecnie nieczynna.

</doc>
<doc id="1321277" url="https://pl.wikipedia.org/wiki?curid=1321277" title="Rocks’n’Diamonds">
Rocks’n’Diamonds

Rocks'n'Diamonds – gra logiczno-zręcznościowa, oparta na czterech grach: Boulder Dash, Emerald Mine, Sokoban i Supaplex. Autorem gry jest Niemiec Holger Schemel, który rozpoczął nad nią pracę w 1995 roku. Do gry dołączony został edytor, dzięki któremu gracz może budować własne poziomy. "Rocks'n'Diamonds" posiada także opcje tworzenia własnych elementów, zmiany wyglądu głównego menu gry oraz muzyki.
Zasady gry.
Boulder Dash.
W grze steruje się żółtym bohaterem, którego zadaniem jest zebranie określonej liczby diamentów i dojście do wyjścia. Gracz musi przy tym uważać na spadające skały, przeciwników oraz pułapki. W grze można napotkać pomarańczowo-czerwone (poruszające się przeciwnie do ruchu wskazówek zegara) oraz fioletowo-czerwone motyle (poruszające się zgodnie z ruchem wskazówek zegara). Jeśli gracz upuści dowolny spadający element na te pierwsze, dostanie w zamian diamenty, które przybliżą go do ukończenia poziomu. Kontakt z przeciwnikiem powoduje śmierć bohatera. W grze pojawia się także ameba, która może zablokować drogę do wyjścia. W przypadku zablokowania ameby (tak aby nie mogła już nigdzie rosnąć) wszystkie pola przez nią zajęte zamieniają się w diamenty.
Emerald Mine.
Choć oryginalna wersja gry Emerald Mine umożliwia rozgrywkę dla 2 osób, autorzy gry Rocks'n'Diamonds postanowili zwiększyć tę liczbę do 4. Każdy z bohaterów, którymi sterują gracze, ma inny kolor ubrania: żółty, czerwony, niebieski lub zielony. Celem gracza jest uzbieranie odpowiedniej ilości klejnotów oraz dojście do wyjścia. Są dwa rodzaje klejnotów: szmaragd i diament (warty 3 szmaragdy). Przeciwnicy są porównywalni do tych z Boulder Dasha – fioletowo-czerwonego motyla zastępuje tutaj statek kosmiczny, natomiast pomarańczowo-czerwonego – niebieski robak. Po upuszczeniu spadającego elementu na robaka gracz dostaje 8 szmaragdów i 1 diament. W przypadku diamentu nie można upuścić na niego skały, gdyż zniszczy ona klejnot. Dodatkowymi przeciwnikami w grze są Yam-Yam (pomarańczowe, kuliste stworki, podobne do Pac-mana) oraz zielony robot, podążający za graczem. Yam-Yam zatrzymuje się, gdy spotka jakąś przeszkodę, a następnie losowo wybiera kierunek dalszej drogi. Zielony robot natomiast, porusza się w stronę ludzika sterowanego przez gracza, niezależnie od tego, czy ten znajduje się w polu widzenia, czy też nie. Wystarczy jednak dotknąć pomarańczowe koło, aby zaczęło się kręcić, a roboty zaczną chodzić za nim (do czasu, aż przestanie się kręcić). Kolejnym nowym elementem są kolorowe drzwi, przez które można przejść tylko wtedy, gdy kontrolowana postać posiada klucz danego koloru.
Sokoban.
Zadaniem gracza jest przemieszczenie żarówek do pól z prądem, aby zaczęły świecić. Gdy wszystkie żarówki znajdą się na takim polu, następuje przejście do następnego poziomu. Nie można przesuwać więcej niż jednej żarówki naraz.
Supaplex.
W tej grze gracz kontroluje małą, czerwoną, kulistą postać o imieniu Murphy. Głównym zadaniem jest zebranie określonej liczby infotronów i przedostanie się do żółtego znaku oznaczającego wyjście. Przeciwnicy w grze to chodzące nożyczki i niebieski elektron. Gdy bohater upuści skałę na elektron, otrzyma w zamian 9 infotronów. Nowością w grze "Supaplex" jest grawitacja, która działa na kontrolowaną postać (od początku gry lub gdy przejdzie ona przez rurę z działaniem grawitacyjnym). Wtedy może ona wejść wyżej, tylko jeśli wyżej znajduje się element, który Murphy potrafi zebrać lub na który może wejść. Kolejnym elementem jest naelektryzowane podłoże. Wejście na nie, kiedy jest pod napięciem, powoduje śmierć bohatera. Obiektami, na które można natknąć się w grze, są też 3 kolorowe dyskietki: pomarańczowa – można ją pchać, ale kiedy spadnie, eksploduje; czerwona – nie działa na nią grawitacja i można ją zebrać, a później podłożyć w dowolnym miejscu, po podłożeniu, po krótkim czasie eksploduje; oraz żółta – Murphy potrafi ją pchać i nie działa na nią grawitacja, eksploduje, gdy bohater dotknie terminala (komputera).
Obiekty w grze.
"Rocks'n'Diamonds" zawiera wszystkie elementy z wyżej wymienionych gier, a dodatkowo, obiekty pochodzące z gier, które są podobne do "Rocks'n'Diamonds", jak "Diamond Caves II" czy "DX Boulderdash" ("DX-Digg"), a nie są już rozwijane.
Wsparcie.
Najnowsza wersja gry wspiera wszystkie poziomy z gier "Diamond Caves II", "Emerald Mine", "Sokoban" i "Supaplex". Oznacza to, że za pomocą "Rocks'n'Diamonds" można zagrać w plansze, które zostały pierwotnie stworzone dla wyżej wymienionych tytułów.

</doc>
<doc id="1321278" url="https://pl.wikipedia.org/wiki?curid=1321278" title="Khosla Ka Ghosla">
Khosla Ka Ghosla

Khosla ka Ghosla – to komediodramat z 2006 roku wyreżyserowany przez debiutanta Dibakara Banerjee z Anupam Kherem i Boman Irani w rolach głównych. Film zrealizowany w ramach niskiego budżetu cieszył się z dużą popularnością u widzów i uznaniem krytyków.

</doc>
<doc id="1321282" url="https://pl.wikipedia.org/wiki?curid=1321282" title="1 Pułk Grenadierów Pieszych Gwardii Cesarskiej">
1 Pułk Grenadierów Pieszych Gwardii Cesarskiej

1 Pułk Grenadierów Pieszych Gwardii Cesarskiej (fr. "1er Régiment de Grenadiers-à-Pied de la Garde Imperiale") – pułk piechoty Gwardii Cesarskiej I Cesarstwa Francuskiego.
Jego żołnierze brali udział w działaniach zbrojnych okresu wojen napoleońskich, m.in. w bitwie pod Waterloo.

</doc>
<doc id="1321284" url="https://pl.wikipedia.org/wiki?curid=1321284" title="Großherzogin Elisabeth (żaglowiec)">
Großherzogin Elisabeth (żaglowiec)

Großherzogin Elisabeth – trójmasztowy szkuner gaflowy, jego portem macierzystym jest Elsfleth. Zbudowany na stalowym kadłubie około 1909 r. w Holandii. Przybierał różne nazwy w tym „Ariadne” i „San Antonio”. Po II wojnie światowej został przebudowany na luksusowy jacht. Jego długość to 63,7 m. Powierzchnia ożaglowania tego szkunera to 1010 m². Pojemność 463 BRT.

</doc>
<doc id="1321286" url="https://pl.wikipedia.org/wiki?curid=1321286" title="Miesiarka">
Miesiarka



</doc>
<doc id="1321287" url="https://pl.wikipedia.org/wiki?curid=1321287" title="1983–1986 (Sni Sredstvom Za Uklanianie)">
1983–1986 (Sni Sredstvom Za Uklanianie)

1983-1986 to album zawierający nagrania zespołu Sni Sredstvom Za Uklanianie, wydany przez Biodro Records w 2008 roku. Kompozycje zostały po raz pierwszy nagrane w gdańskim studiu SAR w 1986 roku, ale zaginęły. W związku z tym, w 1995 roku po sesji nagraniowej albumu Trupów "Songs for Genpo" Tymański, Merta i Szmit reaktywowali SSZU na dwa tygodnie i ponownie nagrali stracone kompozycje z pierwszego okresu działalności grupy.

</doc>
<doc id="1321290" url="https://pl.wikipedia.org/wiki?curid=1321290" title="Małgorzata Tafil-Klawe">
Małgorzata Tafil-Klawe

Małgorzata Tafil-Klawe (ur. w 1955 roku w Siedlcach) - lekarz, profesor medycyny, prorektor ds. Collegium Medicum UMK.
Życiorys.
Ukończyła I LO imienia Bolesława Prusa w Siedlcach. Studia medyczne ukończyła w 1980 roku na Akademii Medycznej w Warszawie, dwa lata później uzyskując tytuł doktora nauk medycznych. Stopień doktora habilitowanego nauk medycznych uzyskała w 1991 roku na podstawie rozprawy "Reaktywność odruchu z chemoreceptorów kłębków szyjnych w pierwotnym samoistnym nadciśnieniu tętniczym i w zespole snu z bezdechem". Tytuł profesora nauk medycznych otrzymała w 2006 roku. W latach 1989–1991 studiowała malarstwo i historię sztuki na Uniwersytecie Filipa w Marburgu. W latach 1987–1992 przebywała w Niemczech jako stypendystka Fundacji Alexandra von Humboldta, pracując na etacie w uniwersyteckiej Klinice Chorób Wewnętrznych. Odbyła również staże naukowe w Tybindze, Nordernay, Erfurcie i Vancouver. Od 1995 kieruje Katedrą Fizjologii w Akademii Medycznej w Bydgoszczy (obecnie Katedra i Zakład Fizjologii Collegium Medicum UMK). Od 2005 prorektor ds. Collegium Medicum UMK. Od 2005 jest także przewodniczącą Rady Społecznej Szpitala Uniwersyteckiego im. dr. Jurasza w Bydgoszczy. Członkini Polskiego Stowarzyszenia Haiku.
Dorobek naukowy.
Główny obszar zainteresowań naukowych to regulacja krążenia i oddychania, fizjologia autonomicznego układu nerwowego, chronomedycyna, zaburzenia rytmów biologicznych u człowieka. Prof. Tafil-Klawe jest autorką i współautorką ponad 100 publikacji, w tym jednej z metaetyki, a także - wspólnie z mężem - dwóch książek: „Krótka książeczka o chrapaniu” i „Chrapanie”, przetłumaczonych na język rosyjski i opublikowanych w alfabecie Braille’a. Jest także współautorką „Medycznego Słownika Polsko-Niemieckiego i Niemiecko-Polskiego”. W druku znajduje się również podręcznik „Wykłady z fizjologii dla studentów uczelni medycznych”. Wypromowała 14 prac doktorskich.

</doc>
<doc id="1321293" url="https://pl.wikipedia.org/wiki?curid=1321293" title="Open Seat 2008">
Open Seat 2008



</doc>
<doc id="1321298" url="https://pl.wikipedia.org/wiki?curid=1321298" title="Open Seat">
Open Seat



</doc>
<doc id="1321300" url="https://pl.wikipedia.org/wiki?curid=1321300" title="John Blair">
John Blair

John Blair (ur. 1732 w Williamsburgu w Wirginii, zm. 31 sierpnia 1800) – amerykański prawnik i polityk. Był uczestnikiem Konwencji Konstytucyjnej w Filadelfii w 1787 roku, na której uzgodniono Konstytucję Stanów Zjednoczonych, której był sygnatariuszem.
Prezydent George Washington mianował go 24 września 1789 roku jednym z pierwszych sędziów Sądu Najwyższego Stanów Zjednoczonych. Dwa dni później jego kandydatura uzyskała akceptację Senatu. Funkcję sędziego Sądu Najwyższego sprawował do 27 stycznia 1796 roku, gdy ustąpił.

</doc>
<doc id="1321301" url="https://pl.wikipedia.org/wiki?curid=1321301" title="2 Pułk Grenadierów Pieszych Gwardii Cesarskiej">
2 Pułk Grenadierów Pieszych Gwardii Cesarskiej

2 Pułk Grenadierów Pieszych Gwardii Cesarskiej (fr. "2e Régiment de Grenadiers-à-Pied de la Garde Imperiale") – pułk piechoty Gwardii Cesarskiej I Cesarstwa Francuskiego.
Istniał w latach 1806-1809 oraz 1811-1815. Jego żołnierze brali udział w licznych działaniach zbrojnych okresu wojen napoleońskich.

</doc>
<doc id="1321304" url="https://pl.wikipedia.org/wiki?curid=1321304" title="Kameduł (jezioro)">
Kameduł (jezioro)

Kameduł (też Kamenduł) – jezioro na Pojezierzu Suwalskim w gminie Wiżajny, powiat suwalski, województwo podlaskie.
Jezioro Kameduł jest znane z dawnych dokumentów jako "Jacne" lub "Jasne". Jest jakby naturalnym przedłużeniem niecki pobliskiego jeziora Jaczno. Linię brzegową ma słabo rozwiniętą. Brzegi o łagodnym spadku. Kształt wydłużonego owalu, zwężającego się ku południowi. Pod względem biologicznym jest to zbiornik mezotroficzny, o ubogiej roślinności (tylko przy brzegach wąski pas trzcin).
Legenda.
Legenda nazwę jeziora Kameduł wiąże z zakonnikiem, który został napadnięty przez rozbójników, cudem ratując się od śmierci. Żył jeszcze długo, a kiedy zmarł, jego postać w białym habicie kameduły, zaczęła się pokazywać nad jeziorem.

</doc>
<doc id="1321306" url="https://pl.wikipedia.org/wiki?curid=1321306" title="Droga wojewódzka nr 396">
Droga wojewódzka nr 396

Droga wojewódzka nr 396 (DW396) – droga wojewódzka o długości 59 km w zachodniej części Polski na Dolnym Śląsku i Opolszczyźnie. Przebiega przez powiaty: strzeliński, oławski, namysłowski i oleśnicki. Z uwagi na trwające w roku 2008 remonty ulic i mostów we Wrocławiu w ciągu DK8 E67 odcinek DW396 węzeł Brzezimierz – Bierutów był używany jako objazd Wrocławia dla pojazdów ciężarowych o masie powyżej 24 ton.
Historia numeracji.
Na przestrzeni lat trasa posiadała różne oznaczenia:
Miejscowości leżące przy trasie DW396.
 Województwo dolnośląskie
 Województwo opolskie
 Województwo dolnośląskie
Ograniczenia w ruchu pojazdów ciężarowych.
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Poprzednio na drodze dopuszczalny był ruch pojazdów o nacisku na pojedynczą oś do 8 ton, dawniej odcinek Strzelin – Oława posiadał podwyższoną nośność drogi do 10 ton.

</doc>
<doc id="1321307" url="https://pl.wikipedia.org/wiki?curid=1321307" title="Splenda">
Splenda



</doc>
<doc id="1321308" url="https://pl.wikipedia.org/wiki?curid=1321308" title="Coca cola zero">
Coca cola zero



</doc>
<doc id="1321309" url="https://pl.wikipedia.org/wiki?curid=1321309" title="Coca-cola zero">
Coca-cola zero



</doc>
<doc id="1321316" url="https://pl.wikipedia.org/wiki?curid=1321316" title="205 (ujednoznacznienie)">
205 (ujednoznacznienie)



</doc>
<doc id="1321317" url="https://pl.wikipedia.org/wiki?curid=1321317" title="5 Kanadyjska Dywizja Pancerna">
5 Kanadyjska Dywizja Pancerna

5 Kanadyjska Dywizja Pancerna, oficjalnie 5th Canadian (Armoured) Division – kanadyjska dywizja pancerna istniejąca w latach 1917–1918, 
1941–1945 oraz obecnie od 2013 roku. Powstała podczas I wojny światowej, lecz praktycznie nie wzięła udziału w walkach. W okresie II wojny światowej została sformowana 27 lutego 1941, z początku jako "1 Kanadyjska Dywizja Pancerna". W czerwcu 1941 r. zmieniono jej nazwę, a pod koniec roku została przewieziona do Wielkiej Brytanii na intensywne szkolenia. Od listopada 1943 do stycznia 1945 walczyła we Włoszech, gdzie brała udział w przełamaniu linii Hitlera i linii Gotów, a następnie została przetransportowana do Północno-Zachodniej Europy, gdzie do końca wojny brała udział w działaniach w Holandii i Niemczech w składzie 1 Armii Kanadyjskiej. Dywizja została rozwiązana po kapitulacji III Rzeszy. Reaktywowano ją w 2013 r.

</doc>
<doc id="1321319" url="https://pl.wikipedia.org/wiki?curid=1321319" title="3 Pułk Grenadierów Pieszych Gwardii Cesarskiej">
3 Pułk Grenadierów Pieszych Gwardii Cesarskiej

3 Pułk Grenadierów Pieszych Gwardii Cesarskiej (fr. "3e Régiment de Grenadiers-à-Pied de la Garde Imperiale") – pułk piechoty Gwardii Cesarskiej I Cesarstwa Francuskiego.
Istniał w latach 1811-1813 i 1815. Jego żołnierze brali udział w licznych działaniach zbrojnych okresu wojen napoleońskich.

</doc>
<doc id="1321321" url="https://pl.wikipedia.org/wiki?curid=1321321" title="Internazionali BNL d’Italia 2008 (kobiety)">
Internazionali BNL d’Italia 2008 (kobiety)

Tenisowy turniej WTA Internazionali BNL d’Italia 2008 odbył się w dniach 10 - 18 maja we włoskim Rzymie na kortach ziemnych. Pula nagród wyniosła 1 340 000 dolarów amerykańskich.

</doc>
<doc id="1321322" url="https://pl.wikipedia.org/wiki?curid=1321322" title="Wstań i walcz (film)">
Wstań i walcz (film)

Wstań i walcz (oryg. "Halla Bol", tłum. "Podnieście głos") – bollywoodzki film z 2008 roku wyreżyserowany przez Rajkumara Santoshi, twórcę "Lajja", "The Legend of Bhagat Singh" (2002) i "Mundur" (2004). W rolach głównych Ajay Devgan, Pankaj Kapoor i Vidya Balan. Ponadto wielu znanych aktorów pokazuje się przez moment grając gościnnie siebie samych, wśród nich powracająca na ekrany Sridevi.
To historia przemiany naiwniaka w cynika, cynika w bohatera. Film opowiada o życiu pełnego wiary w prawdę, zaangażowanego w społeczny teatr ulicy Ashfaaqa, który robiąc karierę w świecie filmu zapiera się siebie, sprzedaje się, stając się egocentrycznym tchórzem Sameerem. Uświadomienie sobie rozdźwięku między granym przez siebie superherosem walczącym o sprawiedliwość a odtwarzającym go małodusznym karierowiczem, stawia przed bohaterem pytanie, kim jest. Rozpoczyna proces jego kolejnej przemiany. W konfrontacji z prawdą o sobie pomaga mu guru (Pankaj Kapoor i żona (Vidya Balan).
Film dotyka wzbudzających duże emocje i omawianych powszechnie w prasie problemów społecznych. Pierwszy z nich wiąże się z przypadkiem morderstwa na Jessica Lall, modelce z New Delhi zastrzelonej w 1999 roku na oczach świadków. Mimo ich zeznań sąd początkowo nie skazał mordercy, syna wpływowego polityka ze stanu Hariana. Film porusza też problem ruchu Narmada Bachao Andolan walczącego przeciwko budowie w Gudżaracie na rzece Narmada tamy Sardar Sarovar Dam i o zadośćuczynienie materialne dla ludzi, którzy na tym stracą. Uwzględniono zaangażowanego w tę walkę aktora Aamir Khana. Innym problemem ujętym w filmie jest sprawa społecznego ruchu walki z korupcją "Jan Natya Manch" i jego lidera Safdara Hashmi zamordowanego w 1989 roku przez uwikłanych w politykę gangsterów podczas przedstawienia ulicznego pt. "Halla Bol".
Piosenki.
Muzykę do filmu skomponował Sukhwinder Singh, autor muzyki do takich filmów jak "Biwi No.1", "Bombay to Bangkok", czy "Sandwich (film)".

</doc>
<doc id="1321323" url="https://pl.wikipedia.org/wiki?curid=1321323" title="Powiślanka Lipsko">
Powiślanka Lipsko

KS Powiślanka Lipsko – klub sportowy założony w 1964 roku, mający swą siedzibę w Lipsku. Aktualnie występuje w 5. lidze (radomska klasa okręgowa).
Sekcje.
Obecnie funkcjonuje tylko sekcja piłki nożnej.

</doc>
<doc id="1321327" url="https://pl.wikipedia.org/wiki?curid=1321327" title="Przejście graniczne Grzechotki-Mamonowo II">
Przejście graniczne Grzechotki-Mamonowo II



</doc>
<doc id="1321330" url="https://pl.wikipedia.org/wiki?curid=1321330" title="Qatar Telecom German Open 2008">
Qatar Telecom German Open 2008

Tenisowy turniej WTA Qatar Telecom German Open 2008 odbył się w dniach 3 - 11 maja w niemieckim Berlinie na kortach ziemnych. Pula nagród wyniosła 1 340 000 dolarów amerykańskich.

</doc>
<doc id="1321336" url="https://pl.wikipedia.org/wiki?curid=1321336" title="Istanbul Cup 2008">
Istanbul Cup 2008

Tenisowy turniej WTA Istanbul Cup 2008 odbył się w dniach 17 – 25 maja w tureckim Stambule na kortach ziemnych. Pula nagród wyniosła 200 000 dolarów amerykańskich.

</doc>
<doc id="1321338" url="https://pl.wikipedia.org/wiki?curid=1321338" title="Jarosław z Kozienic">
Jarosław z Kozienic

Jarosław z Kozienic (ur. XIV w., zm. XV w.) – polski szkutnik i mistrz ciesielski, twórca mostu łyżwowego na Wiśle.
Zimą 1409/1410, na polecenie starosty radomskiego Dobrogosta Czarnego z Odrzywołu, budował w Puszczy Kozienickiej elementy mostu łyżwowego, spławione w czerwcu 1410 Wisłą do Czerwińska i zmontowane tam w ciągu pół dnia. Przez most ten przeprawiły się wojska króla Władysława Jagiełły, podążające na wojnę z Krzyżakami. Konstrukcję rozebrano, by we wrześniu 1410 ustawić ponownie pod Przypustem, umożliwiając przeprawę rycerstwu wracającemu spod Grunwaldu.

</doc>
<doc id="1321343" url="https://pl.wikipedia.org/wiki?curid=1321343" title="Internationaux de Strasbourg 2008">
Internationaux de Strasbourg 2008

Tenisowy turniej WTA Internationaux de Strasbourg 2008 odbył się w dniach 17 - 25 maja we francuskim Strasburgu na kortach ziemnych. Pula nagród wyniosła 175 000 dolarów amerykańskich.

</doc>
<doc id="1321352" url="https://pl.wikipedia.org/wiki?curid=1321352" title="Ferocactus fordii">
Ferocactus fordii

Ferocactus fordii – gatunek ferokaktusa pochodzący z Meksyku.
Morfologia i biologia.
Jest szarawozielony, kulisty. Osiąga 40 cm wysokości. Ma około 21 żeber z szarymi i wełnistymi areolami, osadzonymi co około 2 cm. Wyrasta z nich około 15 białych, przylegających cierni bocznych i 4 środkowe, z których jeden jest haczykowaty. Osiągają one 4 cm długości. Kaktus kwitnie latem, jego kwiaty są dzienne koloru różowego.
Uprawa.
Wymaga temperatury nie mniejszej niż 13 °C i dużego nasłonecznienia.

</doc>
<doc id="1321354" url="https://pl.wikipedia.org/wiki?curid=1321354" title="Hugh Williamson">
Hugh Williamson

Hugh Williamson (ur. 5 grudnia 1735, zm. 22 maja 1819 w Nowym Jorku) to amerykański lekarz i polityk.
W latach 1782-1785 i 1788 uczestniczył w obradach Kongresu Kontynentalnego jako przedstawiciel Karoliny Północnej.
Był uczestnikiem Konwencji Konstytucyjnej w Filadelfii w 1787 roku, na której uzgodniono Konstytucję Stanów Zjednoczonych, której był sygnatariuszem.
W latach 1790-1793 podczas pierwszej i drugiej kadencji Kongresu Stanów Zjednoczonych reprezentował stan Karolina Północna w Izbie Reprezentantów Stanów Zjednoczonych

</doc>
<doc id="1321355" url="https://pl.wikipedia.org/wiki?curid=1321355" title="Polski Tygodnik Lekarski">
Polski Tygodnik Lekarski

„Polski Tygodnik Lekarski”, obecnie „Polski Merkuriusz Lekarski” – wydawane od 1946 roku czasopismo medyczne, organ Polskiego Towarzystwa Lekarskiego. W piśmie zamieszczane są oryginalne artykuły, a także prace poglądowe i kazuistyczne z poszczególnych dziedzin medycyny. Pierwszym redaktorem „Polskiego Tygodnika Lekarskiego” był profesor Ludwik Paszkiewicz.
„Polski Tygodnik Lekarski” wydawany był przez Państwowy Zakład Wydawnictw Lekarskich od 1946 do 1958 roku (). Następnie połączony z pismem „Wiadomości Lekarskie” i w latach 1958–9 wydawany również przez PZWL pod nazwą „Polski Tygodnik Lekarski i Wiadomości Lekarskie” (). W tym czasie był już organem Polskiego Towarzystwa Lekarskiego. Od 1960 ponownie pod nazwą „Polski Tygodnik Lekarski”. Od 1996 roku istnieje jako „Polski Merkuriusz Lekarski” () i wydawany jest jako miesięcznik przez wydawnictwo Medpress. Redaktorem naczelnym pisma jest profesor Tadeusz Płusa.

</doc>
<doc id="1321358" url="https://pl.wikipedia.org/wiki?curid=1321358" title="Zdzisław de Pourbaix">
Zdzisław de Pourbaix

Zdzisław de Pourbaix (ur. 29 stycznia 1918 we Włodzimiercu, zm. 13 października 1943 w Warszawie przy ul. Pięknej) – kapral podchorąży rezerwy artylerii Wojska Polskiego i Armii Krajowej, odznaczony Krzyżem Srebrnym Orderu Wojennego Virtuti Militari i Krzyżem Walecznych.
Życiorys.
Urodził się jako piąte dziecko Kamila de Pourbaix i Marii z Miączyńskich de Pourbaix. Wychowywał się pod pilnym okiem matki Marii, ukończył szkołę powszechną w Antonówce, następnie uczęszczał do XI Gimnazjum we Lwowie, zdając maturę w 1936 roku, tam też uczęszczali jego bracia Kamil Kazimierz, Kazimierz, Franciszek, Antoni.
Ukończył Kurs XI podchorążych w 1936–1937 roku w Wołyńskiej Szkole Podchorążych Rezerwy Artylerii im. Marcina Kątskiego we Włodzimierzu Wołyńskim w stopniu plutonowy podchorąży.
Brał udział w kampanii wrześniowej, dowodząc w bitwie pod Mokrą II plutonem 3 baterii 2 Dywizjon Artylerii Konnej im. Józefa Sowińskiego. I plutonem dowodził jego brat Kamil Kazimierz, który zginął 1 września 1939). 
Następnie brał udział w bitwie pod Wolą Cyrusową oraz w bitwie pod Mińskiem Mazowieckim. 16 września 1939 roku został przydzielony wraz ze swoim plutonem do oddziału kawalerii mjr. J. Juniewicza, który składał się z kilkunastu plutonów kawalerii różnych jednostek. Zadaniem tego oddziału było patrolowanie brzegu Wisły pomiędzy Młocinami, a Modlinem. Następnie wraz ze swoim plutonem brał udział w obronie Palmir. 22 września podczas przebijania się do Warszawy w bitwie pod Łomiankami został wzięty do niewoli niemieckiej (ranny), z której w uciekł.
Następnie czynnie działał w ramach ZWZ oraz AK, wspólnie z braćmi, dzięki przedwojennemu wyszkoleniu wojskowemu, szkolił przyszłych podchorążych w Warszawie. Podczas jednej z łapanek w październiku 1943 roku na ulicy Pięknej został pojmany i rozstrzelany. Według relacji rodziny, wychodził ze swojego mieszkania przy ulicy Mokotowskiej na zaręczyny swojego brata por. Kazimierza, na tę okazję założył „oficerki” – to z pewnością spowodowało natychmiastowe rozstrzelanie. Na Powązkach znajduje się jego symboliczny grób.
Był drugim synem Kamila i Marii de Pourbaix, który oddał swe życie za Ojczyznę. Jego rodzeństwo, Kamil Kazimierz, Kazimierz, Franciszek, Ryszard Bolesław, Antoni, Zofia, a nawet najmłodszy Marian (ur. 1927), brali czynny udział w polskim podziemiu.
Zobacz też.
Wołyńska Szkoła Podchorążych Rezerwy Artylerii

</doc>
<doc id="1321359" url="https://pl.wikipedia.org/wiki?curid=1321359" title="Strefa szarogłazowa">
Strefa szarogłazowa

Strefa szarogłazowa (niem. "Grauwackenzone") – geologiczna jednostka strukturalna oddzielająca Alpy Centralne od Północnych Alp Wapiennych i Południowych Alp Wapiennych. W istocie są to dwie jednostki strukturalne: "północna strefa szarogłazowa" oddzielająca Alpy Centralne od Północnych Alp Wapiennych oraz równoległa do niej, położona ok. 100 km na południe "południowa strefa szarogłazowa" oddzielająca Alpy Centralne od Południowych Alp Wapiennych. Obydwie strefy mają podobną pozycję tektoniczną i są zbliżone chronologicznie, różnią się natomiast litologicznie i facjalnie.
Przebieg.
Północna strefa szarogłazowa stanowi wąski, lecz bardzo wydłużony pas przebiegający mniej więcej równoleżnikowo na terenie Austrii między Wschodnimi Alpami Centralnymi a Północnymi Alpami Wapiennymi. Rozpoczyna się ona w okolicach przełęczy Semmering, następnie tworzy strefę obniżeń wykorzystywaną przez doliny rzek Mürz i Mura, poprzez płytką przełęcz Schoberpass tworzy obniżenie wykorzystywane przez górny bieg rzeki Anizy, obejmuje część Alp Ennstalskich, przebiega przez płaskowyż Ramsau położony bezpośrednio na południe od Dachsteinu, płaskowyż Wagrein, następnie tworzy obniżenie stanowiące dolinę górnego Salzachu, w tym okolice znanego miasteczka Zell am See, wchodzi jednak na teren masywu Dientener Berge stanowiącego niższy, południowy fragment Alp Salzburskich. Północna strefa szarogłazowa kieruje się dalej na zachód, tworząc fragment doliny Innu, rozszerzając się na Alpy Kitzbühelskie, część Prealp Tuxnerskich, dolinę Wiptal, północny skraj Stubaier Alpen. W okolicy miasta Landeck strefa szarogłazowa zwęża się i przechodzi dalej na zachód, na północ od Verwallgruppe w okolicach przełęczy Alberg.
Południowa strefa szarogłazowa uwidacznia się najbardziej w okolicach Klagenfurtu, Villach i doliny Gailtal.
Geologia.
Od sąsiadujących z nią Alp Centralnych, jak i Alp Wapiennych strefa szarogłazowa odróżnia się wyraźnie zarówno strukturalnie, jak i litologicznie.
Strefa szarogłazowa zbudowana jest ze skał osadowych i częściowo magmowych wieku paleozoicznego. Składają się na nią skały paleozoiku starszego (ordowik, sylur), jak i paleozoiku młodszego (dewon, karbon). Pod względem litologicznym przeważają skały osadowe typu okruchowego (łupki, zlepieńce, szarogłazy, piaskowce), ponadto występują magle i wapienie. W strefie szarogłazowej występują też skały magmowe (metatufity, mtabazalty, porfirogneisy) związane ze staropaleozoicznym wulkanizmem, którego wiek określa się na ordowik.
Skały te nie są na ogół zmetamorfizowane, niekiedy spotkać można jednak utwory typowo metamorficzne, jak fyllity, łupki chlorytowe czy łupki krystaliczne. Stopień metamorfizacji jest na ogół nieznaczny i umożliwia on badanie własności i wieku tych skał sprzed procesów metamorfizacyjnych. Wiek metamorficznych skał spotykanych w strefie szarogłazowej jest przedmiotem sporów. Ostatnie badania występującej w nich miki przeprowadzone trzema niezależnymi metodami dały wiek 600–800 mln lat, co odpowiada eokambrowi, tj. najmłodszemu okresowi ery proterozoicznej. Między innymi na tej podstawie ustalono, że skały osadowe, których metamorfizacja dała w wyniku łupki krystaliczne, związane są z kontynentem panafrykańskim i tworzyły się zapewne w morskim basenie sedymentacyjnym na obrzeżach istniejącego wówczas kontynentu Gondwana.
Większość geologów przyjmuje, że skały osadowe strefy szarogłazowej utworzone zostały w pasywnym obszarze Morza Tetydy. Podczas ruchów górotwórczych orogenezy alpejskiej skały tworzące strefę szarogłazową nasunięte zostały w kierunku północnym razem z płaszczowinami jednostek austryjskich na sztywną, paleozoiczną Platformę Zachodnioeuropejską.
W obrębie zarówno północnej, jak i południowej strefy szarogłazowej, równolegle do ich osi występują potężne uskoki o charakterze regionalnym: na północy Uskok Salzach-Aniza, na południu Linia Gailtalu. Położone między obydwoma uskokami Alpy Centralne zostały wypiętrzone setki metrów w stosunku do Alp Wapiennych. Wypiętrzenie spowodowało szybką erozje pokryw mezozoicznych i odsłonięcie krystalicznego rdzenia Alp Centralnych.
Gospodarka.
Skały tworzące strefę szarogłazową są słabo odporne na wietrzenie. Dlatego też na jej obszarze wytworzyły się obniżenia i doliny górskie, wykorzystywane przez liczne rzeki, jak Mürz, Mur, Aniza, Salzach. Szczyty położone w obrębie strefy szarogłazowej mają obłe, łagodne kształty. Pokryte są z rzadka lasami, a często wykorzystywane są jako dogodne pastwiska dla zwierząt – stąd też austriackie określenie "Grassberge", które w swobodnym tłumaczeniu oznacza "Góry Trawiaste" lub "Góry Łąkowe". Obecnie ze względu na łagodne nachylenia szczyty strefy szarogłazowej wykorzystuje się do budowy wyciągów i zjazdowych tras narciarskich.
Ze strefą szarogłazową związane jest występowanie bogactw mineralnych, w szczególności rud metali. Obecnie eksploatuje się rudy żelaza (góra Erzberg koło miasta Eisenerz), rudy srebra, magnezyt (Veitsch), grafit. Dawniej rejon strefy szarogłazowej był bardzo aktywny górniczo: wydobywano węgiel kamienny (Fohnsdorf), talk, rudy miedzi (Mittelberg), ołowiu, niklu, kobaltu. Obecnie niemal wszystkie kopalnie są zamknięte i mają jedynie znaczenie historyczne. Natomiast wydobywane odkrywkowo i na dużą skalę syderyty z góry Erzberg transportowane są do pobliskiej huty żelaza Donawitz, jednej z największych w Austrii.
Zasoby strefy szarogłazowej stanowiły podstawę rozwoju Styryjskiego Okręgu Przemysłowego. Posiada on do dzisiaj duże znaczenie dla gospodarki Austrii. Dla celów edukacyjnych w XVII wieku utworzono Akademię Górniczą w Leoben – jedną z najstarszych wyższych uczelni górniczych na świecie.

</doc>
<doc id="1321361" url="https://pl.wikipedia.org/wiki?curid=1321361" title="Masters Series Hamburg 2008">
Masters Series Hamburg 2008

Masters Series Hamburg 2008 – tenisowy turniej ATP z cyklu Masters Series Hamburg rozgrywany w dniach 10–18 maja 2008 roku w Hamburgu na kortach ziemnych o puli nagród 2 270 000 euro.

</doc>
<doc id="1321363" url="https://pl.wikipedia.org/wiki?curid=1321363" title="Spellforce">
Spellforce



</doc>
<doc id="1321365" url="https://pl.wikipedia.org/wiki?curid=1321365" title="In hoc signo vinces">
In hoc signo vinces

In hoc signo vinces („pod tym znakiem zwyciężysz”) – słowa, jakie pod świecącym krzyżem na niebie miał usłyszeć Konstantyn Wielki w czasie marszu na Rzym, przed stoczeniem bitwy z Maksencjuszem, tzw. bitwy przy moście Mulwijskim w 312 roku.
Po raz pierwszy o wizji Konstantyna informuje Laktancjusz ("O śmierci prześladowców", 44), pisząc, iż tuż przed bitwą Konstantyn otrzymał z nieba polecenie umieszczenia na tarczach swoich żołnierzy monogramu złożonego z greckich liter chi (X) i rho (P). O wizji takiej nic nie wspomina jednak "Historia Kościelna" Euzebiusza z Cezarei. Dopiero w "Vita Constantini" (1,27n.) legenda została podana w znanej powszechnie formie: kilka dni przed bitwą Konstantyn miał ujrzeć na niebie świetlisty krzyż.
Krytycy uważają, że symbol z wizji Konstantyna dopiero w późniejszym okresie został powiązany przez chrześcijańskich pisarzy z monogramem Chi Rho (☧), symbolizującym Chrystusa. W rzeczywistości Konstantyn mógł posłużyć się starym solarnym symbolem sześcioramiennej gwiazdy. Dowodem na to może być fakt, iż w czasie bitwy przy moście Mulwijskim i jeszcze w kilka lat po tym wydarzeniu cesarz był wyznawcą Sol Invictus. Współczesny Konstantynowi pogański panegiryk wspomina o innej wizji, stricte pogańskiej, jakiej miał doświadczyć cesarz w 310 roku nad rzeką Mozą, kiedy to objawili mu się Apollo i Wiktoria, wręczając wieńce laurowe z monogramem XXX.
Zdaniem niektórych Konstantyn mógł doświadczyć tzw. halo, zjawiska optycznego związanego z załamaniem się promieni słonecznych.
Nawiązania.
Legenda podobna do tej o Konstantynie związana jest z osobą króla duńskiego Waldemara II, który podczas bitwy z Estończykami w 1219 roku także miał ujrzeć na niebie ognisty krzyż, umieszczony następnie na fladze Danii.
Sentencja została użyta m.in. w herbie czeskiego miasta Pilzna.

</doc>
<doc id="1321367" url="https://pl.wikipedia.org/wiki?curid=1321367" title="Dmitrij Trienin">
Dmitrij Trienin

Dmitrij Witaljewicz Trienin (ros. "Дмитрий Витальевич Тренин", ur. 1955) – rosyjski politolog, wicedyrektor Moskiewskiego Centrum Carnegie i przewodniczący jego rady naukowej. W ramach centrum szefuje Programowi Polityki Zagranicznej i Bezpieczeństwa. Publikował na łamach m.in. „Foreign Affairs”.
Trenin wskazywał na koniec podziału Wschód-Zachód i konieczność odejścia Rosji od spojrzenia eurazjatyckiego. Swoje poglądy wyłożył m.in. w pracy pt. „Integracja i tożsamość. Rosja jako »nowy Zachód«”. Zdaniem Trenina obecnie mamy do czynienia z formowaniem się trzeciego w kolejności „Zachodu”, który utożsamia z kręgiem cywilizacji zachodniej. „Pierwszym Zachodem” miał być Zachód europocentryczny (od XV od początków XX wieku), drugim – amerykanocentryczny w czasie zimnej wojny. Trzeci narodził się po zakończeniu zimnej wojny i jest to „Zachód o zasięgu światowym”. Twierdzi, że dziś nowy Zachód obejmuje Amerykę Północną, Unię Europejską, Japonię, Koreę Południową, Australię i w dużej mierze kraje Europy Wschodniej oraz Turcję.

</doc>
<doc id="1321377" url="https://pl.wikipedia.org/wiki?curid=1321377" title="Hypo Group Tennis International 2008">
Hypo Group Tennis International 2008

Hypo Group Tennis International 2008 – tenisowy turniej ATP rangi ATP International Series z cyklu Hypo Group Tennis International rozgrywany w dniach 17–25 maja 2008 roku w Pörtschach na kortach ziemnych o puli nagród 370 000 euro.

</doc>
<doc id="1321382" url="https://pl.wikipedia.org/wiki?curid=1321382" title="4 Pułk Grenadierów Pieszych Gwardii Cesarskiej">
4 Pułk Grenadierów Pieszych Gwardii Cesarskiej

4 Pułk Grenadierów Pieszych Gwardii Cesarskiej (fr. "4e Régiment de Grenadiers-à-Pied de la Garde Imperiale") – pułk piechoty Gwardii Cesarskiej I Cesarstwa Francuskiego.
Istniał w 1815. Jego żołnierze brali udział w działaniach zbrojnych okresu wojen napoleońskich.
Jego dowódcą był Louis Harlet (1772-1853).

</doc>
<doc id="1321383" url="https://pl.wikipedia.org/wiki?curid=1321383" title="François Cheng">
François Cheng

François Cheng (; ur. 30 sierpnia 1929) – pisarz, poeta, eseista, tłumacz i kaligraf francuski chińskiego pochodzenia. Studiował na uniwersytecie w Nankinie. W 1949 roku przeprowadził się do Francji. Początkowo pracował tam jako wykładowca m.in. w École des Langues Orientales. W latach 80. XX wieku zaczął pisać wiersze w języku francuskim. W 2002 roku wybrano go (jako pierwszą w historii osobę pochodzenia azjatyckiego) do Akademii Francuskiej. Zgodnie z duchem buddyzmu i taoizmu Cheng dąży w swoich utworach do osiągnięcia harmonii i poczucia Jedni, obrazuje przemianę i zarazem jedność losu człowieka i świata-kosmosu. Oprócz zbiorów wierszy Cheng opublikował kilka książek o chińskiej poezji i malarstwie, a także kilka powieści m.in. "Le dit de Tianyi" (1998) uhonorowana prestiżową Prix Femina opowieść o dramatycznej miłości w komunistycznych Chinach, która jest jednocześnie oskarżeniem maoistowskiej dyktatury.

</doc>
<doc id="1321387" url="https://pl.wikipedia.org/wiki?curid=1321387" title="Grand Prix Hassan II 2008">
Grand Prix Hassan II 2008

Grand Prix Hassan II 2008 – tenisowy turniej ATP rangi ATP International Series z cyklu Grand Prix Hassan II rozgrywany w dniach 17–25 maja 2008 roku w Casablance na kortach ziemnych o puli nagród 370 000 euro.

</doc>
<doc id="1321390" url="https://pl.wikipedia.org/wiki?curid=1321390" title="Dhyāna">
Dhyāna



</doc>
<doc id="1321394" url="https://pl.wikipedia.org/wiki?curid=1321394" title="Centrum zabezpieczeń systemu Windows">
Centrum zabezpieczeń systemu Windows

Centrum zabezpieczeń systemu Windows – komponent systemowy, dołączony do Windows XP (Service Pack 2 oraz 3), Windows Vista i Windows 7, który ma za zadanie sprawdzać stan zabezpieczeń komputera. Jeśli występuje problem w zabezpieczeniach, Centrum zabezpieczeń automatycznie wyświetla "dymek" z informacją o określonym problemie i metodzie rozwiązania go.
Ogólnie.
Centrum zabezpieczeń składa się z trzech głównych części: 
Panel sterowania dzieli monitorowane ustawienia zabezpieczeń na kategorie, które mają wyświetlane jasnozielone tło lub zieloną kontrolkę, żółtą kontrolkę (tło) lub też czerwoną (albo czerwone tło).
Większość programów antywirusowych, anty-spyware, a także m.in. zapór integruje się z Centrum zabezpieczeń za pomocą WMI. W systemie Windows Vista, niektóre elementy z Windows API mają na celu pobierać ogólny stan Centrum zabezpieczeń i otrzymywać powiadomienia o zmianie stanu zabezpieczeń komputera. Firma Microsoft oferuje sugestie, że te nowe połączenia mogą być używane przez dowolną aplikację w celu potwierdzenia iż system jest bezpieczny przed uruchomieniem określonych akcji, np. gra komputerowa może zapewnić, że zapora sieciowa jest włączona przed próbą uruchomienia trybu wieloosobowego danej gry.
Historia Centrum zabezpieczeń systemu Windows.
Windows XP SP2.
Podczas kampanii reklamowej w 2003 r. mającej na celu przywołanie do świadomości kwestii bezpieczeństwa komputera, Microsoft wyciągnął wnioski z dyskusji na ten temat, nie było nieporozumień co do tego, czy użytkownicy podjęli odpowiednie kroki w celu ochrony swoich systemów lub czy wykonane kroki były skuteczne. Od momentu tych badań, Microsoft postanowił stworzyć przejrzysty i widoczny w Panelu sterowania w systemie Windows XP z dodatkiem Service Pack 2, który będzie przekazywał informacje o najważniejszych elementach zabezpieczeń. Dodatek Service Pack 2 został wydany w sierpniu 2004 r.; wstępna wersja Centrum zabezpieczeń pozwalała tylko na monitorowanie stanu Windows Update, zapory systemowej oraz programu antywirusowego.
Windows XP SP3.
W 2008 roku została wydana nowa, polska wersja dodatku do systemu Windows XP o nazwie Service Pack 3. W porównaniu do poprzednich wersji usprawniono sprawność i wydajność systemu, jak i zintegrowano najnowsze do tamtej pory aktualizacje zabezpieczeń. Pomimo dość dużej przerwy między opublikowaniem tej wersji a poprzedniej, dodatek ten nie wniósł większych zauważalnych modułów zabezpieczeń, także Centrum zabezpieczeń również nie zostało zaktualizowane. Dodatek Service Pack 3 zawiera wszelkie funkcje poprzednich dodatków.
Windows Vista.
W wersji dla Visty dochodzi element wykrywający oprogramowanie do usuwania złośliwych plików wykonywalnych, monitorowanie komponentu kontrola konta użytkownika i dodatkowe ustawienia ochrony w przeglądarce Internet Explorer. Aplikacja Windows Defender, produkt Microsoftu, domyślnie instaluje się razem z systemem. Dodatkową cechą występującą tylko w systemie Windows Vista jest możliwość wyświetlania logo produktów firm trzecich, które są zarejestrowane w module Centrum zabezpieczeń.
W odróżnieniu od Windows XP, w wersjach beta systemu Windows Vista Centrum zabezpieczeń nie mogło być wyłączone lub zmieniane. Twórca oprogramowania ochronnego – firma Symantec wyraziła sprzeciw, zwracając uwagę na to, że mogłoby to spowodować pomyłki wśród użytkowników z powodu równoległego zgłaszania problemów zarówno przez Centrum jak i przez produkty Symanteca. McAfee – kolejny twórca programów do bezpieczeństwa złożył podobne skargi. W obecnych wersjach Visty istnieje możliwość zmian ustawień Centrum zabezpieczeń. 
Windows 7.
W najnowszym systemie Microsoft Windows 7 zastosowano bardzo podobne zabezpieczenia, jak w Windows Vista. Jedną z nowości jest usprawnienie funkcji "kontroli konta użytkownika", która została poszerzona o możliwość regulacji poziomu blokowania programów, co skutkuje zmniejszeniem liczby wyświetlanych alertów. Kolejną zupełną nowością jest nowy moduł o nazwie Centrum akcji - zastępuje on Centrum zabezpieczeń znane z poprzednich wersji systemów Windows. Funkcja Centrum akcji analizuje wszelkie problemy systemu Windows, a nie, jak to było w Centrum zabezpieczeń, tylko zabezpieczenia.
Krytyka i kontrowersje.
Wstępna wersja Centrum zabezpieczeń w 2004 r., promowana przez Microsoft jako ważny krok naprzód dla zabezpieczeń Microsoft Windows, była krytykowana przez wielu ludzi i media z różnych powodów. PC Magazine prowadził serię artykułów w biuletynie zabezpieczeń pod tytułem "Windows XP SP2 Security Center Spoofing Threat", w którym przedstawiono przykłady luk "potencjalnie pozwalających atakującemu na dostęp do danych, zainfekowania systemu lub wykorzystanie komputera ofiary do rozsyłania spamu". Chociaż problem był banalnie łatwy do wykorzystania, w 2006 r. nie zanotowano przypadków eksploitów wykorzystujących Centrum zabezpieczeń systemu Windows.

</doc>
<doc id="1321395" url="https://pl.wikipedia.org/wiki?curid=1321395" title="James Wilson (sędzia)">
James Wilson (sędzia)

James Wilson (ur. 14 września 1742, zm. 21 sierpnia 1798) – amerykański prawnik i polityk, jeden z ojców założycieli Stanów Zjednoczonych.
Był jednym z sygnatariuszy "Deklaracji niepodległości Stanów Zjednoczonych". Uczestniczył w filadelfijskiej Konwencji Konstytucyjnej w 1787 roku, na której uzgodniono konstytucję Stanów Zjednoczonych, której także był sygnatariuszem.
Prezydent George Washington mianował go 24 września 1789 jednym z pierwszych sędziów Sądu Najwyższego Stanów Zjednoczonych. Dwa dni później jego kandydatura uzyskała akceptację Senatu. Funkcję sędziego Sądu Najwyższego sprawował przez osiem lat, aż do śmierci.

</doc>
<doc id="1321401" url="https://pl.wikipedia.org/wiki?curid=1321401" title="Bitwa pod Brienne">
Bitwa pod Brienne



</doc>
<doc id="1321404" url="https://pl.wikipedia.org/wiki?curid=1321404" title="Batman i Superman">
Batman i Superman

Batman i Superman – amerykański film animowany (crossover) w reżyserii Toshihiko Masuda z 1998 roku. Bohaterami filmu są dwie postacie komiksowe z wydawnictwa DC Comics – Batman (stworzona przez Boba Kane’a i Billa Fingera) i Superman (stworzona przez Joe Shustera i Jerry’ego Siegela).
Wersja polska.
Opracowanie i udźwiękowienie wersji polskiej: Studio Sonica
Reżyseria: Krzysztof Kołbasiuk
Dialogi polskie: Maria Utecht
Dźwięk i montaż: Jerzy Januszewski
Organizacja produkcji: Elżbieta Kręciejewska
Wystąpili:
i inni
Fabuła.
Jest to pierwszy film, w którym Batman i Superman występują razem. Film ten w rzeczywistości jest zmontowaną wersją trzyczęściowego epizodu serialu "Superman" ("Superman: The Animated Series") (odcinki 29, 30 i 31), zatytułowanego "World’s Finest".
Joker (największy wróg Batmana) kradnie ze sklepu z pamiątkami statuetkę zrobioną z kryptonitu (zielonego kamienia, który osłabia Supermana). Następnie jedzie do Metropolis i składa propozycję Lexowi Luthorowi (największemu wrogowi Supermana): jeśli Lex zabije Batmana, to Joker zabije Supermana. Joker i Lex łączą swe siły i każdy z nich zamierza zabić wroga swojego wspólnika. Tymczasem Batman przyjeżdża do Metropolis, by ostrzec Supermana przed zbliżającym się niebezpieczeństwem. Batman i Superman łączą swe siły i zamierzają stawić czoła wrogom.
Przedstawienie postaci.
Batman i Superman wyglądają w tym filmie tak samo jak w serialach animowanych: The New Batman Adventures i "Superman: The Animated Series".
Następstwa.
W 2001 roku powstał serial animowany pt. "Liga Sprawiedliwych", w którym jednymi z głównych bohaterów są Batman i Superman. Występujący w tym serialu Batman i Superman wyglądają tak samo jak w filmie.
Slogan reklamujący.
"Dwa razy więcej akcji, dwa razy więcej niebezpieczeństw"

</doc>
<doc id="1321405" url="https://pl.wikipedia.org/wiki?curid=1321405" title="1 Pułk Eklererów Gwardii Cesarskiej">
1 Pułk Eklererów Gwardii Cesarskiej

1 Pułk Eklererów Gwardii Cesarskiej () - pułk kawalerii Gwardii Cesarskiej I Cesarstwa Francuskiego.
Sformowany 9 grudnia 1813 w czasie działań zbrojnych tzw. VI koalicji antyfrancuskiej. Jego dowódcą był Claude Testot-Ferry (1773-1856).

</doc>
<doc id="1321409" url="https://pl.wikipedia.org/wiki?curid=1321409" title="Low (singel Flo Ridy)">
Low (singel Flo Ridy)

Low – pierwszy solowy singel amerykańskiego rapera Flo Ridy z gościnnym udziałem T-Paina. Utwór został wydany 16 sierpnia 2007 roku z pierwszego albumu studyjnego Flo Ridy zatytułowanego "Mail on Sunday". Singel był utworem przewodnim w filmie Step Up 2 i znalazł się na jego ścieżce dźwiękowej. W 2008 roku był najczęściej pobieraną legalnie piosenką, sprzedając się w 5 milionach kopii. Znalazł się na trzecim miejscu najlepszych piosenek dekady w "Billboard Hot 100 Songs of the Decade". Utwór spędził 10 nieprzerwanych tygodni na podium w notowaniu Billboard Hot 100, zaś Recording Industry Association of America przyznało mu status sześciokrotnej platyny.
Sukces komercyjny.
7 listopada 2007 roku piosenka zadebiutowała na miejscu 91. na amerykańskim notowaniu "Billboard Hot 100". Po trzecim tygodniu utwór znalazł się na pozycji szóstej, awansując z 64. miejsca. W ciągu jednego tygodnia sprzedawano 467,000 legalnych kopii, dzięki czemu magazyn Billboard przyznał tytuł najlepiej sprzedającej się. W sumie singel był numerem jeden na liście "Billboard Hot 100" przez dziesięć nieprzerwanych tygodni, natomiast w pierwszej dziesiątce utrzymywał się przez 23 tygodnie.
Utwór zepchnął z pozycji lidera singel Alicii Keys "„No One”". Piosenka była pierwszym singlem numer jeden 2008 roku, a także najdłużej utrzymującą się na szczycie piosenką tegoż roku, spędzając na miejscu 1. dziesięć nieprzerwanych tygodni (zobacz: Single numer jeden w roku 2008 (USA)). Tym samym singel był pierwszym od czasu "„Irreplaceable”" (10 tygodni na pierwszej pozycji) Beyoncé Knowles, który utrzymał się na szczycie tak długo. "„Low”" był najpopularniejszym utworem 2008 roku i został umieszczony na czele listy "Top Hot 100 Hits of 2008", podsumowującej cały rok w muzyce. W Stanach Zjednoczonych sprzedano w 2008 roku 5,000,000 legalnych kopii singla. Piosenka utrzymywała się w "Hot 100" przez 39 tygodni do czerwca 2008 roku. W sierpniu 2011 roku sprzedaż cyfrowa singla wyniosła 6,000,000 legalnych kopii.
W Wielkiej Brytanii pojawił się w później w notowaniu "UK Singles Chart" niż w Stanach Zjednoczonych w związku z tym, że singel został tam wydany później. W dniu 20 lipca 2008 roku przeniósł się na pozycję 19, dopiero kilka miesięcy po oficjalnym wydaniu singla. Pomimo tego, że w Wielkiej Brytanii singel dotarł do miejsca drugiego to odniósł tam wielki sukces, spędzając 53 tygodnie w Top 75, dzięki czemu należy do dwudziestki najdłużej utrzymujących się singli wszech czasów w notowaniu "UK Singles Chart", spędzając łącznie 75 tygodni w Top 100.
Singel uplasował się na 23 miejscu "Billboard Hot 100 All Time" organizowanej z okazji 50. rocznicy notowania "Billboard Hot 100". W Australii zajmował pierwsze miejsce przez trzy tygodnie i spędził łącznie 39 tygodni w notowaniu "Australian Singles Chart", a pod koniec roku dotarł do pierwszego miejsca w zestawieniu "Top 100 Singles 2008".
Teledysk.
Reżyserią teledysku zajął się Bernard Gourley. Teledysk zawiera fragmenty z filmu "Step Up 2: The Streets". Dostrzec możemy w nim również Flo Ridę, T-Paina i Ricka Rossa. Akcja rozgrywa się w dużym klubie. Teledysk był nominowany w kategoriach Najlepsze Męskie Wideo i Najlepsze Hip-Hop’owe Wideo w MTV Video Music Awards 2008.

</doc>
<doc id="1321410" url="https://pl.wikipedia.org/wiki?curid=1321410" title="Krasne Sioło">
Krasne Sioło

Krasne Sioło (, "Krasnasielski"; , "Krasnosielskij") – osiedle typu miejskiego na Białorusi, w obwodzie grodzieńskim, w rejonie wołkowyskim, ok. 6,9 tys. mieszkańców (2010).
Siedziba parafii prawosławnej; znajduje się tu cerkiew pw. św. Jerzego Zwycięzcy.

</doc>
<doc id="1321411" url="https://pl.wikipedia.org/wiki?curid=1321411" title="Jezioro Mieruńskie Wielkie">
Jezioro Mieruńskie Wielkie

 
Jezioro Mieruńskie Wielkie – jezioro w województwie podlaskim, w powiecie suwalskim, w gminie Filipów, leżące na terenie Pojezierza Suwalskiego, położone 5 km od Filipowa, przy szosie do Kowali Oleckich.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Mieruńskie Wielkie". W różnych publikacjach pojawia się także oboczna nazwa tego jeziora - "Garbaścica"
Powierzchnia zwierciadła wody według różnych źródeł wynosi od 192,0 ha do 189,4 ha.
Zwierciadło wody położone jest na wysokości 192,6 m n.p.m. lub 192,9 m n.p.m. Średnia głębokość jeziora wynosi 6,7 m, natomiast głębokość maksymalna 25,5 m.
W oparciu o badania przeprowadzone w 2005 roku wody jeziora zaliczono do II klasy czystości.
Pod względem turystycznym niezbyt atrakcyjne. Leży w krajobrazie otwartym i równinnym, w otoczeniu pól uprawnych, pozbawionym zalesienia. Silnie eutroficzne. Ławicę przybrzeżną gęsto porastają szuwary i oczerety. Litoral wypełnia bogato także roślinność zanurzona. Stwarza to bardzo dobre warunki pokarmowe dla ryb, toteż akwen uchodzi za zasobny w ryby. Jest chętnie odwiedzany przez wędkarzy. Jezioro należało do Państwowego Gospodarstwa Rolnego w Garbasiu.
Jezioro na charakter rynnowy, o brzegach dość niskich z kilkoma niewielkimi zatokami. Wzdłuż wschodniego brzegu jeziora biegnie droga do Bitkowa i osady Żelazki.
Z południowo-zachodniego krańca jeziora wypływa krótka struga, kierująca się do pobliskiego jeziora Mieruńskiego Małego.
Atrakcje turystyczne:

</doc>
<doc id="1321417" url="https://pl.wikipedia.org/wiki?curid=1321417" title="Richard Dobbs Spaight">
Richard Dobbs Spaight

Richard Dobbs Spaight (ur. 25 marca 1758, zm. 6 września 1802) – amerykański prawnik i polityk.
Był uczestnikiem Konwencji Konstytucyjnej w Filadelfii w 1787 roku, na której uzgodniono Konstytucję Stanów Zjednoczonych, której był sygnatariuszem.
W latach 1792–1795 był gubernatorem stanu Karolina Północna.
W latach 1798–1801 z ramienia Partii Republikańskiej był przedstawicielem stanu Karolina Północna w Izbie Reprezentantów Stanów Zjednoczonych.
Zmarł 6 września 1802 roku śmiertelnie raniony w pojedynku przez swojego politycznego rywala i następcę w Kongresie Stanów Zjednoczonych, federalistę Johna Stanly’a.
Jego syn, Richard Dobbs Spaight Jr., oraz wnuk, Richard Spaight Donnell, także byli przedstawicielami stanu Karolina Północna w Izbie Reprezentantów Stanów Zjednoczonych.

</doc>
<doc id="1321418" url="https://pl.wikipedia.org/wiki?curid=1321418" title="Śniadanie w Trójce">
Śniadanie w Trójce

Śniadanie w Trójce – cotygodniowa audycja publicystyczna, nadawana w każdą sobotę po godzinie 9. (do końca września 2008 po 10.) w Programie III Polskiego Radia. Program prowadzi Beata Michniewicz. "Śniadanie w Trójce" emitowane jest od 2006, jako kontynuacja audycji "Niedzielny salon Trójki".
Podczas audycji, przy wspólnym śniadaniu, goszczeni są politycy koalicji i opozycji, a także przedstawiciel obozu Prezydenta RP. Do 2010 podczas drugiej godziny (zatytułowanej "Salon prasowy"), w audycji gościli publicyści, biorąc udział w przeglądzie sobotniej prasy i komentując wydarzenia mijającego tygodnia.

</doc>
<doc id="1321419" url="https://pl.wikipedia.org/wiki?curid=1321419" title="Charles Hill">
Charles Hill

Charles Hill, baron Hill of Luton (ur. 15 stycznia 1904 w Londynie, zm. 22 sierpnia 1989) – brytyjski polityk i lekarz, członek Partii Konserwatywnej, minister w rządach Anthony'ego Edena i Harolda Macmillana.
Życiorys.
Urodził się w londyńskiej dzielnicy Islington. Wykształcenie odebrał w St Olave’s School w Southwark. Dzięki stypendium kontynuował naukę w Trinity College na Uniwersytecie Cambridge, gdzie studiował medycynę. Po studiach kontynuował kształcenie lekarskie w London Hospital. W 1927 r. uzyskał członkostwo w Królewskim Kolegium Chirurgów i Królewskim Kolegium Lekarzy. Następnie uzyskał tytuły bakałarza medycyny i chirurgii oraz doktora medycyny. W 1930 r. rozpoczął pracę w szpitalu w Oksfordzie. W 1932 r. został asystentem sekretarzem Brytyjskiego Stowarzyszenia Medycyny. W latach 1944-1950 był jego sekretarzem.
Podczas II wojny światowej prowadził na antenie BBC program "The Radio Doctor".
W 1945 r. bez powodzenia startował w wyborach do Izby Gmin w okręgu Cambridge University jako kandydat niezależny. Do parlamentu dostał się z okręgu Luton w 1950 r. jako kandydat konserwatystów. Po powrocie Partii Konserwatywnej do władzy w 1951 r. Hill został parlamentarnym sekretarzem w ministerstwie żywności. W 1955 r. objął stanowisko poczmistrza generalnego. W latach 1957-1961 był Kanclerzem Księstwa Lancaster. Następnie został ministrem budownictwa, samorządu lokalnego i spraw Walii. Miejsce w gabinecie utracił po "nocy długich noży" w 1962 r.
W 1963 r. Hill został mianowany przewodniczącym Independent Television Authority. Wkrótce potem został kreowany parem dożywotnim jako baron Hill of Luton i zasiadł w Izbie Lordów. W 1967 r. został prezesem BBC. Odszedł ze stanowiska w 1972 r. Zmarł w 1989 r.
Był żonaty z Marion Spencer Wallace i miał z nią dwóch synów i trzy córki.

</doc>
<doc id="1321420" url="https://pl.wikipedia.org/wiki?curid=1321420" title="2 Pułk Eklererów Gwardii Cesarskiej">
2 Pułk Eklererów Gwardii Cesarskiej

2 Pułk Eklererów Gwardii Cesarskiej (fr. "2e régiment des éclaireurs de la Garde impériale") - pułk kawalerii Gwardii Cesarskiej I Cesarstwa Francuskiego.
Sformowany 9 grudnia 1813 w czasie działań zbrojnych tzw. VI koalicji antyfrancuskiej.

</doc>
<doc id="1321425" url="https://pl.wikipedia.org/wiki?curid=1321425" title="Berkeley Beacon">
Berkeley Beacon

Berkeley Beacon – gazeta studencka na Emerson College założona w 1947 r. Gazeta jest wydawana co tydzień, w czwartki, podczas semestru jesiennego i letniego.

</doc>
<doc id="1321429" url="https://pl.wikipedia.org/wiki?curid=1321429" title="Ferocactus herrerae">
Ferocactus herrerae

Ferocactus herrerae – gatunek ferokaktusa pochodzący z Meksyku. 
Morfologia i biologia.
Jest szarawozielony o kulistym pokroju. Osiąga do 2 m wysokości. Ma 13-14 lekko falistych żeber z białymi areolami, z których wyrasta po 8-10 cierni bocznych i jeden haczykowaty cierń środkowy. Mają one do 3 cm długości. Kaktus kwitnie latem, jego kwiaty są dzienne, lejkowate, mają około 7 cm długości. Są koloru czerwonawego, z żółtymi brzegami. Roślina wymaga pełnego nasłonecznienia i temperatury minimalnej 10 °C.

</doc>
<doc id="1321430" url="https://pl.wikipedia.org/wiki?curid=1321430" title="Thomas Frank">
Thomas Frank

Thomas Frank (ur. 1965) – amerykański publicysta i historyk, współzałożyciel satyrycznego magazynu "The Baffler", publikuje również m.in. w "Harper's Magazine" i "Le monde diplomatique".

</doc>
<doc id="1321431" url="https://pl.wikipedia.org/wiki?curid=1321431" title="David Brearly">
David Brearly

David Brearly, David Brearley (ur. 1745, zm. w 1790) – amerykański prawnik i polityk.
W latach 1779–1789 był prezesem Sądu Najwyższego stanu New Jersey.
Był uczestnikiem Konwencji Konstytucyjnej w Filadelfii w 1787 roku, na której uzgodniono Konstytucję Stanów Zjednoczonych, której był sygnatariuszem.

</doc>
<doc id="1321432" url="https://pl.wikipedia.org/wiki?curid=1321432" title="David Brearley">
David Brearley



</doc>
<doc id="1321433" url="https://pl.wikipedia.org/wiki?curid=1321433" title="Jan Koprowski">
Jan Koprowski

Jan Koprowski (ur. 10 lutego 1918 w Pokrzywnicy, wieś w województwie świętokrzyskim, powiat starachowicki, gmina Pawłów, zm. 5 listopada 2004 w Warszawie) – polski pisarz, publicysta, krytyk i tłumacz (gł. z języka niemieckiego).
Życie.
Przed drugą wojną światową współpracował z miesięcznikiem "Okolica Poetów". Podczas wojny został wywieziony na roboty przymusowe do Niemiec. Po wyzwoleniu wydawał tam tygodnik "Na obczyźnie" i własne wiersze oraz prowadził amatorski zespół teatralny. W 1947 powrócił do Polski i osiadł najpierw na Dolnym Śląsku, by po 1950 przenieść się do Łodzi. W latach 1953-1964 był kierownikiem literackim łódzkiego Teatru Nowego. Był też redaktorem czasopism literackich "Łódź Literacka" (1954), "Kronika" (1955-1957) i "Odgłosy" (1969-1972). W 1972 zamieszkał w Warszawie, gdzie był współredaktorem tygodnika "Literatura".
W 1966 otrzymał Nagrodę Literacką Miasta Łodzi. W 1983 wybrany w skład Krajowej Rady Towarzystwa Przyjaźni Polsko-Radzieckiej.
Według zasobów archiwalnych Instytutu Pamięci Narodowej w 1946, będąc pracownikiem Polskiej Misji Wojskowej w Berlinie został pozyskany do współpracy z MBP jako tajny współpracownik ps. "Maczków".
Życie prywatne.
Pochowany w grobie rodzinnym na Cmentarzu Komunalnym Zarzew w Łodzi przy ul. Przybyszewskiego 325 (kwatera X, rząd 23, grób 8). Był ojcem dziennikarza – Marka Koprowskiego. 

</doc>
<doc id="1321434" url="https://pl.wikipedia.org/wiki?curid=1321434" title="Okręg wyborczy Luton">
Okręg wyborczy Luton

Okręg wyborczy Luton powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Luton w hrabstwie Bedfordshire. Został zlikwidowany w 1983 r.

</doc>
<doc id="1321435" url="https://pl.wikipedia.org/wiki?curid=1321435" title="Konstytucja Monako">
Konstytucja Monako

Konstytucja Monako po raz pierwszy została przyjęta w Monako w 1911 roku. Rainier III stworzył nową konstytucję, która weszła w życie 17 grudnia 1962 roku. Dzięki konstytucji w Monako powstał rząd oraz parlament, który wykonuje władzę wspólnie z księciem.
Władza wykonawcza.
Książę Monako jest najwyższym ciałem wykonawczym w księstwie. Jednakże książę dzieli część władzy z Radą Rządową pod przewodnictwem Ministra Stanu, który wybiera 4 członków do Rady. Członkowie wybrani przez Ministra Stanu mają za zadanie pomóc księciu w wykonywaniu prawa.
Władza ustawodawcza.
Przepis konstytucji z 1962 roku ustanowił jednoizbowy parlament – Radę Narodową. Każda ustawa, która jest proponowana w parlamencie, musi uzyskać akceptację księcia, który ostatecznie podejmuje decyzję.
Władza sądownicza.
Prawo jest wykonywane przez różne sądy, które podlegają księciu Monako. Niezależność sędziów jest zagwarantowana przez konstytucję. Sąd najwyższy jest najwyższym możliwym sądem, który wykonuje prawo. Składa się on z 5 sędziów. 2 sędziów jest wybieranych przez księcia, natomiast 3 kolejnych pochodzi z wybranych przez Radę Narodową. System prawny Monako jest podobny do tego, który funkcjonuje we Francji. Oprócz tego system prawny w Monako częściowo opiera się na kodeksie Napoleona.

</doc>
<doc id="1321436" url="https://pl.wikipedia.org/wiki?curid=1321436" title="Wacław z Tenczyna">
Wacław z Tenczyna

Wacław z Tenczyna (zm. 1376) – budowniczy i duchowny, syn wojewody krakowskiego Jędrzeja.
Należał do głównych wykonawców planu króla Kazimierza Wielkiego, polegającego na stworzeniu systemu obronnego poprzez wznoszenie zamków i murów wokół miast. Był budowniczym zamku we Włodzimierzu.

</doc>
<doc id="1321438" url="https://pl.wikipedia.org/wiki?curid=1321438" title="Martin Doktor">
Martin Doktor

Martin Doktor (ur. 21 maja 1974), czeski kajakarz, kanadyjkarz. Dwukrotny złoty medalista olimpijski z Atlanty.
Wielokrotnie stawał na podium mistrzostw świata (tytuły mistrzowskie w 1997 i 1998) i Europy. Pływał w jedynkach. Największy sukces odniósł na igrzyskach w Atlancie, kiedy to zwyciężył na obu rozgrywanych dystansach. Startował także w Sydney oraz Atenach, jednak już bez medalowych osiągnięć.

</doc>
<doc id="1321439" url="https://pl.wikipedia.org/wiki?curid=1321439" title="Pistolet CAT-9">
Pistolet CAT-9

Category 9 (CAT-9) – amerykański pistolet samopowtarzalny produkowany przez firmę Intratec Firearms. Broń skonstruował izraelski inżynier Nehemiah Sirkis. Jest to broń o niewielkich rozmiarach przeznaczona do ukrytego przenoszenia i samoobrony.
CAT-9 jest bronią samopowtarzalną, działającą na nietypowej dla strzelających tak silnym nabojem zasadzie odrzutu zamka swobodnego. Mechanizm spustowo-uderzeniowy iglicowy, z wyłącznym samonapinaniem (DAO). Pistolet nie posiada bezpiecznika nastawnego, ani zatrzasku zamka. Jedynym zewnętrznym manipulatorem jest przycisk zatrzasku magazynka. Pistolet zasilany jest z magazynków pudełkowych o pojemności 8 naboi, 9 może być bezpiecznie przenoszony w lufie. Broń nie posiada przyrządów celowniczych, celowanie ułatwia rowek znajdujący się na grzbiecie zamka.

</doc>
<doc id="1321440" url="https://pl.wikipedia.org/wiki?curid=1321440" title="Kochaj swoje imię">
Kochaj swoje imię

Kochaj swoje imię (tytuł oryginalny: "Duaje emrin tënd") – albański film fabularny z roku 1984 w reżyserii Ibrahima Muçy i Kristaqa Mitro, na motywach powieści Nasi Lery pod tym samym tytułem.
Opis fabuły.
Jona, Arsen i Agron to trójka młodych ludzi, którzy przed uzyskaniem dyplomu wyższej uczelni odbywają praktykę w jednym zakładów przemysłowych. Cała trójka próbuje znaleźć dla siebie właściwe miejsce w społeczeństwie, przeżywa pierwszą miłość, a także doświadcza dylematów moralnych.

</doc>
<doc id="1321441" url="https://pl.wikipedia.org/wiki?curid=1321441" title="Wielki Trek">
Wielki Trek

Wielki Trek (afr. "Groot Trek", ang. "Great Trek") – migracja zewnętrzna części Burów z Kolonii Przylądkowej na wschód i północny wschód południowej Afryki w latach 30. i 40. XIX wieku. Spowodowana prowadzoną przez Brytyjczyków dyskryminacyjną polityką.
Kolonia Przylądkowa.
Początkiem europejskiej eksploracji w Południowej Afryce był dzień 6 kwietnia 1652, w którym Holender
Jan van Riebeeck na zlecenie Holenderskiej Kompanii Wschodnioindyjskiej
wzniósł na Przylądku Dobrej Nadziei stację zaopatrzeniową. Rozwój osadnictwa do 1688 roku był powolny. W latach 80. XVII wieku Kompania podjęła decyzję o osadnictwie, by uczynić stację zaopatrzeniową bardziej opłacalną i zdolna do samodzielnej obrony. Do 1707 roku liczba osadników wzrosła do ok. 2000 (Holendrzy, Niemcy, francuscy Hugenoci). Mimo zatrzymania w 1717 roku akcji sponsorowanego osadnictwa liczba ludności cały czas rosła osiągając w 1795 roku ok. 13 500 osób. Mimo niewielkiej liczby ludności ekspansja terytorialna do początku lat 70. XVIII wieku była szybka. Opór ludów Khoisan (Khoi-khoi (Hotentoci) i Buszmenów), choć sporadycznie zaciekły, był łamany, a znaczna ich część została włączona do społeczności kolonialnej jako klasa służebna. Ekspansja uległa zahamowaniu, kiedy w latach 70. XVIII wieku osadnicy napotkali nad rzeką Great Fish River forpoczty ludów Bantu (AmaXhosa), a na północy dotarli do półpustynnych regionów na południe od rzeki Oranje (pomarańczowej).
W drugiej połowie XVIII wieku Holenderska Kompania Wschodnioindyjska była bliska stanu upadłości. W 1795 roku, za zgodą Wilhelma Orańskiego wygnanego przez Francuzów stadhoudera Niderlandów oddziały brytyjskie wylądowały w Przylądka Dobrej Nadziei. I po krótkim oporze lokalnych sił zajęły Kolonię Przylądkową. Wielka Brytania nie chciała dopuścić, aby tak ważny strategicznie punkt przeszedł pod wpływy Francuzów.
Po pokoju w Amiens w 1802 roku Brytyjczycy oddali z powrotem tereny Kolonii Przylądkowej Republice Batawskiej. W 1806 roku po wznowieniu wojny z Francją ponownie zajęli Przylądek, tym razem jednak z zamiarem pozostania na stałe. Ostatecznie w 1814 roku Holandia zrzekła się praw do Kolonii Przylądkowej na rzecz Wielkiej Brytanii.
W 1820 roku rozpoczęła się planowa angielska akcja kolonizacyjna, w ramach której przybyło do Kolonii Przylądkowej ok. 4.000 brytyjskich osadników, którzy osiedlili się w większości we wschodniej części Kolonii Przylądkowej. Brytyjskie władze od 1806 roku wprowadzały szereg reform mających na celu usprawnienie administracji i stopniową anglicyzację Kolonii Przylądkowej. Obok obowiązującego prawa rzymsko-holenderskiego zaczęto wprowadzać elementy angielskiego common law. Język angielski uczyniono językiem urzędowym, chociaż dopuszczano cały czas używanie języka holenderskiego. Kolejne zmiany administracyjne wywoływały niezadowolenie ludności burskiej, gdyż regulacje obrotu ziemią zwiększyły koszty jej nabywania. Zlikwidowano różne nieformalne formy własności ziemi. W efekcie zaostrzyła się sytuacja społeczna. Na początku lat 30. XIX wieku, około 4/5 mieszkańców pogranicza nie posiadało własnej ziemi, co w połączeniu z zamknięciem pogranicza i ograniczaniem wykorzystania ziem wspólnych, prowadziło do fermentu. Jednym z efektów takiego rozwoju sytuacji była nielegalna emigracja poza północne granice Kolonii Przylądkowej, która miała się rozpocząć już od 1813 roku (być może nawet wcześniej), a od 1823 roku Burowie zaczęli zgłaszać oficjalne petycje o zgodę na czasowe osiedlanie się poza granicami Kolonii, na co władze brytyjskie zaczęły wyrażać zgodę od 1825 roku. W efekcie do roku 1835, na tereny późniejszej Oranii napłynęło ok. 1500 Burów.
W 1827 roku władze brytyjskie zniosły dotychczasowy system lokalnego samorządu, likwidując stanowiska landdrostów (starostów), hemraaden (ławników) i rady landdrostów i hemraaden, likwidując w ten sposób jeden z filarów uprzywilejowanej pozycji burskich notabli. Co więcej, system komando i stanowisko veldkorneta podporządkowano brytyjskim władzom wojskowym, uderzając w drugi z filarów społeczno-politycznej pozycji burskich notabli. Kroplą przepełniającą czarę była uchwalona w 1833 roku ustawa parlamentu brytyjskiego, która zniosła niewolnictwo na terenie Imperium Brytyjskiego. Zasadniczym powodem niezadowolenia było jednak nie tyle zniesienie niewolnictwa, czego się spodziewano od pewnego czasu, co wysokość przyznanych odszkodowań, które w przypadku Kolonii Przylądkowej wynosiły ok. 50% wartości wyliczonej wcześniej przez specjalną komisje rządową, oraz konieczność ich odbioru w Londynie. Co więcej, 1/3 przyznanej sumy przeznaczono na spłatę zadłużenia plantatorów i farmerów. W efekcie tych wszystkich czynników doszło do pogorszenia nastrojów w Kolonii i wielu z Burów, zachęconych doświadczeniami wcześniejszych emigrantów, zaczęło rozważać pomysł opuszczenia Kolonii Przylądkowej.
Pierwsi emigranci (Louis Tregardt) wyruszyli jeszcze w 1834 roku. Jego przykład pokazuje zresztą faktyczny charakter tego ruchu.
Trek.
Charakter i motywy Treku.
Wbrew utartym poglądom nie mamy do czynienia z ruchem zorganizowanym, w sensie odgórnie przygotowanej przez grupę spiskowców akcji. Tak naprawdę Wielki Trek to zasadniczo szereg dość spontanicznych migracji grup rodzinno-klientalno-sąsiedzkich, wyruszających pod przewodnictwem lokalnego notabla, lub innej osoby obdarzonej autorytetem. Taki charakter migracji tłumaczy też późniejsze losy samego Treku, jak i republik burskich, które powstały w jego wyniku. Motywy i cele poszczególnych uczestników migracji też były bardzo różne, tak samo, jak ich stosunek do władz kolonialnych. Obok zdecydowanych przeciwników Wielkiej Brytanii i jakichkolwiek kontaktów z Kolonią Przylądkową, takich jak: Louis Tregardt, czy Andries Hendrik Potgieter, byli tacy, którzy podkreślali swą lojalność wobec władz Kolonii i chęć podtrzymywania z nią kontaktów, jak Piet L. Uys. Byli wreszcie tacy, których stosunek, przynajmniej początkowo był dość neutralny, jak Andries Wessels Pretorius. Wspólnym motywem opuszczenia Kolonii, było przekonanie o wyczerpaniu perspektyw dalszego rozwoju na jej terenie w efekcie zmian, jakie dotykały Kolonii oraz głód ziemi. Niewątpliwie niezadowolenie z brytyjskiej polityki oraz zniesienie niewolnictwa, także były istotnymi motywami tego ruchu. Poza tym każda z grup i jej przywódców miała swoje własne powody do emigracji. Celem była chęć zorganizowania sobie życia na własnych zasadach i na własny sposób. Wcześniejsze doświadczenia emigrantów takich jak Griqua, oraz trekburowie migrujący na tereny na północ od rzeki Oranje od drugiej i trzeciej dekady XIX wieku, przekonywały, że jest to możliwe.
Początki Treku.
Za najwcześniejszego z Voortrekkerów uważa się Louisa Tregarda, który tak naprawdę zaczął przygotowywać się do emigracji już u schyłku lat 20. XIX wieku. Już w 1830 roku jego syn Karel uzyskał od Hintsy, władcy Gcaleka-Xhosa, dzierżawę 12 000 mórg (7000 ha ziemi) na 99 lat. Jak widać, początkowo celem jego emigracji były tereny na wschód od Kolonii Przylądkowej. Tam też poza rzekę Kei w 1834 roku przeniósł się Tregard wraz ze swoją rodziną, klientami i kolorową służbą. Tregard został bliskim doradca Hintsy, wiele też wskazuje, że zajmował się przemytem i dostarczeniem broni palnej dla Gcaleka-Xhosa.
Podobny kierunek wybrał w 1834 roku Pieter Uys, który wędrując na wschód przez ziemie Xhosa, prowadził rozpoznanie możliwości dotarcia tym szlakiem do Natalu, gdzie pragnął się osiedlić. Jak widać, przynajmniej początkowo część Burów rozważała emigrację poza wschodnią granicę Kolonii, albo przynajmniej przez tereny zamieszkane przez Xhosa. Sytuację zmienił wybuch wojny między Xhosa i Kolonią, która trwała w latach 1834-1835. Brytyjczycy oskarżali Tregardta o zachęcanie Xhosa do sprowokowania wybuchu wojny. To wojna ewidentnie zmusiła Tregarda do podjęcia decyzji o porzuceniu terenów na wschód od Kolonii. W 1835 roku Tregard wyruszył na północ w towarzystwie grupy Rharhabe-Xhosa dowodzonych przez Mnayaluzę wuja Nqgiki władcy Rharhabe-Xhosa.
Drogi Tregardta i Mnyaluzy rozeszły się w dolinie rzeki Caledon. Wódz Xhosa pozostał w dolinie rzeki Caledon, a do L. Tregardta dołączył Janse van Rensburg i razem podążyli dalej na północ. W maju 1836 roku dotarli obaj do Zoutpansbergu, gdzie ich drogi się rozeszły. Tregardt osiedlił się w Zoutpansbergu, gdzie przebywał do sierpnia 1837 roku. Tam odwiedził go w maju 1836 roku Andries Hendrik Potgieter, jeden z późniejszych przywódców Wielkiego Treku. Tymczasem J. van Rensburg ze swoją grupą podążył dalej na północny wschód, ale w czerwcu 1836 roku jego grupa została rozbita nad rzeką Limpopo przez Soshangane, władcę ludu Gaza.
Tymczasem z Kolonii Przylądkowej wyruszyła główna fala Voortrekkerów.
Główna fala emigracji wyrusza.
W 1835 i 1836 roku wyruszyła główna fala burskich emigrantów. Składało się na nią szereg rodzinno-klientalno-sąsiedzkich grup, których motywy i cele emigracji były bardzo zróżnicowane. Od samego początku istniały dwa zasadnicze cele i kierunki emigracji: Transwal i Natal. Jeszcze we wrześniu 1835 wyruszył wspomniany już Janse van Rensburg, który dołączył do Tregardta i razem ruszyli do północnego Transwalu. W listopadzie i grudniu 1835 roku wyruszył dwie kolejne duże grupy Voortrekkerów Andriesa H. Potgietera i Sarela Ciliersa, które na początku 1836 roku zatrzymały się w regionie Thaba Nchu, charakterystycznej góry leżącej niemal pośrodku późniejszej Oranii. Tam udzielił im gościny Moroko, władca ludu BaRolong. Thaba Nchu stało się punktem zbornym dla wszystkich Voortrekkerów. Zadecydowało o tym, jej położenie, charakterystyczny wygląd i przyjazne nastawienie władcy BaRolong. Od początku 1836 roku przybywały tam kolejne grupy emigrantów. Pod koniec 1836 roku przybył tam Gert Maritz, a w pierwszych miesiącach 1837 roku Piet Retief i P.L. Uys. W ten sposób, do połowy roku 1837 pojawili się wszyscy, z wyjątkiem jednego, najważniejsi uczestnicy Wielkiego Treku. Ostatni z nich Andries W. Pretorius miał wyruszyć rok później od reszty. W sumie do kwietnia 1837 roku na całym obszarze pomiędzy rzekami Oranje i Vaal znajdowało się pięć lub sześć wielkich obozowisk Voortrekkerów, w których znajdowało się około 2000 ludzi.
Nie przybyli jednak na tereny puste i bezludne – obszary na północ od rzeki Oranje był światem wielu społeczności, władztw i państw.
Sytuacja na północ od rzeki Oranje.
W połowie lat trzydziestych XIX wieku sytuacja polityczna na obszarach na północ od rzeki Oranje zaczęła się stabilizować po wstrząsach i migracjach lat nastych i dwudziestych (mfecane). W dolinie rzeki Caledon ugruntowało swoją pozycję państwo Moshoeshoe (Basuto, ob. Lesotho), który zaczął w latach trzydziestych gromadzić zasoby broni palnej i amunicji, oraz konie, przejmując od Griqua i Korana burską taktykę walki. Centrum jego państwa leżało między Górami Błękitnymi w Lesotho a rzeką Celedon, ale dzięki sojuszowi z BaTaung, Moshoeshoe miał też przyczółek na zachodnim brzegu tej rzeki. Na północ od niego istniało konkurencyjne państwo BaTlokwa pod władzą Sekonyeli, który podobnie w tym czasie zaczął adaptować konie i broń palną, jako podstawowe narzędzia prowadzenia wojny. Ponadto w latach 1833-1834 z doliny rzeki Vaal napłynęły na zachodni brzeg rzeki Caledon grupy Korana (Gert Taaibosch), Griqua (Piet Davids i Carolus Baatje), które także utworzyły tam swoje władztwa. Wraz z nimi przybyli też, wspomniani wcześniej BaRolong Moroko, którzy osiedlili się wokół góry Thaba Nchu, na zachód od rzeki Caledon. Poza nimi funkcjonowało w tym regionie wiele pomniejszych grup afrykańskich i mieszanego pochodzenia. Między rzekami Oranje i Modder funkcjonowało państwo Griqua ze stolicą w Philippolis, na którego czele stał Adam Kok III. Na zachód od niego rozciągało się drugie z państw Griqua, ze stolicą w Griguatown, kierowane przez Andriesa Waterboera, a na północ od niego kolejne z państw Griqua, rządzone przez Barenda Barendsa. Dolina rzeki Vaal była kolejnym obszarem, gdzie istniał szereg drobnych ludów i władztw. Wreszcie w dolinach rzek Riet, Modder i Vet już od przełomu lat dwudziestych i trzydziestych XIX wieku funkcjonowały grupy (ok. 1500) trekburów.
Społeczności żyjące w pobliżu rzeki Vaal, żyły w cieniu Mzilikaziego, władcy Ndebele (Matabele). Centrum jego państwa leżało w późniejszym zachodnim Transwalu (ob. North-West), skąd dokonywał dalekich rajdów we wszystkich kierunkach, tworząc wokół swego państwa strefę buforową. Z jego państwem Voortrekkerzy musieli się mierzyć jeszcze w 1837 roku.
Konflikt z Mzilikazim.
Przybywając na tereny na północ od rzeki Oranje, Vortrekkerzy starali się utrzymywać poprawne stosunki z miejscowymi ludami afrykańskimi, tym bardziej że cele migracji dla różnych grup trekkerów były albo ziemi późniejszego Transwalu, albo Natal, a tereny pomiędzy rzekami Oranje i Vaal traktowali wyłącznie, jako punkt przystankowy na drodze migracji. Zapewne niezupełnie świadomi Voortrekkerzy naruszyli tereny uznawane przez Mzilikaziego, za należące do jego strefy wpływów. Z jego punktu widzenia Burowie byli kolejną, niebezpieczną grupą migrującą z południa, podobną do Korana i Griqua, z którymi już wcześniej miał do czynienia. Dlatego postanowił działać szybko i zdecydowanie. Jako że w starciach z tamtymi grupami jego siły odnosił sukcesy, Ndebele nie odczuwali specjalnego lęku przed bronią palną. W sierpniu 1836 roku oddziały Ndebele uderzyły na rozproszone grupy Voortrekkerów. Zniszczyli dwie mniejsze grupy migrujących Burów. Trzecia z grup, ostrzeżona wcześniej o zagrożeniu zdołała odeprzeć atak ok. 500 wojowników.
Tymczasem A.H. Potgieter i S. Celliers zdołali zgromadzić najdalej na północ wysunięte grupy Voortrekkerów i założyli obronny tabor (laager) na wzgórzu Vegkop. Tam zostali zaatakowani 20 października 1836 roku, przez ok. 5000 wojowników Ndebele (według innych danych było tam 2000 Ndebele). W czasie wielogodzinnej walki Burowie odparli Ndebele zabijając 430 wojowników (według innych danych 184 zabitych) przy minimalnych stratach własnych w ludziach (2 zabitych), ale stracili przy okazji 100 koni, 5000 sztuk bydła i 40 000 owiec i kóz. Tak więc mimo militarnego sukcesu tak grupa Voortrekkerów została pozbawiona znacznej części swoich zasobów i mogła się wycofać w rejon Thaba Nchu tylko dzięki pomocy nowo przybyłego Gerta Maritza i Moroko, władcy BaRolong.
Dzięki przybyciu grupy Maritza i innych pomniejszych grup, siły Voortrekkerow zostały znacząco wzmocnione. Co więcej, mogli oni liczyć na wsparcie wielu lokalnych ludów i społeczności wrogich Ndebele. To pozwoliło przygotować ekspedycję odwetową. W styczniu wyruszyło na północny zachód komando liczące nieco ponad 210 ludzi w tym 107 Voortrekkerów i 105 Griqua, Korana i BaRolong. 17 stycznia 1837 roku komando to zaskoczyło Ndebele i zaatakowało ich siedziby w dolinie rzeki Mosega (zachodni Transwal), niszcząc 15 kraali, zabijając ok. 400 Ndebele i uprowadzając ok. 7000 sztuk bydła.
Mzilikazi nie był w stanie dokonać odwetu, gdyż jego porażka zaktywizowała wszystkich jego przeciwników w regionie. Jeszcze w marcu 1837 roku Griqua zaatakowali siedziby Ndebele, a w sierpniu i wrześniu dołączyli do nich Korana Jana Bloema II. Co więcej, w czerwcu 1837 w centralnej części Transwalu pojawiły się oddziały impi Dingana władcy Zulusów, które na początku lipca zaatakowały dolinę rzeki Mosega. Ndebele co prawda odparli ten atak, ale Mzilikazi uznał, że najlepszym rozwiązanie, wobec takiego rozwoju sytuacji będzie emigracja na północ.
W momencie, kiedy jego lud szykował się do emigracji, w październiku 1837 roku A.H. Potgieter i P.L. Uys zaatakowali Ndebele na czele komanda liczącego 330 osób w tym 135 Voortrekkerów i ok. 200 Griqua, Korana i BaRolong. Do konfrontacji doszło w dolinie rzeki Marico, gdzie w trakcie ośmiodniowej bitwy (4-12 listopada 1837 roku), Ndebele zostali pokonani, tracąc 3000 ludzi. Komando zagarnęło także 7000 sztuk bydła. Po tej klęsce Ndebele ostatecznie porzucili zachodni Transwal i po kilkuletniej wędrówce osiedlili się w obecnym północno-zachodnim Zimbabwe.
Społeczność emigrantów stanęła przed dylematem.
Trek na rozdrożu: Natal czy High Veld.
Zwycięstwo w dolinie rzeki Mosega zapewniło trekkerom bezpieczeństwo ze strony Ndebele. Jednocześnie napływały kolejne grupy Voortrekkerów i pojawiły się dwa problemy: organizacji migracji i dalszego jej kierunku. Voortrekkerzy wędrowali w grupach rodzinno-klientalno-sąsiedzkich. Ambicje przywódców poszczególnych grup stały na drodze do porozumienia. Tym bardziej że kierowały nimi różne motywy emigracji. Do pierwszego sporu doszło między A.H. Potgieterem i G. Maritzem, jednym ze źródeł była kwestia podziału łupów po bitwie w dolinie Mosega. Napływ kolejnych grup tylko potęgował spory i zamieszanie. Potgietera usunięto z funkcji przewodniczącego Rady wojennej (Krygsraad), a Piet Retief i G. Maritz podzielili się władzą nad maatschapij (wspólnota) trekkerów. Tych decyzji nie zaakceptował oczywiście Potgieter i jego zwolennicy, a także nowo przybyły P.L. Uys. W efekcie tym, co od początku obserwujemy w emigracji Burów, był brak politycznej jedności. Zresztą nawet sojusz Retiefa i Maritza miał się okazać krótkotrwały. Obok osobistych ambicji i animozji, głównym powodem braku jedności były różnice zdań co do kierunku dalszej emigracji. Tymczasem decyzja o kierunku migracji była w dużej mierze pochodną celu, jaki sobie poszczególne grupy stawiały. Ci, którzy tak jak Potgieter dążyli do zerwania wszelkich związków z Wielka Brytanią, kierowali się w głąb interioru, do Transwalu, licząc na nawiązanie kontaktów z portugalskim portem w Lourenco Marques (ob. Maputo). Ci zaś, którzy w emigracji szukali nowych możliwości, ale nie chcieli koniecznie zrywać związków z Kolonią Przylądkową i Wielka Brytanią wybierali Natal, gdzie żyzna ziemie, łagodny klimat, dostatek wody i bliskość Port Natal (Durban), obiecywały dostatnie i spokojne życie bez nadmiernej ingerencji brytyjskich władz.
W efekcie do końca 1838 roku zdecydowana większość Voortrekkerów opuściła ziemie między Oranje i Vaal. Pozostało tutaj najwyżej kilkuset emigrantów, którzy osiedli najczęściej w rejonie rzeki Vet. Zdecydowana większość emigrantów albo udała się za Retiefem i Martizem do Natalu, albo za Potgieterem do Transwalu. W ten sposób losy Voortrekkerow zostały na pewien czas rozłączone.
Natal.
Od samego początku Natal był dla wielu Voortrekkerów głównym celem emigracji. Relacje podróżników, brytyjskich kupców osiedlających się w Port Natal od 1824 roku, czy wreszcie P.L. Uysa brzmiały zachęcająco. Kraina wydawała się opustoszała, żyzna, dobrze nawodniona i co ważne miała własny port. Co więcej, władze brytyjskie mimo obecności niewielkiej kolonii Brytyjczyków, nie śpieszyły się z aneksją. Można więc było liczyć, że nadal nie będą interweniować na tym terenie. Natal nie był jednak pusty, a sąsiedztwo państwa Zulusów mogło niepokoić.
Sytuacja w Natalu w 1837 roku.
W 1837 roku dominującą siłą polityczną w regionie było państwo Zulusów pod rządami Dingana, brata Czaki, twórcy tegoż państwa. Od 1826 roku, kiedy pokonał swego największego konkurenta, lud Ndwandwe, Zulusi uzyskali faktyczną hegemonię nad tym regionem, obejmującym niemal całą obecną prowincję KwaZulu-Natal, choć obszar bezpośredniej władzy był znacznie mniejszy. Zabójstwo Czaki w 1828 roku i przejęcie władzy przez Dingana nie zmieniło sytuacji. Nowy władca szybko skonsolidował swoje panowanie i na początku lat trzydziestych XIX wieku był już niekwestionowanym przywódcą Zulusów. O ile centrum jego państwa leżało w Zululandzie, to wbrew pozorom teren samego Natalu nie był bezludny. Zulusi dbali wprawdzie o to, żeby nie powstały tam silne struktury polityczne, dlatego Natal był światem szeregu małych społeczności pozostających w różnym stopniu zależności w stosunku do państwa Zulusów, tak samo zresztą Zulusi traktowali niewielką społeczność brytyjskich kupców zamieszkujących Port Natal i najbliższe okolice. Kolonia ta istniejąca od 1824 roku nadal była niewielka i w połowie lat trzydziestych XIX wieku nie liczyła więcej niż 30-40 białych. Znaczenie tej społeczności było jednak większe, niż sugerowałaby to liczba. Po pierwsze kontrolowali oni najlepszy port w okolicy, po drugie dzięki licznej, afrykańskiej klienteli, której liczebność przekraczała 2500, z których znaczna część była wyszkolona w posługiwaniu się bronią palną. W efekcie Port Natal wyrastał na znaczącego gracza w polityce regionu. Pojawienie się Voortrekkerów oznaczało naruszenie dotychczasowego układu sił.
Piet Retief i Dingan.
W październiku 1837 roku P. Retief pojawił się w Natalu, witany z radością w Port Natal i z zaniepokojeniem przez Dingana. Władca Zulusów dość dobrze się orientował w wydarzeniach, które miały miejsce na High Veldzie. I zdawał sobie sprawę z potencjalnego zagrożenia, jakie mogą stanowić Voortrekkerzy, którzy dopiero co pokonali Mzilikaziego. Dlatego postanowił zniechęcić Burów do osiedlenia się w Natalu. Kiedy Retief przybył do siedziby Dingana z prośbą o zgodę na osiedlenie się Voortrekkerow na terenach na południe od rzeki Tugela, władca Zulusów nie chciał wprost odmawiać, obawiając się otwartego konfliktu. Oskarżył jednak Voortrekkerów o atak na jego poddanych i kradzież bydła. Kiedy P. Retief wskazał Sekonyelę i jego BaTlokwa, jako winowajców, Dingan zażądał, by Retief odzyskał skradzione bydło, od tego uzależniając podjęcie rozmów. Wykorzystał też wizytę burskiego przywódcy do pokazu siły, organizując manewry 6000 wojowników i oprowadzając po koszarach przewidzianych dla 30.000 wojowników. Miał nadzieję, że to skłoni Burów do rezygnacji z emigracji do Natalu.
Tymczasem P. Retief zorganizował komando przeciw Sekonyeli i zmusił go do wydania rzekomo zrabowanego bydła. Spełniwszy żądanie Dingana, Retief podążył do stolicy państwa Zulusów z zamiarem zawarcia traktatu. Ze sobą zabrał 100 ludzi, w tym 70 Burow i 30 Koloredów, chcąc zrobić na władcy Zulusów odpowiednie wrażenie. W międzyczasie, nie czekając na zawarcie traktatu, do Natalu zaczęły napływać kolejne grupy Voortrekkerów. W tej sytuacji władca Zulusów zaplanował podstęp, chcąc w zarodku zlikwidować zagrożenie. 6 lutego 1838 roku na rozkaz Dingana zaatakowano zaskoczonych Burów. Retief i wszyscy mu towarzyszący zostali zabici, a 10 regimentów wojowników ibutho zostało wysłanych, by zaatakować rozproszone po całym Natalu grupy Burów. W ten sposób zaczęła się wojna bursko-zuluska.
Wojna bursko-zuluska, 1838-1840.
Szóstego lutego 1838 roku oddziały zuluskie wyruszyły ze swojej stolicy z zamiarem zaatakowania rozproszonych grup Burów. Jedenaście dni później Zulusi zaatakowali niczego niespodziewających się emigrantów. Tak rozpoczęły się działania zbrojne w wojnie bursko-zuluskiej. Tylko tego dnia, 17 lutego 1838 roku zginęło ponad 600 Burów, a Zulusi zagarnęli 25000 sztuk bydła.
Gert Maritz zdołał w pośpiechu zebrać komando, ale Zulusi wymknęli się. Wbrew nadziejom Dingana poniesione straty nie skłoniły Burow do opuszczenia Natalu. Wobec kolejnych ataków większość z nich zgromadziła się w taborach (laager), których Zulusi nie potrafili zdobyć. Do wojny tymczasem dołączyli Brytyjscy osadnicy z Port Natal i Voortrekkerzy z High Veldu. Jeszcze w marcu 1838 roku siły z Port Natal zaatakowały Zulusów, uprowadzając znaczne łupy. Tymczasem A.H. Potgieter i P.L. Uys zgromadzili ok. 400 zbrojnych i ruszyli z odsieczą pobratymcom z Natalu. W tym samym czasie oddziały z Port Natal, dowodzone przez Johna Cane’a i Alexandra Biggara ponownie zaatakowały Zulusów. Nauczeni dotychczasowym doświadczeniem Zulusi postanowili zaatakować Potgietera i Uysa, w górzystym terenie, gdzie trudniej było wykorzystać przewagę, która dawały konie i broń palna. 11 kwietnia 1838 roku Zulusi wciągnęli burskie komando w zasadzkę pod Italeni i w zaciekłym starciu zadali im dotkliwa porażkę. W bitwie zginął P.L. Uys i jego syn, a A.H. Potgieter z trudem zdołał się przebić przez siły Zulusów i powrócił na tereny High Veldu. Sześć dni później, 17 kwietnia Zulusi rozbili nad Tugelą siły Cane'a i Biggara, a 24 kwietnia spustoszyli Port Natal. Te sukcesy Zulusów nie zmieniły zasadniczo sytuacji. Nadal panował pat. Zulusi mimo sukcesów nie mogli rozbić Burów, ci natomiast nie mieli dość sił, by pokonać Zulusów, co więcej stopniowo wyczerpywały się ich zapasy prochu i amunicji. Zulusi cały czas nękali zamkniętych w taborach Burów, a nawet próbowali wykorzystywać w walce zdobytą broń palną i konie. 10 sierpnia 1838 zaatakowali w rejonie rzeki Bushman's jeden z taborów, naśladując taktykę Burów. Braki w umiejętnościach jeździeckich i strzeleckich uniemożliwiły im odniesienie sukcesu. We wrześniu 1838 roku zmarł Gert Maritz, co osłabiło aktywność Burów. Z drugiej strony Dingan widząc, że nie może osiągnąć rozstrzygnięcia, zaplanował kampanię na północy, przeciwko Swazi (Suazi), ewidentnie planując przeniesienie centrum swego państwa dalej na północ. Sytuacja zmieniła się 22 listopada 1838 roku, kiedy do Natalu przybył Andries W. Pretorius, ostatni z przywódców Wielkiego Treku. Przybycie świeżych sił, w tym nowych zapasów prochu i amunicji pozwoliło przygotować nową kampanię. 28 listopada 1838 roku Pretorius wyruszył na czele komanda, liczącego 468 Voortrekkerów, 60 Afrykanów i 3 Brytyjczyków. Celem wyprawy była stolica Dingana, Mgungundhlovu. 16 grudnia 1838 roku nad rzeką Ncome (Bitwa nad Blood River), doszło do bitwy z liczącą 10-12 tys. wojowników armią Zulusów. Dzięki umiejętnemu połączeniu taktyki taboru i mobilności konnych strzelców Pretorius rozbił armię zuluską, która miała stracić 3000 zabitych. Burowie tymczasem nie stracili ani jednego zabitego. Po bitwie Pretorius zajął opuszczoną i spaloną stolicę Dingana. Zwycięstwo, mimo że spektakularne, to początkowo niewiele zmieniło sytuację. Burowie udowodnili wprawdzie swą przewagę w otwartym polu i osłabili siły Zulusów, ale nie byli ich w stanie zmusić do kapitulacji. Przeciwnik został pobity, ale nie pokonany, co udowodnił 26 grudnia 1838 roku, kiedy wciągnął w zasadzką 300-osobowy oddział burski, który dopiero po wielogodzinnej walce zdołał się wycofać i znalazł schronienie w taborze. 29 grudnia 1838 roku Pretorius wobec odmowy Dingana podjęcia negocjacji pokojowych, oraz wobec kurczenia się zapasów postanowił wycofać się do Natalu. Obie strony wydawały się niezdolne do zadania przeciwnikowi ostatecznego ciosu i narzucenia warunków pokoju. W tej sytuacji Burowie przystąpili do budowy struktur niezależnego państwa Republiki Natalii, a Dingan kolejny raz wyprawił się przeciw Swazi, chcąc odsunąć centrum swego państwa od Natalu. Tymczasem 4 grudnia 1838 roku Brytyjczycy okupowali Port Natal, mając nadzieję na narzucenie swojej mediacji stronom konfliktu i podporządkowanie Voortrekkerów. Od stycznia do września mamy do czynienia z faktyczną przerwą w działaniach zbrojnych. Burowie w tym czasie konsolidowali swoją kontrolę nad Natalem i obserwowali posunięcia brytyjskie. Zulusi próbowali wynegocjować z Burami porozumienia i podbić Swazi. Pat został przełamany przez bunt M'Pandy, brata Dingana. We wrześniu 1839 roku M'Panda z armią 17000 zwolenników wypowiedział posłuszeństwo bratu i przekroczył Tugelę. Po początkowych wahaniach 15 października 1839 roku Voortrekkerzy zawarli porozumienie z M'Pandą, uznając go za legalnego władcę Zulusów. Tymczasem Dingan ponosił kolejne porażki w starciach ze Swazi. W zmienionej sytuacji, 24 grudnia 1839 roku brytyjski garnizon opuścił Port Natal. 15 stycznia 1840 roku połączone siły Burów i M'Pandy wyruszyły na północ przeciw Dinganowi. Siły Voortrekkerów liczyły 308 Burów, 60 Koloredów i 400 Afrykanów, M'Panda zmobilizował 4000 wojowników, na których czele stał Nonguluza, który 1838 roku pokonał siły Port Natalu nad rzeką Tugela. W ciągu całej kampanii nie doszło do ani jednego starcia z udziałem Voortrekkerów, a siły M'Pandy cały czas rosły dzięki dezerterom. Ostatecznie 31 stycznia 1840 roku Nonguluza przechwycił i rozbił w krwawej bitwie pod Maqongao armię Dingana, który zbiegł na północ, gdzie został zabity przez Swazi. 14 lutego 1840 roku M'Panda został formalnie królem Zulusów, zawarł traktat pokojowy z Burami, uznając się za sojusznika i lennika Republiki Natalii.
Republika Natalii, 1839-1842.
Jeszcze przed zwycięstwem nad Blood River Burowie w Natalu przystąpili do budowy struktur państwowych w Natalu. Początki ich budowy wiązały się z osobami Gerta Maritza i Jacobusa Boshofa. Jeszcze w 1838 roku uchwalono konstytucję (Grondwet) Zjednoczonych Taborów, która w 1839 roku stała się konstytucją Republiki Natalii. Formalnie republika zaczęła istnieć na początku 1839 roku, a od 1840 roku zgłaszała pretensję do suwerenności nad wszystkimi Voortrekkerami. W samym Natalu zasadniczym problemem republiki była kwestia regulacji relacji pomiędzy różnymi ośrodkami władzy, a także kwestia granic i stosunków z Afrykanami żyjącymi tak poza, jak i w ramach republiki. Najważniejszym jednak problemem było uzyskanie międzynarodowego uznania, a przede wszystkim uregulowanie stosunków z Wielką Brytanią.
Brytyjska interwencja w Natalu i Drugi Trek, 1842-1845.
Brytyjczycy z uwagą obserwowali posunięcia Burów w Natalu. Już interwencja z 1838 roku i okupacja (do grudnia 1839 roku) Port Natal, świadczyła, że nie zamierzają pozostawać bierni. Perspektywa powstania samodzielnego państwa burskiego z dostępem do niezależnego portu budziła daleko idące zaniepokojenie w Kapsztadzie i Londynie. Z brytyjskiej perspektywy Voortrekkerzy byli tylko zbuntowanymi poddanymi, a Port Natal mógł dać im szansę na realne uniezależnienie się od Wielkiej Brytanii. Przez cały 1840 rok władze brytyjskie rozważały różne opcje w swojej polityce wobec Voortrekkerów w Natalu. Jasnym było jednak to, że ostatecznym celem było podporządkowanie sobie Natalu i tamtejszych Burów. Zbrojne działania burskie na południowym pograniczu Natalu, Wielka Brytania uznała za wystarczający pretekst do interwencji, oskarżając Republikę Natalii o destabilizowanie sytuacji w regionie. Jeszcze w 1841 roku na ziemie M'Pandy skierowano 250 osobowy oddział kpt. Thaddeusa C. Smitha, który miał obserwować wydarzenia w Natalu. W marcu 1842 roku Brytyjczycy wyruszyli w kierunku Port Natal, do którego dotarł 4 maja 1842 roku, nie napotykając żadnego oporu. Siły brytyjskie przejęły kontrolę nad portem i umocniły się tam. Oddziały burskie zaczęły się koncentrować w leżącej nieopodal Congelli. 23 maja 1842 doszło do bitwy pod Congellą, w której oddział brytyjski został pokonany. Brytyjczycy zostali zablokowani w forcie i rozpoczęło się trwające miesiąc oblężenie. Odsiecz brytyjska przybyła w nocy z 24 na 25 czerwca 1842 roku, zmuszając Burów do odstąpienia od oblężenia, a następnie do wycofania się z Congelli. Pokonani Burowie stracili serce do walki i 15 lipca 1842 skapitulowali.
Mimo kapitulacji sytuacja nie uspokoiła się część Voortrekkerów z Natalu, wspierana przez pobratymców z High Veldu, nie chciała się pogodzić z kapitulacją. W latach 1842-1843 próbowano bezskutecznie wznowić opór, czemu sprzeciwiał się między innymi Andries W. Pretorius. Wobec niepowodzenia prób wznowienia oporu w latach 1842-1843 rozpoczyna się wsteczny ruch migracyjny. Do końca 1843 roku ok. 60% tamtejszych Burów opuściło Natal, emigrując w większości do południowego i wschodniego Transwalu. W 1845 roku ostatecznie zlikwidowano ostatnie instytucje Republiki Natalii, a Natal stał się dystryktem Kolonii Przylądkowej. Jeszcze na przełomie lat 1846/1847 grupa Voortrekkerów próbowała w porozumieniu z M'Pandą stworzyć Republikę Klip River w północnym Natalu, ale bez powodzenia. Do końca 1847 roku Brytyjczycy ugruntowali swoje panowanie nad Natalem, gdzie pozostało ostatecznie ok. 60 rodzin Burskich, a sam Natal miał się stać najbardziej brytyjską z południowoafrykańskich kolonii.
High Veld 1838-1848.
Część Voortrekkerów z Andriesem H. Potgieterem na czele od początku uważała, że głównym celem emigracji powinny być ziemie na północ od rzeki Vaal. Po pokonaniu Mzilikaziego i migracji Ndebele wytworzyła się w zachodnim Transwalu pustka polityczna. Co więcej, Potgieter mógł występować tak wobec Burów, jak i Afrykanów, jako dysponent tych ziem, jako ten, który pokonał Mzilikaziego. Jeszcze w 1837 roku powstało Klerksdorp, pierwsze burskie osiedle na północ od rzeki Vaal. Po porażce w starciu z Zulusami pod Italeni Potgieter ostatecznie zrezygnował z mieszania się w kwestie Natalu i całą swą uwagę poświęcił High Veldowi. W listopadzie 1838 roku założył Potchefstroom, które stało się pierwszą siedzibą Potgietera w Transwalu i pierwszym centrum burskiego osadnictwa. Innym ośrodkiem, na północy późniejszej Oranii, był Winburg, który stał się centrum konsolidującym tamtejszych Voortrekkerów. Od listopada 1840 roku formalnie Winburg i Potchefstroom uznawały zwierzchnictwo Republiki Natalii, faktycznie jednak posiadały daleko idący stopień samodzielności. W 1843 roku po kapitulacji Volksraadu Republiki Natalii przed Brytyjczykami, Potchefstroom i Winburg wypowiedziały posłuszeństwo i ogłosiły niepodległość. Jednocześnie w latach 1842-1845 do High Veldu napłynęła fala Voortrekkerow z Natalu, w większości osiedlając się we wschodnim i południowym Transwalu. W 1842 roku A.H. Potgieter zorganizował kolejną ekspedycję przeciw Mzilikaziemu, który osiedlił się w międzyczasie w północno-zachodnim Zimbabwe. Dwa lata później w 1844 społeczności Potchefstroom i Winburga połączyły się, wybierając Potgietera na swego przywódcę i tworząc wspólny Volksraad (Izba Ludowa – parlament).
Wobec wzrastającego zainteresowania Wielkiej Brytanii sytuacją w interiorze Potgieter postanowił przenieść się dalej na wschód, gdzie od 1843 roku osiedlali się emigranci z Natalu. Co więcej, wschodni Transwal dawał perspektywę nawiązania kontaktów z Portugalczykami z południowego Mozambiku. Jeszcze w 1842 roku powstało Andries-Ohrigstadt, jako centrum Burskiego osadnictwa we wschodnim Transwalu.
Brytyjskie interwencje w High Veldzie.
Od początku lat 40. XIX wieku Wielka Brytania zintensyfikowała swoją politykę wobec południowoafrykańskiego interioru. Chcąc wzorem Natalu rozciągnąć swoje zwierzchnictwo na tamtejsze społeczności Voortrekkerów. Lata 1840-1845 to okres szukania przez Brytyjczyków sojuszników na obszarze pomiędzy rzekami Oranje i Vaal. Znaleźli ich w osobie Adama Koka III, władcy Griqua, oraz Moshweshwe twórcy i władcy państwa Basuto ob. Lesotho. Choć w tym drugim przypadku miało się to okazać bardziej problematyczne. Do 1845 roku okazało się jednak, że interwencje dyplomatyczne i pośrednie zaangażowanie nie wystarczają. Zwłaszcza że po upadku Republiki Natalii doszło do konsolidacji społeczności burskich na tym terenie. Co więcej, do interwencji zachęcał Brytyjczyków Adam Kok III. Ostatecznie 26 kwietnia 1845 roku wojska brytyjskie przekroczyły Oranje i cztery dni później, 30 kwietnia, połączone siły brytyjskie i Griqua, rozproszyły pod Swartkoppies siły burskie, zmuszając Voortrekkerów do wycofania się na północ, do Winburga.
Ta data wyznacza początek końca Wielkiego Treku. Następne niemal trzy lata to okres rosnącego brytyjskiego zaangażowania na High Veldzie, oraz stabilizowania się burskiej obecności w Transwalu. W czerwcu 1845 roku brytyjski gubernator Kolonii Przylądkowej przybył do Trans-Oranii (jak nazywano obszary pomiędzy rzekami Vaal i Oranje, by narzucić lokalnym społecznościom modus vivendi. Zainstalowano wówczas na tamtym terenie brytyjskiego rezydenta, który miał pełnić funkcję mediatora pomiędzy różnymi społecznościami: Afrykanów, Burów i Griqua. Szybko się jednak okazało, że nie był w stanie wypełnić powierzonego mu mandatu. Do zasadniczej zmiany sytuacji doszło w 1847 roku, kiedy nowym gubernatorem został sir Harry Smith, zwolennik bardziej agresywnej polityki. W tym samym roku Andries W. Pretorius ostatecznie porzucił Natal i ideę współpracy z Brytyjczykami, udając się do Transwalu.
Nowy gubernator przystąpił do energicznych działań i po spacyfikowaniu wschodniego pogranicza Kolonii Przylądkowej, uzyskawszy zgodę władz w Londynie, 3 lutego 1848 roku ogłosił aneksję Trans-Oranii i powstanie nowej brytyjskiej posiadłości – Zwierzchnictwa Rzeki Oranje obejmującego formalnie wszystkie tereny pomiędzy rzekami Vaal i Oranje, oraz Górami Smoczymi. Decyzja władz brytyjskich spotkała się ze zrozumiałym oporem znacznej części Burów. Na lidera oporu wyrósł A.W. Pretorius. 11 lipca 1848 roku zgromadził swoich zwolenników, dwa dni później, na czele 500 voortrekkerów zajął Winburg, a tydzień później, 20 lipca Bloemfontein, stolice Zwierzchnictwa. Do końca lipca wyparł administrację brytyjska za całego terenu Zwierzchnictwa. Sukces był jednak tymczasowy. 26 sierpnia 1848 roku siły brytyjskie przeprawiły się przez Oranje, a 28 sierpnia w bitwie pod Boomplaats siły Pretoriusa zostały rozbite. To faktycznie skończyło opór. 7 września 1848 roku Harry Smith ogłosił w Winburgu restaurację Zwierzchnictwa Rzeki Oranje.
Ta datę uważa się często za wyznaczającą koniec Wielkiego Treku.
Skutki Wielkiego Treku.
Rok 1848 wyznacza datę kończącą Wielki Trek, gdyż to, co nastąpi w latach 1848-1854, raczej należy już do historii Transwalu i Oranii, niż Wielkiego Treku. W 1848 roku rozciągając swe panowanie na ziemie po rzekę Vaal, Wielka Brytania uznała faktycznie, choć jeszcze nie formalnie, niezależność burskich społeczności w Transwalu.
Wielki Trek oznaczał zasadnicze przemodelowanie sytuacji w południowoafrykańskim interiorze. Po pierwsze tylko do roku 1840 wyemigrowało z Kolonii Przylądkowej 6000 osób, co stanowiło 10% białej populacji kolonii i 20% populacji jej wschodnich dystryktów. W 1854 roku łączna biała populacja Transwalu i Oranii wynosiła ok. 40 000 osób (odpowiednio 25.000 w Transwalu i 15.000 w Oranii), w olbrzymiej większości, byli to Burowie. W interiorze południowej Afryki osiedliło się szereg burskich społeczności, które zaczęły z czasem tworzyć swą odrębną państwowość. W ostatecznym rozrachunku wyłoniły się dwie republiki burskie: Transwal i Orania.
Innym skutkiem było rozszerzenie zasięgu brytyjskiego panowania. Wielka Brytania na trwale opanowała Natal. Jednocześnie w interiorze miejsce wielu słabo zorganizowanych społeczności afrykańskich zajęły dwie republiki burskie i dobrze zorganizowane państwa afrykańskie (BaRolong Moroko, Basuto Moshweshwe, Griqua Adama Koka III).
Wreszcie Wielki Trek otworzył południowoafrykański interior na penetrację europejskich podróżników i misjonarzy. W tym czasie swoje wielkie wyprawy w głąb Afryki podjął David Livingstone, działalność misyjną rozwijał Robert Moffat, a Europejczycy zaczęli poznawać tereny aż po rzekę Zambezi.

</doc>
<doc id="1321443" url="https://pl.wikipedia.org/wiki?curid=1321443" title="8 Pułk Szwoleżerów">
8 Pułk Szwoleżerów



</doc>
<doc id="1321449" url="https://pl.wikipedia.org/wiki?curid=1321449" title="Jerry Z. Muller">
Jerry Z. Muller

Jerry Z. Muller (ur. 1954) – amerykański historyk, profesor Catholic University of America. Specjalizuje się w nowożytnej historii Europy, zwłaszcza Niemiec. Współpracuje z takimi pismami jak "Commentary" i "Foreign Affairs".

</doc>
<doc id="1321450" url="https://pl.wikipedia.org/wiki?curid=1321450" title="Carlos Alberto Gamarra">
Carlos Alberto Gamarra



</doc>
<doc id="1321453" url="https://pl.wikipedia.org/wiki?curid=1321453" title="Oblężenie Ladysmith">
Oblężenie Ladysmith

Oblężenie Ladysmith – oblężenie, które miało miejsce w czasie II wojny burskiej, w dniach od 2 listopada 1899 do 28 lutego 1900 w okolicach Ladysmith w Natalu. Zakończone zdobyciem miasta przez Brytyjczyków.

</doc>
<doc id="1321455" url="https://pl.wikipedia.org/wiki?curid=1321455" title="Ferocactus diguetii">
Ferocactus diguetii

Ferocactus diguetii – gatunek ferokaktusa, pochodzący z Meksyku.
Morfologia i biologia.
Jest duży, dorasta do 4 m wysokości i 80 cm średnicy. Jego ciemnozielone pędy mają 34 żebra. Z każdej areoli wyrasta po 6-7 czerwonawo-żółtawych cierni bocznych i jeden lekko zakrzywiony cierń środkowy długości do 7 cm. Kaktus kwitnie latem, jego kwiaty są dzienne, lejkowate, długości do 7 cm, mają żółte płatki wewnętrzne i czerwonawobrązowe zewnętrzne.
Uprawa.
Wymaga pełnego nasłonecznienia i temperatury nie mniejszej niż 10 °C.

</doc>
<doc id="1321456" url="https://pl.wikipedia.org/wiki?curid=1321456" title="Giedrojcie">
Giedrojcie

Giedrojcie (lit.: "Giedraičiai") – miasteczko na Litwie, w rejonie malackim, ok. 47 km na północ od Wilna, nad jeziorem Giedrojcie (lt: "Kiementas"), siedziba starostwa.
Opis i historia.
Giedrojcie uważa się za kolebkę rodu Giedroyciów. Na przeciwległym brzegu jeziora wznosi się góra, która według Stryjkowskiego została sztucznie usypana współcześnie z miastem przez Gedrusa, wnuka Giligina, księcia litewskiego. Książęta Giedroyciowie, właściciele miasta i okolicy, mieli wybudować na niej zamek.
Kościół w Giedrojciach był jednym z najstarszych na Litwie. Drewniany kościół postawiony został w 1445 przez ks. Józefa Giedroycia (w niektórych źródłach podaje się, że kościół powstał już w 1410 z fundacji Michała Gintyłowicza). W 1542 Jan Miczkowicz z żoną i obywatelstwem założyli altarię św. Anny. Obecny murowany kościół pw. św. Bartłomieja ufundowany został przez biskupa żmudzkiego Józefa Arnulfa Giedroycia oraz jego brata Marcina w 1809. W 1812 kościół został zniszczony przez Francuzów, odnowiony przez rodzinę Giedrojciów w 1835 został na nowo poświęcony przez biskupa Benedykta Kłągiewicza.
Okolice Giedrojć były świadkami wielu wydarzeń z historii Polski i Litwy.
W czasie powstania listopadowego z 1830 w Giedrojciach kilkunastu młodych partyzantów zastąpiło drogę oddziałowi księcia Chyłkowa zmierzającemu przez Giedrojcie, Malaty do Święcian. Udało im się zabić kilku z podkomendnych Chyłkowa, sami jednak przy tym zginęli. Rosjanie w odwecie zamordowali szanowanego miejscowego obywatela Justyna Dmochowskiego.
W okolicy miasta zaszła jedna z większych potyczek w czasie powstania styczniowego z 1863.
Giedrojcie były też teatrem działań w czasie konfliktu polsko-litewskiego z 1920. W nocy z 20 na 21 listopada 1920 Litwini znienacka (od 21 listopada miał obowiązywać rozejm) zaatakowali i zajęli Giedrojcie (wówczas Litwa Środkowa). Walki trwały do ok. godz. 14, a następnie zostały przerwane interwencją Ligi Narodów. Militarnie – bitwa ta nie odegrała większej roli, lecz dla dążących do niepodległości Litwinów miała jednak duże znaczenie symboliczne.

</doc>
<doc id="1321459" url="https://pl.wikipedia.org/wiki?curid=1321459" title="7 Pułk Szwoleżerów-Lansjerów">
7 Pułk Szwoleżerów-Lansjerów

7 Pułk Szwoleżerów-Lansjerów (7 Pułk Lekkokonny) – polska jednostka kawaleryjska na żołdzie francuskim.
Geneza.
W armii napoleońskiej lance popularne stały się dzięki pułkowi jazdy legionowej, który od 1807 zwano Pułkiem Lansjerów Legii Polsko-Włoskiej, od 1808 Pułkiem Lansjerów Legii Nadwiślańskiej. 18 lipca 1811 został wyłączony z Legii Nadwiślańskiej i stał się 7 Pułkiem Szwoleżerów-Lansjerów Wielkiej Armii Napoleona (jednocześnie sformowano 8 Pułk Szwoleżerów-Lansjerów Tomasza Łubieńskiego, również złożony z Polaków).
Organizacja pułku.
Pułk został zorganizowany według norm francuskich i składał się z 4 szwadronów bojowych po 2 kompanie w każdym, kompanii zapasowej oraz ze sztabu. Skład sztabu był następujący: 
Razem dawało to w sztabie 19 ludzi i 24 konie.
Skład każdej z kompanii.
Skład kompanii był następujący: 
W kompanii było więc 128 ludzi i 129 koni. Łączny etat pułku miał liczyć zgodnie z tym 43 oficerów i 1000 podoficerów i żołnierzy. Te ramy etatowe zostały przyjęte zgodnie z dekretem Napoleona z 24 czerwca 1808.
Każda kompania dzieliła się na 4 plutony. Każdy szwadron posiadał po jednym plutonie flankierskim, używanym przeważnie do zwiadów, ubezpieczeń i tyralierskiej walki ogniowej z konia. Służba w plutonach flankierskich była szczególnie niebezpieczna a ich żołnierze bardziej niż inni byli narażeni na śmierć czy niewolę.
Kompania wyborcza.
Jako pułk jazdy liniowej posiadał pułk kompanię wyborczą. Taką kompanią wyborczą była pierwsza kompania pułku. Służyli w niej specjalnie dobrani ludzie, przeważnie mający największe doświadczenie, znakomici strzelcy i szermierze. Kompania ta miała stanowić jądro pułku, wokół której miały się zbierać w walce inne pododdziały. Często kompania wyborcza szła na czele szarżującego regimentu i swoją siłą oraz zwartością przełamywała szyki wroga.
Sygnalizacja w pułku.
Lansjerzy nadwiślańscy nie posiadali własnej orkiestry pułkowej, takiej jaką mieli np. szwoleżerowie Gwardii Cesarskiej. W pułku był jeden trębacz brygadier (sztabs-trębacz) i szesnastu trębaczy kompanijnych. Spełniali oni bardzo ważną rolę sygnalizacyjną w czasie walki, to ich sygnały wzywały do ataku, szarży, odwrotu czy zbiórki.
Skład narodowościowy pułku.
Skład pułku był prawie wyłącznie polski. Zgodnie z dekretem cesarskim mieli służyć w nim tylko Polacy (było co prawda kilku Francuzów, ale służyli oni przeważnie na stanowiskach oficerów-płatników i stacjonowali w zakładzie pułku w Sedanie), zresztą w czasie pobytu w Hiszpanii uzupełnienia dla pułku przychodziły wyłącznie z Księstwa Warszawskiego, a więc siłą rzeczy byli to wyłącznie Polacy.
Umundurowanie.
Trzy polskie pułki szwoleżerów-lansjerów (7, 8 i 9) były jedynymi niefrancuskimi jednostkami wyraźnie wymienionymi w regulaminie umundurowania kawalerii (dekret cesarski z 7 lutego 1812 r.). 
Podstawowe elementy munduru tych jednostek to: wysoka rogatywka z daszkiem, granatowa kurtka z kolorowymi wyłogami oraz obcisłe granatowe spodnie. We wszystkich pułkach noszono szerokie, ozdobne błękitne pasy z trzema białymi liniami. Różne były natomiast kolory wyłogów, kołnierzy i mankietów. W przypadku 7 pułku wszystkie te elementy były koloru żółtego.
Działania zbrojne.
Pułk lansjerów nadwiślańskich brał udział w walkach we Włoszech, w Niemczech, na Śląsku, w Hiszpanii i we Francji.
Lansjerzy wsławili się szczególnie w bitwach pod Hohenlinden w Bawarii i Albuerą w Hiszpanii. Podczas kampanii hiszpańskiej nazywani byli przez przeciwników "„los infernos picadores”" (piekielnymi lansjerami), którzy ponieśli tylko jedną porażkę (pod Yevenes w marcu 1809 - przy stosunku sił 10:1 na korzyść Hiszpanów).

</doc>
<doc id="1321460" url="https://pl.wikipedia.org/wiki?curid=1321460" title="Pułk Lansjerów Nadwiślańskich">
Pułk Lansjerów Nadwiślańskich



</doc>
<doc id="1321461" url="https://pl.wikipedia.org/wiki?curid=1321461" title="Lukas Pollert">
Lukas Pollert



</doc>
<doc id="1321462" url="https://pl.wikipedia.org/wiki?curid=1321462" title="Emilio Álvarez">
Emilio Álvarez

Emilio Wálter Álvarez (ur. 10 lutego 1939, zm. 22 kwietnia 2010) – piłkarz urugwajski noszący przydomek "Cococho". Początkowo lewy, a później środkowy obrońca. Wzrost 182 cm, waga 80 kg. Jego bratem jest Eliseo Álvarez.
Jako piłkarz klubu Club Nacional de Football wziął udział wraz z reprezentacją Urugwaju w finałach mistrzostw świata w 1962 roku, gdzie Urugwaj odpadł już w fazie grupowej. Álvarez wystąpił we wszystkich trzech meczach - z Kolumbią, Jugosławią i ZSRR.
Wciąż jako gracz "Nacionalu" był w kadrze Urugwaju w finałach mistrzostw świata w 1966 roku. Urugwaj dotarł wówczas do ćwierćfinału, jednak Álvarez nie zagrał w żadnym meczu.
Nigdy nie wystąpił w turnieju Copa América.
Od 1 czerwca 1960 do 1 lipca 1967 rozegrał w reprezentacji Urugwaju 18 meczów i zdobył 1 bramkę.

</doc>
<doc id="1321463" url="https://pl.wikipedia.org/wiki?curid=1321463" title="Iskaheen">
Iskaheen



</doc>
<doc id="1321464" url="https://pl.wikipedia.org/wiki?curid=1321464" title="Lukáš Pollert">
Lukáš Pollert

Lukáš Pollert (ur. 24 marca 1970 w Pradze) – czeski kajakarz górski. Dwukrotny medalista olimpijski.
Startował w slalomie w kanadyjce-jedynce (C-1). W 1992 został mistrzem olimpijskim jeszcze w barwach Czechosłowacji. Cztery lata później zdobył srebrny medal. Karierę zakończył w 2000. Ukończył medycynę, prowadził videoblog.

</doc>
<doc id="1321465" url="https://pl.wikipedia.org/wiki?curid=1321465" title="Henryk Kitowski">
Henryk Kitowski

Henryk Kitowski (ur. 1937 w Gdyni) – polski architekt, pedagog w Państwowej Wyższej Szkole Sztuk Plastycznych w Gdańsku (obecnie: Akademia Sztuk Pięknych w Gdańsku).
Życiorys.
Studiował w Państwowej Wyższej Szkole Sztuk Plastycznych w Gdańsku, dyplom w 1961 roku na Wydziale Architektury. W latach 1961–2003 pracował w gdańskiej uczelni w Katedrze Projektowania Wstępnego i Katedrze Projektowania Architektury Wnętrz. Współautor Pomnika Obrońców Westerplatte

</doc>
<doc id="1321468" url="https://pl.wikipedia.org/wiki?curid=1321468" title="Turystyka zrównoważona">
Turystyka zrównoważona

Turystyka zrównoważona – rodzaj turystyki, mający na celu maksymalne zminimalizowanie negatywnego wpływu turystyki na środowisko naturalne i kulturę lokalną, pomagając jednocześnie w generowaniu możliwości zatrudnienia dla lokalnych mieszkańców. Celem turystyki zrównoważonej jest zadbanie o to, aby rozwój przyniósł pozytywne doświadczenie dla społeczności lokalnych, firm turystycznych oraz dla samych turystów.
Definicja.
Według UNWTO (Światowa Organizacja Turystyki).
Zrównoważona turystyka to turystyka, która prowadzi do zarządzania wszystkimi zasobami w taki sposób, aby potrzeby ekonomiczne, społeczne i estetyczne były spełnione przy jednoczesnym zachowaniu integralności kulturowej, różnorodności biologicznej, systemów podtrzymywania życia oraz nie zaburzając kluczowych procesów ekologicznych.
Światowa Organizacja Turystyki definiuje zrównoważoną turystykę jako turystykę, która spełnia potrzeby zarówno turystów, jak i regionów przyjmujących turystów, jednocześnie chroniąc je i wspierając możliwości ich rozwoju w przyszłości. Zrównoważona turystyka nie powinna być traktowana jako rodzaj produktu lub usługi, ale jako pewien etos wszystkich działań powiązanych z turystyką. Jako taka, jest integralną częścią wszystkich aspektów rozwoju turystyki i zarządzania, i nie powinna być traktowana jako element dodatkowy.
Głównym celem zrównoważonej turystyki jest zachowanie ekonomicznych i społecznych korzyści wynikających z rozwoju turystyki przy jednoczesnym zmniejszeniu lub złagodzeniu niepożądanych oddziaływań na środowisko naturalne, historyczne, kulturowe lub społeczne. Cel ten osiągany jest poprzez równoważenie potrzeb turystów z potrzebami miejsc turystycznych.
Według UNEP (Program Środowiskowy Organizacji Narodów Zjednoczonych).
Zasady zrównoważonego rozwoju odwołują się do rozwoju turystyki pod kątem jej wpływu na środowisko naturalne, aspekty ekonomiczne i społeczno-kulturowe. Jednocześnie istotne jest zachowaniu balansu pomiędzy tymi trzeba obszarami, tak, aby zapewnić ich zrównoważony rozwój w perspektywie długookresowej. A zatem, zrównoważona turystyka powinna:
Według Gołembskiego.
Według Gołembskiego celem tej koncepcji jest zintegrowanie działalności turystycznej z celami ochrony przyrody, a także kształtowaniem nowych zachowań turystów oraz organizatorów ruchu turystycznego. Te nowe postawy winy być korzystne etycznie i społecznie dla lokalnej ludności.
Turystykę zrównoważoną charakteryzuje stosowanie następujących zasad:
Podstawy definicyjne.
Najważniejszymi dokumentami dającymi podstawy definicyjne dla turystyki zrównoważonej są:
Kryteria turystyki zrównoważonej.
Globalne Kryteria Turystyki Zrównoważonej są próbą zbudowania zrozumienia zrównoważonej turystyki, a także określenia minimów, które każdy podmiot z branży turystycznej powinien chcieć osiągnąć. Powstały jako odpowiedź społeczności turystycznej na wyzwania stojące przed „Milenijnymi Celami Rozwoju” sformułowanymi przez Organizację Narodów Zjednoczonych.
Kryteria są podzielone na cztery główne grupy tematyczne:
Mimo tego, że Kryteria w swojej pierwszej wersji były stworzone na użytek dostawców zakwaterowania oraz biur podróży, mogą być tak samo wykorzystane przez wszystkie podmioty branży turystycznej. Obecnie, dalszym rozwojem Kryteriów Turystyki Zrównoważonych i promocją zrównoważonych praktyk w ogóle, zajmuje się Global Sustainable Tourism Council.

</doc>
<doc id="1321469" url="https://pl.wikipedia.org/wiki?curid=1321469" title="Emilio Walter Álvarez">
Emilio Walter Álvarez



</doc>
<doc id="1321470" url="https://pl.wikipedia.org/wiki?curid=1321470" title="Antoni Wolszlegier">
Antoni Wolszlegier

Antoni Wolszlegier, Wolszleger (ur. 13 marca 1853 w Szenfeldzie, zm. 5 stycznia 1922 w Chojnicach) – polski ksiądz rzymskokatolicki i działacz narodowy na Warmii, poseł do Reichstagu w latach 1893–1898, delegat na Polski Sejm Dzielnicowy w Poznaniu w 1918 roku.
Życiorys.
W 1873 ukończył polskie gimnazjum w Chojnicach, po czym studiował filozofię i teologię na uniwersytetach we Wrocławiu, Innsbrucku, Monachium i Würzburgu. 
W 1893 wybrano go na posła do Reichstagu z okręgu wyborczego Olsztyn–Reszel. Był pierwszym w historii posłem reprezentującym Warmię w parlamencie w Berlinie. Mandat pełnił do 1898. W 1896 zaangażował się w wydawanie "Gazety Ludowej" w Ełku. Po przegranym przez Polaków plebiscycie na Warmii w 1920 przejął majątek po bracie i osiadł w Szenfeldzie (Nieżychowice). 

</doc>
<doc id="1321472" url="https://pl.wikipedia.org/wiki?curid=1321472" title="Sen o stołku">
Sen o stołku

Sen o stołku (tytuł oryginalny: "Endërr për një karrigë") – albański film fabularny z roku 1984 w reżyserii Fehmiego Hoshafiego.
Opis fabuły.
Największym pragnieniem wicedyrektora Koli jest zastąpić obecnego dyrektora, który odchodzi na emeryturę. Jednak niepokoi go to, że fotel dyrektorski może objąć szefowa działu planowania, Vjollca. Taki przebieg wydarzeń prześladuje go nawet w snach. Jednak w rzeczywistości miejsce dyrektora zajmuje zwykła robotnica.

</doc>
<doc id="1321475" url="https://pl.wikipedia.org/wiki?curid=1321475" title="Rajkumar Santoshi">
Rajkumar Santoshi

Rajkumar Santoshi (hindi: राजकुमार सन्तोषी, też Raj Kumar Santoshi, ur. 17 sierpnia 1956 w Ćennaj) uznany przez krytykę indyjski reżyser i producent filmowy. Tworzy filmy w języku hindi w ramach Bollywoodu. Zaczynał od filmów akcji z Sunny Deolem, ale uchodzi za jednego z najciekawszych twórców filmowych w Indiach podejmujących tematy społeczne. 9 nagród (za "The Legend of Bhagat Singh", "Lajja", "Ghayal", "Pukar"), 6 nominacji. W jego filmach często gra Ajay Devgan.
Filmografia.
Filmy, które wyreżyserował do własnego scenariusza:

</doc>
<doc id="1321478" url="https://pl.wikipedia.org/wiki?curid=1321478" title="Czostków (jezioro)">
Czostków (jezioro)

Jezioro Czostków – jezioro na Pojezierzu Suwalskim. 
Niewielkie jezioro wytopiskowe o owalnym kształcie, położone przy drodze Filipów-Przerośl.
Jezioro jest zbiornikiem eutroficznym, o brzegach dość wysokich, porośniętych olszą, wierzbą i osiką. Strefę przybrzeżną porastają szuwary. Dno jest piaszczyste, w znacznych partiach muliste. 
Wokół jeziora leżą zagrody wsi Czostków. Kilkadziesiąt metrów od jeziora Czostków znajduje się jezioro Ślepak.

</doc>
<doc id="1321479" url="https://pl.wikipedia.org/wiki?curid=1321479" title="Leszek Kazimierz Pawłowicz">
Leszek Kazimierz Pawłowicz

Leszek Kazimierz Pawłowicz (ur. 1925, zm. 19 kwietnia 2008 w Warszawie) – polski dziennikarz, komentator Radia Wolna Europa i Głosu Ameryki. 
Jego przodkowie pochodzili ze Żmudzi, on sam przez lata mieszkał na emigracji w Brazylii i Stanach Zjednoczonych. Jako dziennikarz był pracownikiem amerykańskich stacji telewizyjnych ABC i CBS oraz komentatorem Radia Wolna Europa i Głosu Ameryki. Od 1979 r., pracował w Polsce gdzie piastował funkcję dyrektora warszawskiego biura CBS-News. Na emeryturze współpracował z amerykańskim magazynem World Press Review. 
Pochowany 29 kwietnia 2008 r., na Cmentarzu Czerniakowskim w Warszawie. 

</doc>
<doc id="1321481" url="https://pl.wikipedia.org/wiki?curid=1321481" title="David Maxwell Fyfe">
David Maxwell Fyfe

David Patrick Maxwell Fyfe, 1. hrabia Kilmuir GCVO (ur. 29 maja 1900 w Edynburgu, zm. 27 stycznia 1967) – brytyjski prawnik i polityk, członek Partii Konserwatywnej, minister w rządach Winstona Churchilla, Anthony’ego Edena i Harolda Macmillana.
Życiorys.
Wykształcenie odebrał w George Watson's College oraz w Balliol College na Uniwersytecie Oksfordzkim. Następnie rozpoczął pracę w British Commonwealth Union jako sekretarz Patricka Hannona. Równocześnie studiował prawo i w 1932 r. rozpoczął praktykę adwokacką w korporacji Gray’s Inn. W 1934 r. został najmłodszym do 250 lat Radcą Króla. W 1935 r. został wybrany do Izby Gmin w wyborach uzupełniających w okręgu Liverpool West Derby.
W 1942 r. otrzymał tytuł szlachecki i stanowisko Radcy Generalnego. W rządzie „dozorującym” Churchilla w 1945 r. był prokuratorem generalnym. Podczas procesu norymberskiego był asystentem brytyjskiego prokuratora, Hartleya Shawcrossa. Od sierpnia 1949 do maja 1952 r. był członkiem Zgromadzenia Parlamentarnego Rady Europy.
Po powrocie konserwatystów do władzy w 1951 r. Maxwell Fyfe został ministrem spraw wewnętrznych. W 1954 r. otrzymał tytuł 1. wicehrabiego Kilmuir i zasiadł w Izbie Lordów. Otrzymał również stanowisko lorda kanclerza. Urząd ten sprawował do „nocy długich noży” w 1962 r., kiedy to został usunięty z gabinetu. W tym samym roku otrzymał tytuły 1. hrabiego Kilmuir i barona Fyfe of Dornoch. Zmarł w 1967 r.
W 1925 r. poślubił Sylvię Harrison (1904 – 10 czerwca 1992), siostrę aktora Rexa Harrisona. David i Sylvia mieli razem dwie córki.

</doc>
<doc id="1321485" url="https://pl.wikipedia.org/wiki?curid=1321485" title="Oblężenie Mafeking">
Oblężenie Mafeking

Oblężenie Mafeking – oblężenie, które miało miejsce od 13 października 1899 do 17 maja 1900 podczas II wojny burskiej. Była to przełomowa bitwa tej wojny, zakończona zwycięstwem Brytyjczyków, którzy zahamowali ofensywę Burów. Uczyniła z dowodzącego obroną Roberta Baden-Powella brytyjskiego bohatera narodowego.
Oblężenie.
Przygotowanie i początek oblężenia.
Prace nad budową fortyfikacji wokół miasta zaczęły się 19 września, długość okopów wynosiła ok. 10 km. Prezydent Transwalu Paul Kruger wypowiedział wojnę koronie brytyjskiej 12 października 1899. Po rozkazach generała Pietera Arnoldusa Cronjé linie telegraficzne i kolejowe do Mefekingu zostały odcięte jeszcze tego samego dnia, a oblężenie zaczęło się dzień później. Miasto zostało zbombardowane 16 października, po tym jak Brytyjscy dowódcy odrzucili propozycję kapitulacji.

</doc>
<doc id="1321488" url="https://pl.wikipedia.org/wiki?curid=1321488" title="Vidhu Vinod Chopra">
Vidhu Vinod Chopra

Vidhu Vinod Chopra (ur. 5 września 1952) - uznany przez krytykę, wielokrotnie nagradzany bollywoodzki reżyser, producent i scenarzysta filmowy.
Dorastał w Srinagarze, w Kaszmirze, Indie. Zrezygnował z doktoratu w Cambridge University i wybrał studia reżyserskie the Film and Television Institute of India.
Ożenił się ze znana pisarką Anupamą Choprą. Obecnie jest obywatelem USA.

</doc>
<doc id="1321489" url="https://pl.wikipedia.org/wiki?curid=1321489" title="Okręg wyborczy Liverpool West Derby">
Okręg wyborczy Liverpool West Derby

Okręg wyborczy Liverpool West Derby powstał w 1885 r. i wysyła do brytyjskiej Izby Gmin jednego deputowanego. Okręg obejmuje dzielnice Croxteth i West Derby na przedmieściach Liverpoolu.

</doc>
<doc id="1321490" url="https://pl.wikipedia.org/wiki?curid=1321490" title="Mistrzostwa Europy w Podnoszeniu Ciężarów">
Mistrzostwa Europy w Podnoszeniu Ciężarów



</doc>
<doc id="1321493" url="https://pl.wikipedia.org/wiki?curid=1321493" title="Hrabia Kilmuir">
Hrabia Kilmuir



</doc>
<doc id="1321494" url="https://pl.wikipedia.org/wiki?curid=1321494" title="Partia Liberalna (Izrael)">
Partia Liberalna (Izrael)

Partia Liberalna (hebr.: מפלגה ליברלית ישראלית, "Miflega Libralit Yisraelit") – izraelska partia polityczna i jedną z poprzedniczek dzisiejszego "Likudu".
Historia.
Partia Liberalna została założona 25 kwietnia 1961 roku, wraz z końcem kadencji czwartego Knesetu, w wyniku połączenia Ogólnych Syjonistów i Partii Progresywnej. Nowa partia miała 14 miejsc w parlamencie. W 1961 roku wcześniejsze wybory zostały rozpisane po tym, jak Ogólni Syjoniści i "Herut" wystosowali wniosek o wotum nieufności dla rządu w związku z tzw. aferą Lawona.
W wyniku wyborów w 1961 roku, ugrupowanie otrzymało 17 miejsc w izbie, tyle samo co "Herut". Obie partie stały się więc „drugą siłą” w Knesecie, za Mapai pod przywództwem Dawida Ben Guriona. W trakcie kadencji parlamentu, oba ugrupowania połączyły się, tworząc Gahal (hebrajski akronim oznaczający „Blok Herutu i Liberałów”, גוש חרות-ליברלים, "Gusz Herut-Libralim"). Pomimo tego obie partie funkcjonowały jako oddzielne frakcje w parlamencie. Jednak nie wszyscy deputowani Partii Liberalnej byli zadowoleni z tego posunięcia. Siedmiu z nich pod przywództwem Pinchasa Rosena, utworzyło nowe ugrupowanie – Niezależnych Liberałów.
Utworzenie Gahalu było przełomowym momentem w historii izraelskiej sceny politycznej. Po raz pierwszy pojawiła się partia, która mogła stać się konkurencją dla dominacji Mapai. Pod koniec kadencji Knesetu, Gahal miał 27 miejsc w parlamencie, tylko 7 mniej niż Mapai – 34 (po odejściu z tej formacji 8 deputowanych pod przywództwem Ben Guriona, grupa ta utworzyła "Rafi").
Przed wyborami w 1973 roku, Gahal połączył się z kilkoma małymi prawicowymi partiami, włączając w to Wolne Centrum, Listę Państwową i pozaparlamentarny Ruch na rzecz Wielkiego Izraela. W wyniku tego powstał "Likud". Nowe ugrupowanie zapisało się w historii, po raz pierwszy odsuwając od władzy centrolewicę, po wyborach w 1977 roku. Partia Liberalna ostatecznie zakończyła swoją działalność w 1988 roku, kiedy "Likud" stał się partią unitarną.

</doc>
<doc id="1321499" url="https://pl.wikipedia.org/wiki?curid=1321499" title="Salon polityczny Trójki">
Salon polityczny Trójki

Salon polityczny Trójki – audycja emitowana od poniedziałku do piątku w Programie III Polskiego Radia, nadawana o godz. 8:45 (wcześniej 8:13), w formie wywiadu prowadzonego przez Beatę Michniewicz i Bartłomieja Graczaka. W przeszłości program prowadzili m.in. Monika Olejnik, Jolanta Pieńkowska, Dorota Wysocka-Schnepf, Krzysztof Skowroński, Kamil Durczok, Mikołaj Lizut, Michał Karnowski, Marcin Zaborski i Paweł Lisicki.

</doc>
<doc id="1321501" url="https://pl.wikipedia.org/wiki?curid=1321501" title="Utrecht (Południowa Afryka)">
Utrecht (Południowa Afryka)

Utrecht miasto u stóp gór Balele w prowincji KwaZulu-Natal, w Republice Południowej Afryki. W roku 1854 Burowie proklamowali tu krótkoistniejącą republikę Utrecht zajmującą obszar 32 km na 64 km.

</doc>
<doc id="1321505" url="https://pl.wikipedia.org/wiki?curid=1321505" title="Neumünster (stacja kolejowa)">
Neumünster (stacja kolejowa)

Neumünster – stacja kolejowa w Neumünster, w kraju związkowym Szlezwik-Holsztyn, w Niemczech. Według klasyfikacji Deutsche Bahn jest dworcem 3 kategorii. Znajdują się tu 3 perony.
Od 1861 funkcjonują w Neumünster zakłady naprawcze wagonów osobowych ("Ausbesserungswerke").

</doc>
<doc id="1321507" url="https://pl.wikipedia.org/wiki?curid=1321507" title="Kafr Kara">
Kafr Kara

Kafr Kara (hebr. כפר קרע; arab. كفر قرع; ang. Kafr Qara) - arabski samorząd lokalny położony w dystrykcie Hajfa, w Izraelu.
Położenie.
Leży na południe od masywu Góry Karmel, w otoczeniu miasta Barta'a, miasteczek Binjamina-Giwat Ada, Basma, Arara, kibuców Barkaj, Kefar Glikson, Regawim i Galed, oraz moszawu En Iron. Na północ od miasteczka znajduje się wojskowa baza szkoleniowa Sił Obronnych Izraela.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Na mocy tej rezolucji wioska Kafr Kara miała znaleźć się w państwie arabskim, jednak podczas wojny o niepodległość w 1948 roku wojska izraelskie opanowały całą okolicę. Po zawarciu rozejmu, wioska znalazła się na terytoriach przyznanych państwu Izrael.
Demografia.
Zgodnie z danymi Izraelskiego Centrum Danych Statystycznych w 2008 roku w osadzie żyło 15 tys. mieszkańców, wszyscy Arabowie.
Populacja osady pod względem wieku (dane z 2006):
&lt;br&gt;
Edukacja.
W miejscowości znajduje się 5 szkół podstawowych i 3 szkoły średnie. Wśród tutejszych szkół są między innymi "Al-Hilal", "Makif" oraz szkoła technologiczna "Na'amt".
W 2008 roku młodzież tutejszej arabsko-żydowskiej szkoły nakręciła film pt. „Bridge over the Wadi”, który zyskał międzynarodową popularność.
Gospodarka.
Gospodarka miejscowości opiera się na rolnictwie i hodowli drzewek oliwnych.
Transport.
Na zachód od miasteczka przebiega autostrada nr 6, brak jednak możliwości bezpośredniego wjazdu na nią. Z miasteczka wyjeżdża się na południe na drogę ekspresową nr 65.

</doc>
<doc id="1321515" url="https://pl.wikipedia.org/wiki?curid=1321515" title="Ernst Nolte">
Ernst Nolte

 
Ernst Nolte (ur. 11 stycznia 1923 w Witten, zm. 18 sierpnia 2016 w Berlinie) – niemiecki historyk, badacz dwudziestowiecznych totalitaryzmów. Był profesorem i wykładowcą na Freie Universität w Berlinie.
Jego najbardziej znaną książką jest "Faschismus in seiner Epoche" (1963), w której przeprowadził analizę związków między włoskim faszyzmem, przedwojenną francuską skrajną prawicą i narodowym socjalizmem.
W latach 1986–1987 między historykami toczył się spór, wywołany przez jego twierdzenia o hitleryzmie jako obronnej reakcji na komunizm. Kontrowersje wywołały również jego późniejsze opinie dotyczące holocaustu (twierdził on, że hitlerowski antysemityzm miał swoje racjonalne jądro związane z zaangażowaniem wielu Żydów w komunizm).
Kwestia korzeni dwudziestowiecznych totalitaryzmów stała się także przedmiotem jego sporu z francuskim historykiem François Furetem.

</doc>
<doc id="1321520" url="https://pl.wikipedia.org/wiki?curid=1321520" title="Schwedt (Oder) (stacja kolejowa)">
Schwedt (Oder) (stacja kolejowa)

Schwedt (Oder) – stacja kolejowa w Schwedt/Oder, w kraju związkowym Brandenburgia, w Niemczech. 
Znajduje się tu 1 peron. Jest to stacja końcowa linii kolejowej z Angermünde. Stacja wyposażona jest w automat do sprzedaży biletów.

</doc>
<doc id="1321521" url="https://pl.wikipedia.org/wiki?curid=1321521" title="Ma’ale Iron">
Ma’ale Iron

Ma’ale Iron (hebr. מעלה עירון; arab. كفر قرع) – samorząd lokalny położony w dystrykcie Hajfa, w Izraelu.
Położenie.
Miasteczko leży w odległości 22 km na południowy wschód od miasta Hajfy.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 11,8 tys. mieszkańców, wszyscy Arabowie.
Populacja osady pod względem wieku (dane z 2006):

</doc>
<doc id="1321522" url="https://pl.wikipedia.org/wiki?curid=1321522" title="Leo Pokrowsky">
Leo Pokrowsky

Leo Pokrowsky (ur. 1873 w Warszawie, zm. 25 grudnia 1900 w Utrechcie) – polski kapitan Rosyjskiej Armii, walczący po stronie Burów podczas drugiej wojny burskiej. Zabity w Boże Narodzenie 1900 roku, kiedy razem ze swoimi ludźmi atakował brytyjski garnizon w Utrechcie (Transwal).
Tablica pamiątkowa ku jego pamięci znajduje się w mieście Utrecht, wmurowana w kościół anglikański.

</doc>
<doc id="1321526" url="https://pl.wikipedia.org/wiki?curid=1321526" title="Gruby Mnich">
Gruby Mnich



</doc>
<doc id="1321528" url="https://pl.wikipedia.org/wiki?curid=1321528" title="Kojle">
Kojle

Kojle – jezioro na Pojezierzu Suwalskim. 
Jezioro o kształcie owalnym, od strony południowej z licznymi zatokami, za którymi wznosi się okazały masyw kemowy Tabaczyzny, porośnięty dorodnym lasem iglastym. 
Jezioro o dnie mulistym i małoprzejrzystej wodzie. Akwen o charakterze eutroficznym, dość silnie zarastające szuwarami. Bogata roślinność elodeidowa i plankton stwarzają dobre warunki pokarmowe dla ryb. 
Kojle jest jeziorem typu leszczowego. 

</doc>
<doc id="1321531" url="https://pl.wikipedia.org/wiki?curid=1321531" title="Fuzhou (stacja kolejowa)">
Fuzhou (stacja kolejowa)

Fuzhou () – stacja kolejowa w Fuzhou, w prowincji Fujian, w Chinach. Znajdują się tu trzy perony.
Stacja jest głównym węzłem komunikacyjnym prowincji Fujian. Położona jest na północnym końcu ulicy Hualin Lu, w północnej części centrum Fuzhou. Stacja połączona jest z krajową siecią kolei i obsługuje regularne połączenia do takich miast, jak Pekin, Szanghaj, Qingdao, Zhengzhou, Nankin, Nanchang, Guiyang, Changsha, Hefei, Chengdu, Chongqing i Shenzhen oraz okresowe połączenia turystyczne m.in. do i z Nanping, Longyan, Yong’an i Wuyi Shan (codzienne jest to co najmniej 16 pociągów odjeżdżających i 16 – przyjeżdżających).
Oprócz kas biletowych na dworcu, w mieście znajduje się 38 dodatkowych punktów sprzedaży biletów kolejowych. Bilety dostępne są zazwyczaj z siedmiodniowym wyprzedzeniem, zaś w okresie przed większymi festiwalami w regionie – jeszcze wcześniej.

</doc>
<doc id="1321532" url="https://pl.wikipedia.org/wiki?curid=1321532" title="Charles Krauthammer">
Charles Krauthammer

Charles Krauthammer (ur. 13 marca 1950 w Nowym Jorku, zm. 21 czerwca 2018 w Atlancie) – amerykański publicysta konserwatywny.
Publikował w dzienniku „The Washington Post”, w „The Weekly Standard” oraz „The New Republic”; członek redakcji The National Interest. Publikował także w tygodniku „Time”. Współpracował z telewizją Fox News (weekendowy panelista w programie "Inside Washington") i PBS (nocny panelista programu "Special Report with Bret Baier"). 
W 1987 otrzymał Nagrodę Pulitzera.

</doc>
<doc id="1321533" url="https://pl.wikipedia.org/wiki?curid=1321533" title="FIFA 2004">
FIFA 2004



</doc>
<doc id="1321534" url="https://pl.wikipedia.org/wiki?curid=1321534" title="Janina Stefanowicz-Schmidt">
Janina Stefanowicz-Schmidt

Janina Stefanowicz-Schmidt (ur. 17 sierpnia 1930 w Warszawie) – polska rzeźbiarka, profesor PWSSP w Gdańsku (obecna nazwa uczelni od 1996 r.: Akademia Sztuk Pięknych w Gdańsku).
Życiorys.
Studiowała w Państwowej Wyższej Szkole Sztuk Plastycznych w Gdańsku. Dyplom w 1955 r. w pracowni prof. Stanisława Horno-Popławskiego.
W latach 1981–2003 prowadziła stworzoną przez siebie Pracownię Medalierstwa i Małych Form Rzeźbiarskich. 
Na uczelni pracowała od 1954 do 2003 roku.
Autorka m.in. figury "Chrystusa frasobliwego" w czerwonym granicie ("1964") w Kaplicy Kapłańskiej w bazylice Mariackiej Wniebowzięcia NMP w Gdańsku, portalu w kościele Ojców Pallotynów w Gdańsku Wrzeszczu, wystroju prezbiterium kościoła ("1995–2001") pod wezwaniem Zmartwychwstania Pańskiego w Gdańsku.

</doc>
<doc id="1321535" url="https://pl.wikipedia.org/wiki?curid=1321535" title="Parchim (stacja kolejowa)">
Parchim (stacja kolejowa)

Parchim – stacja kolejowa w Parchim, w kraju związkowym Meklemburgia-Pomorze Przednie, w Niemczech. Znajdują się tu 3 perony.

</doc>
<doc id="1321540" url="https://pl.wikipedia.org/wiki?curid=1321540" title="Puchar Świata w Kolarstwie Górskim">
Puchar Świata w Kolarstwie Górskim



</doc>
<doc id="1321542" url="https://pl.wikipedia.org/wiki?curid=1321542" title="Leverkusen-Rheindorf">
Leverkusen-Rheindorf

Leverkusen-Rheindorf – przystanek kolejowy w Leverkusen, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1321543" url="https://pl.wikipedia.org/wiki?curid=1321543" title="Groß Schierstedt">
Groß Schierstedt

Groß Schierstedt – dzielnica miasta Aschersleben w Niemczech, w kraju związkowym Saksonia-Anhalt, w powiecie Salzland.
Do 31 grudnia 2008 Groß Schierstedt było samodzielną gminą należącą do wspólnoty administracyjnej Aschersleben/Land

</doc>
<doc id="1321544" url="https://pl.wikipedia.org/wiki?curid=1321544" title="Veronica Cartwright">
Veronica Cartwright

Veronica A. Cartwright (ur. 20 kwietnia 1949 w Bristolu w Wielkiej Brytanii) – brytyjska aktorka filmowa i telewizyjna.
Życiorys.
Jako dziecko, razem z rodzicami i młodszą siostrą Angelą, wyemigrowała do Stanów Zjednoczonych. W wieku ośmiu lat rozpoczęła karierę dziecięcej modelki. Wystąpiła również w kilku spotach reklamowych. Rok później miał miejsce jej debiut na kinowym ekranie. Veronica wystąpiła w filmie "In Love and War". Praca na planie tak bardzo jej się spodobała, że postanowiła kontynuować karierę aktorską. Kolejną role zagrała w serialu stacji CBS "Leave it to Beaver". Przez parę lat grywała głównie w serialach familijnych.
Na początku lat sześćdziesiątych zaczęła dostawać pierwsze znaczące role filmowe. Wystąpiła u boku Shirley MacLaine i Audrey Hepburn w dramacie "Niewiniątka". Została wówczas zauważona przez samego Alfreda Hitchcocka, który powierzył jej najważniejszą rolę dziecięcą w dreszczowcu "Ptaki". Krytyka była zachwycona rolą młodej aktorki. Veronica jednak przez kolejne lata występowała głównie w telewizji. Za jeden z projektów tv – "Tell Me Not in Mournful Numbers" – została w wieku piętnastu lat nagrodzona nagrodą Emmy. Zagrała młodą dziewczynę, która po nieudanej próbie samobójczej trafia do szpitala psychiatrycznego. W roku 1968 postanowiła na kilka lat przerwać karierę. Gdy miała dziewiętnaście lat, wyszła za mąż za Richarda Gatesa.
Pierwszą dorosłą rolą była postać Harlene, gwiazdy niemych erotyków, w filmie "Cięcie" Johna Byruma. Niedługo potem artystka rozwiodła się z mężem, jednak do dziś nie żałuje udziału w tym filmie i często podkreśla, że to jedna z jej najistotniejszych ról. Film nie okazał się przebojem, lecz rola Cartwright nie przeszła bez echa. Aktorka udzielała wiele wywiadów i w 1976 roku pojawiła się na rozkładówce magazynu "Playboy". W drugiej połowie lat siedemdziesiątych zaczęła dostawać coraz ciekawsze propozycje. Miło wspomina prace na planie filmu "Idąc na południe", poznała bowiem wówczas weterana kina Jacka Nicholsona. Następnie Veronica zaczęła grać głównie w popularnych filmach science-fiction. Pierwszym z nich była kultowa "Inwazja łowców ciał", gdzie jej filmowym mężem był Jeff Goldblum. Przełomem okazał się występ w filmie Ridleya Scotta "Obcy – ósmy pasażer Nostromo". Film okazał się przebojem, a aktorów grających główne role uczynił gwiazdami. Veronica została za swoją kreację nagrodzona Saturnem dla najlepszej aktorki drugoplanowej.
W latach osiemdziesiątych poślubiła reżysera Richarda Comptona. W tym czasie Veronica zagrała jedną z głównych ról w przeboju "Pierwszy krok w kosmos" i przygodowym "Locie nawigatora". Niedługo później urodziła syna Dakote. Sukcesem okazała się rola w komedii "Czarownice z Eastwick". Aktorka zagrała w niej rolę nawiedzonej przez diabła Felicci Alden, a na ekranie partnerowali jej Jack Nicholson, Cher, Susan Sarandon i Michelle Pfeiffer. Od czasu do czasu pojawiała się w filmach męża, m.in. w jednym z odcinków popularnego serialu "Słoneczny patrol".
W latach dziewięćdziesiątych skupiła się głównie na rolach w telewizji. Zagrała rolę reporterki Patricii Benedict w "Córce Hitlera". W 1992 roku ponownie zagrała z Jackiem Nicholsonem, tym razem w komedii "Kłopoty z facetami". Pamiętna pozostaje również rola Cartwright w "".
Kolejne lata nie przyniosły Veronice wiele ról filmowych. Aktorka grywała głównie epizodyczne role w komediach. Znalazła za to swoje miejsce w telewizji. Była kilkakrotnie nominowana do nagrody Emmy za role w popularnych serialach: "Ostry dyżur" i "Z Archiwum X". Jej kariera stanęła w miejscu. Grywała głównie w niskobudżetowych produkcjach i filmach tv, a także coraz częściej pojawiała się w filmach dokumentalnych. W roku 2001 zyskała popularność wśród nastolatków dzięki roli w młodzieżowej komedii "Straszny film 2". Parodiowała tam postać Chris McNeil ze słynnego horroru "Egzorcysta", a jej filmową córką była gwiazda "American Pie" Natasha Lyonne. Krytycy docenili jej rolę w niezależnej produkcji "Straight-Jacket", przyznając jej w 2005 roku nagrodę Glitter.
Obecnie Veronica gra zarówno w zwariowanych komediach ("Nowożeńcy"), jak i zachwalanych przez krytykę dramatach ("Kinsey", "Za drzwiami sypialni"). Niedawno powróciła do ról w kinie sci-fi; wystąpiła w kilku odcinkach serialu "Inwazja" oraz w filmie pod tym samym tytułem, gdzie partnerowała m.in. Nicole Kidman i Danielowi Craigowi.
W 2014 roku powtórzyła rolę Joan Lambert w grze komputerowej "" ("Alien: Isolation"; był to występ głosowy). Następnie zagrała w horrorze "The Town That Dreaded Sundown" ('14).

</doc>
<doc id="1321545" url="https://pl.wikipedia.org/wiki?curid=1321545" title="4 Dywizja Pancerna">
4 Dywizja Pancerna

Niemiecka dywizja pancerna:
Kanadyjska dywizja pancerna:

</doc>
<doc id="1321546" url="https://pl.wikipedia.org/wiki?curid=1321546" title="Oblężenie Nicei (1543)">
Oblężenie Nicei (1543)

Oblężenie Nicei – oblężenie miasta przez sprzymierzoną armię francusko-osmańską, które miało miejsce w dniach 5 sierpnia – 7 września 1543 w trakcie wojny Franciszka I z Karolem V Habsburgiem (1542–1544) toczonej w ramach wojen włoskich. 
Po podpisaniu umowy pomiędzy królem francuskim Franciszkiem I a Osmanami, sułtan Sulejman I Wspaniały wysłał flotę korsarską pod wodzą Chajr ad-Dina Barbarossy na wody zatoki nicejskiej z rozkazem zaatakowania miasta. Krótko potem lądowa armia francuska dotarła pod miasto, rozpoczynając trwające miesiąc oblężenie. Po miesiącu walk armia Franciszka I wycofała się po nadciągnięciu sił Karola V. 
Sytuacja wyjściowa.
Zarówno Francja Franciszka I jak i Hiszpania Karola V miały swoje interesy w Italii. W tej sytuacji doszło do wybuchu konfliktu pomiędzy oboma władcami o wpływy w miastach włoskich. Franciszek I podjął też próby zawarcia porozumienia z księciem Sabaudii, który kontrolował strategicznie ważne przełęcze alpejskie. Z tych samych powodów z księstwem Sabaudii zamierzał porozumieć się Karol V. Urzędujący ówcześnie Karol III, wuj Franciszka I i szwagier Karola I, nie był początkowo zainteresowany poparciem dla żadnej ze stron. Nadał jednak Karolowi V kilka księstw w Piemoncie, co spotkało się ze zdecydowanym sprzeciwem Franciszka I, który zażądał nadania mu hrabstwa Nicei, mającego ważne położenie strategiczne. W tej sytuacji do sporu włączył się papież Klemens VII, który starał się nakłonić obu władców do podpisania układu pokojowego. Franciszek I zgodził się, żądając jednak aby rozmowy toczono w Nicei, a miasto w trakcie rokowań miało znajdować się pod opieką papieską. Karol III, obawiając się podstępu, odmówił jednak spotkania. 
Sojusz Franciszka I z Turcją.
Trudną sytuację skomplikowała dodatkowo postawa sprzymierzeńca Francuzów genueńskiego admirała Andrea Dorii, który przeszedł na stronę Habsburgów. Tym samym król francuski stracił większą część swojej floty i panowanie na Morzu Śródziemnym. Nowych sprzymierzeńców znalazł w końcu w Osmanach (Zresztą pierwsze kontakty z Turkami nawiązał już po bitwie pod Pawią w roku 1525, po której władca dostał się do niewoli). Jego matka Luiza Sabaudzka przyczyniła się w znacznym stopniu do tego, uzyskując wsparcie tureckie. W roku 1536 Franciszek zawiązał sojusz z sułtanem Sulejmanem, który zagwarantował mu pomoc w wojnie z Karolem V. 
Od roku 1453 Osmanowie po zdobyciu Konstantynopola byli w posiadaniu całego półwyspu Bałkańskiego, atakując habsburskie posiadłości w tym stolicę Wiedeń. Pomimo odparcia Turków, stale istniało zagrożenie z ich strony. Z obawy przed Turkami większość państw europejskich zawiązała sojusz antyturecki. Alians Franciszka z Turcją był szokującą wiadomością dla wielu krajów, tym bardziej że Franciszek I zaledwie trzy lata wcześniej uzyskał pomoc ze strony samego papieża. 
Wojna sabaudzka.
Po śmierci w październiku 1535 r. księcia Mediolanu Franciszka II Sforzy, Karol V objął władzę w księstwie Mediolanu. Skłoniło to Franciszka I do wystąpienia przeciwko rywalowi. Władca francuski pomaszerował do księstwa Sabaudii, dokąd wycofał się Karol III. Jego całe królestwo dostało się w ręce Franciszka I z wyjątkiem miast Nicea oraz Vercelli. Karol wraz ze swoją rodziną schronił się w zamku nicejskim. 
W odpowiedzi na krok Franciszka I, Karol V wkroczył latem 1536 r. do Prowansji, gdzie nie odniósł jednak większego sukcesu. Francuzi niszczyli główne ośrodki zaopatrzenia przeciwnika, unikając walnej bitwy, schronili się w umocnionym obozie w Avignon. Armia cesarska krótko potem została zmuszona na skutek głodu i chorób do wycofania się z tego regionu. Francuzi, którzy także mieli problemy zaopatrzeniowe, nie byli w stanie kontynuować jednak walk z Karolem III. 
Obie strony zamierzały się jednak porozumieć, wobec czego obaj władcy uzgodnili spotkanie w Nicei pod patronatem ówczesnego papieża Pawła III. Karol V wylądował dnia 5 maja w Villafrance, położonym kilka km od Nicei, w tym czasie papież wyruszył z Rzymu w drogę do Nicei. Niespodziewanie jednak Karol III odmówił spotkania w mieście. Władca chciał spotkać się w innym miejscu, na co nie zgodził się papież. Karol V pozostał zatem na swoim okręcie admiralskim. Franciszek I nie pojawił się natomiast osobiście, wysyłając tylko swoich przedstawicieli. Pomimo trudnej sytuacji dnia 18 czerwca władcom udało się zawrzeć zawieszenie broni, które miało trwać 10 lat, a w rzeczywistości przetrwało zaledwie 4 lata.
Przygotowania do oblężenia.
W trakcie rozejmu Franciszek I podjął rozmowy z Osmanami, których wsparcie zamierzał zapewnić sobie na wypadek zerwania umowy przez Habsburgów. W roku 1541 w Konstantynopolu zamordowano na wniosek cesarza francuskiego ambasadora Antoine Rincona. Skłoniło to Franciszka I do nacisków na sułtana, od którego zażądał decyzji w kwestii pomocy. Sułtan początkowo dał odpowiedź wymijającą, oddalając decyzję o dwa lata. W końcu jednak uległ naciskom Francji i nakazał flocie Cheir ed-Din Barbarossy wypłynięcie w morze. Dowódca floty miał spotkać się z królem francuskim i dowódcą gwardii królewskiej Antoine Paulinem, którym zamierzał przekazać od sułtana zapewnienie wsparcia. 
Flota turecka licząca 110 galer i 14 000 ludzi popłynęła w kierunku Marsylii, gdzie spotkała się z flotą francuską Paulina liczącą 40 galer. Dnia 16 czerwca część floty francuskiej pojawiła się w pobliżu Nicei. Liczącą 17 galer strażą przednią dowodził namiestnik Prowansji hrabia Louis de Grignan, któremu pomagał nicejczyk Benedetto Grimaldi. 
W okolicy Lympia cztery galery starały się wysadzić na ląd swoich ludzi, jednak zamierzenie to nie powiodło się. Żołnierze francuscy zostali odparci i zmuszeni do ucieczki. Ciężko ranny kapitan tej eskadry na krótko przed śmiercią zdążył jeszcze wyjawić przeciwnikowi informację o nadciągających okrętach tureckich. Kilka dni później dnia 5 lipca 1543 r. 110 galer tureckich wzięło kurs z Marsylii na Niceę. Przebywający w mieście Karol III wydał rozkaz wzmocnienia stanowisk obronnych. 
Tymczasem pomiędzy Franciszkiem I a Barbarossą trwał spór na temat przyśpieszenia akcji, czego domagał się admirał turecki. Wzmógł on nacisk na Paulina, który początkowo opierał się szybkiej akcji. Barbarossa dał jednak do zrozumienia królowi, że przybył tu po to, aby szybko zdobyć miasto i uzyskać za to wynagrodzenie, a przeciągające się walki mogłyby mu to uniemożliwić.
Oblężenie Nicei.
Miasto było słabo przygotowane do oblężenia. Cesarz przebywał w tym czasie w innej części swojego kraju, w związku z czym Nicea zdana była jedynie na sześć kompanii arkebuzerów oraz solidne mury miejskie, bronione przez trzystu ludzi. Do obrony dzielnic mieszkalnych Karol III wyznaczył Andreę Odineta, natomiast obroną zamku miał dowodzić były rycerz zakonu joannitów Paolo Simeoni de'Bardi, którego nadejścia pilnie oczekiwano. 
Obrońcy mieli naprzeciw siebie siły Barbarossy (14 000 ludzi) oraz flotę Paulina (7 000 ludzi). Dnia 11 sierpnia dołączyło do nich kolejne 12 000 żołnierzy, których przyprowadził Francois de Burbon-Vendome hrabia Enghien. Po stronie francuskiej była też toskańska kompania pod wodzą Leone Strozzi i wolny korpus Paulina. 
Podczas gdy armia francuska maszerowała w kierunku Nicei, Barbarossa rozpoczął działania oblężnicze. Dnia 5 sierpnia Turcy wysadzili na ląd 75 dział oblężniczych. Krótko później dwóch wysłanników z miasta podjęło próbę przedarcia się do Barbarossy, z którym zamierzali pertraktować. Zostali dopuszczeni jednak tylko do Paulina, który dał im do zrozumienia, że ich jedyną szansą jest kapitulacja. Następnego dnia, 6 sierpnia, posłaniec Paulina zażądał poddania miasta Francuzom, co spotkało się z odmową Karola III. 
Dnia 7 sierpnia na ląd zeszły z okrętów wojska tureckie, które przypuściły atak na miasto. W toku walk pojawił się także de'Bardi na czele 50 ludzi, który zajął pozycje w zamku. Walki toczone cały dzień zakończyły się porażką Turków. Następne dwa dni upłynęły spokojnie, dopiero 10 sierpnia oblegający ponownie zażądali kapitulacji i tym razem odrzuconej przez Karola III. 
Dnia 11 sierpnia pod miasto nadeszły wojska hrabiego Enghien. Paulin nakazał dezerterowi Sabaudzkiemu Grimaldiemu udanie się wraz z francuskim posłańcem i przekazanie ultimatum obrońcom. Gdy ten tylko jednak pojawił się on przed bramami miasta, został aresztowany i uwięziony w zamku. Po trzech godzinach niewoli Grimaldi został stracony przez uduszenie. Jako przestrogę, obrońcy powiesili ciało Sabaudczyka za nogę na blance murów miejskich. Francuski posłaniec, chroniony prawem wojennym, powrócił do obozu z odmowną odpowiedzią. 
W dniach 12-14 sierpnia ataki ponawiano. 14 sierpnia jedna z wystrzelonych z zamku kul trafiła syna Barbarossy, który w zemście nakazał ściąć znajdujących się w niewoli tureckiej jeńców złapanych 7 sierpnia. Rankiem 15 sierpnia 120 galer ustawiło się przed samym miastem. O godz. 8 rano okręty rozpoczęły ostrzał Nicei. Udało się im nawet dokonać kilku wyłomów w murach miejskich. W miejscach tych atakujący przy pomocy drabin próbowali bezskutecznie wedrzeć się do miasta. 
Nie mniej ciężkie walki toczono po przeciwnej stronie twierdzy. W jednym z miejsc, mieszkańcy miasta nie byli w stanie powstrzymać Turków, którzy wdrapali się na mur, gdzie osadzili nawet chorągiew z półksiężycem. Chorągiew została jednak szybko zrzucona, a duży wkład w ten czyn mieli mieszczanie pracujący na polach w tym wiele kobiet. W ślad za nimi uderzyli żołnierze nicejscy, którzy zmusili Turków do wycofania się. Nie ma wystarczających dowodów na potwierdzenie relacji o zdobyciu chorągwi przez kobiety, niemniej jednak kolejne ataki na Niceę, od tego momentu nie przyniosły żadnego rezultatu. 
Przez kolejne dni wojska francusko-tureckie pustoszyły okolicę. Ponowiono także ostrzał miasta. Tylko jednego dnia 16 sierpnia wystrzelono na Niceę 965 kul armatnich. Karol III obawiał się, że mury nie wytrzymają tak silnego ostrzału, podjął zatem rozmowy z hrabią de Enghien, po czym 23 sierpnia Francuzi wkroczyli do miasta, zajmując kwatery w obszarach mieszkalnych. Turkom nie zezwolono na wejście do Nicei, wobec czego flota odpłynęła do Villafrance. Mocno zdziesiątkowani obrońcy Nicei schronili się natomiast w cytadeli. 
Dnia 24 sierpnia hrabia de Enghien zaoferował obrońcom cytadeli, opuszczenie pozycji przed planowanym ostrzałem. Z propozycji tej skorzystało około 500 osób, głównie kobiet, starców i dzieci. Cztery dni później walka wybuchła na nowo z wielką siłą. Dnia 2 września nastąpiła kolejna trzydniowa przerwa. 5 września posłaniec Enghiena po raz ostatni zwrócił się do obrońców zamku z żądaniem kapitulacji. I tym razem zostało ono odrzucone. 
Kłopoty nie ominęły także Francuzów, którym zaczął kończyć się proch. Po pomoc zwrócili się więc ponownie do Barbarossy. W tym samym czasie nadeszła wiadomość o nadciągającej armii cesarskiej. 6 sierpnia nastały gwałtowne deszcze, które zamoczyły proch strzelniczy. W tej sytuacji dzień później Francuzi zabierając działa, wycofali się na okręty. Turcy pozostali jeszcze jeden dzień, pustosząc okolicę. Wycofujące się z Nicei wojska de Enghiena podpaliły budynki mieszkalne. Następnie Francuzi wycofali się w kierunku rzeki Var na granicę z Francją. Także Turcy opuścili ten region i pożeglowali do Tulonu. Kilka godzin później w okolice Nicei dotarła armia cesarska.
Podsumowanie.
Oblężenie Nicei dla Francuzów nie oznaczało ani zwycięstwa ani porażki. Konflikt pomiędzy Francją a Hiszpanią o panowanie w Górnej Italii po krótkich walkach zakończono na jakiś czas podpisaniem pokoju w Crepy. Franciszek I zmuszony został zrezygnować ze swoich zdobyczy w Italii. Jednak już wkrótce wojna wybuchła z nową mocą w roku 1547. 

</doc>
<doc id="1321548" url="https://pl.wikipedia.org/wiki?curid=1321548" title="Bertrand de Déaulx">
Bertrand de Déaulx

Bertrand de Déaulx (zm. 21 października 1355 w Awinionie) – francuski kardynał okresu tzw. niewoli awiniońskiej.
Życiorys.
Pochodził z Blauzac w południowej Francji. W 1319 został wybrany arcybiskupem Embrun. W 1333 papież Jan XXII wysłał go do Włoch, gdzie dołączył do legacji kardynała Bertrand du Pouget, jego współpraca z nim nie układała się jednak dobrze. W maju 1335 zastąpił kardynała Pouget na stanowisku legata w Rzymie i prowincji Patrymonium św. Piotra. Pełniąc tę funkcję wydał wiele zarządzeń, które potem stanowiły podstawę dla konstytucji kardynała Gil Álvarez de Albornoz. Wkrótce potem papież Benedykt XII wezwał go do Awinionu i mianował kardynałem prezbiterem S. Marci (18 grudnia 1338). Jednocześnie zrezygnował z arcybiskupstwa w Embrun. Uczestniczył w konklawe 1342. Służył jako legat Klemensa VI w Katalonii (1344) i na Sycylii (1346). W latach 1346-1348 sprawował urząd wikariusza generalnego Włoch. W tym czasie musiał stawić czoła wystąpieniom Cola di Rienzo (1347). 4 listopada 1348 został biskupem diecezji suburbikarnej Sabina. Brał udział w konklawe 1352. Zmarł w Awinionie.

</doc>
<doc id="1321550" url="https://pl.wikipedia.org/wiki?curid=1321550" title="Westdorf (Aschersleben)">
Westdorf (Aschersleben)

Westdorf – dzielnica miasta Aschersleben w Niemczech, w kraju związkowym Saksonia-Anhalt, w powiecie Salzland.
Do 31 grudnia 2008 Westdorf było samodzielną gminą należącą do wspólnoty administracyjnej Aschersleben/Land.

</doc>
<doc id="1321554" url="https://pl.wikipedia.org/wiki?curid=1321554" title="4 Kanadyjska Dywizja Pancerna">
4 Kanadyjska Dywizja Pancerna

4 Kanadyjska Dywizja Pancerna ("4th Canadian Armoured Division") − kanadyjska dywizja pancerna z okresu II wojny światowej. Sformowana jako 4 Kanadyjska Dywizja Piechoty we wrześniu 1940. W 1942 została przeorganizowana w dywizję pancerną i wysłana do Wielkiej Brytanii. Weszła do linii w lipcu 1944 w Normandii jako część II Korpusu Kanadyjskiego i wzięła udział w bitwie pod Falaise obok polskiej 1 Dywizji Pancernej. Następnie walczyła w Europie Zachodniej aż do kapitulacji Niemiec w maju 1945.

</doc>
<doc id="1321555" url="https://pl.wikipedia.org/wiki?curid=1321555" title="Lista Bojowników">
Lista Bojowników

Lista Bojowników (hebr. רשימת הלוחמים, "Reszimat ha-Lochamim") − partia polityczna w Izraelu działająca w latach 40. i 50. XX wieku.
Historia.
Lista Bojowników kontynuowała tradycje "Lechi", paramilitarnej organizacji, działającej w Palestynie przed utworzeniem Izraela. Była ona określana przez Brytyjczyków, ONZ i większość tamtejszej społeczności żydowskiej jako organizacja terrorystyczna. Uwikłana była w cały szereg kontrowersyjnych wydarzeń, takich jak zabójstwo lorda Moyne i masakra w Dajr Jasin. "Lehi" została rozwiązana, a jej członkowie wcieleni do Sił Obrony Izraela w maju 1948 roku. Pomimo tego, część z nich kontynuowała niezależną działalność w Jerozolimie. Została ona siłą przerwana po zabójstwie mediatora ONZ, hrabiego Folke Bernadotte 17 września 1948 roku.
Po ostatecznym zakończeniu działalności "Lechi", jej lewicowi członkowie utworzyli partię polityczną – Listę Bojowników, która miała reprezentować tę grupę podczas wyborów w 1949 roku. Nr 1 na liście wyborczej obsadził Natan Jelin-Mor, były przywódca "Lechi", który w trakcie wyborów znajdował się w więzieniu (odbywał karę 8 lat pozbawienia wolności za udział w zabójstwie hrabiego Bernadotte'a). Ugrupowanie otrzymało 1,2% głosów, co dało mu jedno miejsce w Knesecie. Jellin-Mor został zwolniony z więzienia, aby mógł sprawować mandat poselski. Utracił go jednak w wyniku wyborów w 1951 roku, kiedy to Lista Bojowników nie przekroczyła progu wyborczego.
Politycy.
Poseł w pierwszym Knesecie.
Poseł wybrany w wyborach w 1949: Natan Jelin-Mor

</doc>
<doc id="1321560" url="https://pl.wikipedia.org/wiki?curid=1321560" title="Marek Freudenreich">
Marek Freudenreich

Marek Freudenreich (ur. 3 maja 1939 w Poznaniu) – polski grafik, twórca plakatów, pedagog PWSSP w Gdańsku.
Życiorys.
Studiował w Akademii Sztuk Pięknych w Warszawie, dyplom w 1963 r. w pracowni profesora Henryka Tomaszewskiego. W Państwowej Wyższej Szkole Sztuk Plastycznych w Gdańsku (obecna nazwa: Akademia Sztuk Pięknych w Gdańsku) pracował w latach 1972–1983, prowadził Pracownię Podstaw Projektowania Graficznego. Od 2009 roku pracuje na Wydziale Sztuki Nowych Mediów w Polsko-Japońskiej Akademii Technik Komputerowych w Gdańsku.

</doc>
<doc id="1321563" url="https://pl.wikipedia.org/wiki?curid=1321563" title="Furajdis">
Furajdis

Furajdis (hebr. פוריידיס; arab. فريديس; pol. "Mały Ogród Rajski") – samorząd lokalny położony w dystrykcie Hajfa, w Izraelu.
Położenie.
Leży na południowym krańcu masywu górskiego Karmel, w otoczeniu miasteczek Zichron Ja’akow, moszawów Dor, En Ajjala, Ofer, Bat Szelomo, kibucu Nachszolim, oraz wioski młodzieżowej Me’ir Szefeja.
Historia.
Osada została założona w 1880 roku przez Beduinów z plemienia el-Awarna. Nazwa odnosi się do ogrodu Eden. Jest to jedna z nielicznych ocalałych arabskich wiosek, które ocalały na równinie nadmorskiej podczas wojny domowej w Mandacie Palestyny w 1948 roku. Jej mieszkańcy byli znani z dobrych stosunków z sąsiednimi żydowskimi osadami, których mieszkańcy interweniowali by oszczędzić los swoich sąsiadów. W 1952 roku osada otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w osadzie żyło 10,7 tys. mieszkańców, wszyscy Arabowie.
Populacja osady pod względem wieku (dane z 2006):
Edukacja i kultura.
W miejscowości znajdują się szkoły: "Al-Shafa’i", "Al-Faruk", "New Al-Faruk" i "Al-Sadik". W miejscowości znajduje się ośrodek kultury, centrum sportowe i boisko do piłki nożnej.
Gospodarka.
Gospodarka miejscowości opiera się na rolnictwie, sadownictwie i uprawach w szklarniach.
Transport.
Wzdłuż zachodniej granicy miejscowości przebiega droga ekspresowa nr 4, a wzdłuż południowej granicy przebiega droga ekspresowa nr 70.

</doc>
<doc id="1321566" url="https://pl.wikipedia.org/wiki?curid=1321566" title="Borne (Saksonia-Anhalt)">
Borne (Saksonia-Anhalt)

Borne – gmina w Niemczech, w kraju związkowym Saksonia-Anhalt, w powiecie Salzland, w gminie związkowej Egelner Mulde.

</doc>
<doc id="1321567" url="https://pl.wikipedia.org/wiki?curid=1321567" title="Nea Pendeli">
Nea Pendeli

Nea Pendeli (gr. "Νέα Πεντέλη") – miejscowość w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny, w gminie Pendeli. W 2011 roku liczyła 7198 mieszkańców. Położona w granicach Wielkich Aten.

</doc>
<doc id="1321569" url="https://pl.wikipedia.org/wiki?curid=1321569" title="Augsburg-Oberhausen (stacja kolejowa)">
Augsburg-Oberhausen (stacja kolejowa)

Augsburg-Oberhausen – stacja kolejowa w Augsburgu, w kraju związkowym Bawaria, w Niemczech.
Położenie.
Stacja kolejowa Augsburg-Oberhausen znajduje się w dzielnicy Oberhausen, na północny zachód od centrum Augsburga, pod adresem Ulmer Straße 53. Jest drugą co do ważności stacją kolejową w mieście, zaraz po głównej stacji kolejowej Augsburg Hauptbahnhof.
Historia.
W 1844 roku zbudowano stację Oberhausen dla linii Augsburg – Donauwörth, jednej z pierwszych sekcji Kolei Ludwika Północ-Południe (niem. "Ludwig-Süd-Nord-Bahn", LSNB, nazwanej tak na cześć króla Bawarii Ludwika I). Początkowo była to stacja końcowa, wyznaczająca koniec odcinka Augsburg – Nordheim (koło Donauwörth), a dopiero po ukończeniu tej linii w 1854 roku stała się stacją przelotową. W tym samym roku 1854 zbudowano Kolej Maksymiliana (niem. "Maximilians-Bahn") Augsburg – Ulm, przechodzącą przez stację Oberhausen, a później, w 1900 roku, lokalną linię kolejową do Welden.
Charakterystyka.
Dworzec Augsburg-Oberhausen jest stacją przelotową. Posiada 4 perony i 7 krawędzi peronowych. Krawędzie peronowe 1 do 3 mają długość po ok. 324 m, numery 4 i 5 po 300 m, kolejna, 6 ma 184 m długości, a 7 ma długość 245 m.
Dostęp do pociągów odbywa się poprzez przejście podziemne dla pieszych. W budynku stacji znajdują się automaty biletowe i różne sklepy. Przed budynkiem stacji znajduje się Helmut-Haller-Platz z dużym przystankiem tramwajowym i autobusowym. Przed wejściem na dworzec znajduje się postój taksówek.
Dzieje budynku dworcowego.
Pierwszy dworzec z 1844 r. był okazałym, lecz prostym, prostokątnym budynkiem, nakrytym dwuspadowym dachem naczółkowym. W latach 1931/32 zastąpiono go nowym budynkiem, zbudowanym nieco na południe od starej stacji w stylu modernizmu, istniejącym do dzisiaj. Jest to budowla składająca się z dwóch prostopadłościanów, z dwukondygnacyjnym skrzydłem hali dworcowej i czterokondygnacyjnym skrzydłem administracyjno-biurowym, nakrytymi płaskimi dachami. Jest dziś obiektem zabytkowym, wpisanym na listę zabytków architektury w Augsburgu (niem. "Liste der Baudenkmäler in Augsburg") pod nr D-7-61-000-1206.

</doc>
<doc id="1321570" url="https://pl.wikipedia.org/wiki?curid=1321570" title="Amanita echinocephala">
Amanita echinocephala

Amanita echinocephala (Vitt.) Quél.) – gatunek grzybów należący do rodziny muchomorowatych ("Amanitaceae"). Nazwa pochodzi od greckiego słowa "echinocephalus" oznaczające "kolczastogłowy".
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1835 r. Carlo Vittadini nadając mu nazwę "Agaricus eichenocephalus". Obecną, uznaną przez Index Fungorum nazwę nadał mu w 1872 r. Lucien Quélet, przenosząc go do rodzaju "Amanita".
Morfologia.
Średnica 5–16 cm. Początkowo śnieżnobiały, z czasem kremowy do jasnoszarego. Na kapeluszu znajdują się białawe, kolcokształtne brodawki, głównie na jego środku. Brzeg kapelusza młodych owocników ma ząbkowany, nieregularny rąbek.
Drobne, gęsto ściśnięte, różnej długości. Początkowo mają kolor blado turkusowy lub zielonawy, później szarawy do żółtawego, co jest cechą charakterystyczną tego grzyba. 
Wysokość 8–16 cm, grubość 1–2 cm. Tuż pod blaszkami jest otoczony płatowatym, pożłobkowanym, zwisającym pierścieniem. Trzon wyrasta z grubej bulwy otoczonej pasem brodawek, która zaostrzonym końcem tkwi w ziemi. Powierzchnia trzonu jest biaława, lekko żółtozielonkawa lub oliwkowozielonkawa.
Przypomina kolorem blaszki. Zapach i smak nieprzyjemny.
Biały. Zarodniki elipsoidalne, gładkie, amyloidalne, o rozmiarach 9,5–11,5 × 6,5–8 μm.
Występowanie i siedlisko.
Występuje tylko w Europie, brak go w Ameryce Północnej. Jest rzadki. W Polsce rzadki, ma 3 potwierdzone stanowiska głównie na południu kraju.
Rośnie na ziemi, głównie pod bukami na glebach zasadowych.
Znaczenie.
Grzyb mykoryzowy. Grzyb niejadalny: wartość spożywcza nieznana. Odradza się zbierania ze względu na możliwość pomylenia z trującymi gatunkami muchomorów.
Gatunki podobne.
Najbardziej podobny jest muchomor szyszkowaty (Amanita strobiliformis). Podobne jest też wiele innych gatunków z sekcji "Lepidella".

</doc>
<doc id="1321574" url="https://pl.wikipedia.org/wiki?curid=1321574" title="Bogusław Jagiełło">
Bogusław Jagiełło

Bogusław Józef Jagiełło (ur. 20 marca 1960 r.) – gorzowski artysta (obecnie jednak mieszka i tworzy w Kłodawie – miejscowości koło Gorzowa Wlkp.). Studiował grafikę na Akademii Sztuk Pięknych w Poznaniu. Obecnie jednak zajmuje się głównie malarstwem.
W przeszłości zajmował się również:

</doc>
<doc id="1321575" url="https://pl.wikipedia.org/wiki?curid=1321575" title="Glinde (Barby)">
Glinde (Barby)

Glinde – dzielnica miasta Barby w Niemczech, w kraju związkowym Saksonia-Anhalt, powiecie Salzland.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Saale.

</doc>
<doc id="1321576" url="https://pl.wikipedia.org/wiki?curid=1321576" title="Jan Brzeźny">
Jan Brzeźny

Jan Brzeźny (ur. 11 czerwca 1951 w Olesznej) – polski kolarz szosowy, dwukrotny zwycięzca Tour de Pologne, olimpijczyk z Montrealu (1976), wielokrotny mistrz i reprezentant Polski.
Kariera sportowa.
Karierę rozpoczął w LZS Huragan Dzierżoniów, w latach 1972–1973 występował w Legii Warszawa (gdzie trenował go Andrzej Trochanowski), w latach 1974–1983 w Dolmelu Wrocław (gdzie jego trenerem był Mieczysław Żelaznowski).
Mistrzostwa świata i Igrzyska Olimpijskie.
Reprezentował Polskę na Igrzyskach Olimpijskich w 1976, zajmując 30 m. w szosowym wyścigu indywidualnym. Czterokrotnie startował w tej konkurencji na mistrzostwach świata (1974 – 37 m., 1977 – 28 m., 1978 – 65 m., 1981 – 36 m.)
Mistrzostwa Polski.
W swojej karierze zdobył 18 medali mistrzostw Polski seniorów, w tym 8 złotych (w 1976 i 1981 w wyścigu indywidualnym ze startu wspólnego, w 1976 w wyścigu górskim, w 1972, 1973, 1975 i 1976 w szosowym wyścigu drużynowym, w 1981 w jeździe parami (z Witoldem Mokiejewskim)), 4 srebrne (w 1978 w szosowym wyścigu indywidualnym, w 1977 w wyścigu górskim, w 1980 i 1981 w szosowym wyścigu drużynowym) i 6 brązowych (w 1980 w szosowym wyścigu indywidualnym, w 1978 w wyścigu górskim, w 1974, 1977 i 1978 w szosowym wyścigu drużynowym, w 1973 w jeździe parami (z Januszem Kowalskim)).
Tour de Pologne.
Dwukrotnie wygrywał Tour de Pologne. Pierwszy raz zwyciężył w 1978. Był wówczas liderem przez ostatnie cztery etapy, ponadto wygrał jeden z etapów i klasyfikację górską. Drugi raz triumfował w 1981, liderując na ostatnich trzech etapach. W 1976 wygrał jeden z etapów oraz klasyfikację górską i na najaktywniejszego kolarza, a w klasyfikacji końcowej zajął 2. miejsce.
Wyścig Pokoju.
Czterokrotnie startował w Wyścigu Pokoju, zajmując miejsca: 14 (1974), 11 (1975, wygrał wówczas jeden etap i klasyfikację górską), 16 (1977), 10 (1980, wygrał wówczas jeden etap).
Inne.
Jest wujkiem Pauliny Brzeźnej-Bentkowskiej. W 2018 był kandydatem do sejmiku dolnośląskiego z listy Wolnych i Solidarnych.
W 2010 został odznaczony Srebrnym Krzyżem Zasługi.

</doc>
<doc id="1321577" url="https://pl.wikipedia.org/wiki?curid=1321577" title="Zaręczyny Blerty">
Zaręczyny Blerty

Zaręczyny Blerty (tytuł oryginalny: "Fejesa e Blertës") – albański komedia muzyczna z roku 1984 w reżyserii Besima Kurtiego i Ismaila Zhabiaku.
Opis fabuły.
Akcja filmu rozgrywa się w jednym z kołchozów w południowej Albanii, w którym hoduje się indyki. W latach 80. zjawiskiem powszechny w Albanii było zakładanie drużyn siatkówki w spółdzielniach produkcyjnych. Blerta jest kapitanem lokalnej drużyny siatkówki i kocha Miriego, który pracuje w kołchozie jako kierowca ciężarówki. Ale w Mirim jest zakochana także siostrzenica przewodniczącego kołchozu, mieszkająca w Tiranie. Część pracowników kołchozu stara się, aby Miriego ożenić z siostrzenicą przewodniczącego, która przyjeżdża osobiście do kołchozu.
Oryginalnym elementem filmu są piosenki o tematyce miłosnej, wykonywane w scenerii kołchozu przez czołówkę albańskich piosenkarzy.

</doc>
<doc id="1321582" url="https://pl.wikipedia.org/wiki?curid=1321582" title="Plymouth Arrow Truck">
Plymouth Arrow Truck

Plymouth Arrow Truck – samochód osobowo-dostawczy typu pickup klasy średniej produkowany pod amerykańską marką Plymouth w latach 1979 – 1982.
Historia i opis modelu.
W 1979 roku koncern Chrysler w ramach współpracy z japońskim Mitsubishi zdecydował się poszerzyć ofertę swoich trzech marek o średniej wielkości pickupa będącego bliźniaczą odmianą modelu Mitsubishi Mighty Max. W Australii był to model Chrysler D-50, a w Ameryce Północnej modele Dodge i Plymoutha.
Sprzedaż.
Wariant Plymoutha otrzymał nazwę "Arrow Truck" i oferowany był równolegle z Dodge Ram 50 jedynie przez pierwsze 3 lata jego produkcji. W 1982 roku zdecydowano się wycofać ten model ze sprzedaży bez następcy.

</doc>
<doc id="1321583" url="https://pl.wikipedia.org/wiki?curid=1321583" title="Pola zielone, pola czerwone">
Pola zielone, pola czerwone

Pola zielone, pola czerwone (tytuł oryginalny: "Fushë e blertë, fushë e kuqe") – albański film fabularny z roku 1984 w reżyserii Gëzima Erebary.
Opis fabuły.
Akcja filmu rozgrywa się w latach 1942-1943, w czasie włoskiej okupacji Albanii. Organizacja młodzieży antyfaszystowskiej próbuje zorganizować mecz piłkarski, który ma być manifestacją oporu przeciwko okupacji. Przeciwko sobie staje drużyna amatorów "Shprefeja" i zespół "faszystowski". Mecz staje się symboliczną bitwą dwóch postaw wobec okupacji.
Jednym ze współscenarzystów filmu był znany komentator sportowy Skifter Këlliçi.

</doc>
<doc id="1321587" url="https://pl.wikipedia.org/wiki?curid=1321587" title="Nolberto Albino Solano">
Nolberto Albino Solano



</doc>
<doc id="1321588" url="https://pl.wikipedia.org/wiki?curid=1321588" title="Bruno Lüdke">
Bruno Lüdke

Bruno Lüdke (ur. 3 kwietnia 1908 w Köpenick, zm. 26 kwietnia 1944 w Wiedniu) – niemiecki seryjny morderca i gwałciciel. W latach 1928–1943 przypisuje mu się gwałty i morderstwa 51 kobiet na terenie całych ówczesnych Niemiec.
Pierwszy raz wpadł w latach 30., kiedy udowodniono mu gwałt. Za karę wysterylizowano go, bo pozwalało na to hitlerowskie prawo. Wyszedł na wolność i dalej mordował. Wpadł znów w 1943 r. Wtedy przyznał się do morderstw. Uznano go za psychicznie chorego, a ponieważ prawo zakazywało więzienia takich osób, Lüdke przewieziono do szpitala w Wiedniu. Tam nazistowscy lekarze wykorzystali go jako obiekt doświadczalny w eksperymentach medycznych. W efekcie jednego z nich Lüdke zmarł.

</doc>
<doc id="1321590" url="https://pl.wikipedia.org/wiki?curid=1321590" title="Lilian Jackson Braun">
Lilian Jackson Braun

Lilian Jackson Braun (ur. 20 czerwca 1913, zm. 4 czerwca 2011) – amerykańska pisarka. Autorka serii "Kot, który..." (w oryginale "The Cat Who..."), w której koty Koko oraz Yum Yum pomagają dziennikarzowi Jamesowi Qwilleranowi w rozwiązywaniu spraw kryminalnych.
Życiorys.
Pisarstwo Braun rozpoczęło się, gdy będąc nastolatką, pracowała jako sprawozdawca sportowy dla Derry News. Później zajmowała się tworzeniem tekstów reklamowych dla domów towarowych w Detroit. Następnie przeszła do Detroit Free Press, gdzie pracowała jako redaktorka przez 30 lat, tj. do momentu przejścia na emeryturę w roku 1978.
W latach 1966-1968 opublikowała swoje trzy pierwsze powieści, które zapoczątkowały serię "Kot, który...". Powieści odniosły duży sukces, a Braun została uznana przez The New York Times za detektywa roku. Jednak po tym jej kariera stanęła pod znakiem zapytania, gdyż popularne stały się „ciężkie” powieści kryminalne. Dopiero 18 lat później, w roku 1986, ukazała się jej nowa powieść. W przeciągu dwóch lat opublikowała cztery powieści i ponownie wydała swoje książki z lat sześćdziesiątych, a jej seria znów stała się bestsellerem. Od tego czasu rocznie ukazywała się co najmniej jedna jej powieść z tej serii, zazwyczaj jednak większa ich liczba. W styczniu 2007 roku ukazał się 29 tytuł – "The Cat Who Had 60 Whiskers" – wydany przez Penguin Group w twardej oprawie.
Niewiele było wiadomo o pisarce, gdyż wolała ona nie ujawniać faktów ze swojego życia prywatnego. Przez wiele lat wydawcy podawali fałszywą datę jej urodzenia. Trwało to do momentu, aż sama ujawniła swój wiek w wywiadzie dla Detroit News w styczniu 2007 roku.
Jak wielu pisarzy z jej rocznika Braun nie zdecydowała się na stosowanie nowoczesnej techniki i pisała swoje książki na maszynie do pisania. Żyła wraz ze swoim mężem Earlem Bettingerem i dwoma kotami w stanie North Carolina. Wszystkie jej książki zawierają dedykację – "Earlowi Bettingerowi, mężowi który..."
Kot, który....
Głównymi bohaterami serii są: były dziennikarz gazety James Qwilleran oraz jego dwa koty syjamskie: Kao K'o-Kung (w skrócie Koko) i kotka Yum Yum. Akcja - od tomu 5 - rozgrywa się w fikcyjnym miasteczku Pickax w Moose County, "400 mil na północ od reszty świata". Jako wzór posłużyło pisarce miasto Bad Axe w stanie Michigan, w którym wraz z mężem przez wiele lat mieszkała.
Qwilleran często styka się z różnymi przestępstwami. Przy pomocy niezwykłego syjamczyka Koko rozwiązuje zagadki. Połączenie tych dwóch nieprzeciętnych osobowości, intelektu dziennikarza i intuicji Koko sprawia, że zbrodniarze nie mają szans.
Oprócz tego Braun wydała dwa zbiory opowiadań z tymi samymi bohaterami: "Kot, który wiedział i inne opowiadania", 2008 ("The Cat Who Had 14 Tales", 1988) i "Short and Tall Tales: Moose County Legends Collected by James Mackintosh Qwilleran" oraz zbiór różnych opowiadań, zatytułowany "Private Life of the Cat Who..." (2004). 
Inni pisarze wydali książki związane z serią: "The Cat Who...Companion", "The Cat Who... Quiz Book", "Cat Who... Cookbook" oraz parodię serii "The Cat Who Killed Lilian Jackson Braun".

</doc>
<doc id="1321591" url="https://pl.wikipedia.org/wiki?curid=1321591" title="Bruno Ludke">
Bruno Ludke



</doc>
<doc id="1321593" url="https://pl.wikipedia.org/wiki?curid=1321593" title="Glinde">
Glinde

Glinde (dolnoniem. "Glinn") – miasto w Niemczech w kraju związkowym Szlezwik-Holsztyn, w powiecie Stormarn. Miasto położone jest ok. 20 km na wschód od Hamburga.

</doc>
<doc id="1321594" url="https://pl.wikipedia.org/wiki?curid=1321594" title="Alodia Kawecka-Gryczowa">
Alodia Kawecka-Gryczowa

Alodia Kawecka-Gryczowa (ur. 11 sierpnia 1903 w Warszawie, zm. 16 czerwca 1990 tamże) – polska bibliotekarka, historyk kultury, bibliolog i bibliograf, profesor i kierownik Pracowni Bibliografii Staropolskiej Instytutu Badań Literackich Polskiej Akademii Nauk w Warszawie, wieloletni pracownik Biblioteki Narodowej, doctor "honoris causa" Uniwersytetu Wrocławskiego.
Życiorys.
Ukończyła ośmioklasowe gimnazjum filologiczne Zofii Sierpińskiej w Warszawie i po egzaminie dojrzałości w 1921 rozpoczęła studia polonistyczne na Uniwersytecie Warszawskim. Ze względu na trudności materialne studia łączyła z pracą w biurze handlowym, a także uczęszczała na kursy handlowe dla zabezpieczenia w przyszłości innego zawodu. W 1925 przeniosła się do mieszkającej w Krakowie matki i na Uniwersytecie Jagiellońskim kontynuowała studia, zakończone uzyskaniem absolutorium w 1928. Uczęszczała m.in. na seminarium z historii kultury prowadzone przez Stanisława Kota, pod wpływem którego zainteresowała się piśmiennictwem staropolskim, szczególnie dobry Odrodzenia. W 1926 opublikowała w roczniku "Reformacja w Polsce" (redagowanym przez Kota) fragment przygotowywanej rozprawy doktorskiej ("Kancjonały protestanckie na Litwie w wieku XVI").
Na Uniwersytecie Jagiellońskim Kawecka ukończyła też roczne studium pedagogiczne, a pod koniec studiów odbyła praktykę w Bibliotece Jagiellońskiej. W listopadzie 1928 została zatrudniona w Bibliotece Kórnickiej, kierowanej ówcześnie przez Stanisława Bodniaka. Prowadziła tu prace katalogowe (czego efektem był artykuł "Bibliographica XVII s." w drugim zeszycie „Pamiętnika Biblioteki Kórnickiej”, prezentujący nieznane wcześniej lub błędnie opisane druki polskie z XVII wieku), a także inne badania historyczne; opublikowała m.in. rozprawę o "Pamiętnikach" Jana Kilińskiego, pierwszym wydawnictwie Biblioteki Kórnickiej („Pamiętnik Biblioteki Kórnickiej”, zeszyt 1, 1929). Jednocześnie prowadziła kancelarię biblioteki.
1 października 1930 podjęła pracę w powołanej niewiele wcześniej Bibliotece Narodowej w Warszawie. Po utworzeniu Działu Starych Druków (w styczniu 1931) znalazła się w tamtejszym zespole pod kierownictwem Kazimierza Piekarskiego. Alodia Kawecka (od 1935, po ślubie z bibliotekarzem i kierownikiem referatu bibliotek w Ministerstwie Wyznań Religijnych i Oświecenia Publicznego Józefem Gryczem — Kawecka-Gryczowa) stała się najbliższą współpracowniczką Piekarskiego (była również jego zastępczynią jako kierownika Działu) i wraz z nim przygotowała m.in. "Katalog Biblioteki Horynieckiej XX. Ponińskich." Część 1: "Inkunabuły i polonica XVI wieku" (1936) oraz spis "Inkunabuły" w „Biuletynie Przybytków Biblioteki Narodowej” (1938). Wspólnie pracowali także nad centralnym katalogiem inkunabułów i starych druków na potrzeby Biblioteki Narodowej, publikując m.in. artykuł, wraz z inwentarzem, na temat inkunabułów z księgozbiorów ziemi cieszyńskiej („Zaranie Śląskie”, 1936). Po powołaniu polskiego zespołu do współpracy z Kommission für der Gesamtkatalog der Wiegendrucke (1935) Kawecka-Gryczowa pełniła funkcję sekretarza (zespołowi przewodniczył Piekarski).
W 1932 obroniła na Uniwersytecie Jagiellońskim przygotowaną pod kierunkiem Stanisława Kota rozprawę doktorską "Polskie kancjonały protestanckie XVI w."; rozprawa, poza wspomnianym fragmentem dotyczącym ziemi litewskiej, nie ukazała się drukiem — Polska Akademia Umiejętności planowała jej wydanie po uzupełnieniu przez autorkę o materiały z XVII stulecia, ale na przeszkodzie stanął wybuch II wojny światowej. Z innych prac Alodii Kaweckiej-Gryczowej z tego okresu wymienić można "Pieśnioksiąg Mrongowiusza" (1933) oraz wysoko cenioną przez nią samą rozprawę "Jakub Sylvius a rozłam w zborze małopolskim" (1939). Kawecka opracowała też w 1933 krótki zarys historii Biblioteki Narodowej wraz z opisem kolekcji zbiorów, który rok później został opublikowany w wersji dwujęzycznej — po polsku i po francusku. Na IV Zjeździe Bibliotekarzy Polskich w 1936 wygłosiła referat spoza dziedzin jej zainteresowań historycznych "Bibliotekarstwo publiczne". W latach 1933–1934 na łamach „Przeglądu Bibliotecznego” recenzowała "Katalog inkunabułów Biblioteki Fundacji Wiktora hr. Baworowskiego we Lwowie" Rudolfa Kotuli, a następnie prowadziła polemikę z Kotulą.
Po zajęciu Warszawy przez niemieckiego okupanta została zwolniona z pracy w Bibliotece Narodowej, przekształconej niebawem w II Oddział Staatsbibliothek Warschau. Jeszcze do lutego 1940 pracowała w charakterze wolontariuszki, następnie aktywnie uczestniczyła w akcjach ratowania dorobku przedwojennego. Wykonywała kopie zeszytów rejestracyjnych, szczególnie z bibliotek Pomorza i Wielkopolski, oraz w formie wykazu numerów bibliograficznych przygotowała czystopis centralnego katalogu inkunabułów w Polsce. Wraz z początkiem marca 1944 powróciła do oficjalnej pracy w bibliotece, kierowanej — z nominacji władz okupacyjnych, ale za zgodą polskiego podziemia — przez Józefa Grycza. W sierpniu 1944, kiedy drugiego dnia powstania warszawskiego dotychczasowe mieszkanie Gryczów zostało zajęte przez Niemców, Alodia Kawecka-Gryczowa dołączyła do męża i zamieszkała w gmachu biblioteki na ulicy Rakowieckiej, gdzie do 25 października uczestniczyła w ochronie zbiorów, także Biblioteki Wilanowskiej i Biblioteki Ordynacji Krasińskich. Razem z mężem troszczyła się o księgozbiór również po przymusowym wyjeździe do Pruszkowa, gdzie Józef Grycz osobiście nadzorował magazyny; wydarzenia te opisała we wspomnieniach w zbiorze "Walka o dobra kultury" (tom II, pod redakcją Stanisława Lorentza, 1970).
W styczniu 1945 Kawecka-Gryczowa przystąpiła do działań na rzecz dalszej ochrony oraz poszukiwania rozproszonych w latach wojny zbiorów. Inspektorat szkolny przy tymczasowym zarządzie miejskim powierzył jej kierowanie grupą bibliotekarzy chroniących zbiory Biblioteki Narodowej oraz znajdujących się na Rakowieckiej innych kolekcji, w tym księgozbiorów prywatnych; odbyła wówczas także kilka podróży w celach poszukiwawczych. Prace te kontynuowała po formalnym zmianie pracodawcy, przeszła bowiem od maja 1945 do Ministerstwa Oświaty. W resorcie, wspólnie z mężem, organizowała Oddział Dawnej Książki w Wydziale Bibliotek (wszedł on następnie w skład Naczelnej Dyrekcji Bibliotek) i stanęła na jego czele. Poza zadaniami zabezpieczającymi i poszukiwawczymi organizowała prace rejestracyjne oraz tworzyła warsztat do opracowywania starych druków. Oddział przekształcono z czasem w Ośrodek Opieki nad Dawną Książką i w styczniu 1950 włączono do Biblioteki Narodowej — na chwilę tę przypadł zarazem powrót Alodii Kaweckiej-Gryczowej do Biblioteki Narodowej. Kontynuowała działania na rzecz zrekonstruowania katalogu centralnego inkunabułów przygotowywanego przed wojną, a także przystąpiła do tworzenia Zakładu Starych Druków Biblioteki Narodowej, przed którym postawiła zadania uporządkowania, opracowania i wreszcie udostępnienia warszawskich zbiorów starych druków, których liczba, mimo zniszczeń wojennych, wzrosła (zniszczeniu uległy jednak zbiory najcenniejsze, m.in. fragment biblioteki króla Zygmunta Augusta). Dbając o przygotowanie odpowiednich kadr, Kawecka-Gryczowa prowadziła też w pierwszych latach powojennych zajęcia na kursach dla bibliotekarzy – we wrześniu 1945 w Kórniku, w 1948 w Krakowie.
Pracę w Ministerstwie Oświaty, a następnie w Bibliotece Narodowej, łączyła od 1948 z zajęciem w Instytucie Badań Literackich, gdzie kierowała Pracownią Bibliografii Staropolskiej. Formalnie stała na czele tej placówki do 1968, pełniła jednak później jeszcze obowiązki kuratora Pracowni. Prowadziła liczne kursy, szkolenia oraz seminaria, adresowane do studentów i bibliotekarzy, poza Biblioteką Narodową i Instytutem Badań Literackich m.in. w Bibliotece Jagiellońskiej, w Bibliotece Katolickiego Uniwersytetu Lubelskiego, na Uniwersytecie Warszawskim, na Uniwersytecie Łódzkim. Wchodziła w skład rad naukowych kilku instytucji, z którymi współpracowała – Biblioteki Kórnickiej, Biblioteki Narodowej (była wiceprzewodniczącą Rady), Instytutu Badań Literackich. Brała udział w pracach Towarzystwa Przyjaciół Książki w Warszawie (była wiceprezesem), Towarzystwa do Badania Dziejów Reformacji w Polsce (wchodziła w skład zarządu), Komisji ds. Badania Renesansu i Reformacji. Współpracowała z Komisją Literatury i Oświaty w Polsce Towarzystwa Naukowego Warszawskiego, by po reaktywowaniu tego Towarzystwa w 1982 wejść w poczet jego członków.
W latach powojennych Alodia Kawecka-Gryczowa kontynuowała także pracę naukową w dziedzinie historii książki. Od 1954 była profesorem nadzwyczajnym. W 1946 opublikowała "Zarys dziejów piśmiennictwa polskiego w Prusach Wschodnich". W 1949 zainicjowała serię „Książka w dawnej kulturze polskiej” (wspólnie z Kazimierzem Budzykiem), którą otworzył (według numeracji, nie chronologii) tom "Studia nad książką poświęcone pamięci Kazimierza Piekarskiego" (1951); Kawecka-Gryczowa zamieściła w nim dużą rozprawę o swoim dawnym przełożonym. Serię „Książka w dawnej kulturze polskiej” w znacznym stopniu wypełniły dwa wielotomowe wydawnictwa, których redaktorką naukową i współautorką była Kawecka-Gryczowa — "Dramat staropolski" i "Drukarze dawnej Polski od XV do XVIII w." W 1959 doprowadziła do wznowienia serii "Polonia typographica saeculi sedecimi. Zbiór podobizn zasobów drukarskich tłoczni polskich XVI stulecia" i była autorką trzech zeszytów tego cyklu (dotyczących osoby i działalności wydawniczej Macieja Wirzbięty). Artykuły Kaweckiej-Gryczowej z lat 1959–1971, poświęcone drukarstwu staropolskiemu, złożyły się na tom "Z dziejów polskiej książki w okresie Renesansu. Studia i Materiały" (1975); znalazły się tam m.in. przygotowywana przez wiele lat synteza historii polskiego drukarstwa XV–XVII wieku ("Rola drukarstwa polskiego w dobie Odrodzenia"), monografie oficyn Leszna i Grodziska, historia drukarni zamojskiej i inne prace. Dziejom drukarń ariańskich poświęciła ponadto m.in. pracę "Prasy Krakowa i Rakowa w służbie antytrynitaryzmu" (1959).
Kawecka-Gryczowa wielokrotnie uczestniczyła w opracowywaniach katalogów. Były to m.in. "Katalog starych druków Biblioteki m.st. Warszawy. Cz. 1: Inkunabuły" (1949) oraz katalog XVI-wiecznych poloników tejże biblioteki (1957) czy katalog inkunabułów Biblioteki Zakładu im. Ossolińskich we Wrocławiu (1956); w opracowaniu niektórych współpracowała z Jadwigą Adamczyk, wieloletnią kierowniczką Działu Starych Druków Biblioteki Publicznej m.st. Warszawy. W 1970 redagowała, wspólnie z Marią Bohonos i Elizą Szandorowską, pierwszy tom (w dwóch częściach) centralnej rejestracji inkunabułów "Incunabula quae in bibliothecis Poloniae asservantur". Część odkryć, związanych z pracami czy to katalogowymi, czy też rejestracyjnymi w ramach Ośrodka Opieki nad Dawną Książką Biblioteki Narodowej, stała się podstawą odrębnych publikacji Kaweckiej-Gryczowej, m.in. "O pierwocinach drukarstwa na Morawach kilka szczegółów" (1961) czy "Fragmenta" (1952). Opracowywała też wydania odnalezionych tekstów ("Tragedia ruska", 1973; "Komedia o szołtysie i żenie jego" Macieja Ubiszewskiego, 1975). Przez wiele lat publikowała życiorysy ludzi książki w "Polskim słowniku biograficznym", była również autorką artykułów w "Słowniku pracowników książki polskiej" (1972) oraz w "Encyklopedii wiedzy o książce" (1971).
Z innych prac Kaweckiej-Gryczowej z okresu powojennego można wymienić "Historię książki i bibliotek w zarysie" (1949), którą opracowała wspólnie z mężem, a po jego śmierci (Józef Grycz zmarł w październiku 1954) przygotowywała kolejne wydania (1959, 1961, 1964, 1968). W 1953 na Międzynarodowej Konferencji Bibliograficznej w Warszawie głosiła referat "Aktualne zagadnienia retrospektywnej bibliografii w Polsce". W 1974 zaangażowała się w organizację międzynarodowej sesji naukowej w Warszawie i Krakowie na 500-lecie drukarstwa polskiego, nie mogła jednak w niej uczestniczyć w pełnym wymiarze, doznawszy w tym czasie złamania nogi. Brała także udział w konferencjach zagranicznych, m.in. w Tours w 1963, gdzie przedstawiała zagadnienie udziału książki drukowanej w rozwoju polskiej reformacji (tej samej tematyce poświęciła pracę "La Livre et la réforme en Pologne", 1990, z Januszem Tazbirem).
W 1974 przeszła na emeryturę, z pracy naukowej jednak nie zrezygnowała; już jako emerytka ogłosiła 48 publikacji oraz wiele redagowała i recenzowała. Wydała w tym czasie m.in. książki "Ariańskie oficyny wydawnicze Rodeckiego i Sternackiego. Dzieje i bibliografia" (1974) oraz "Biblioteka ostatniego Jagiellona. Pomnik kultury renesansowej" (1988). Na potrzeby tej ostatniej publikacji, wykorzystując środki finansowe uzyskane z jednego z wyróżnień, w wieku 77 lat odbyła podróż naukową do Szwecji. 
Jedną z form popularyzacji dziejów książki, szczególnie bliską Alodii Kaweckiej-Gryczowej, była działalność wystawnicza. Przygotowywała w Bibliotece Narodowej takie wystawy, jak "Arianie w Polsce" (1958, prezentowana też w Pradze rok później), "Czterysta pięćdziesiąt lat drukowanej książki polskiej" (1963), "Książka polska przez wieki" (1965, prezentowana też w Antwerpii), "Książka polska wczoraj i dziś" (1974). Głosiła również pogadanki w radiu i telewizji.
Była wielokrotnie odznaczana i wyróżniana. Odebrała też nagrodę Fundacji im. Alfreda Jurzykowskiego (1973/1974), nagrodę Ministra Kultury i Sztuki I stopnia (1981) oraz tytuł honorowy „Zasłużony dla Kultury Narodowej” (1986). Zadedykowano jej m.in. czwarty tom „Rocznika Biblioteki Narodowej”, dwudziesty dziewiąty tom „Roczników Bibliotecznych”, a także pracę "Z badań nad dawną książką. Studia ofiarowane Alodii Kaweckiej-Gryczowej w 85-lecie urodzin" (1991), gdzie znalazła się również bibliografia jej prac w opracowaniu Anny Wolińskiej. 15 maja 1990 na Uniwersytecie Wrocławskim miała miejsce uroczystość nadania Alodii Kaweckiej-Gryczowej doktoratu "honoris causa"; uczona, ze względu na zły stan zdrowia, nie mogła już w niej uczestniczyć.
Alodia Kawecka-Gryczowa zmarła 16 czerwca 1990 w Warszawie i pochowana została na cmentarzu Stare Powązki (kwatera 103-5-10), we wspólnym grobie z mężem Józefem. Bibliotece Narodowej, którą nazywała swoim „drugim domem”, zapisała w testamencie bogaty księgozbiór, obejmujący przeszło trzy tysiące rzadkich książek i broszur.

</doc>
<doc id="1321597" url="https://pl.wikipedia.org/wiki?curid=1321597" title="Harmonia (instrument)">
Harmonia (instrument)

Harmonia – instrument z grupy idiofonów języczkowych albo, według innej systematyki, z grupy aerofonów. 
Nazwa.
Nazwa "harmonia" potocznie określa akordeon chromatyczny, w którym strona melodyczna zamiast guzików ma małe czworoboczne klawisze.
Harmonia diatoniczna ma dwa rzędy guzików ułożonych niechromatycznie (diatonicznie). Harmonia chromatyczna zawiera wszystkie 12 dźwięków w układzie 3-, 4- i 5-rzędowym albo w układzie fortepianowym (akordeon). Przyjmuje się też obiegowe rozróżnienie instrumentów miechowych na harmonię, jako instrument z guzikami dla obu rąk, oraz na akordeon, instrument z guzikami dla lewej ręki (akordy) i z klawiszami w układzie fortepianowym dla prawej ręki (melodia). W krajach innych, niż Polska oraz w muzyce profesjonalnej to rozróżnienie nie występuje (różne odmiany noszą wspólną nazwę akordeon).
Historia rozwoju w Polsce.
Pierwsze polskie harmonie (początek XX wieku) miały 12 guzików basowych wyłącznie w trybie durowym. W okresie międzywojennym zaczęto produkować harmonie 24-basowe. Harmonie te miały „zmiany”, umożliwiające po wciśnięciu kciukiem guzika umieszczonego pod spodem klawiatury basowej zamianę trybu z dur na moll. Około 1935 wytwórnia Boruckiego dodała tym harmoniom jeszcze „zmianę septymową”. Dawniejsze harmonie (lata 20.) były dwuchórowe (dwie głośnice); później konstruowano trzy- i czterochórowe. Po 1945 harmonie 24-basowe stopniowo zostały wyparte przez harmonie 64- oraz 120-basowe, konstruowane na wzór akordeonów.
Największą popularność zyskała w Polsce harmonia trzyrzędowa, tak zwana warszawska. Do dzisiaj są w użyciu instrumenty 24-basowe, ręczne i pedałowe. W miastach praktyka gry zanikła, grają natomiast muzykanci wiejscy i kapele ludowe, głównie w Radomskiem, Świętokrzyskiem i na Kurpiach.
Firmy produkujące harmonie w Polsce (w latach 1900–1950): Stamirowski (pierwszy wytwórca pedałówek), Borucki, Leonardt, Nabe, Gade, Radek, Sawiejko, Jedynak.

</doc>
<doc id="1321598" url="https://pl.wikipedia.org/wiki?curid=1321598" title="José Luis Viejo">
José Luis Viejo

José Luis Viejo Gómez (ur. 2 listopada 1949 w Yunquera de Henares, zm. 16 listopada 2014 w Azuqueca de Henares) – hiszpański kolarz szosowy, brązowy medalista mistrzostw świata.
Kariera.
Największy sukces w karierze José Luis Viejo osiągnął w 1971 roku, kiedy zdobył brązowy medal w wyścigu ze startu wspólnego podczas mistrzostw świata w Mendrisio. W zawodach tych wyprzedzili go jedynie Francuz Régis Ovion oraz Belg Freddy Maertens. Był to jedyny medal wywalczony przez Viejo na międzynarodowej imprezie tej rangi. Ponadto wygrał między innymi Vuelta a Navarra w 1971 roku, Tour de Pologne w 1972 roku, Trofeo Masferrer w 1977 roku oraz Clásica de Sabiñánigo w 1980 roku. Pięciokrotnie startował w Vuelta a España, najlepszy wynik osiągając w 1977 roku, kiedy zajął piąte miejsce w klasyfikacji generalnej. Dwukrotnie startował w Tour de France, najlepszy wynik osiągając w 1975 roku, kiedy zajął 25. miejsce w klasyfikacji generalnej. Rok wcześniej wygrał jeden etap w TdF, ale ostatecznie zajął 31. miejsce. W 1977 roku wystartował także w Giro d’Italia, zajmując trzynaste miejsce. W 1972 roku wziął udział w igrzyskach olimpijskich w Monachium, zajmując 37. pozycję w wyścigu ze startu wspólnego i dwunastą w drużynowej jeździe na czas. Zdobył także brązowy medal mistrzostw kraju w wyścigu ze startu wspólnego w 1976 roku. Jako profesjonalista startował w latach 1973–1982.

</doc>
<doc id="1321599" url="https://pl.wikipedia.org/wiki?curid=1321599" title="Glinde (ujednoznacznienie)">
Glinde (ujednoznacznienie)

Niemcy.
1 miasto:
2 dzielnice miasta:

</doc>
<doc id="1321601" url="https://pl.wikipedia.org/wiki?curid=1321601" title="Steve Weingart">
Steve Weingart

Steve Weingart (ur. w marcu 1966 w Dayton) – amerykański klawiszowiec, współpracujący m.in. z Dave'em Wecklem oraz Steve'em Lukatherem.
Naukę gry na fortepianie rozpoczął w wieku 3 lat. Trafił do – jak sam określa – najlepszego nauczyciela w Dayton – Audleya Wassona. Pod jego okiem, wgłębiał się w twórczość kompozytorów od baroku do czasów współczesnych. Naukę u niego kontynuował do momentu ukończenia szkoły średniej.
Steve był wielkim fanem grupy Chicago. W swojej autobiografii opowiada, że spędził wiele godzin, próbując skopiować przy fortepianie harmonie pojawiające się w kompozycjach grupy.
W wieku ok. 10 lat poznał swojego przyszłego szwagra, Randy’ego Ross. Randy wprowadził Steviego w świat muzyki fusion – pokazał mu nagrania Herbiego Hancocka, Chicka Corei oraz Return to forever, a także Weather Report. Steve później napisał:
Po ukończeniu szkoły średniej, dostał się do The College Conservatory of Music w Cincinnati, Ohio. Tu poznał człowieka, którego uważa za swojego jedynego nauczyciela muzyki improwizowanej – Pata Harbisona. W tych latach Steve uczył się skal i odpowiadających im akordów oraz starał się wykorzystać swoją wiedzę w różnych sytuacjach, takich jak koncerty klubowe, czy też liczne sesje improwizacyjne.
Z biegiem czasu umiejętności Steve’a się rozbudowywały, a on sam zdecydował, że musi przenieść się do miejsca, gdzie popyt na muzykę graną na żywo jest większy. Wybór padł na Los Angeles, do którego dotarł w styczniu 1994 roku i gdzie powoli zaczął współpracować z coraz większą grupą muzyków. Jednocześnie zaczął uczyć w Musicians Institute School. Pomiędzy wyjazdami w krótkie trasy poza Los Angeles z różnymi zespołami, grał jazz, latin i funk w trio z Marco Mendozą (bas, wokal) i Joeyem Heredią (perkusja). Wtedy też poznał Dave’a Weckla, z którym postanowili zagrać jam session i od pierwszego momentu tego jam session, gdy „napisali” wspólny utwór, zdali sobie sprawę, że bardzo dobrze im się współpracuje. Jay Oliver (klawiszowiec grupy Dave Weckl Band) zajął się innymi projektami i zdecydował opuścić zespół Weckla w 1999 roku. W ten sposób pozwolił Steviemu dołączyć do grupy.
Główny wpływ na styl gry Steviego wywarli: Herbie Hancock, Chick Corea, Joe Zawinul, McCoy Tyner, zespoły: Chicago, Weather Report.
Artystami, z którymi współpracował Weingart, są: Dave Weckl, Chaka Khan, Steve Lukather, Simon Phillips, Frank Gambale, Scott Henderson, Eric Marienthal, Victor Wooten, Gary Meek, Tom Kennedy, Jerry Hey, Gary Grant, Bill Reichenbach, Kenny Rankin, Jimmy Earl, Ernie Watts, Alain Claron, Michael Ruff, Warren Hill, Marilyn Scott, Jimmy Haslip, Terry Lynn Carrington, Jason Scheff, Keith Howland, Robben Ford, John Pattituci, Bunny Brunel, Tony MacAlpine, Virgil Donati, Marco Mendoza, Tris Imboden, Tom Brechtlein, Carlitos Del Puerto, Ray Parker Jr., Jeff Babko, Frank Briggs, Ric Fierabracci, Joey Heredia, Oskar Cartaya, Dave Hooper, Ronnie Guitterez, Mike Miller, Eric Valentine, Kevin Levi, Fred Clark.
Steve jest endorserem instrumentów Clavia (Clavia Nord Lead 2, Clavia Nord Lead 3). Na koncertach często używa również instrumentów Yamaha (Yamaha Motif oraz Yamaha S90).

</doc>
<doc id="1321604" url="https://pl.wikipedia.org/wiki?curid=1321604" title="Marian Strzelecki (malarz)">
Marian Strzelecki (malarz)

Marian Strzelecki (ur. 1 kwietnia 1924 w Sieciechowie, zm. 11 lutego 1973 w Sopocie) – polski malarz, pedagog PWSSP w Gdańsku w latach 1951–1956.
Życiorys.
W czasie II wojny światowej walczył w szeregach Armii Krajowej (jego dowódcą był Antoni Heda). Studiował w Państwowej Wyższej Szkole Sztuk Plastycznych w Gdańsku na Wydziale Malarstwa w pracowni prof. Artura Nacht-Samborskiego i tkaninę w pracowni prof. Józefy Wnukowej. Studia ukończył w 1951, dyplom otrzymał w 1955. W latach 1951–1956 pracował na stanowisku asystenta w Pracowni Tkaniny prof. Józefy Wnukowej. Brał udział w odbudowie Głównego Miasta w Gdańsku (wykonywał ścienne malarstwo dekoracyjne na elewacjach kamienic przy ul. Długiej). Artysta uprawiał malarstwo i tkaninę artystyczną.
Żonaty z Wacławą Zuzanną Strzelecką (1924–2012), również malarką.
Zginął w wypadku samochodowym. Został pochowany na cmentarzu katolickim w Sopocie (kwatera A2).

</doc>
<doc id="1321605" url="https://pl.wikipedia.org/wiki?curid=1321605" title="Etgersleben">
Etgersleben

Etgersleben – dzielnica gminy Börde-Hakel w Niemczech, w kraju związkowym Saksonia-Anhalt, w powiecie Salzland.
Do 31 grudnia 2009 była to oddzielna gmina będąca częścią wspólnoty administracyjnej Egelner Mulde.

</doc>
<doc id="1321609" url="https://pl.wikipedia.org/wiki?curid=1321609" title="Masza Glajtman-Putermilch">
Masza Glajtman-Putermilch

Masza Glajtman-Putermilch (ur. 1924 w Warszawie, zm. 6 listopada 2007 w Tel Awiwie) – żydowska działaczka ruchu oporu w getcie warszawskim, uczestniczka powstania w getcie warszawskim i powstania warszawskiego.
Życiorys.
Podczas powstania w getcie walczyła w oddziałach Żydowskiej Organizacji Bojowej. 10 maja 1943 wraz z grupą żydowskich bojowców przedostała się kanałami na ulicę Prostą i przez Łomianki dotarła do lasów w okolicach Wyszkowa. 
Brała udział w powstaniu warszawskim w Śródmieściu jako żołnierz Armii Ludowej. Po upadku powstania wraz z mężem Jakubem Putermilchem ukrywała się w ruinach miasta w okolicy ulic Siennej i Śliskiej.
Po zakończeniu wojny opuściła Polskę i wyjechała do Palestyny. Później zamieszkała w Tel Awiwie, gdzie zmarła 6 listopada 2007 roku.

</doc>
<doc id="1321610" url="https://pl.wikipedia.org/wiki?curid=1321610" title="André Delcroix">
André Delcroix

André Delcroix (ur. 20 września 1953 w Hoogstraten) - belgijski kolarz szosowy startujący wśród zawodowców w latach 1974-1978, zwycięzca Tour de Pologne. 

</doc>
<doc id="1321611" url="https://pl.wikipedia.org/wiki?curid=1321611" title="Krasnaja Słoboda">
Krasnaja Słoboda



</doc>
<doc id="1321616" url="https://pl.wikipedia.org/wiki?curid=1321616" title="Mirush Kabashi">
Mirush Kabashi

Mirush Kabashi (ur. 17 kwietnia 1948 w Szkodrze) – albański aktor i satyryk.
Życiorys.
Urodził się w Szkodrze, ale dzieciństwo spędził w Durrësie, gdzie jego ojciec został aresztowany i przez dwa lata przebywał w więzieniu. W 1970 ukończył studia na Wydziale Aktorskim Instytutu Sztuk w Tiranie. Po studiach rozpoczął pracę w teatrze im. Aleksandra Moisiu w Durrësie, z którym związał się do 1994 i zagrał w nim ponad sto ról. W 1994 przeszedł do Wydziału Programów Artystycznych telewizji albańskiej, gdzie przez wiele lat występował w programach artystycznych i satyrycznych. Swoją karierę filmową rozpoczął w 1975, występując w filmie "Zani partizani" (reż. Pal Kuke). Wystąpił w 18 filmach fabularnych. Po 1994 ograniczył się do występów w programach i filmach telewizyjnych.
W 1997 wystąpił w dramacie „Prawdziwa obrona Sokratesa” Kostasa Varnalisa (pierwsza monodrama w dziejach teatru albańskiego, zdobywając „Złotego Sfinksa” na międzynarodowym festiwalu teatralnym w Kairze. W 1983 został uhonorowany tytułem Artist i Merituar (Zasłużonego Artysty), a w 2016 Orderem Nderi i Kombit (Honor Narodu). W 1985 został zatrudniony jako wykładowca Uniwersytetu Sztuk w Tiranie.
Jest żonaty (żona Lola).

</doc>
<doc id="1321618" url="https://pl.wikipedia.org/wiki?curid=1321618" title="Czyrwonaja Słabada">
Czyrwonaja Słabada

Czyrwonaja Słabada (; , "Krasnaja Słoboda", hist. ) – osiedle typu miejskiego na Białorusi, w obwodzie mińskim, w rejonie soligorskim. W 2010 roku liczyło ok. 4,3 tys. mieszkańców.
Do 1923 roku nosiło nazwę Wyzna.
Miasto magnackie położone było w końcu XVIII wieku w powiecie nowogródzkim województwa nowogródzkiego.
W 1919-1920 była siedzibą gminy Wyzna okręgu mińskiego polskiego Zarządu Cywilnego Ziem Wschodnich.

</doc>
<doc id="1321619" url="https://pl.wikipedia.org/wiki?curid=1321619" title="Ajhole">
Ajhole

Ajhole (kannada ಐಹೊಳೆ) – miejscowość w stanie Karnataka w Indiach. W VII-VIII w. n.e. była siedzibą dynastii Ćalukjów.
Zlokalizowany jest tu zespół około 30 świątyń hinduistycznych z V-VIII w n.e.

</doc>
<doc id="1321622" url="https://pl.wikipedia.org/wiki?curid=1321622" title="Marek Kulas">
Marek Kulas

Marek Kulas (ur. 6 lipca 1963 w Kościerzynie) – polski kolarz szosowy, zwycięzca Tour de Pologne (1986).
Kariera sportowa.
Był zawodnikiem klubu Flota Gdynia. Jego największym sukcesem w kolarstwie amatorskim było zwycięstwo w Tour de Pologne w 1986. Był wicemistrzem Polski w szosowym wyścigu drużynowym (1986) i brązowym medalista mistrzostw Polski w wyścigu parami (1985 z Romanem Rękosiewiczem). W 1986 startował w mistrzostwach świata, zajmując 9 m. w szosowym wyścigu drużynowym. W 1985 wystąpił w Wyścigu Pokoju, zajmując 24. miejsce. W 1988 roku zwyciężył w 16-etapowym wyścigu w Australii.
W 1989 został członkiem pierwszej polskiej grupy kolarskiej EXBUD Kielce. Następnie był zawodnikiem zespołów Diana-Colnago i La William. Trzykrotnie wystąpił w wyścigu szosowym ze startu wspólnego na mistrzostwach świata w kolarstwie zawodowców. W 1989 nie ukończył wyścigu, w 1990 zajął 32, a w 1991 49. miejsce. Jego największe sukcesy indywidualne w kolarstwie zawodowym to etapowe zwycięstwa w wyścigach Harald Sun Tour i Wyścig Dookoła Dolnej Austrii (oba w 1992) oraz drugie miejsce w wyścigu Paryż-Bourges w 1991. W 1990 startował w Vuelta a España, ale wycofał się w trakcie wyścigu.
Jego syn, również Marek, jest reprezentantem Polski młodzieżowców, w 2011 zdobył młodzieżowe mistrzostwo Polski w wyścigu szosowym ze startu wspólnego.

</doc>
<doc id="1321623" url="https://pl.wikipedia.org/wiki?curid=1321623" title="Niehorele">
Niehorele

Niehorele (biał. Негарэлае) – osiedle typu miejskiego na Białorusi w rejonie dzierżyńskim obwodu mińskiego, ok. 1,0 tys. mieszkańców (2010).
Znajduje się tu stacja kolejowa Niehorele na linii kolejowej Moskwa – Mińsk – Brześć – Warszawa – Berlin.
Wieś magnacka hrabstwa kojdanowskiego położona była w końcu XVIII wieku w powiecie mińskim województwa mińskiego.

</doc>
<doc id="1321624" url="https://pl.wikipedia.org/wiki?curid=1321624" title="Guido Pierleone">
Guido Pierleone

Guido Pierleone (zm. 25 kwietnia 1228 w Rzymie) – włoski duchowny katolicki, kardynał. Nominację (z tytułem diakona San Nicola in Carcere) uzyskał w 1204 od papieża Innocentego III. Sygnował bulle papieskie wydane między 9 stycznia 1205 a 13 marca 1228. Archiprezbiter bazyliki watykańskiej od ok. 1208. Brał udział w Soborze Laterańskim IV w 1215 roku oraz w papieskiej elekcji 1216; jako kardynał protodiakon (1213-1221) koronował wybranego wówczas papieża Honoriusza III. Biskup Palestriny od 1221 roku. Służył jako legat Honoriusza III w Lombardii. Brał udział w papieskiej elekcji 1227. Zmarł w Rzymie.

</doc>
<doc id="1321626" url="https://pl.wikipedia.org/wiki?curid=1321626" title="Kryptonim „Kawki”">
Kryptonim „Kawki”

Kryptonim „Kawki”, powieść sensacyjno-szpiegowska brytyjskiego pisarza Kena Folletta z 2001 r. Tytuł oryginalny - "Jackdaws". Wydanie polskie - Wydawnictwo Albatros, Warszawa 2007.
Akcja powieści rozgrywa się w 1944 r. w okupowanej przez Niemców Francji. Grupa partyzantów francuskich podejmuje próbę zniszczenia niemieckiej centrali telefonicznej w Sainte-Cécile koło Reims. Akcją dowodzi Felicity Clairet, brytyjska agentka o pseudonimie "Lamparcica", żona dowódcy partyzanckiego Michela. Próba nie odnosi skutku, a oddział zostaje rozbity. Flick (Felicity) przedostaje się do Anglii, aby przygotować kolejną próbę ataku przed zbliżającą się inwazją aliantów.
Przeciwnikiem Flick jest doświadczony major niemiecki Dieter Franck, specjalista w tropieniu partyzantów, znany z wyszukanych metod zmuszających aresztowanych do wyjawiania prawdy. Ma on za zadanie rozmontować ruch oporu, aby w ten sposób osłabić jego wpływ na pomoc aliantom. W tym zadaniu okaże mu się bardzo przydatna jego francuska kochanka Stéphanie. Próbuje on za wszelką cenę dotrzeć do Flick, bo ona jest kluczem do wielu oddziałów ruchu oporu.
Po kilku dniach przygotowań Flick udaje się skompletować grupę, w skład której wchodzą jedynie kobiety mówiące po francusku, ponieważ mogą się dostać do centrali telefonicznej podając się za sprzątaczki. Jest wśród nich rozkapryszona arystokratka, inna - odsiadująca wyrok za zabójstwo, jeszcze inna, która jest specjalistką od materiałów wybuchowych i Greta, które zna się na centralach telefonicznych, która właściwie jest transwestytą i homoseksualistą Gerhardem - uciekinierem z Niemiec przez prześladowaniem nazistów. Cała grupa nosi pseudonim "Kawki". Po wielu przygodach udaje im się unieszkodliwić niemiecką centralę na dzień przed inwazją. Z akcji powracają tylko dwie: Flick i Ruby. Reszta ginie w jej trakcie. Niemieckiemu majorowi, ciężko ranionemu przez Flick, udaje się przeżyć, ale do końca życia pozostanie on kaleką z upośledzeniem umysłowym.
Jak zwykle u Folletta w książce pojawia się wątek miłosny, który rozwiązuje się zgodnie z oczekiwaniami czytelnika.

</doc>
<doc id="1321630" url="https://pl.wikipedia.org/wiki?curid=1321630" title="Igor Pomierancew">
Igor Pomierancew

Igor Pomierancew (ur. 1948 w Saratowie) – radziecki dysydent, rosyjski pisarz i poeta, absolwent wydziału filologii romańsko-germańskiej uniwersytetu w Czerniowcach na Ukrainie. W 1978 roku wyemigrował na Zachód. Jako jeden z nielicznych rosyjskich poetów uprawia wiersz wolny.

</doc>
<doc id="1321632" url="https://pl.wikipedia.org/wiki?curid=1321632" title="Ottaviano Conti di Segni">
Ottaviano Conti di Segni

Ottaviano Conti di Segni (zm. 29 stycznia 1234) — włoski kardynał, bratanek papieża Innocentego III. Kamerling Świętego Kościoła Rzymskiego w początkowym okresie pontyfikatu swego wuja (1200 do 1206). Nominację kardynalską (z tytułem diakona św. Sergiusza i Bakchusa) otrzymał prawdopodobnie w maju 1206 roku. Uczestniczył w papieskiej elekcji 1216 i 1227. Jako kardynał-protodiakon (od 1221) koronował papieża Grzegorza IX, który także był jego krewnym. Zmarł w Rzymie.

</doc>
<doc id="1321637" url="https://pl.wikipedia.org/wiki?curid=1321637" title="Andrzej Balcerzak">
Andrzej Balcerzak

Andrzej Balcerzak (ur. 23 sierpnia 1925 w Warszawie, zm. 3 lutego 2017 tamże) – polski aktor teatralny, filmowy i telewizyjny.
Teatr.
W teatrze zadebiutował 13 listopada 1946 roku, przez dwa lata pracował jako adept w Teatrze Polskim w Warszawie. Następnie – w latach 1947–1948 był aktorem Teatru Miejskiego im. Stefana Jaracza w Olsztynie. W roku 1948 zdał eksternistyczny egzamin aktorski. W latach 1948-1956 był aktorem Teatru im. Stefana Żeromskiego, działającego w Kielcach i Radomiu, a następnie pracował w Teatrze im. Juliusza Osterwy w Lublinie (1956-1959) oraz w Teatrach Ziemi Pomorskiej w Bydgoszczy i Toruniu (1959−1960). Później na dłużej związał się z krakowskim Teatrem im. Juliusza Słowackiego, gdzie występował w latach 1960-1988. Ostatnim miejscem jego pracy teatralnej był ponownie warszawski Teatr Polski, w którym grał w latach 1988-2000.
W swojej pracy aktora teatralnego współpracował także z innymi teatrami – stołecznym Teatrem Dzieci Warszawy (1947), Teatrem Ziemi Opolskiej w Opolu (1954), krakowskim Teatrem Satyry „Maszkaron” (1988).

</doc>
<doc id="1321646" url="https://pl.wikipedia.org/wiki?curid=1321646" title="Zdrojewski">
Zdrojewski



</doc>
<doc id="1321649" url="https://pl.wikipedia.org/wiki?curid=1321649" title="1 Pułk Tyralierów-Strzelców Pieszych Gwardii Cesarskiej">
1 Pułk Tyralierów-Strzelców Pieszych Gwardii Cesarskiej

1 Pułk Tyralierów-Strzelców Pieszych Gwardii Cesarskiej (fr. "1er régiment de chasseurs-à-pied de la Garde Impériale") – pułk lekkiej piechoty Gwardii Cesarskiej I Cesarstwa Francuskiego.
Jego żołnierze brali udział w działaniach zbrojnych okresu wojen napoleońskich, m.in. w bitwie pod Waterloo.

</doc>
<doc id="1321650" url="https://pl.wikipedia.org/wiki?curid=1321650" title="Konstytucja Federacji Rosyjskiej">
Konstytucja Federacji Rosyjskiej

Konstytucja Federacji Rosyjskiej – rosyjska konstytucja przyjęta w ogólnonarodowym referendum, które odbyło się 12 grudnia 1993 r. Za jej przyjęciem opowiedziało się 54,5% głosujących, przeciw było 45,5%. Frekwencja wyniosła ponad 55%. Obowiązuje od dnia promulgacji – 25 grudnia 1993.
Struktura Konstytucji FR.
Konstytucja jest podzielona na dwie części.
Część pierwsza:
Część druga:
Nowelizacja konstytucji z 2008.
Zmiany konstytucji dokonane w roku 2008 wydłużają kadencję prezydenta z 4 do 6 lat (art. 81 konstytucji) i Dumy Państwowej z 4 do 5 lat (art. 96) oraz nadają kontrolne kompetencje Dumie Państwowej wobec rządu (art. 103 i 114). Premier został zobowiązany do corocznego sprawozdania ze swojej działalności przed Dumą Państwową.
Została wprowadzona dwiema federalnymi ustawami konstytucyjnymi uchwalonymi 21 listopada 2008 przez Dumę Państwową, 26 listopada 2008 przez Radę Federacji, a następnie uchwalonymi przez wszystkie 83 parlamenty Podmiotów Federacji Rosyjskiej, co stwierdziła Rada Federacji uchwałą z 22 grudnia 2008. Prezydent Dmitrij Miedwiediew podpisał ustawy 30 grudnia 2008. Zmiany dotyczące kadencji Prezydenta weszły w życie 7 maja 2012, zaś zmiany dotyczące Dumy weszły w życie z początkiem kadencji 2011–2016.

</doc>
<doc id="1321652" url="https://pl.wikipedia.org/wiki?curid=1321652" title="Litoriusz">
Litoriusz

Litoriusz — imię męskie pochodzenia łacińskiego, utworzone od słowa "litus", "litoris" — "wybrzeże", i oznaczające "człowieka mieszkającego na wybrzeżu". Patronem tego imienia w Kościele katolickim jest św. Litoriusz z Tours, którego imię niekiedy błędnie zapisywano jako "Ligoriusza" lub "Lidoriusza" oraz przypisywano mu męczeństwo w Wenecji. 
Litoriusz imieniny obchodzi 13 września. 
Odpowiedniki w innych językach:

</doc>
<doc id="1321657" url="https://pl.wikipedia.org/wiki?curid=1321657" title="Lidoriusz">
Lidoriusz



</doc>
<doc id="1321659" url="https://pl.wikipedia.org/wiki?curid=1321659" title="Ligoriusz">
Ligoriusz



</doc>
<doc id="1321665" url="https://pl.wikipedia.org/wiki?curid=1321665" title="Ernst Pistulla">
Ernst Pistulla

Ernst Pistulla (ur. 28 listopada 1906 w Goslar - zm. 14 września 1944) – niemiecki bokser, wicemistrz olimpijski, zawodowy mistrz Europy. Srebrny medalista letnich igrzysk olimpijskich w Amsterdamie 1928 w kategorii półciężkiej. W finałowej walce przegrał na punkty z Víctorem Avendaño z Argentyny.
Był mistrzem Niemiec wagi półciężkiej w 1928 roku.
Odnosząc sukces olimpijski, walczył na ringu zawodowym, zostając zawodowym mistrzem Europy kategorii półciężkiej w latach 1931-1932. Jako bokser zawodowy w latach 1929-1935 stoczył 41 walk, odnotowując: 28 zwycięstw, 6 remisów i 7 porażek.

</doc>
<doc id="1321667" url="https://pl.wikipedia.org/wiki?curid=1321667" title="Westmarsh">
Westmarsh

Westmarsh – wieś we wschodniej części hrabstwa Kent, w Anglii. Znajduje się pomiędzy Canterbury a Ramsgate.

</doc>
<doc id="1321668" url="https://pl.wikipedia.org/wiki?curid=1321668" title="Srebrzyca">
Srebrzyca

Srebrzyca, argyria (od grec. ἄργυρος „srebro”) – zespół objawów wywołany niezamierzonym wchłanianiem lub celowym przyjmowaniem związków srebra (najczęściej pyłu srebra lub srebra koloidalnego). Głównym symptomem jest zmiana koloru skóry na siny lub sinoszary w miejscach wystawionych na promienie słoneczne. Przebarwienia mogą obejmować niektóre obszary skóry lub całą jej powierzchnię. Stan taki może mieć charakter tymczasowy i ustąpić po ustaniu wchłaniania lub zaprzestaniu przyjmowania srebra.
Zespół ten dotyka najczęściej pracowników kopalni srebra w biedniejszych krajach, gdzie nie zachowuje się odpowiednich standardów pracy, oraz osób nadużywających związków srebra w celach leczniczych.
Badania kliniczne.
Wyniki badań nad wpływem srebra na organizm ludzki zostały zgromadzone przez Environmental Protection Agency. Wskazują one, iż poza szarzeniem skóry podwyższona zawartość srebra w organizmie nie powoduje skutków chorobowych, w szczególności nowotworów.
Najmniejsza dawka wywołująca objawy przy regularnym narażeniu wynosi 0,014 mg srebra na kilogram masy ciała dziennie.
Przypisy.
 

</doc>
<doc id="1321669" url="https://pl.wikipedia.org/wiki?curid=1321669" title="Oleografia">
Oleografia

Oleografia - technika druku wielobarwnego, pozwalająca otrzymywać odbitki przypominające obraz olejny (tzw. oleodruki).

</doc>
<doc id="1321672" url="https://pl.wikipedia.org/wiki?curid=1321672" title="Wootton (Kent)">
Wootton (Kent)

Wootton to wieś blisko miasta Dover w hrabstwie Kent, w Anglii, w dystrykcie Dover, w civil parish Denton with Wootton. W 1961 roku civil parish liczyła 164 mieszkańców.
W Wootton znajduje się kościół św. Marcina z XIV wieku., a w pobliżu miejscowości położony jest Wootton Park.

</doc>
<doc id="1321673" url="https://pl.wikipedia.org/wiki?curid=1321673" title="Robert Shane Kimbrough">
Robert Shane Kimbrough

Robert Shane Kimbrough (ur. 4 czerwca 1967 w Killeen, stan Teksas, USA) – amerykański astronauta, pilot wojskowy, pułkownik United States Army, inżynier.
Praca w NASA i kariera astronauty.
Łącznie w trakcie swoich dwóch misji odbył sześć spacerów kosmicznych, trwających w sumie 39 godzin.
Życie prywatne.
Żonaty, ma troje dzieci.

</doc>
<doc id="1321674" url="https://pl.wikipedia.org/wiki?curid=1321674" title="Neil Sedaka">
Neil Sedaka

Neil Sedaka (ur. 13 marca 1939 w Brooklynie) – amerykański piosenkarz żydowskiego pochodzenia, pianista, kompozytor i autor tekstów.

</doc>
<doc id="1321675" url="https://pl.wikipedia.org/wiki?curid=1321675" title="2 Pułk Tyralierów-Strzelców Pieszych Gwardii Cesarskiej">
2 Pułk Tyralierów-Strzelców Pieszych Gwardii Cesarskiej

2 Pułk Tyralierów-Strzelców Pieszych Gwardii Cesarskiej (fr. "2e régiment de chasseurs-à-pied de la Garde Impériale") - pułk lekkiej piechoty Gwardii Cesarskiej I Cesarstwa Francuskiego.
Jego żołnierze brali udział w działaniach zbrojnych okresu wojen napoleońskich.

</doc>
<doc id="1321676" url="https://pl.wikipedia.org/wiki?curid=1321676" title="Ware (Kent)">
Ware (Kent)

Ware to wieś w hrabstwie Kent, w Anglii. Znajduje się pomiędzy Canterbury i Ramsgate.

</doc>
<doc id="1321677" url="https://pl.wikipedia.org/wiki?curid=1321677" title="Waldershare">
Waldershare

Waldershare to wieś znajdująca się niedaleko miasta Dover w hrabstwie Kent, w Anglii.

</doc>
<doc id="1321678" url="https://pl.wikipedia.org/wiki?curid=1321678" title="Tarō Urashima">
Tarō Urashima

Historia – japońska legenda o młodym rybaku, który ocalił żółwia, za co został nagrodzony wizytą w pałacu władcy mórz (Ryūgū-jō), znajdującym się na dnie oceanu. Jak w przypadku innych bajek i legend, istnieje kilka wersji tej opowieści.
Historia.
Pewnego dnia młody rybak o imieniu Tarō łowił ryby, gdy zauważył małego żółwia, nad którym znęcały się dzieci. Tarō ocalił go i pozwolił mu wrócić do morza (w innej wersji wypuścił złowionego w czasie połowu żółwia). Następnego dnia zjawił się przed nim wielki żółw (był spowity w morskie algi i mógł mieć tysiąc lat) i wyjaśnił, że żółwiem, którego wcześniej uratował, jest Oto-hime, córka cesarza morza, który pragnie się z nim spotkać, aby mu podziękować. Magicznym sposobem żółw podarował mu skrzela i zaprowadził na dno morza, do wspaniałego, smoczego pałacu. Tam młody rybak spotkał cesarza oraz małego żółwia, który okazał się być uroczą księżniczką.
Tarō spędził z nią kilka dni (lub trzy lata), słuchając muzyki i oglądając tańce, ale wkrótce zapragnął wrócić do swojej wioski i ujrzeć swoją starą matkę. Poprosił więc o pozwolenie na powrót. Księżniczce było przykro z powodu jego odejścia, jednak życzyła mu szczęścia i podarowała cenną szkatułkę wysadzaną koralami (jap. "tama-tebako"). Jednak bez względu na powód nie wolno mu było jej otwierać. Tarō wziął pudełko, wdrapał się na plecy tego samego żółwia, który go wcześniej przyprowadził do podwodnego pałacu i wkrótce dotarł do domu.
Ku wielkiemu zaskoczeniu Urashimy wszystko się zmieniło. Jego dom zniknął, jak i jego matka oraz ludzie, których znał. Spytał miejscowych, czy ktoś z nich słyszał o Tarō Urashimie. Odpowiedzieli, iż słyszeli o kimś, kto miał takie imię, oraz że ta osoba zaginęła na morzu przed wielu, wielu laty. Wkrótce odkrył, że od czasu jego wyprawy na dno morza minęło 300 lat. Pogrążony w żalu Urashima nieświadomie otworzył pudełko, które otrzymał od księżniczki. Z pojemnika wyleciał biały dym i młody rybak nagle się postarzał i zgarbił. Urosła mu długa, biała broda. Po tym wydarzeniu z morza wydobył się smutny, słodki głos księżniczki: "Mówiłam ci, byś nigdy nie otwierał tego pudełka. W nim znajdowała się twoja starość ..." 
Istnieje też inne zakończenie. Oto-hime wręczyła swojemu gościowi na pożegnanie skrzyneczkę, która miała trzy warstwy. Mógł ją jednak otworzyć w trudnej dla siebie sytuacji. Kiedy Urashima otworzył górną część wypadło z niej pióro żurawia, z drugiej ulotnił się obłok białego dymu, który przemienił go w starca, a w trzeciej było lustro, dzięki któremu zobaczył swoją nagłą starość. Żurawie pióro przyczepiło się do jego pleców i Urashima jako ptak wzleciał w powietrze, ponad grób swojej matki. Jednocześnie Oto-hime przemieniła się w żółwia i wyszła z morza do niego na brzeg. Oboje stali się bóstwami shintō o nazwie "myōjin" (bóstwa miłosierne, łaskawości).
Wpływ na kulturę.
Ta historia wpłynęła na wiele dzieł literackich i filmowych. Wśród nich znajdują się: "Urusei Yatsura", "Love Hina", "YuYu Hakusho", Doraemon, "Cowboy Bebop" oraz "RahXephon". Została też opowiedziana na nowo i użyta jako podstawy dla opowiadania "Rybak z Morza Śródlądowego (Another Story or a Fisherman of the Inland Sea)" autorstwa Ursuli K. Le Guin, opublikowanego w "A Fisherman of the Inland Sea" (w Polsce w "Krokach w nieznane" w 2012 roku). Tarō Urashima jest też bohaterem gry komputerowej "Ōkami".
Najstarsza ze znanych japońskich adaptacji tej powieści miała swoją premierę w 1918 roku.
„Skok czasowy” w innych kulturach.
Japoński autor science-fiction, Aritsune Toyoda, tłumaczy historię Tarō Urashimy poprzez paradoks bliźniąt pochodzący z teorii względności Alberta Einsteina. 
Historia Urashimy łączona jest z pojawieniem się na wybrzeżu Japonii w ówczesnej prowincji Hitachi (ob. prefektura Ibaraki) tajemniczego, okrągłego obiektu, który nazwano "utsuro-bune" lub "utsuro-fune" („pusty statek, łódź”) w 1803 roku. Dziwnie ubrana, niskiego wzrostu młoda kobieta, która nim przypłynęła, posiadała przy sobie – podobnie jak Urashima – skrzyneczkę, której nie pozwalała nikomu dotknąć. Wydarzenie to jest niewyjaśnione do dziś i kojarzone także z UFO i USO (niezidentyfikowany obiekt podwodny)
Podobne historie istnieją również na Bliskim Wschodzie, pojawiając się w "Księdze tysiąca i jednej nocy".
W Europie popularna jest irlandzka legenda, w której bard Oisín zostaje zabrany do Tír na nÓg. 
"Żegluga Brana" również jest podobna do tej historii. 
Z kolei w Anglii znana jest legenda o starożytnym królu brytyjskim, Herli, z "De Nugis Curialium". Król Herla spędził w królestwie krasnoludów zaledwie trzy dni, jednak po powrocie odkrył, że w rzeczywistości minęło kilka wieków.
W opowiadaniu Washingtona Irvinga pt. "Rip Van Winkle" również jest wykorzystany podobny pomysł.
Niektórzy uważają tę opowieść za wczesne nawiązanie do Morza Demona, obszaru bardzo podobnego do Trójkąta Bermudzkiego.
Inspiracje historią.
W grze "Onimusha" historia Tarō Urashimy tłumaczy, iż podwodne królestwo było centrum badawczym Oni, przez których Tarō Urashima zostaje wysłany 300 lat w przyszłość, by nie zdradził położenia ich laboratorium. 
W grze "Ōkami" Tarō Urashima pojawia się w Północnej Zatoce Ryoshima i pomaga graczowi w dostaniu się do pałacu smoka poprzez opowiedzenie historii o swojej podróży do niego. Tarō Urashima wciąż zachowuje swoją wieczną młodość, jednak gracz może mu przynieść prezent z pałacu, który sprawia, iż staje się równie stary jak jego żona, jednak nie martwy. Po tym można go znaleźć na plaży, gdzie szczęśliwie przesiaduje wraz ze swoją żoną.
W filmie Urusei Yatsura, "Urusei Yatsura 2: Beautiful Dreamer", główny wątek jest oparty na historii Tarō Urashimy.
W Kamen Rider Den-O, Imagin Urataros wzorowany jest na legendzie, zawierając na przykład pojawienie się żółwia oraz stałe nawiązania do metafor związanych z rybołówstwem.
Jeden z bohaterów anime YuYu Hakusho, "Ura Urashima" jest lekko oparty na postaci Tarō Urashimy.
W Juken Sentai Gekiranger, na początku odcinka 23, Gou Fukami nawiązuje do tej legendy podczas błądzenia po lesie, wspominając: "Ciekawe czy tak właśnie czuł się Tarō Urashima?"
W anime Bokusatsu Tenshi Dokuro-chan Zansu-san organizuje scenkę, w której Sakura gra rolę Tarō Urashimy, Zakuro-chan jest księżniczką, zaś Dokuro-chan przebiera się w dziwaczny strój pingwina. Celem tej scenki było pozbycie się alergii Sakury, którą wywołały czekoladki otrzymane od Dokuro-Chan na Walentynki.
W anime Dragon Ball pojawiają się dwie postacie, dla których inspiracją była historia Tarō Urashimy, są to Żółwi Pustelnik oraz żółw Umigame.

</doc>
<doc id="1321680" url="https://pl.wikipedia.org/wiki?curid=1321680" title="Urashima Taro">
Urashima Taro



</doc>
<doc id="1321689" url="https://pl.wikipedia.org/wiki?curid=1321689" title="Katarzyna Potocka">
Katarzyna Potocka



</doc>
<doc id="1321690" url="https://pl.wikipedia.org/wiki?curid=1321690" title="Chleb (Mała Fatra)">
Chleb (Mała Fatra)

Chleb (1646 m) – trzeci co do wysokości szczyt w grupie górskiej Małej Fatry w Centralnych Karpatach Zachodnich na Słowacji.
Położenie.
Chleb znajduje się we wschodniej części Małej Fatry, w tzw. Krywańskiej Fatrze. Wznosi się w głównym grzbiecie tych gór, tuż na wschód od najwyższego Wielkiego Krywania (1709 m), oddzielony od niego Przełęczą Snilowską (1524 m). Zachodni grzbiet Chleba łagodnie opada ku siodłu Przełęczy Snilowskiej, północno-wschodni – równie łagodnie obniża się na Hromové (1636 m). W kierunku południowym, do Kotliny Turczańskiej Chleb wysyła grzbiet, rozpoczynający się przedwierzchołkiem zwanym "Bochník". Grzbiet ten opływają dwa potoki; Snilovský potok i Úplazný potok. Głęboka dolina, którą płynie Snilovský potok to Snilovská dolina, na słowackiej mapie opisana jako Revaliovská dolina 
Północne stoki Chleba (słow. "Chlebské kotle"), niezbyt strome, posiadają charakterystyczne, rozczłonkowane ukształtowanie, będące pozostałością po dawnych osuwiskach. Całe północne a także górna część południowych zboczy Chleba to obszar ochrony ścisłej – rezerwat przyrody Chleb.
Turystyka.
Szczyt Chleba jest dostępny szlakami turystycznymi. Jest doskonałym punktem widokowym. Pod szczytem od strony południowej, na wysokości 1415 m znajduje się schronisko turystyczne Chata pod Chlebom. Północne stoki góry tworzące rozległy kocioł, w którym długo zalega śnieg, są wykorzystywane do późnej wiosny przez narciarzy. 

</doc>
<doc id="1321692" url="https://pl.wikipedia.org/wiki?curid=1321692" title="Formuladeildin (2008) – wyniki spotkań">
Formuladeildin (2008) – wyniki spotkań

Stale odbywają się rozgrywki 65 edycji Formuladeildin, czyli pierwszej ligi Wysp Owczych w piłce nożnej. Udział bierze 10 klubów z całego archipelagu. Impreza rozpoczęła się 29 marca 2008 meczem B36 Tórshavn z ÍF Fuglafjørður. Na każdą kolejkę składa się 5 meczów.
Zobacz też.
Formuladeildin - sezon 2008

</doc>
<doc id="1321698" url="https://pl.wikipedia.org/wiki?curid=1321698" title="Pułk Piechoty im. Józefa Napoleona">
Pułk Piechoty im. Józefa Napoleona

Pułk Piechoty im. Józefa Napoleona (fr. "Régiment Joseph Napoléon"), potocznie określany jako Pułk Hiszpański (fr. "Régiment Espagnol") - pułk piechoty liniowej Wielkiej Armii I Cesarstwa Francuskiego.
Oddział ten, sformowany głównie z hiszpańskich jeńców wojennych, istniał w latach 1809-1813 i walczył na żołdzie francuskim.
Jego żołnierze brali udział w działaniach zbrojnych okresu wojen napoleońskich, m.in. w inwazji na Rosję w 1812 oraz w bitwach przeciw VI koalicji antyfrancuskiej.

</doc>
<doc id="1321699" url="https://pl.wikipedia.org/wiki?curid=1321699" title="Boysetsfire">
Boysetsfire

Boysetsfire – zespół grający punk rock z Newark, Delaware, USA. Powstał w 1994. Składał się z gitarzystów Chada Istvana i Josha Latshawa, basisty Roberta Ehrenbranda, perkusisty Matta Krupanski i wokalisty Nathana Graya. Ostatni koncert miał miejsce 9 czerwca 2007 w Filadelfii. 12 lutego tego samego roku Nathat Gray ogłosił, iż jest w trakcie tworzenia nowego zespołu o nazwie thecastingout, który współtworzy z kilkoma członkami boysestsfire.

</doc>
<doc id="1321700" url="https://pl.wikipedia.org/wiki?curid=1321700" title="Order Złotego Runa (Austria)">
Order Złotego Runa (Austria)



</doc>
<doc id="1321702" url="https://pl.wikipedia.org/wiki?curid=1321702" title="Pułk Piechoty im. Józefa Bonapartego">
Pułk Piechoty im. Józefa Bonapartego



</doc>
<doc id="1321705" url="https://pl.wikipedia.org/wiki?curid=1321705" title="Boy sets fire">
Boy sets fire



</doc>
<doc id="1321707" url="https://pl.wikipedia.org/wiki?curid=1321707" title="Namiastka">
Namiastka



</doc>
<doc id="1321709" url="https://pl.wikipedia.org/wiki?curid=1321709" title="Podróbka">
Podróbka



</doc>
<doc id="1321715" url="https://pl.wikipedia.org/wiki?curid=1321715" title="Moshi Moshi">
Moshi Moshi

Moshi Moshi – pierwszy album wrocławskiego zespołu Őszibarack nagrany dla wytwórni 2-47 Records. "Moshi moshi" to japońskie słowo odpowiadające polskiemu "halo" przy rozpoczęciu rozmowy telefonicznej.

</doc>
<doc id="1321718" url="https://pl.wikipedia.org/wiki?curid=1321718" title="Wiesław Zaremba">
Wiesław Zaremba

Wiesław Zaremba (ur. 1954 w Giżycku) – polski malarz, grafik, rysownik, pedagog.
Życiorys.
W latach 1975-1980 studiował w Państwowej Wyższej Szkole Sztuk Plastycznych w Gdańsku (obecna nazwa uczelni: Akademia Sztuk Pięknych w Gdańsku), dyplom w pracowni prof. Kazimierza Ostrowskiego w 1980 r.
W latach 1980-2002 pracował w PWSSP w Gdańsku, na stanowisku kierownika Pracowni Rysunku Wieczornego na Wydziale Malarstwa i Grafiki. Adiunkt, II stopień kwalifikacji uzyskał w 1997 roku. Współorganizator w 1998 r. Galerii Rysunku Akademii Sztuk Pięknych „Nowa Oficyna” w Gdańsku. Od 2002 r. pracuje na Uniwersytecie Sabanci w Stambule w Turcji. Uczestnik wielu wystaw indywidualnych i zbiorowych. Prace artysty znajdują się m.in. w Muzeum Narodowym w Gdańsku oraz zbiorach prywatnych w kraju i za granicą.

</doc>
<doc id="1321724" url="https://pl.wikipedia.org/wiki?curid=1321724" title="Rytuał przejścia">
Rytuał przejścia



</doc>
<doc id="1321727" url="https://pl.wikipedia.org/wiki?curid=1321727" title="Harmonia pedałowa">
Harmonia pedałowa

Harmonia pedałowa – polski ludowy instrument muzyczny. Odmiana ta występuje w Polsce. Instrument ten powstał w wyniku połączenia elementów konstrukcyjnych harmonii oraz fisharmonii lub według innych teorii eoliny.
Budowa.
Zastosowanie miechów nożnych powoduje prawie całkowite wyłączenie pracy rąk przy rozciąganiu miechów. Najczęściej miechy w górnej części instrumentu są tylko atrapą lub spełniają tylko funkcję pomocniczą przy zaznaczaniu akcentów muzycznych. Cechą charakterystyczną harmonii pedałowej jest małe zróżnicowanie dynamiczne, gra nonlegato. Gra się wyłącznie w pozycji siedzącej. 
Historia.
Pierwsze polskie harmonie pedałowe budowano w warszawskiej pracowni Piotra Stamirowskiego od 1900 roku. Później te instrumenty produkował zakład Józefa Boruckiego, Adolf i Władysław Leonard oraz inni twórcy z mniejszych manufaktur warszawskich, radomskich i dęblińskich. Najczęściej "pedałówki" mają 24 basy w trybie durowym, co znacząco wpływa na lekkość instrumentu. Zdarzają się jednak egzemplarze 64-basowe, ze zmianami akordów durowych, molowych, septymowych.
Występowanie.
Harmonie pedałowe cieszą się do dziś popularnością wśród kapel ludowych. Stanowią nieodłączny element kapel z regionów: radomskiego, świętokrzyskiego oraz Kurpi Zielonych. Najbardziej typowy skład kapeli w tych regionach to: harmonia pedałowa, skrzypce, bębenek ręczny (lub baraban).
Kapele.
Współcześnie działające kapele z harmonią pedałową (2007):

</doc>
<doc id="1321728" url="https://pl.wikipedia.org/wiki?curid=1321728" title="Pedałówka">
Pedałówka



</doc>
<doc id="1321729" url="https://pl.wikipedia.org/wiki?curid=1321729" title="Štěpánka Hilgertová">
Štěpánka Hilgertová

Štěpánka Hilgertová (ur. 10 kwietnia 1968 w Pradze) – czeska kajakarka górska. Dwukrotna złota medalistka olimpijska.
Startowała w slalomie w kajaku-jedynce (C-1). W 1996 została mistrzynią olimpijską. Cztery lata później obroniła tytuł. Ponadto brała udział w igrzyskach w 1992 (jeszcze w barwach Czechosłowacji) i 2004. Zdobywała medale mistrzostw świata (tytuły mistrzowskie w 1999 i 2003) oraz Europy.

</doc>
<doc id="1321730" url="https://pl.wikipedia.org/wiki?curid=1321730" title="Stepanka Hilgertova">
Stepanka Hilgertova



</doc>
<doc id="1321732" url="https://pl.wikipedia.org/wiki?curid=1321732" title="Schwannoma nerwu przedsionkowego">
Schwannoma nerwu przedsionkowego



</doc>
<doc id="1321733" url="https://pl.wikipedia.org/wiki?curid=1321733" title="Jan Góra (malarz)">
Jan Góra (malarz)

Jan Góra (ur. 1936 w Duksztach) – polski malarz, grafik, rysownik, profesor malarstwa na Wydziale Architektury Politechniki Gdańskiej. 
Życiorys.
Ojciec był weterynarzem zginął w 1939, do Sopotu przyjechał wraz z matką w 1946. W latach 1957–1963 studiował w Państwowej Wyższej Szkole Sztuk Plastycznych w Gdańsku (obecnie Akademia Sztuk Pięknych w Gdańsku), dyplom w 1963 r. w pracowni prof. Juliusza Studnickiego. Pracował w PWSSP w latach 1963–1965 w Pracowni Rysunku prof. Kazimierza Śramkiewicza na Wydziale Malarstwa i w pracowni Urszuli Ruhnke-Duszeńki na Wydziale Architektury. Wykładowca malarstwa na Wydziale Architektury Politechniki Gdańskiej od 1963 Tytuł profesora sztuk plastycznych uzyskał w 1994 r.

</doc>
<doc id="1321736" url="https://pl.wikipedia.org/wiki?curid=1321736" title="Gmina Gosławice">
Gmina Gosławice

W przeszłości istniały (przejściowo jednocześnie) trzy różne gminy o tej samej nazwie:

</doc>
<doc id="1321737" url="https://pl.wikipedia.org/wiki?curid=1321737" title="Pavol Hochschorner">
Pavol Hochschorner

Pavol Hochschorner (ur. 7 września 1979 w Bratysławie), słowacki kajakarz górski. Trzykrotny złoty medalista olimpijski.
Startuje w slalomie w kanadyjce-dwójce (C-2) wspólnie ze swoim bratem bliźniakiem Peterem. W 2000 zostali mistrzami olimpijskimi (wyprzedzili polski duet Kołomański/Staniszewski), cztery lata później obronili tytuł. W 2008 po raz trzeci stanęli na najwyższym stopniu podium. Wielokrotnie stawali na podium mistrzostw świata (tytuły mistrzowskie w 2002, 2007 i 2009) oraz Europy.

</doc>
<doc id="1321738" url="https://pl.wikipedia.org/wiki?curid=1321738" title="Peter Hochschorner">
Peter Hochschorner

Peter Hochschorner (ur. 7 września 1979 w Bratysławie) – słowacki kajakarz górski. Trzykrotny złoty medalista olimpijski.
Startuje w slalomie w kanadyjce-dwójce (C-2) wspólnie ze swoim bratem bliźniakiem Pavolem. W 2000 zostali mistrzami olimpijskimi (wyprzedzili polski duet Kołomański/Staniszewski), cztery lata później obronili tytuł. W 2008 po raz trzeci stanęli na najwyższym stopniu podium. Wielokrotnie stawali na podium mistrzostw świata (tytuły mistrzowskie w 2002, 2007 i 2009) oraz Europy.

</doc>
<doc id="1321739" url="https://pl.wikipedia.org/wiki?curid=1321739" title="Chongoni">
Chongoni

Chongoni – góra w Malawi, około 25 km na północ od miasta Dedza, o wysokości bezwzględnej 2224 m n.p.m. Góra i otaczające ją wzgórza porośnięte są typowym dla tego regionu suchym lasem typu "miombo", który ustanowiono rezerwatem przyrody. Na terenie tym odkryto liczne malowidła naskalne, które w 2006 roku zostały wpisane na listę światowego dziedzictwa UNESCO. 
Malowidła naskalne.
W regionie Chongoni natrafiono na 127 stanowisk sztuki naskalnej, co czyni ten obszar największym skupiskiem malowideł jaskiniowych w Afryce Środkowej. Malowidła te do dzisiaj są częścią żywej tradycji ludu Chewa. 
Rysunki znajdujące się pod nawisami i na dużych blokach skalnych powstały w dwóch wyraźnie różnych okresach historii. Starsze, czerwone malowidła są dziełem pigmejskiego ludu Batwa, a ich wiek datuje się nawet na 2,5 tysiąca lat. Przedstawiają przeważnie abstrakcyjne figury geometryczne, takie jak promieniste wieńce, okręgi, równoległe linie itp. Cecha ta odróżnia je od naturalistycznych malowideł innych społeczności łowiecko-zbierackich w południowej i środkowej Afryce. Przypuszcza się, że inne było też ich zastosowanie - mogły mieć znaczenie rytualne przy sprowadzaniu deszczu lub składaniu ofiar w kulcie płodności.
Młodsze, białe malowidła mają najwyżej tysiąc lat. Przypuszcza się nawet, że wiele z nich zostało sporządzonych dopiero w XIX i XX wieku przez członków ludu Chewa. Jest to jeden z rzadkich przykładów praktykowania malarstwa naskalnego przez społeczności rolnicze. Starsze rysunki przedstawiają zapewne mitologiczne postacie zwierząt, były zapewne wykonywane przez kobiety i wiązane są z kobiecymi rytuałami przejścia. Dokładne ich znaczenie wciąż jednak utrzymywane jest przez lud Chewa w tajemnicy.
Najmłodsze malowidła przedstawiają zwierzęta w maskach i mają związek z wciąż jeszcze istniejącymi tajnymi społecznościami Nyau, których członkowie praktykują tańce w maskach w czasie ceremonii pogrzebowych. Stowarzyszenia te są istotnym elementem tożsamości plemiennej Chewa, zwłaszcza począwszy od XIX wieku, od kiedy datuje się postępującą kolonizację europejską oraz napór napływającej z południa ludności Ngoni. Chociaż dawne rytuały wciąż praktykowane są w pobliżu malowideł, sama tradycja sztuki naskalnej jest już prawdopodobnie martwa.
Góra Chongoni i otaczające ją wzgórza od 1924 roku objęte są ochroną w ramach rezerwatu przyrody. Pierwsze naukowe opisy malowideł zostały opublikowe dopiero w latach 50. XX wieku. W 1969 roku pięć jaskiń "Chentcherere" ustanowiono chronionymi pomnikami narodowymi i udostępniono je zwiedzającym.

</doc>
<doc id="1321740" url="https://pl.wikipedia.org/wiki?curid=1321740" title="Lista absolwentów Akademii Sztuk Pięknych w Gdańsku">
Lista absolwentów Akademii Sztuk Pięknych w Gdańsku

Lista absolwentów Akademii Sztuk Pięknych w Gdańsku – obejmuje osoby, które ukończyły Akademię Sztuk w Gdańsku i są opisane w Wikipedii; lista ułożona jest zgodnie z porządkiem: data ukończenia szkoły, kierunek, pracownia profesora:

</doc>
<doc id="1321741" url="https://pl.wikipedia.org/wiki?curid=1321741" title="Gmina Mokre">
Gmina Mokre

W przeszłości istniały różne gminy o tej samej nazwie:
a także:
Zobacz też: gromada Mokre

</doc>
<doc id="1321742" url="https://pl.wikipedia.org/wiki?curid=1321742" title="Pułk Pruski Wielkiej Armii">
Pułk Pruski Wielkiej Armii

Pułk Pruski Wielkiej Armii (fr. "Régiment de Prusse") – pułk piechoty Wielkiej Armii I Cesarstwa Francuskiego. Do dzisiaj nie jest jasne, czy była to piechota lekka czy też liniowa.
Ten trzybatalionowy oddział został sformowany w 1806 z pruskich jeńców wojennych oraz dezerterów i walczył na żołdzie francuskim aż do 1813.
Jego żołnierze brali udział w działaniach zbrojnych okresu wojen napoleońskich, między innymi w walkach na Półwyspie Iberyjskim w latach 1808–1812.
Dowódcą oddziału był hrabia Carl von Isenburg-Birstein.

</doc>
<doc id="1321743" url="https://pl.wikipedia.org/wiki?curid=1321743" title="Michal Martikán">
Michal Martikán

Michal Martikán (ur. 18 maja 1979 w Liptowskim Mikułaszu) – słowacki kajakarz górski. Wielokrotny medalista olimpijski.
Startuje w slalomie w kanadyjce-jedynce (C-1). W 1996 został mistrzem olimpijskim. Miał wówczas zaledwie siedemnaście lat, a jego krążek był pierwszym złotym medalem wywalczonym dla niepodległej Słowacji. Na kolejnych dwóch olimpiadach zajmował drugie miejsce. W Pekinie zdobył swoje drugie złoto olimpijskie. Wielokrotnie stawał na podium mistrzostw świata (tytuły mistrzowskie w 1997, 2002, 2003 i 2007) oraz Europy.

</doc>
<doc id="1321744" url="https://pl.wikipedia.org/wiki?curid=1321744" title="August pierwszy cesarz">
August pierwszy cesarz

August pierwszy cesarz (ang. "Imperium:Augustus") – brytyjsko-włoski film w reżyserii Rogera Younga z roku 2003. 
Obsada.
Peter O’Toole jako August 
Benjamin Sadler jako Oktawiusz 
Gottrfied John jako Cycero 
Juan Diego Botto jako Juliusz 
Charlotte Rampling jako Livia 
Vittoria Belvedere jako Julia 
Ken Duken jako Agryppa 
Martina Stella jako Livia 
Russell Barr jako Mecenas 
Alexander Strobele jako Lucjusz 
Anna Valle jako Kleopatra 
Massimo Ghini jako Marek Antoniusz 
Elena Ballesteros jako Oktawia 
Michele Bevilacqua jako Tyberiusz 
Valeria D`Obici jako Atia 
Achille Brugnini jako Kasjusz 
Giampiero Judica jako Scipio 
Vanni Materassi jako Muza 
Antonio Petrocelli jako Brutus 
Michael Reale jako Lepidus 
Massimo Sarchielli jako Rolnik 
Riccardo de Torrebruna jako Decimus 
Gerard Klein jako Juliusz Cezar 
Hatem Maroub jako Centurion 
Paolo Scalabrino jako Plancius 
Hichem Rostom jako Prawnik 
Noureddine Souli jako Centurion 

</doc>
<doc id="1321745" url="https://pl.wikipedia.org/wiki?curid=1321745" title="Michal Martikan">
Michal Martikan



</doc>
<doc id="1321747" url="https://pl.wikipedia.org/wiki?curid=1321747" title="Thomas Hay (9. hrabia Kinnoull)">
Thomas Hay (9. hrabia Kinnoull)

Thomas Hay, 9. hrabia Kinnoull (ur. 4 lipca 1710, zm. 27 września 1787) był szkockim parem i brytyjskim politykiem. Hrabia Kinnoul od 1759.
Był członkiem brytyjskiego parlamentu reprezentując miasto Cambridge. Kanclerz Uniwersytetu w St Andrews w latach 1765-1787. W okresie 1759-1762 brytyjski ambasador w Lizbonie.

</doc>
<doc id="1321751" url="https://pl.wikipedia.org/wiki?curid=1321751" title="Ngoni">
Ngoni

Ngoni, także Angoni – grupa plemion afrykańskich z grupy Bantu, odłam ludów Nguni, zamieszkujących tereny Malawi oraz część terytorium Zambii, Mozambiku i Tanzanii. W 1983 r. ich liczebność wynosiła ok. 1 mln osób. Do ich tradycyjnych zajęć zalicza się pasterstwo i rolnictwo.
Do swoich obecnych siedzib Ngoni przywędrowali w XIX wieku z południa, wyparci przez inne plemiona z tamtych terenów. Przejęli języki sąsiednich plemion Bantu, zachowali jednak własną tożsamość kulturową.

</doc>
<doc id="1321753" url="https://pl.wikipedia.org/wiki?curid=1321753" title="Urszula Ruhnke-Duszeńko">
Urszula Ruhnke-Duszeńko

Urszula Ruhnke-Duszeńko (ur. 8 września 1921 w Poznaniu, zm. 18 września 2014 w Gdańsku) – polska malarka, pedagog PWSSP w Gdańsku w latach 1952–1971.
Życiorys.
Studiowała w Państwowej Wyższej Szkole Sztuk Plastycznych w Gdańsku (obecna nazwa uczelni od 1996 r.: Akademia Sztuk Pięknych w Gdańsku), dyplom w 1954 r. w pracowni prof. Juliusza Studnickiego. W latach 1952–1971 pracowała na gdańskiej uczelni, początkowo w Pracowni Malarstwa prof. J. Studnickiego, a następnie prowadziła Pracownię Malarstwa na Wydziale Architektury Wnętrz. Została pochowana na Cmentarzu Srebrzysko w Gdańsku (rejon II, taras II, grób 9).
Syn, Marcin Duszeńko (1958-2000) – malarz, zmarł w stopniu adiunkta na Wydziale Malarstwa ASP w Gdańsku. Mąż, prof. Franciszek Duszeńko (1925-2008) – rzeźbiarz, profesor ASP w Gdańsku.

</doc>
<doc id="1321754" url="https://pl.wikipedia.org/wiki?curid=1321754" title="William Henry Lyttelton">
William Henry Lyttelton

William Henry Lyttelton (ur. 24 grudnia 1724, zm. 14 września 1808) – brytyjski arystokrata, dyplomata i polityk, baron Westcote, baron Lyttelton.
Życiorys.
Jego ojcem był sir Thomas Lyttelton, 4. baronet Lyttelton. Jako najmłodszy syn nie miał odziedziczyć majątku, więc służył na wielu stanowiskach rządowych. W latach 1755-1759 gubernator Karoliny Południowej, w latach 1760-1765 gubernator Jamajki.
W latach 1766-1770 ambasador brytyjski w Lizbonie. W 1776 roku otrzymał tytuł para jako baron Westcote.
Dwukrotnie poseł parlamentu z okręgu Bewdley; w latach 1748-1755 i 1774-1790.
Gdy w 1779 roku zmarł jego bratanek Thomas Lyttelton, 2. baron Lyttelton odziedziczył rodzinny tytuł barona Lyttelton i dobra rodzinne w Frankley, Halesowen i Hagley.

</doc>
<doc id="1321756" url="https://pl.wikipedia.org/wiki?curid=1321756" title="Nguni">
Nguni

Nguni – grupa ludów Bantu, zamieszkująca rozległe obszary RPA, Eswatini, Lesotho i Zimbabwe. W latach 90. XX wieku ich liczebność wynosiła ok. 15 mln. Posługują się językami nguni. 
Do ludów Nguni zaliczają się m.in. Xhosa, Zulusi, Suazi i Ndebele. W XIX wieku odłączyli się od nich Ngoni, którzy zasiedlili tereny Malawi, Tanzanii, Mozambiku i Zambii.

</doc>
<doc id="1321757" url="https://pl.wikipedia.org/wiki?curid=1321757" title="John Truman Stoddert">
John Truman Stoddert

John Truman Stoddert (ur. 1 października 1790, zm. 19 lipca 1870) – amerykański polityk. W latach 1833–1835 przez jedną kadencję Kongresu Stanów Zjednoczonych był przedstawicielem ósmego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1321758" url="https://pl.wikipedia.org/wiki?curid=1321758" title="Matabeleland">
Matabeleland



</doc>
<doc id="1321759" url="https://pl.wikipedia.org/wiki?curid=1321759" title="Edward Hay">
Edward Hay

Edward Hay (ur. 1722, zm. 1779) polityk i dyplomata brytyjski.
Służył jako gubernator Barbados. Był od 1752 roku ożeniony z Mary Flower (z. 1775), córką Petera Flowera.
W 1757 roku ambasador Wielkiej Brytanii w Lizbonie.
Jego dziećmi byli: 

</doc>
<doc id="1321760" url="https://pl.wikipedia.org/wiki?curid=1321760" title="Michael Cresap Sprigg">
Michael Cresap Sprigg

Michael Cresap Sprigg (ur. 1 lipca 1791, zm. 18 grudnia 1845 w Cumberland, Maryland) – amerykański polityk. W latach 1827–1831 przez dwie kadencje Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.
Jego brat, James Cresap Sprigg, reprezentował stan Kentucky w Izbie Reprezentantów Stanów Zjednoczonych.

</doc>
<doc id="1321761" url="https://pl.wikipedia.org/wiki?curid=1321761" title="Matabele (grupa etniczna)">
Matabele (grupa etniczna)

Matabele (także: "Ndebele", "Ndebele Północni") – grupa etniczna w Zimbabwe, należąca do ludów Bantu. W 1992 roku ich liczebność wynosiła 1,6 mln osób. Posługują się językiem ndebele północnym, będącym historycznym dialektem języka zulu. Do ich tradycyjnych zajęć zalicza się rolnictwo i pasterstwo. Struktura społeczna opiera się na rodach patrylinearnych. W XIX wieku Matabele stworzyli własne państwo Matabeleland.

</doc>
<doc id="1321762" url="https://pl.wikipedia.org/wiki?curid=1321762" title="John Brockman">
John Brockman

John Brockman (ur. 1941 w Bostonie) – amerykański pisarz i agent literacki, specjalizuje się w literaturze naukowej. Założyciel , organizacji mającej na celu współpracę ekspertów z wielu dziedzin nauki i techniki.

</doc>
<doc id="1321763" url="https://pl.wikipedia.org/wiki?curid=1321763" title="Thomas Lumley-Saunderson">
Thomas Lumley-Saunderson

Thomas Lumley-Saunderson, 3. hrabia Scarbrough (ur. 1691, zm. 15 marca 1752) – brytyjski dyplomata.
Jego ojcem był Richard Lumley, 1. hrabia Scarbrough, matką Frances Jones. W latach 1722-1724 Thomas Lumley-Saunderson był ambasadorem brytyjskim w Portugalii.
Poślubił (27 czerwca 1724) lady Frances Hamilton (zm. 1772). 

</doc>
<doc id="1321764" url="https://pl.wikipedia.org/wiki?curid=1321764" title="James P. Heath">
James P. Heath

James P. Heath (ur. 21 grudnia 1777, zm. 12 czerwca 1854) – amerykański polityk. W latach 1833–1835 przez jedną kadencję Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1321765" url="https://pl.wikipedia.org/wiki?curid=1321765" title="Thomas Contee Worthington">
Thomas Contee Worthington

Thomas Contee Worthington (ur. 25 listopada 1782, zm. 12 kwietnia 1847) – amerykański polityk. W latach 1825–1827 przez jedną kadencję Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1321766" url="https://pl.wikipedia.org/wiki?curid=1321766" title="Ndebele">
Ndebele

Ndebele ("Ndebele Południowi") – grupa ludów zamieszkujących prowincje Transwal, Limpopo, Mpumalanga i Gauteng w Republice Południowej Afryki. W 2001 roku ich liczebność wynosiła ok. 700 tysięcy. Ich odłamem są Matabele ("Ndebele Północni") z Zimbabwe.

</doc>
<doc id="1321767" url="https://pl.wikipedia.org/wiki?curid=1321767" title="Angoni">
Angoni



</doc>
<doc id="1321768" url="https://pl.wikipedia.org/wiki?curid=1321768" title="John Hookham Frere">
John Hookham Frere

John Hookham Frere (ur. 21 maja 1769, zm. 7 stycznia 1846) był brytyjskim dyplomatą i pisarzem.
Ukończył Eton College oraz Gonville and Caius College na Uniwersytecie Cambridge.
W październiku 1800 roku został posłem nadzwyczajnym w Lizbonie, gdzie pozostał do 1802 roku. W latach 1802-1804 był ambasadorem w Madrycie. Od 1805 roku poseł przy wielkiej juncie hiszpańskiej. 
W 1807 mianowany posłem w Berlinie, lecz w końcu znów posłany do Hiszpanii w 1808 roku. Gdy Napoleon zaatakował Hiszpanię, przekonał gen. Johna Moore (1761-1809) by próbował zająć Madryt przed Francuzami, co skończyło się porażką militarną. Sam generał wolałby jedynie osłaniać odwrót sił królewskich ze stolicy. Frere'a oskarżano wówczas o nieudolność i brak rozwagi, a jego miejsce jako brytyjskiego posła przy hiszpańskim dworze zajął Richard Wellesley, 1. markiz Wellesley. 
Pisał wiersze i tłumaczył Arystofanesa. Napisał między innymi poemat oktawą "Prospectus and Specimen of an Intended National Work".

</doc>
<doc id="1321769" url="https://pl.wikipedia.org/wiki?curid=1321769" title="Alojzy Trendel">
Alojzy Trendel

Alojzy Trendel (ur. 1923 w Szmelcie, zm. 1998 w Gdańsku) – polski malarz, pedagog PWSSP w Gdańsku.
Życiorys.
Syn cieśli, potomek holenderskich osadników na Żuławach Wiślanych. 
Edukację artystyczną rozpoczął w okresie międzywojennym w Pomorskiej Szkole Sztuk Pięknych Wacława Szczeblewskiego w Gdyni, razem z m.in. R. Pietkiewiczem, K. Ostrowskim, J. Łakomiakiem. 
Studiował w Państwowej Wyższej Szkole Sztuk Plastycznych w Gdańsku (obecna nazwa uczelni od 1996 r. Akademia Sztuk Pięknych w Gdańsku), dyplom 1955 r. na Wydziale Malarstwa.
Pracował w latach 1950–1990 na uczelni jako starszy wykładowca na Wydziale Malarstwa,
następnie zatrudniony w Pracowni Podstaw Rysunku i Malarstwa na Wydziale Architektury i 
Wzornictwa.
W latach 1970–1975 przebywał w Afryce, w charakterze nauczyciela malarstwa i rysunku
w szkole w Conakry, jako jeden z wielu europejskich pedagogów ściągniętych przez 
ówczesny rząd Gwinei. 
W twórczości swej trwał przy realizmie, dążąc do daleko posuniętej zgodności z naturą.
Bardzo dbał o stronę estetyczną i warsztatową.
Warsztatem i precyzją wykonania dorównywał standardom dawnych mistrzów.
Jego dorobek artystyczny ilościowo jest skromny, są to głównie martwe natury,
kilka portretów (w tym wykonany w czasie pobytu w Afryce portret pani Ambasador Egiptu),
pejzaże, rysunki, szkice i parę grafik.
Znał kilka języków obcych. Był świetnym znawcą historii sztuki, koneserem muzyki poważnej.
Miał pokaźną fonotekę. 
Od początku lat sześćdziesiątych aż do śmierci mieszkał w swej pracowni 
na Głównym Mieście w Gdańsku, przy ul. Piwnej.
Jego grób znajduje się na starym cmentarzu w Rumi, w mieście gdzie mieszkała jego rodzina.

</doc>
<doc id="1321771" url="https://pl.wikipedia.org/wiki?curid=1321771" title="Bitwa pod Drumclog">
Bitwa pod Drumclog

Bitwa pod Drumclog – starcie zbrojne, które miało miejsce 1 czerwca 1679 roku pomiędzy zgromadzonymi na konwentyklu prezbiterianami, a oddziałem dragonów pod wodzą John Graham of Claverhouse koło wioski Drumclog, w South Lanarkshire, Szkocja.
Prezbiterianie i rebelianci.
Wkrótce po restauracji monarchii i powrocie w roku 1660 Stuartów na tron Anglii i Szkocji zapadła decyzja o odtworzeniu episkopalnego Kościoła anglikańskiego, co nastąpić miało po ponad dwudziestu latach panowania prezbiteriańskiego Kościoła Szkocji. Opór przeciw takiej zmianie był szczególnie silny w hrabstwach południowo-zachodniej Szkocji: Ayrshire, Galloway i Lanarkshire, które były ośrodkiem szkockiego prezbiterianizmu, a także jego odmiany, w postaci skrajnie antyrojalistycznej partii wigów. 
Na przestrzeni lat coraz więcej i więcej mieszkańców tych terenów odchodziło od oficjalnego Kościoła i uczestniczyło w nielegalnych nabożeństwach, prowadzonych przez samozwańczych kaznodziejów, znanych jako konwentykle. Starając się zapobiegać temu, co władze uznawały za naruszanie porządku publicznego, zaczęto używać wojska. W roku 1666 mało znaczący incydent w Galloway doprowadził do wybuchu zbrojnego powstania, powstrzymanego u samych bram Edynburga w bitwie pod Rullion Green. W dziesięć lat później podobne starcie pomiędzy żołnierzami a uczestnikami konwentyklu doprowadziło do największego zbrojnego powstania w całym okresie Restauracji.
Drumclog.
1 czerwca 1679 oddział dragonów pod dowództwem Johna Grahama of Claverhouse otrzymał doniesienie, że w pobliżu wzgórza Loudoun na wschód od Kilmarnock w Ayrshire zbierają się liczni prezbiterianie. rozpędzanie konwentykli należało do rutynowych działań oddziału; żołnierze nie spodziewali się większych kłopotów, gdy zbliżali się do szczytu wzgórza i niewielkiej wioski Drumclog. Tam, około 800 metrów na północ, znajdowali się wigowie Whigs, ustawieni raczej jak do bitwy niż zebrani na nabożeństwo. Terenem zbliżającego się starcia było błotniste torfowisko w cieniu wzgórza - miejsce, gdzie Robert I Bruce odniósł swe pierwsze poważne zwycięstwo nad Anglikami w roku 1307. 
Gdy dostrzeżono dragonów kobiety i dzieci zostały odesłane do tyłu, a zbrojni ruszyli na spotkanie. Pod dowództwem Sir Roberta Hamiltona było około 50 konnych i 200 pieszych wigów. Zaledwie kilku miało broń palną i białą; reszta uzbrojona była w domowej roboty piki, halabardy i widły. John Balfour of Burleigh i David Hackston of Rathilet, którzy niedawno brali udział w zabójstwie Jamesa Sharpa, arcybiskupa St. Andrews, znajdowali się - jako oficerowie - wśród konnych, a piechotą dowodził William Cleland. Pozycja jaką zajęli była doskonała do obrony, chociaż raczej przez przypadek niż ze świadomego wyboru. Pomiędzy nimi a dragonami znajdował się niewielki, na kilka metrów szeroki, płat trzęsawiska, teraz - w czerwcu - pokryty zieloną murawą. Wigowie wiedzieli o tym, że grzęzawisko nie jest w stanie utrzymać ciężaru konia, ale Claverhouse najwyraźniej nie miał o jego istnieniu pojęcia. Była to główna przyczyna jego przegranej.
Nie czekając na posiłki z Glasgow Claverhouse zdecydował się na atak. Przekonanie, że jego ludzie mają do czynienia z bandą źle wyszkolonych i mizernie uzbrojonych purytanów, zaważyło na jego decyzji. Wysłał w stronę grzęzawiska kilkudziesięciu strzelców, na co – z drugiej strony – wysunęła się podobna ilościowo grupa wigów pod Clelandem. Ci zbliżyli się na strzał z pistoletu do dragonów i – widząc, że żołnierze podnoszą muszkiety do ramienia - padli na ziemię, tracąc jednego tylko człowieka, po czym, nie chcąc ryzykować kolejnej salwy, cofnęli się w tył. Widząc to Claverhouse dał rozkaz do szarży.
W każdej innej sytuacji szarża kawalerii powinna doprowadzić do rozbicia formacji wigów, ale konni Claverhouse'a trafili na trzęsawisko. Konie pozapadały się po brzuchy strącając jeźdźców. Ten moment wykorzystali powstańcy, którzy z krzykiem rzucili się naprzód, wykorzystując przewagę swych pik i wideł nad rapierami zmieszanych dragonów, którzy – nie mogąc sformować szyku, zaczęli się cofać, a w końcu uciekać. Kilkudziesięciu zostało zabitych, a reszta – z Claverhouse'em na czele – spiesznie zawróciła do Glasgow.
Było to największe i jedyne zwycięstwo wigów w powstaniu, które zostało zdławione w trzy tygodnie później.

</doc>
<doc id="1321772" url="https://pl.wikipedia.org/wiki?curid=1321772" title="Eugeniusz Michalak">
Eugeniusz Michalak

Eugeniusz Michalak (ur. 28 października 1908 w Warszawie, zm. 22 lipca 1988 w Warszawie) – polski kolarz, olimpijczyk z 1928, także łyżwiarz szybki.
Startował w igrzyskach olimpijskich w 1928 w Amsterdamie, gdzie w wyścigu szosowym zajął 49. miejsce (drużyna Polski została sklasyfikowana na 13. miejscu). Zajął 2. miejsce w Biegu Dookoła Polski w 1929 za Józefem Stefańskim.
Wielokrotnie zajmował czołowe lokaty w mistrzostwach Polski. Był mistrzem Polski w wyścigu przełajowym w 1929, 1930 i 1933, a wicemistrzem w 1928. W wyścigu na szosie ze startu wspólnego zdobył srebrny medal w 1927. Dwa razy był wicemistrzem w wyścigu górskim (w 1928 i 1920). Dwukrotnie zwyciężał w wyścigu drużynowym: w 1937 w zespole Fortu Bema Warszawa i w 1938 w drużynie Syreny Warszawa.
Odnosił sukcesy również w kolarstwie torowym. Był mistrzem Polski w wyścigu długodystansowym na 50 km w 1931, a w 1935 zdobył w tej konkurencji brązowy medal. Zdobył mistrzostwo Polski w wyścigu tandemów w 1931 (z Arturem Puszem). Był dwukrotnym mistrzem Polski w drużynowym wyścigu na 4000 m na dochodzenie (w 1938 i 1939 w barwach Syreny Warszawa).
Startował w barwach klubów warszawskich: Sokoła (1924-1926), Warszawskiego Towarzystwa Cyklistów (1927), Legii Warszawa (1928-1933), Świtu (1934), Fortu Bema (1935-1938), Syreny (1938-1939), Milicyjnego Klubu Sportowego (1945-1948) i Gwardii (1948-1950).
Michalak odnosił także sukcesy w łyżwiarstwie szybkim. Był mistrzem Polski w wieloboju w 1932 i wicemistrzem w 1931, a także mistrzem na 500 m (w 1934) i na 1500 m (w 1932). Startował w barwach Polonii Warszawa
Po zakończeniu kariery był trenerem kolarskim. Pochowany na cmentarzu Bródnowskim (kwatera 10E-3-18).

</doc>
<doc id="1321774" url="https://pl.wikipedia.org/wiki?curid=1321774" title="Pułkownikowo">
Pułkownikowo

Pułkownikowo – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
W latach 1975–1998 miejscowość należała administracyjnie do województwa włocławskiego.

</doc>
<doc id="1321775" url="https://pl.wikipedia.org/wiki?curid=1321775" title="Włodzimierka">
Włodzimierka

Włodzimierka – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
W latach 1975–1998 miejscowość należała administracyjnie do województwa włocławskiego.

</doc>
<doc id="1321776" url="https://pl.wikipedia.org/wiki?curid=1321776" title="Witoldowo (powiat radziejowski)">
Witoldowo (powiat radziejowski)

Witoldowo – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
W latach 1975–1998 miejscowość należała administracyjnie do województwa włocławskiego.

</doc>
<doc id="1321777" url="https://pl.wikipedia.org/wiki?curid=1321777" title="Józef Stefański">
Józef Stefański

Józef Stefański (ur. 7 lutego 1908 w Golianach, zm. 21 grudnia 1997 w Warszawie) – polski kolarz szosowy, zwycięzca Tour de Pologne. Olimpijczyk z Amsterdamu.
Kariera sportowa.
Na Igrzyskach Olimpijskich w 1928 Amsterdamie zajął w wyścigu szosowym 54. miejsce, a w klasyfikacji drużynowej był 13. Zwyciężył w II Biegu Dookoła Polski w 1929. Był także czterokrotnym mistrzem Polski w wyścigu szosowym (kolejno w 1928. 1929, 1930 i 1931).
W 1929 wygrał obok Tour de Pologne także wyścigi Kraków-Lwów oraz Warszawa-Brześć.
Zmarł 21 grudnia 1997 w Warszawie i został pochowany na Cmentarzu ewangelicko-augsburskim w Warszawie (Aleja 22, rząd 1, grób 7).

</doc>
<doc id="1321778" url="https://pl.wikipedia.org/wiki?curid=1321778" title="Bitwa pod Dunbar">
Bitwa pod Dunbar



</doc>
<doc id="1321779" url="https://pl.wikipedia.org/wiki?curid=1321779" title="Mieczysław Wilczewski">
Mieczysław Wilczewski

Mieczysław Stefan Wilczewski (ur. 30 października 1932 w Zdołbunowie, zm. 8 grudnia 1993 w Cocoa Beach) – polski kolarz szosowy, zwycięzca Tour de Pologne, 7-dniowy lider Wyścigu Pokoju (1954). Olimpijczyk z Rzymu.
W 1953 został odznaczony Srebrnym Krzyżem Zasługi "za zasługi i osiągnięcia w dziedzinie kultury fizycznej i sportu".

</doc>
<doc id="1321780" url="https://pl.wikipedia.org/wiki?curid=1321780" title="Bogusław Fornalczyk">
Bogusław Fornalczyk

Bogusław Fornalczyk (ur. 3 czerwca 1937 w Jaworzniku) - polski kolarz szosowy i przełajowy startujący w latach 50. i 60. poprzedniego stulecia, zwycięzca Tour de Pologne. Olimpijczyk z Rzymu. Wielokrotny medalista mistrzostw Polski.

</doc>
<doc id="1321781" url="https://pl.wikipedia.org/wiki?curid=1321781" title="Roger Diercken">
Roger Diercken

Roger Diercken (ur. 9 lutego 1939 w Tielen) – belgijski kolarz szosowy startujący w latach 50. i 60. ubiegłego stulecia, zwycięzca Tour de Pologne. 

</doc>
<doc id="1321783" url="https://pl.wikipedia.org/wiki?curid=1321783" title="Andrzej Bławdzin">
Andrzej Bławdzin

Andrzej Bławdzin (ur. 19 sierpnia 1938 w Płochocinie) – polski kolarz szosowy, zwycięzca Tour de Pologne (1967). Olimpijczyk z Tokio i Meksyku. Wielokrotny medalista mistrzostw Polski.

</doc>
<doc id="1321784" url="https://pl.wikipedia.org/wiki?curid=1321784" title="Wojciech Matusiak">
Wojciech Matusiak

Wojciech Władysław Matusiak (ur. 2 czerwca 1945 w Sierakowie) – polski kolarz szosowy i torowy, zwycięzca 26. Tour de Pologne w 1969, olimpijczyk z Meksyku. Czterokrotny mistrz Polski na szosie i torze.
Kariera sportowa.
Był zawodnikiem LKS Pyrzyce (1964), Gryfa Szczecin (1964-1969) i Arkonii (1969-1979). Jego największymi sukcesami szosowymi było zwycięstwo w Tour de Pologne w 1969 (w czasie wyścigu wygrał dwa etapy i był liderem zawodów od II etapu do końca wyścigu) i mistrzostwo Polski w indywidualnym wyścigu szosowym ze startu wspólnego w 1967. Na torze zdobywał mistrzostwo Polski na 4000 m drużynowo na dochodzenie (1969) i dwukrotnie w długodystansowym wyścigu na 50 km (1969, 1970). Ponadto czterokrotnie zdobywał wicemistrzostwo Polski (w 1975 w indywidualnym wyścigu szosowym ze startu wspólnego, w 1966 w szosowym wyścigu drużynowym oraz w 1967 i 1968 w torowym wyścigu na 4000 m na dochodzenie) a w 1968 trzykrotnie wywalczył brązowy medal mistrzostw Polski (w szosowym wyścigu drużynowym, torowym wyścigu długodystansowym na 50 km i torowym wyścigu na 1000 m ze startu zatrzymanego). W 1967 zwyciężył z drużyną na 4000 m na dochodzenie w zawodach Ogólnopolskiej Spartakiady.
Reprezentował Polskę na mistrzostwach świata i Igrzyskach Olimpijskich. Na Igrzyskach Olimpijskich w Meksyku (1968) zajął 5–8 m. w wyścigu na 4000 m na dochodzenie drużynowo. Na Igrzyskach Olimpijskich w Montrealu (1976) był rezerwowym polskiej kadry szosowej, lecz przed niedoszłym startem doznał kontuzji. W 1968 zajął 8. miejsce na torowych mistrzostwach świata w wyścigu na 4000 m na dochodzenie indywidualnie. Czterokrotnie wystąpił w indywidualnym wyścigu szosowym na mistrzostwach świata (1970 – 46 m., 1973 – 5 m. w wyścigu, który wygrał Ryszard Szurkowski przed Stanisławem Szozdą, 1974 – 19 m., 1975 – zdyskwalifikowany) i trzykrotnie w szosowym wyścigu drużynowym MŚ (1969 – 4 m., 1970 – 6 m., 1974 – 7 m.).
Trzykrotnie startował w Wyścigu Pokoju (1970 – 9 m. i wygrany etap, 1971 – 21 m., 1976 – 34 m.). W 1970 wygrał Wyścig dookoła Szkocji, a w 1974 był trzeci w klasyfikacji końcowej Tour de Pologne, ponadto wygrał po jednym z etapów Tour de Pologne w 1967, 1972 i 1976.
W 1969, 1970 i 1973 był zwycięzcą plebiscytu "Kuriera Szczecińskiego" na najlepszego sportowca regionu. Po zakończeniu kariery pracował jako trener w Arkonii (1977-1990).
W 1996 został odznaczony Krzyżem Kawalerskim Orderu Odrodzenia Polski (M.P. z 1997, nr 14, poz. 126). Jest honorowym obywatelem Pyrzyc.

</doc>
<doc id="1321785" url="https://pl.wikipedia.org/wiki?curid=1321785" title="Tadeusz Krawczyk">
Tadeusz Krawczyk

Tadeusz Krawczyk (ur. 3 czerwca 1959 w Poznaniu) – polski kolarz szosowy startujący w wyścigach w latach osiemdziesiątych XX w., zwycięzca Tour de Pologne (1983) i Małopolskiego Wyścigu Górskiego (1984). 
Życiorys.
Był zawodnikiem Stomilu Olsztyn, Floty Gdynia i Lecha Poznań. Jego największymi sukcesami w karierze sportowej były zwycięstwa w Tour de Pologne (1983) i Małopolskim Wyścigu Górskiego (1984). Ponadto w Tour de Pologne był jeszcze drugi (1984} i czwarty (Tour de Pologne). Trzykrotnie startował w Wyścigu Pokoju (1982 - 18 m., 1983 - 5 m., 1984 - 26 m.), dwukrotnie w szosowym wyścigu indywidualnym mistrzostw świata (1981 i 1983 - obu nie ukończył). Był także mistrzem Polski w jeździe parami (1982 z Romanem Jaskułą), a w 1979 zdobył w tej konkurencji brązowy medal (z Tadeuszem Mytnikiem). Brązowe medale mistrzostw Polski zdobywał także w górskich mistrzostwach Polski (1981 i 1983) i wyścigu drużynowym na 100 km (1982 w barwach Stomilu).

</doc>
<doc id="1321787" url="https://pl.wikipedia.org/wiki?curid=1321787" title="Henryk Charucki">
Henryk Charucki

Henryk Stanisław Charucki (ur. 2 grudnia 1955 w Ostrowi Mazowieckiej) – polski kolarz szosowy, zawodnik Floty Gdynia i Dolmelu Wrocław. Zwycięzca Tour de Pologne (1979).
Kariera sportowa.
Jako zawodnik Floty Gdynia sięgnął po wicemistrzostwo Polski w wyścigu drużynowym na 100 km w 1977. W tej samej konkurencji sięgnął w 1978 po brązowy medal w drużynie Dolmelu Wrocław. W tym samym roku bez sukcesu wystąpił na mistrzostwach świata w wyścigu szosowym ze startu wspólnego, zajmując 47. miejsce. W 1979 osiągnął swoje największe sukcesy, wygrywając Tour de Pologne i mistrzostwo Polski w wyścigu górskim. Karierę sportową zakończył w latach 90.
Odznaczony Brązowym (2010) i Srebrnym (2021) Krzyżem Zasługi.
Rodzina.
Henryk Charucki jest ojcem Pawła Charuckiego (ur. 1988), także kolarza.

</doc>
<doc id="1321788" url="https://pl.wikipedia.org/wiki?curid=1321788" title="Józef Gawliczek">
Józef Gawliczek

Józef Gawliczek (ur. 29 stycznia 1939 w Mszanie) – polski kolarz szosowy startujący w wyścigach w latach 60. XX stulecia, zwycięzca Tour de Pologne (1966).
Trzykrotnie brał udział w mistrzostwach świata w wyścigu indywidualnym kolarzy amatorskich: w 1961 (70. miejsce), 1963 (nie ukończył) oraz 1966 (22. miejsce). Był trzykrotnym mistrzem Polski w wyścigu górskim (w 1966, 1967 i 1969), a w wyścigu na szosie ze startu wspólnego zdobył dwa brązowe medale (w 1961 i 1967).
Został zwycięzcą Wyścigu Dookoła Polski w 1966. W tym samym roku wygrał również Wyścig Dookoła Anglii ("Milk Race"). Wygrywał także Wyścig Dookoła Serbii (w 1963) i Wyścig Dookoła Rumunii (w 1965).
Cztery razy brał udział w Wyścigu Pokoju: w 1963 (17. miejsce), 1964 (28. miejsce), 1965 (25. miejsce) i 1967 (nie ukończył).

</doc>
<doc id="1321789" url="https://pl.wikipedia.org/wiki?curid=1321789" title="Śmietanicze">
Śmietanicze

Miejscowości na Białorusi:

</doc>
<doc id="1321791" url="https://pl.wikipedia.org/wiki?curid=1321791" title="Henryk Kowalski (kolarz)">
Henryk Kowalski (kolarz)

Henryk Kowalski (ur. 17 lipca 1933 w Turzysku, zm. 11 lipca 2021 w Gdańsku) – polski kolarz szosowy (Klub Sportowy Lechia Gdańsk). Startujący w wyścigach w latach 50. i 60. ubiegłego stulecia; uczestnik Wyścigu Pokoju (w 1956 – 25. miejsce, w 1958 – 35.) dwukrotny zwycięzca Tour de Pologne (1957, 1961).

</doc>
<doc id="1321792" url="https://pl.wikipedia.org/wiki?curid=1321792" title="Śmietanicze (obwód mohylewski)">
Śmietanicze (obwód mohylewski)

Śmietanicze (biał. "Смятанічы", ros. "Сметаничи") – wieś na Białorusi położona w obwodzie mohylewskim, w rejonie szkłowskim, w sielsowiecie tołkaczewskim. 
Wieś składa się z dwóch części: "Смятанічы 1" i "Смятанічы 2". W Imperium Rosyjskim wieś w guberni mohylewskiej w wołosti tołkaczewskiej. Od 1991 w niepodległej Białorusi.
We wsi znajduje się wczesnośredniowieczne grodzisko o kopcu wysokości kilku metrów ponad otaczające je łąki.

</doc>
<doc id="1321793" url="https://pl.wikipedia.org/wiki?curid=1321793" title="Marian Więckowski">
Marian Więckowski

Marian Więckowski (ur. 8 września 1933 w Warszawie, zm. 17 lipca 2020) – polski kolarz szosowy, trener i działacz kolarski, zawodnik Legii Warszawa, trzykrotny zwycięzca Tour de Pologne (1954–1956). Teść Czesława Langa.
Kariera.
Marian Więckowski przygodę z kolarstwem rozpoczął zaraz po zakończeniu II wojny światowej. Pierwszy raz wziął udział w wyścigu kolarskim w wieku 15 lat, który był organizowany przez dziennik "Express Wieczorny".
Przez niemal całą karierę związany był z klubem Legia Warszawa. Znalazł się w składzie reprezentacji Polski na Wyścig Pokoju 1953, gdzie był rezerwowym. W tym wyścigu zadebiutował w edycji 1956, w której zajął 20. miejsce w klasyfikacji generalnej. Startował również w Wyścigu Pokoju 1957.
W latach 1954–1956 zwyciężał w wyścigu Tour de Pologne, będąc tym samym pierwszym kolarzem w historii, który trzykrotnie z rzędu wygrał tę imprezę. Jest również rekordzistą Tour de Pologne pod względem liczby etapów przejechanych w koszulce lidera – 20. Zajął 3. miejsce w wyścigu Tour d'Egypte 1956.
Po zakończeniu kariery.
Marian Więckowski po zakończeniu kariery został trenerem. Był przez wiele lat szefem działu szkolenia w Polskim Związku Kolarskim, zajmował się także szkoleniem dzieci i młodzieży w ramach PZKol.
W 2010 został odznaczonym Krzyżem Oficerskim Orderu Odrodzenia Polski (2010).

</doc>
<doc id="1321795" url="https://pl.wikipedia.org/wiki?curid=1321795" title="Wasilij Gorodcow">
Wasilij Gorodcow

Wasilij Gorodcow (ros. "Городцов Василий Алексеевич" – trb. Gorodcow Wasilij Aleksiejewicz; ur. 11 marca 1860 w wiosce Dubrowiczi koło Riazania, zm. 3 lutego 1945 w Moskwie) – rosyjski i radziecki archeolog, twórca klasyfikacji wschodnioeuropejskich kultur archeologicznych z epoki brązu.
Kariera naukowa.
Swoją karierę archeologiczną rozpoczął w końcu lat osiemdziesiątych XIX wieku wykopaliskami nad rzeką Oką. W kręgu jego zainteresowań znajdowały się sprawy związane nie tylko z archeologią, ale także etnografią i geografią historyczną. Po rewolucji październikowej był członkiem wielu instytucji zajmujących się organizacją i nadzorem nad służbami archeologicznymi i muzealnictwem, m.in. w latach 1918–26 kierował pododdziałem archeologicznym oddziału muzealnego Ludowego Komisariatu Oświaty. Był członkiem ponad 20 towarzystw naukowych związanych z archeologią, historią naturalną i krajoznawstwem. W latach 1903–29 pracował w Rosyjskim Muzeum Historycznym w Moskwie, w latach 1918–44 był profesorem Uniwersytetu Moskiewskiego. Do końca lat trzydziestych XX wieku prowadził wykopaliska archeologiczne w różnych częściach Związku Radzieckiego, na podstawie których wydał prawie 200 prac naukowych.
Klasyfikacja kultur epoki brązu.
Na początku XX wieku ukazały się dwie prace Gorodcowa: "Riezultaty archieologiczeskich issledowanij w Iziumskom ujezdie Charkowskoj gubiernii w 1901 g." i "Riezultaty archieołogiczeskich issledowanij w Bachmutskom ujezdie Jekatierinosławskoj gubiernii w 1903 g." Prace te wraz z wydaną nieco później rozprawą "Kultury bronzowoj epochi w Sriedniej Rossii" należą do klasycznych dzieł archeologii. Gorodcow, prowadzący badania wykopaliskowe pochówków z epoki brązu, po przeanalizowaniu całego materiału podzielił go na trzy grupy odpowiadające trzem wyodrębnionym przez niego kulturom archeologicznym: grobów jamowych, katakumbowych i zrębowych. Dotychczas poznane kultury archeologiczne otrzymywały zazwyczaj swoje nazwy od znaleziska, w którym kultura ta została po raz pierwszy rozpoznana, w tym wypadku Gorodcow odstąpił jednak od tego zwyczaju. Nazwy kultur ustalono w zależności od rodzaju konstrukcji grobów, chociaż kształt grobów nie był jedyną cechą różniącą te kultury, różniły się one bowiem formą i ornamentacją ceramiki, zestawem ozdób i rodzajem broni. Oprócz tego, badając przypadki zniszczenia pochówków jednego typu przez inne, Gorodcow ustalił następstwo w czasie wyodrębnionych przez siebie kultur, określił ich względną chronologię.

</doc>
<doc id="1321796" url="https://pl.wikipedia.org/wiki?curid=1321796" title="Śmietanicze (obwód homelski)">
Śmietanicze (obwód homelski)

Śmietanicze (biał. "Сьмятанічы", ros. "Сметаничи") – wieś na Białorusi położona w obwodzie homelskim, w rejonie petrykowskim, 54 km od Mozyru przy drodze Kobryń-Homel. We wsi działa m.in. szkoła podstawowa i średnia.
Wieś magnacka położona była w końcu XVIII wieku w hrabstwie petrykowskim w powiecie mozyrskim województwa mińskiego. 

</doc>
<doc id="1321797" url="https://pl.wikipedia.org/wiki?curid=1321797" title="Wacław Wójcik">
Wacław Wójcik

Wacław Wójcik (ur. 19 listopada 1919 w Rożyszczach na Wołyniu, zm. 28 grudnia 1997) – polski kolarz szosowy startujący w wyścigach w latach 40. i 50. ubiegłego stulecia, dwukrotny zwycięzca Tour de Pologne (1948, 1952) oraz zdobywca drugiego miejsca (w 1953). Trzeci kolarz Wyścigu Pokoju (1948).
Mistrz Polski w wyścigu indywidualnym z 1950, wicemistrz z 1945 i 1947. Czterokrotny mistrz Polski w wyścigu drużynowym (1951, 1953, 1954 i 1955). Był także mistrzem Polski na torze na 4000 m na dochodzenie w 1950.

</doc>
<doc id="1321798" url="https://pl.wikipedia.org/wiki?curid=1321798" title="Béla Schick">
Béla Schick

Béla Schick (ur. 16 lipca 1877 w Balatonboglárze – zm. 6 grudnia 1967 w Nowym Jorku) – amerykański pediatra węgierskiego pochodzenia, który zajmował się badaniami nad alergią i odpornością.
Był synem żydowskiego kupca branży zbożowej i wychowywał się w Balatonboglárze. W Grazu rozpoczął kształcenie medyczne. W latach 1902-1923 był związany z wydziałem lekarskim Uniwersytetu Wiedeńskiego. 
W badaniach nad odpornością wraz z innym badaczem Klemensem Pirquetem użyli po raz pierwszy określenia alergia. Powszechne uznanie zyskał po odkryciu odczynu skórnego pozwalającego określić wrażliwość na błonicę (tzn. "test Schicka"). Od roku 1923 kierował oddziałem dziecięcym Szpitala Mount Sinai w Nowym Jorku, od roku 1936 był także profesorem na Columbia University. W latach 1950-1962 był kierownikiem oddziału dziecięcego szpitala Beth-El w Nowym Jorku. Jego późniejsze zainteresowania zawodowe dotyczyły żywienia noworodków i zaburzeń odżywiania u dzieci.

</doc>
<doc id="1321799" url="https://pl.wikipedia.org/wiki?curid=1321799" title="Bela Schick">
Bela Schick



</doc>
<doc id="1321801" url="https://pl.wikipedia.org/wiki?curid=1321801" title="Test Schicka">
Test Schicka



</doc>
<doc id="1321803" url="https://pl.wikipedia.org/wiki?curid=1321803" title="Francesco Locatelli">
Francesco Locatelli

Francesco Locatelli (ur. 9 marca 1920 w Moggio; zm. 12 grudnia 1978) – włoski kolarz szosowy startujący w wyścigach w latach 1946-1956, zwycięzca Tour de Pologne (1949).

</doc>
<doc id="1321804" url="https://pl.wikipedia.org/wiki?curid=1321804" title="Anextiomarus">
Anextiomarus

Anextiomarus - celtyckie określenie Apolla występujące w Galii i Brytanii, o bliżej nieokreślonych cechach i atrybutach. Inną formą tego imienia jest "Anextlomarus" ("Wielki opiekun").

</doc>
<doc id="1321805" url="https://pl.wikipedia.org/wiki?curid=1321805" title="Abram Ioffe">
Abram Ioffe

Abram Fiodorowicz Ioffe (pisany też jako Joffe, Joffé lub Yoffe, ros. Абрам Фёдорович Иоффе; ur. 29 października 1880, Romny, Gubernia połtawska, Cesarstwo Rosyjskie, zm. 14 października 1960, Leningrad, RFSRR, ZSRR) – rosyjski i radziecki fizyk, członek rzeczywisty Rosyjskiej Akademii Nauk i Akademii Nauk ZSRR, wiceprezydent Akademii Nauk ZSRR, laureat Nagrody Stalinowskiej I. stopnia i 3-krotnie Orderu Lenina, członek Międzynarodowego Kongresu Solvaya, społecznik Leningradu, członek WKP(b)/KPZR i ciał kolegialnych ZSRR, organizator nauki znany jako ojciec półprzewodników i ojciec fizyki radzieckiej, współtwórca rosyjskiego i radzieckiego czasopiśmiennictwa naukowego, popularyzator nauki, doktorant i współpracownik Wilhelma Röntgena.
Wniósł znaczny wkład do fizyki i technologii półprzewodników i ciał krystalicznych, korpuskularnej teorii światła i jej podstaw doświadczalnych. Stworzył petersbursko-leningradzką szkołę naukową Instytut Fizyko-Techniczny imienia A.F. Ioffego Rosyjskiej Akademii Nauk i zespół placówek naukowo-badawczych ukierunkowanych na zastosowania przemysłowe w warunkach komunizmu radzieckiego okresu stalinizmu. Podczas wielkiej wojny ojczyźnianej, ewakuacji Prezydium Akademii Nauk ZSRR i części laboratoriów Instytutu do Kazania wskutek blokady Leningradu, zapoczątkował radziecki program nuklearny.
Życiorys.
Tło rodzinne.
Urodzony Awrum/Awraam/Awraham Fajwisz-Izraiłewicz, Awraam-Izraił Fajwiszewicz, lub Awraam Izraiłewicz, w rodzinie żydowskiej miasta Romny guberni połtawskiej, obecnie obwodu sumskiego Ukrainy, w dobie antysemityzmu lat 1821–1907 w Cesarstwie Rosyjskim. Wskutek oskarżeń o zamach bombowy w którym zginął Cesarz Wszechrusi Aleksandr II Mikołajewicz Romanow, w 1881 roku w Romny zaszedł jeden z pogromów Żydów lat 1881–1884, w 1882 roku Cesarz Aleksandr III Aleksandrowicz zatwierdził antyżydowskie Prawa majowe na kolejne 30 lat.
Ojciec Fiodor Wasiljewicz Ioffe, urodzony Fajwisz-Izraił Wulfowicz, Izraił-Fajwisz Wulfowicz, Srol-Fajweł Wulfowicz lub Srul-Fajwisz Wulfowicz, w mieszczańskiej rodzinie rzemieślników litewskiego miasteczka Rogów powiatu wiłkomierskiego guberni kowieńskiej, przedsiębiorca, kupiec 2. gildii i księgowy prywatnego biura bankowego, agent ubezpieczeniowy miejscowego Pierwszego Towarzystwa Ubezpieczeń Przeciwpożarowych, nie miał wykształcenia wyższego, cieszył się ogólnym szacunkiem, jego praca zapewniała wystarczający byt rodzinie, zmarł w 1898 roku w wieku 46. lat. Jego rodzicami byli syn kupca Wulf Mortchelewicz Ioffe i Rochl-Genja Szaweł-Wolfowna Ioffe, rodzina mieszkała w litewskim mieście Kowno.
Stryj Émile Joffé, urodzony Efroim-Zelman Wulfowicz, fotograf Kodak w Paryżu, złoty medalista salonu fotograficznego w Nicei w 1899 roku, twórca czeskiej kinematografii, w latach 1896–1897 słynny z pokazów kinematograficznych w Pradze, uzdrowiskach Karlowe Wary i Cieplice, miastach Bílina, Trutnov i Písek. W latach 1897–1905 mieszkał w pensjonacie Vila Ludmila uzdrowiska górskiego Jańskie Łaźnie, obrazował życie mieszkańców, szlak turystyczny Karkonoskiego Parku Narodowego, ogrom szkód powodziowych z lipca 1897 roku w miejscowości Szpindlerowy Młyn, gdy po kilkudniowych obfitych ulewach w Karkonoszach i Górach Izerskich wylewy Łaby i jej dopływów lewych rozrywały skały i niszczyły domy, w Czechach zginęło 120 osób i wynikła powódź w Kotlinie Jeleniogórskiej. Od 1908 roku mieszkał w uzdrowiskach Alp Retyckich, w 1913 roku osiadł w Merano we włoskich Sarntaler Alpen, w 1938 roku faszyści wpisali go na listę Żydów i w 1939 roku dodali „rasa żydowska” a kwestura Bolzano zapewniła mu pobyt, po czym zbiegł do Sankt Moritz w szwajcarskich Albula-Alpen.
Matka Raszel Abramowna Weinsztejn, urodzona Rachil-Genja Awramowna w łotewskim mieście Dyneburg guberni witebskiej, miała wykształcenie wyższe, gospodyni domowa, starannie i wszechstronnie wychowywała dzieci, po śmierci męża przejęła jego działalność aż do przewrotu październikowego. Jej rodzina wyjechała do Paryża, Bostonu i Nowego Yorku, siostra Sofia Abramowna Szeftel, znana jako Sophie Cheftèle, po śmierci szwagra dobrodziejka rodziny, uzyskała doktorat z nauk społecznych na Wolnym Uniwersytecie Brukselskim, profesor szkoły sztuk wyzwolonych Smith College w Northampton, w 1920 roku wydała w Paryżu książkę feministyczną "Siły obyczajowe Stanów Zjednoczonych: kościół, szkoła, kobieta" (fr. "Les Forces morales aux États-Unis: l’église, l’école, la femme"), z przedmową francuskiego pisarza i dziennikarza Pierre Mille, współzałożyciela Akademii Studiów Zamorskich.
Ioffe był pierworodny, miał siostry Nadieżdę, Lidię i Zinajdę, brata Piotra. Rodzina była wzorcowa dla inteligencji rosyjskiej, wolnomyślicielska i postępowa, wieczorami wspólnie słuchano muzyki, rozmawiano o wydarzeniach politycznych, czytano gazety, rodzice prowadzili dom otwarty dla przyjaciół i znajomych, dzieci były zdolne i ciekawskie. Ioffe biegle czytał w wieku 3. lat, pisał w wieku 4. lat, lubił pisać szkice które odzwierciedlały jego dziecięce wrażenia.
Wykształcenie.
W latach 1888–1897 uczył się w szkole realnej w Romny, gdzie nauczano bardzo formalnie, krzepiono zapamiętywanie, rozumienie było zbędne i szkodliwe, wykształceni nauczyciele byli nastawieni wrogo do uczniów, brak kursu łaciny dawał prawo tylko do studiów technicznych. Uczniami byli późniejszy amerykański inżynier mechanik Stepan Tymoszenko, do 6. klasy kolega ze szkolnej ławy Ioffego, i jego o rok młodszy brat inżynier architekt Sergiusz Tymoszenko, minister komunikacji Ukraińskiej Republiki Ludowej w latach 1919–1920 i uczestnik II pochodu zimowego 1921 roku przeciw Rosji Radzieckiej, w II Rzeczypospolitej wołyński poseł w latach 1935–1938 i senator w latach 1938–1939.
Wciągały go geografia, której uczył radca kolegialny kandydat nauk Fiodor Daniłowicz Nikołajczyk laureat Orderu Świętego Stanisława 3. stopnia, i matematyka, której uczył radca stanu kandydat nauk Grigorij Walerianowicz Buljubasz laureat Orderu Świętej Anny 2. stopnia, obaj i dyrektor radca stanu kandydat nauk Andriej Nikiticz Djaczenko laureat Orderu Świętego Włodzimierza 4. stopnia ukończyli Cesarski Uniwersytet Świętego Włodzimierza w Kijowie. Wrogi nie był radca stanu kandydat nauk Wasilij Fiodorowicz Milejew laureat Orderu Świętego Stanisława 2. stopnia, nauczyciel fizyki który ukończył Cesarski Uniwersytet Sankt Petersburski, gdzie wpływ wywarł na nim chemik Dmitrij Mendelejew, który opisał eter poprzez prawo okresowości leżące u podstaw układu okresowego pierwiastków.
W 4. klasie Milejew, zgodnie z ówczesnym poglądem uczył, że fale świetlne pędzą w drżącym bezkresnym eterze i dotarłszy do oka wywołują wrażenie światła. Ośmielony 12-latek, myśląc o świetle lampy, odgadł, że eter zajmuje też dalekie ciemne miejsca, wniósł niepokój do szkoły a Milejew bez żadnych dowodów odparł, że eter jest wszędzie i drga tylko tam gdzie jest światło. Ciekawość Ioffego wzrosła, pierwsze rzetelne wywody dała mu książka popularnonaukowa "Ciepło uważane jako rodzaj ruchu" (ang. "Heat: Considered as a Mode of Motion"), gdzie irlandzki uczony John Tyndall wyłożył fizykalną naturę ciepła, jej II. wydanie wyszło w języku rosyjskim w 1888 roku. Wskutek podejrzenia gruźlicy płuc, w 6. klasie Ioffe przerwał naukę, matka leczyła go we Francji, szkołę ukończył po rocznej przerwie. Matka chciała aby Ioffe został inżynierem i znacznie wpłynęła na wybór drogi życiowej syna.
W 1897 roku wstąpił na oddział mechaniczny Instytutu Technologicznego Cesarza Mikołaja I w Sankt Petersburgu, szlakiem teorii eteru badał związki zmysłów wzroku i zapachu metodami fizyki w biologii, oparł się o obszerne podręczniki fizyki ogólnej autorstwa Oriesta Chwolsona i fizjologii człowieka pod redakcją Ludimara Hermanna. Zwątpił w nabycie potrzebnej wiedzy w tym ośrodku, poduczał się fizjologii, której twórca teorii anatomii funkcjonalnej i paleontologii Piotr Lesgaft uczył bezpłatnie na wyższych kursach przy Sankt Petersburskim Laboratorium Biologicznym otwartym przez niego w 1893 roku. Lesgaft zauważył regularne studia techniczne Ioffego, poprosił zwolnić miejsce dla młodych bez możliwości studiów. Ioffe rozpoczął doświadczenia, wzrost wiedzy i wytrwały upór skierowały go do laboratorium botaniki i mikrobiologii wydziału chemii, którym kierował odkrywca wirusów i propagator darwinizmu profesor Cesarskiego Uniwersytetu Petersburskiego Dmitrij Iwanowski, od 1901 roku profesor Cesarskiego Uniwersytetu Warszawskiego. Wykonał szereg badań o procesach drożdżowych wyrobu piwa, zabijaniu bakterii duru brzusznego światłem fioletowym i ultrafioletowym, pobudzaniu bakterii drożdży niskostężoną strychniną, którymi kierował laborant Nikołaj Szirokich. Nie ukończył ich przez wyrzucenie ze studiów na fali ogólnorosyjskich strajków studenckich rozpoczętych w Sankt Petersburgu w lutym 1899 roku, tylko w Instytucie Technologicznym strajkowało 1054 studentów, wskutek których wszystkie uczelnie zamknięto na pół roku a olbrzymią ilość studentów przymusowo wcielono do Cesarskiej Armii Rosyjskiej.
W 1899 roku Ioffe kierował społecznością Romny w Sankt Petersburgu, odbył pierwsze letnie praktyki studenckie w Fabryce Putiłowskiej, za nieobecnego na placu budowy inżyniera nadzorował budowę małego mostu kolejowego na linii Połtawa-Rostów tak aby naprawialne usterki dały dodatkową zapłatę kierownikowi. W 1900 roku nadzorował budowę warsztatu odlewnictwa i obróbki broni w Fabryce Iżorskiej, poraziły go samowola i wyzysk. W 1902 roku, z rokiem opóźnienia po jeszcze 2. przerwach przez protesty antyrządowe, został inżynierem-technologiem. Ciągłe burzliwe zamieszki lat 1899–1902 nieraz dały kłopoty, wybrał naukę za granicą. Uniwersytet Monachijski, gdzie laureat Nagrody Nobla w dziedzinie fizyki z 1901 roku Wilhelm Röntgen miał grupę badawczą fizyki doświadczalnej, doradził mu kierownik katedry fizyki Nikołaj Gezechus, w latach 1887–1888 sekretarz Rosyjskiego Towarzystwa Fizyko-Chemicznego, w latach 1902–1903 i 1912–1918 redaktor naczelny części fizycznej jego organu prasowego "Czasopismo Rosyjskiego Towarzystwa Fizyko-Chemicznego przy Cesarskim Uniwersytecie Petersburskim" (ros. "Журнал Русского физико-химического общества при Императорском Санкт-Петербургском Университете"), w latach 1872–1873 stażysta Uniwersytetu Fryderyka Wilhelma w Berlinie w grupie którą kierował członek rzeczywisty Pruskiej Akademii Nauk Hermann von Helmholtz. Referencje dał mu fizyk i geofizyk książę Borys Golicyn, który w 1890 roku uzyskał doktorat filozofii "summa cum laude" na Uniwersytecie w Salzburgu, gdzie jego studiami kierowali członkowie korespondenci Cesarskiej Petersburskiej Akademii Nauk August Kundt i Friedrich Kohlrausch a kolegą był twórca 1. rosyjskiej szkoły naukowej fizyki Piotr Lebiediew, zaś od 1897 roku kierował katedrą fizyki doświadczalnej Sankt-Petersburskiego/Piotrogrodzkiego Żeńskiego Instytutu Medycznego, od 1908 roku członek rzeczywisty Cesarskiej Petersburskiej Akademii Nauk po wynalezieniu sejsmografu elektromagnetycznego w 1906 roku.
Na Uniwersytecie Ludwika i Maksymiliana w Monachium.
W 1902 roku Ioffe udał się na Uniwersytet Monachijski, w 1903 roku został asystentem Röntgena. Ciotka Sofia Szeftel wspierała go finansowo, jego środki własne wyczerpały się po pierwszych 6. miesiącach pobytu, uczelnia wsparła go na większość okresu studiów dzięki Röntgenowi.
Ioffe ścierał się z wyjątkowo klasycznym światopoglądem Röntgena, który uważał elektron za pusty wymysł zmieniający istotę elektromagnetyzmu i zabraniał uczniom go używać, a naciskał na jakość i wiarygodność pomiarów. Wykonawszy w rekordowo szybkim czasie 2. miesięcy 100. różnych prac doświadczalnych wymaganych przez wydział filozofii, które nadzorowali asystenci Röntgena August Schmauss, Ernst Wagner i Peter Paul Koch, kierownik naukowy dał mu pełną samodzielność i polecił najpierw porównać dwie metody pomiaru stałej dielektrycznej i strat dielektrycznych w dielektrykach oparte o drgania elektryczne o wysokiej częstotliwości które wysunął krótko wcześniej niemiecki fizyk Paul Drude, w latach 1900–1905 profesor zwyczajny Uniwersytetu w Gießen i w latach 1900–1906 redaktor naczelny czasopisma naukowego "Roczniki fizyki" (niem. "Annalen der Physik") zaś od 1905 roku dyrektor Instytutu Fizycznego Uniwersytetu Fryderyka Wilhelma w Berlinie, a od 1906 członek Pruskiej Akademii Nauk, oraz sprawdzić ciągłą emisję ciepła przez rad, którą odkrył w 1903 roku pionier krystalografii francuski laureat Nagrody Nobla w dziedzinie fizyki z 1903 roku i członek Francuskiej Akademii Nauk Pierre Curie.
Ioffe łatwo wykonał pierwsze zadanie, wykonując drugie przy ograniczeniach pomiarowych Röntgena zauważył silnie wzmocnione świecenie ekranu fluorescencyjnego pod wpływem promieni beta radu w obecności silnego elektromagnesu, co z polecenia Röntgena wyjaśnił w ciągu 2. dni przez spiralne skręcanie się promieni wokół linii sił pola magnetycznego, kierownik pochwalił go i zlecił napisanie rozprawy o zjawisku pełzania sprężystego kryształów kwarcu. Praca dała Ioffemu szereg odkryć nowych właściwości kryształów, Röntgen jawnie w nie wątpił, gdyż burzyły one przeszłe wyniki uczonych którzy wyjaśniwszy zjawisko niejednorodną budową ciał stałych wskazali na jego brak w kwarcu, dla którego było ono znane przed odkryciami Ioffego. Ioffe powiązał je z piezoelektrycznością, wyjaśnił jako zachowanie odkształcenia wywołanego towarzyszącą mu polaryzacją elektryczną i powolne pochłanianie powstałych ładunków elektrycznych wskutek wyjątkowo niskiej przewodności elektrycznej kwarcu w warunkach normalnych.
Celem oceny tej tezy, Ioffe poddał kwarc działaniu promieni radu i rentgenowskich, zwiększył przewodność elektryczną kryształów. Według doświadczeń Röntgena, promienie X nie zwiększały przewodności elektrycznej dielektryków twardych, Ioffe wstępnie to potwierdził. Röntgen wstrzymał swój udział, gdy Ioffe wykazał, że kryształy kwarcu, soli potasowej i innych ciał wcześniej nieprzewodzących zwiększają przewodność elektryczną pod wpływem światła widzialnego po uprzednim naświetleniu promieniami X. Z początku Ioffe zauważył ten stan rzeczy poprzez pozornie całkiem przypadkowe drgania przewodności elektrycznej wstępnie napromieniowanych kryształów soli kamiennej zależnie od stopnia zachmurzenia nieba, tzn. zwiększanie przepływu prądu elektrycznego przy czystym słonecznym niebie i zmniejszanie w obecności obłoków. Röntgen musiał go odwiedzić w laboratorium i osobiście sprawdzić wyniki choć nie popierał sensacyjnych doświadczeń, które wskazały, że przewodność elektryczna może wzrosnąć nawet milion razy w porównaniu do wcześniej napromieniowanego kryształu nie poddanego działaniu światła dziennego, wpływ światła emitowanego ze zwykłej zapalonej zapałki może zmienić własności wcześniej napromieniowanych kryształów. ostatecznie przyznał swoją porażkę i wyraził chęć udziału w dalszych przedsięwzięciach Ioffego, lecz nie w temacie pełzania sprężystego kwarcu.
W 1905 roku Ioffe uzyskał doktorat z filozofii "summa cum laude" na podstawie rozprawy naukowej "Pełzanie sprężyste w kwarcu krystalicznym" (niem. "Elastische Nachwirkung im kristallinischen Quarz") pod nadzorem akademickim Röntgena"," była to pierwsza od 20. lat najwyższa możliwa ocena w II. sekcji wydziału filozofii uczelni. Świadom zmian społecznopolitycznych w kraju, które wywołał Cesarz Mikołaj II Aleksandrowicz Romanow i które rozpoczęła Rewolucja 1905 roku, Ioffe odrzucił pisemne zaproszenie Röntgena do przedłużenia pracy w jego grupie monachijskiej na stanowisku profesorskim, wrócił do ojczyzny"." Ponieważ władza carska nie uznawała dyplomów uczelni zagranicznych jako odpowiedników rosyjskich stopni naukowych, Ioffe był zmuszony przedłużyć zdobywanie równoważnego wykształcenia wyższego w oparciu o to, co uzyskał w Rosji przed wyjazdem do Monachium.
Upór Ioffego podczas stażu u Röntgena w latach 1904–1906 dał mu 2. wyższe stopnie naukowe, jego badania były źródłem jego rozprawy doktorskiej z Monachium, jak i rozszerzonej o nowe wyniki rozprawy na stopień doktora nauk w Petersburgu. Dzięki nim Ioffe odkrył m.in. zjawisko fotoelektrycznego wewnętrznego w kryształach naświetlonych promieniowaniem rentgenowskim, zjawisko zabarwienia kryształu, widmo pochłaniania światła w kryształach, przejście F-centrów zabarwienia w U-centra i z powrotem. Niemiecki laureat Nagrody Nobla w dziedzinie fizyki z 1989 roku Wolfgang Paul wraz z jego szkołą naukową Uniwersytetu w Getyndze ponownie odkrył i szczegółowo zbadał te zjawiska po 12. latach, wyniki jego grupy pierwszy raz udostępniono szerokiej części środowiska fizyków w latach 1919–1920, druk prac Ioffego zaczął się w 1922 roku gdy pierwszy raz po I wojnie światowej mógł znów wyjechać za granicę i spotkać się z Röntgenem. Do jego wyników badań lat 1904–1906 zaliczane są też te częściowo otrzymane w grupie Röntgena, o przepływie prądu elektrycznego przez kryształy jonowe, gdzie węzły sieci krystalicznej zajmują przyciągające się wzajemnie kationy i aniony tworzące wiązanie jonowe, w wysokich temperaturach i powiązane badania wysokowoltażowej polaryzacji w kryształach, gdzie prąd elektryczny przenoszoną jony, a nie elektrony. Przez lata 1904–1914, ukończone habilitacją, Ioffe regularnie współpracował z Röntgenem i dwa razy w roku bywał w jego laboratoriach, dwukrotnie, w 1908 roku i 1911 roku, próbował z nim napisać artykuły naukowe, lecz zamkniętość i surowość mistrza odkładały wspólne publikacje w nieskończoność.
Röntgen nie dopuszczał formalnego obiektywnego opisu wszystkich uzyskanych wyników bez wyrażenia jakichkolwiek przypuszczeń o ich rzeczywistych przyczynach i próby ich czysto fizykalnego wyjaśnienia, Ioffe próbował go usilnie przekonać o mylności tego podejścia i kilka dni wspólnie sprawdzali obszerne zebrane wcześniej wyniki Ioffego, Röntgen sam opracował 200. stron części badań kryształów soli kamiennej. W 1913 roku i 1921 roku Röntgen i Ioffe razem przedstawili wyniki badań przewodności elektrycznej w niektórych kryształach i wpływie na nią promieniowania, 50-stronicową 1. część o kwarcu i 195-stronicową 2. część o bezbarwnej soli kamiennej. Röntgen pieczołowicie przechowywał wszelkie dowody pracy Ioffego w jego laboratoriach od studiów do badań lat 1921–1922, w zapieczętowanej kopercie opatrzonej napisem "„W razie mojej śmierci, spalić”" zebrał ponad 300. stron materiałów w 16. zeszytach, ich ogłoszenie opóźniły działania wojenne.
Choć z nagłą śmiercią Röntgena w 1923 roku dokumentację spalono, niedługo przedtem Röntgen wysłał jej część do publikacji i na krótko przed zgonem czytał poprawki, Ioffe goszcząc na Uniwersytecie w Lejdzie podczas podróży zagranicznej w lipcu 1922 roku wysłał 40. stron podpisane nazwiskami obu uczonych, ich wspólna praca z 1908 roku o przepływie elektryczności przez kryształy ujrzała światło dzienne w 1923 roku. Długotrwałe odwlekanie druku wspólnych wyników Ioffego i Röntgena o elektrycznych i fotoelektrycznych właściwościach kryształów dielektrycznych spowodowało chwilowy zastój w rozwoju fizyki radzieckiej.
W szkole naukowej Röntgena, 25. uczniów z Monachium oraz 4. uczniów z Uniwersytetu w Gießen i 3. uczniów z Uniwersytetu w Würzburgu, profesorami zwyczajnymi zostali Ioffe, Max Wien, Peter Paul Koch, Julius Wallot i Ernst Wagner, nie był nim niemiecki laureat Nagrody Nobla w dziedzinie fizyki z 1943 roku Otto Stern. Oprócz Ioffego, fizykami spoza Niemiec byli Polak Karol Stanisław Szlenkier, Szwajcarzy August Leonhard Bernoulli i Ludwig Zehnder, Amerykanin Herman William March i irlandzko-amerykański ksiądz John Patrick Donaghey. Oprócz Ioffego, tylko niemiecki biofizyk Walter Friedrich piastował najwyższe stanowiska w swojej narodowej akademii nauk, mianowicie był prezydentem Niemieckiej Akademii Nauk w Berlinie (DAW) w latach 1951–1955. Dla Röntgena to Ioffe był jedynym dziedzicem.
W Petersburgu/Leningradzie.
Lata 1906–1914.
W 1906 roku Ioffe objął nadetatowe stanowisko niezależnego laboranta, zbliżone do dzisiejszego asystenta, laboratorium fizycznego katedry fizyki Sankt-Petersburskiego Instytutu Politechnicznego Cesarza Piotra Wielkiego. Do pracy zaprosił go Władimir Skobielcyn, kierownik pracowni od 1901 roku po tym jak wskutek poparcia marcowych strajków studenckich przeciw ograniczeniu swobód na uczelniach opuścił profesurę Instytutu Elektrotechnicznego Cesarza Aleksandra III gdy zażądał tego Minister Spraw Wewnętrznych Cesarstwa Rosyjskiego Dmitrij Sipiagin, po zamachu na Sipiagina profesor zwyczajny katedry od maja 1902 roku zaś od 1907 roku dziekan oddziału elektromechanicznego i w latach 1911–1917 dyrektor placówki.
Od początku kariery pedagogicznej w tej placówce, Ioffe gorliwie popierał jej program nauczania oparty o szeroko zakrojone samodzielne badania doświadczalne studentów wykonywane pod nadzorem nauczycieli akademickich. Tam w 1908 roku uzyskał niepaństwowe stanowisko nadetatowego starszego laboranta, w 1914 roku Minister Handlu i Przemysłu Cesarstwa Rosyjskiego Siergiej Timaszew powołał go na stanowisko profesora nadzwyczajnego, zaś w 1915 roku został profesorem zwyczajnym. W latach 1908–1914 jako docent Instytutu Górniczego Cesarzowej Katarzyny II prowadzi kurs termodynamiki, w latach 1909–1915 wykładał fizykę na Wyższych kursach Lesgafta.
W 1913 roku Cesarski Uniwersytet Sankt Petersburski przyznał mu stopień magistra fizyki za rozprawę "Elementarne zjawisko fotoelektryczne. Pole magnetyczne promieni katodowych: Badanie doświadczalne" (ros. "Элементарный фотоэлектрический эффект. Магнитное поле катодных лучей: Опытное исследование"), którą w 1915 roku Cesarska Petersburska Akademia Nauk wyróżniła Nagrodą imienia Siergieja Iwanowa. W 1. części zmierzył ładunek elektronu w zjawisku fotoelektrycznym zewnętrznym, m.in. udowodnił statystyczną naturę zjawiska i w doświadczeniu Ioffego wykazał nieciągły charakter ładunku elektrycznego, 2. część poświęcił odchylaniu promieni katodowych w polach magnetycznych, m.in. wykazał, że promienie katodowe są strumieniem elektronów.
W 1914 roku Ioffe został docentem i profesorem Instytutu Fizycznego Cesarskiego Uniwersytetu Piotrogrodzkiego, wykładowcą teorii promieniowania katedry fizyki ogólnej, zaproszenie wystosowali członek komitetu naukowego Ministerstwa Oświecenia Narodowego Oriest Chwolson oraz były rektor i twórca uczelni Iwan Borgman w latach 1911–1919 słynny z pierwszych przekładów rosyjskich prac których autorami byli Röntgen i niemieccy laureaci Nagrody Nobla w dziedzinie fizyki z 1905 roku Philipp Lenard, z 1918 roku Max Planck i z 1921 roku Albert Einstein. Tam w 1915 roku uzyskał stopień doktora nauk za rozprawę "Sprężyste i elektryczne właściwości kwarcu" (ros. "Упругие и электрические свойства кварца") o wynikach ponad 10-letnich badań. Następnie był jedynym chętnym na stanowisko profesora katedry fizyki uczelni, nie otrzymał większości głosów rady wydziału.
W 1906 roku, w zamkniętym głosowaniu, Ioffe został członkiem Rosyjskiego Towarzystwa Fizyko-Chemicznego w Petersburgu, które w 1868 roku założył Mendelejew, w 1913 roku asystentem przewodniczącego oddziału fizycznego gdy był nim akademik Aleksiej Kryłow, w 1914 roku członkiem miejskim rady oddziału fizycznego zrzeszenia i członkiem komitetu redakcyjnego periodyku naukowego "Czasopismo Rosyjskiego Towarzystwa Fizyko-Chemicznego przy Cesarskim Uniwersytecie Petersburskim" (ros. "Журнал Русского физико-химического общества при Императорском Санкт-Петербургском Университете"), w 1915 roku wiceprezydentem zrzeszenia i przewodniczącym jego oddziału fizycznego, w latach 1924–1930 redaktorem naczelnym czasopisma zrzeszenia"."
W 1916 roku Ioffe stworzył cykliczne seminarium naukowe przy laboratorium fizycznym Piotrogrodzkiego Instytutu Politechnicznego Cesarza Piotra Wielkiego, które szybko stało się krajowym ośrodkiem z fizyki ciał krystalicznych i jądrem szkoły naukowej Ioffego. Tam wprawiali się młodzi uczeni rosyjscy i radzieccy uczeni tacy jak laureat Nagrody Nobla w dziedzinie chemii z 1956 roku Nikołaj Siemionow i laureat Nagrody Nobla w dziedzinie fizyki z 1978 roku Piotr Kapica, zaś najbardziej doświadczoną zawodowo osobą uczestniczącą w tych ćwiczeniach przygotowawczych była polsko-rosyjska fizyczka Jadwiga Szmidt, absolwentka oddziału fizyki i chemii Żeńskiego Instytutu Pedagogicznego w Sankt Petersburgu której pracą naukowo-badawczą kierowali polsko-francuska laureatka Nagrody Nobla w dziedzinie fizyki z 1903 roku i Nagrody Nobla w dziedzinie chemii z 1911 roku członek korespondent Cesarskiej Petersburskiej Akademii Nauk Maria Skłodowska-Curie na Uniwersytecie Paryskim oraz laureat Nagrody Nobla w dziedzinie chemii z 1908 roku Ernest Rutherford na Uniwersytecie Machesterskim i której mężem w 1923 roku został Aleksandr Czernyszew, słuchacz który wniósł znaczny wkład w późniejsze wysiłki organizacyjne Ioffego.
Wpływy Ioffego w rosyjskim środowisku akademickim wzrosły po upadku samodzierżawia wskutek rewolucji lutowej 1917 roku i bolszewickiej dyktatury proletariatu, którą spowodowała rewolucja październikowa 1917 roku, gdy Włodzimierz Lenin stworzywszy Rosję Radziecką rozpoczął rosyjską wojnę domową lat 1917–1922 zaś stopień zaangażowania w poparcie państwowej ideologii politycznej zaczął bezpośrednio kształtować rozwój osobisty w zawodach państwowych. Rosyjska Akademia Nauk, pierwowzór struktur naukowo-badawczych dzisiejszej Rosji stworzony w 1917 roku z przekształcenia Cesarskiej Petersburskiej Akademii Nauk, wybrała Ioffego w 1918 roku członkiem korespondentem, a w 1920 roku członkiem rzeczywistym, zaś po tym jak w 1922 roku Józef Stalin stworzył Związek Socjalistycznych Republik Radzieckich (ZSRR) aby rządzić państwem do swojej śmierci w 1953 roku i zakończyć wojnę domową w 1924 roku, i po tym jak w 1925 roku przez kolejną przebudowę nauki państwowej powstała Akademia Nauk ZSRR, Ioffe został automatycznie jej członkiem rzeczywistym.
Oprócz doświadczeń nad wykazaniem ziarnistej natury ładunku elektrycznego i określeniem pola magnetycznego promieni katodowych oraz właściwościami sprężystymi i elektrycznymi ciał krystalicznych, Ioffego w latach 1906–1915 wciągały zjawisko fotoelektryczne wewnętrzne i natura światła z punktu widzenia podstaw doświadczalnych teorii kwantowych tych zagadnień fizycznych, dla których postęp wstępny określili upolitycznieni fizycy niemieccy, obok Lenarda, Plancka i Einsteina byli to laureaci Nagrody Nobla w dziedzinie fizyki z 1911 roku Wilhelm Wien i z 1919 roku Johannes Stark. W latach 1893–1900 Wien na drodze praw termodynamiki, a w latach 1900–1901 Planck za pomocą praw termodynamiki wzbogaconych o pojęcie kwantu energii wnieśli podstawowy wkład do zagadnienia promieniowania ciała doskonale czarnego, zjawisko fotoelektryczne najpierw w latach 1899–1902 badał Lenard i zauważył zależność zjawiska od rodzaju padającego światła które jest wyzwalaczem, zależność maksymalnej prędkości wyzwalanych elektronów od częstotliwości światła, proporcjonalność ich liczby w jednostce czasu i natężenia światła, brak zależności energii wyzwalanych elektronów od natężenia światła i przedstawił teorię rezonansu jawnie przeciwną pojęciu kwantu energii, po czym w 1905 roku Einstein wyjaśnił za pomocą kwantu energii użytego wobec światła, co czynnie rozwijał Stark i jego współpracownicy w badaniach światła lat 1907–1911.
W 1907 roku członek Niemieckiego Towarzystwa Fizycznego od 1903 roku i asystent Instytutu Fizycznego Uniwersytetu Fryderyka Wilhelma w Berlinie Erich Robert Ladenburg, upatrzywszy wyjaśnienia wyników swoich doświadczeń w teorii Lenarda, odkrył niezależność zjawiska fotoelektrycznego od temperatury metalu, lecz teoria wyzwalania przewidywała wzmocnienie zjawiska w wysokiej temperaturze z powodu wyższych prędkości elektronów w metalu. Choć wynik wyjaśniła odpowiednia zmiana w teorii Lenarda, uczony sprawdzał teorię wyzwalania i zmierzył maksymalną energię elektronów uwalnianych przez światło monochromatyczne o różnych długościach fal dwoma różnymi sposobami, określił dodatni potencjał potrzebny do zatrzymania elektronów i bezpośrednio energię elektronów, czym potwierdził zgodną z teorią zależność liniową częstotliwości światła i prędkości elektronów. Zbyt wąska część widma energetycznego, gdzie prosta Einsteina, parabola Lenarda i inne krzywe potęgowe są równie dobre, powodowała niejednoznaczność wyników. W jednym z pierwszych w Rosji artykułów o teorii kwantów, do ich wykładni teoretycznej Ioffe użył kwantu energii nie budzącego wówczas sprzeciwu wśród fizyków, zauważył zgodność z zależnością liniową teorii Einsteina częstotliwości światła i kwadratu prędkości, tzn. energii kinetycznej, elektronów i potwierdził jej kilka głównych przewidywań wskazywszy na jednoznaczne rozwiązanie zagadnienia przez zjawisko fotoelektryczne w metalach alkalicznych sodzie, potasie i ich stopów. W latach 1910–1912 inne hipotezy o zjawisku fotoelektrycznym podali laureaci Nagrody Nobla w dziedzinie fizyki z 1906 roku Joseph John Thomson i z 1928 roku Owen Willans Richardson, dyrektor Instytutu Fizyki Teoretycznej Uniwersytetu Ludwika i Maksymiliana w Monachium w latach 1906–1938 Arnold Sommerfeld, którego uczniami byli m.in. laureaci Nagrody Nobla w dziedzinie fizyki z 1914 roku Max von Laue, z 1932 roku Werner Heisenberg, z 1944 roku Isidor Isaac Rabi, z 1945 roku Wolfgang Pauli, z 1967 roku Hans Bethe, laureaci Nagrody Nobla w dziedzinie chemii z 1936 roku Peter Debye i z 1954 roku Linus Pauling, niemiecki fizyk Rudolf Peierls i polski fizyk Wojciech Rubinowicz.
Młodszy z braci Rudolf Walter Ladenburg w 1906 roku pod okiem Ioffego uzyskał doktorat w grupie Röntgena za rozprawę "O tarciu wewnętrznym cieczy lepkich i jego zależności od ciśnienia" (niem. "Über die innere Reibung zäher Flüssigkeiten und ihre Abhängigkeit vom Druck"), w latach 1906–1945 był członkiem Niemieckiego Towarzystwa Fizycznego zaś w latach 1924–1932 kierował fizyką atomową w Instytucie Chemii Fizycznej i Elektrochemii im. Cesarza Wilhelma w Berlinie-Dahlem po tym jak laureat Nagrody Nobla w dziedzinie fizyki z 1925 roku James Franck ustąpił i przeniósł się do Getyngi w 1920 roku, wspierał podstawy doświadczalne teorii Einsteina zjawiska fotoelektrycznego i teorii kwantów Plancka-Einsteina we wczesnym jej rozwoju. W 1909 roku zjednoczył wyniki brata, Einsteina i Ioffego na łamach czasopisma naukowego "Rocznik radioaktywności i elektroniki" (niem. "Jahrbuch der Radioaktivität und Elektronik") redagowanego przez Starka, gdzie w latach 1907–1908 publikował Einstein, napisał monografie o podstawach doświadczalnych teorii kwantów: "Elementarny kwant działania Plancka i sposoby jego pomiaru" (niem. "Plancks elementares Wirkungsquantum und die Methoden zu seiner Messung") w 1921 roku i "Podstawy teorii kwantowej i jej sprawdzania doświadczalnego: zgodnie z wykładem wygłoszonym 16 marca 1923 roku w Towarzystwie Fizyki Technicznej w Berlinie" (niem. "Die Grundlagen der Quantentheorie und ihre experimentelle Prüfung: nach einem am 16. Marz 1923 in der Gesellschaft für technische Physik in Berlin gehaltenen Vortrag") w 1923 roku, która bezpośrednio odnosiła się do wyników Ioffego. W 1908 roku na Królewskim Uniwersytecie we Wrocławiu, gdzie ojciec uczonych Albert Ladenburg był profesorem chemii w latach 1886–1911, Rudolf i polski fizyk Stanisław Loria na łamach periodyku "Rozprawy Niemieckiego Towarzystwa Fizyczego" (niem. "Verhandlungen der Deutschen Physikalischen Gesellschaft") i amerykańskiego czasopisma "Nature", ogłosili nowy rodzaj elektronów o częstotliwościach linii pierwszej serii widmowej wodoru powodem dyspersji anomalnej świecącego wodoru. Erich utonął w 1908 roku, Rudolf w 1930 roku porzucił Republikę Weimarską na korzyść Stanów Zjednoczonych, gdzie był głównym zwierzchnikiem zatrudnienia fizyków wyrzuconych z III Rzeszy.
Późniejszych wyników swych badań uzyskanych w przeciągu kolejnych 4. lat również potwierdzających kwantową teorią światła Ioffe nie ujawnił wskutek pojawienia się w druku w 1912 roku znacznie dokładniejszych pomiarów, których autor amerykański laureat Nagrody Nobla w dziedzinie fizyki z 1923 roku Robert Millikan interesował się sposobem określania ładunku elektronu w przeciwieństwie do Ioffego skupionego na nieciągłości zjawiska. Ioffe, podczas sprawdzania teorii fotonów za pomocą swoich doświadczeń nad zjawiskiem fotoelektrycznym, w sposób bezpośredni potwierdził pomysł Einsteina że kwant działania Plancka można obliczyć z pomiarów zjawiska fotoelektrycznego zewnętrznego i wrócił do badania teorii Einsteina z punktu widzenia wiedzy doświadczalnej uzyskanej od czasu gdy Einstein w 1905 roku zaproponował hipotezę pojedynczych fotonów celem wyjaśnienia wielu praw empirycznych dla szeregu zjawisk promienistych, której wdrażanie ilościowe wówczas nie było jeszcze dostępne. Na posiedzeniu Rosyjskiego Towarzystwa Fizycznego w 1910 roku Ioffe przedstawił wykład, wydany w 1911 roku na łamach czasopisma "Annalen der Physik", gdzie uzupełnił teorię promieniowania ciała doskonale czarnego dla przypadku rzeczywistych skutków działania światła takich jak zjawisko fotoelektryczne, reakcje fotochemiczne, fluorescencja, i promieniowanie jonizujące wobec których teoria Wiena-Plancka była niewystarczająca ze względu na stosowalność do wybranej części zjawisk promienistych zaś teoria Einsteina była niepełna. Porównawszy z teorią gazu doskonałego i porzuciwszy główną rolę szeregu Fouriera charakterystyczną dla falowej teorii światła, po raz pierwszy w historii Ioffe na podstawie atomistycznych i molekularnych pojęć mechaniki statystycznej wykazał możliwość wykładni promieniowania cieplnego jako gazu fotonowego, uzyskał prawo Stefana-Boltzmanna i prawo przesunięć Wiena oraz przedstawił prawo Plancka jako wynik przyjęcia hipotezy współistnienia pojedynczych fotonów wraz z fotonami powiązanymi wzajemnie oddziaływaniami międzycząsteczkowymi.
Wyniki te nie zdobyły najmniejszej uwagi Lenarda, który zaprzestał rozwoju badań zjawiska fotoelektrycznego po przedstawieniu wyników sprzecznych z własną teorią, w ostatniej części monografii "O wpływie bardzo krótkofalowego światła ultrafioletowego na gazy i o bardzo bogatym źródle tego światła, Część V. Wpływ silnie pochłanianego ultrafioletu i podsumowanie" (niem. "Über die Wirkungen sehr kurzwelligen ultravioletten Lichtes auf Gase und über eine sehr reiche Quelle dieses Lichtes, V. Teil Wirkung des stark absorbierbaren Ultraviolett und Zusammenfassung"), której współautorem był przewodniczący Niemieckiego Towarzystwa Fizycznego w latach 1940–1945 Carl Ramsauer, pochwaliwszy Einsteina dodał wykładnię hipotezy kwantów światła, w której przekaz energii z fali świetlnej do atomu pochłaniającego jest procesem rezonansowym, rzekomo niezbędną do jej niesprzeczności. W latach 1913–1917 rozwinął teorię Plancka-Einsteina używszy kwantów światła do doświadczeń nad wydzielaniem i pochłanianiem światła, w monografii "Absorpcja światła i współczynniki energii w fosforescencji" (niem. "Lichtabsorption und Energieverhältnisse bei der Phosphoreszenz") z 1914 roku przyznał słuszność teorii Einsteina w stosunku do zjawiska fosforescencji. Stark w latach 1910–1915 opierał się o teorie Plancka i Einsteina, w szczególności w 1911 roku w 2. z 3. części książki "Zasady dynamiki atomu" (niem. "Prinzipien der Atomdynamik") rozważał m.in. wyniki Ioffego i pogłębił badania kwantu energii i fotonu w 1914 roku w książce "Elektryczna analiza widmowa atomów chemicznych" (niem. "Elektrische Spektralanalyse chemischer Atome"). Ostatecznie uznany dowód kwantowej natury światła przyniosło określenie wartości kwantu działania Plancka i nadanie jej na trwałego znaczenia fundamentalnej stałej fizycznej wskutek doświadczeń Millikana i jego współpracowników z lat 1914–1916.
Pracę Ioffego z lat 1910–1911 rozwinął polski fizyk Władysław Natanson w latach 1912–1913 a polski fizyk Mieczysław Wolfke w latach 1913–1921 uczynił z niej podstawę dla pojęć atomu światła i cząsteczki świetlnej, co w latach 1913–1914 krytykował Jurij Krutkow, po czym uczeń Plancka niemiecki laureat Nagrody Nobla w dziedzinie fizyki w 1954 roku Walther Bothe w latach 1923–1927 użył wyników Wolfkego w swoich podstawowych badaniach promieniowania ciała doskonale czarnego. Pomysły Ioffego udoskonalał austriacki fizyk Paul Ehrenfest, rówieśnik poznany w Monachium w 1905 roku który w latach 1907–1912 przebywał wraz z żoną Tatianą Afanasjewą-Ehrenfest w Petersburgu jako członek oddziału fizycznego Rosyjskiego Towarzystwa Fizyko-Chemicznego oraz docent i wykładowca teorii równań różniczkowych na wydziale fizyko-matematycznym Sankt-Petersburskiego Instytutu Politechnicznego Cesarza Piotra Wielkiego, gdzie rozwinął teorię niezmienników adiabatycznych ważną w historii mechaniki kwantowej. Ehrenfest niejednokrotnie motywował badania Ioffego swymi rozmowami, w listach do Einsteina chwalił jego zdolności zaś Einstein w 1911 roku w odpowiedzi stwierdził, że nie ma wątpliwości co do tych zdolności.
Lata 1914–1925.
I wojna światowa przyniosła nowe okoliczności, Cesarstwo Rosyjskie upadło wskutek rewolucji październikowej 1917 roku zaś Rosja Radziecka złamała sojusz wojenny zwycięskiego Trójporozumienia i straciła przez traktat brzeski z marca 1918 roku, Cesarstwo Niemieckie upadło wskutek przegranej Trójprzymierza zaś Republika Weimarska straciła przez traktat wersalski 1919 roku. Straty dobitnie odbiły się na środowisku akademickim, niedowartościowana wczesna nauka radziecka zjednoczyła się w drodze ku Nagrodzie Nobla zaś względy obficie nagrodzonej i silnie rozróżnionej nauki niemieckiej zdobywał rasizm naukowy odwróciwszy uwagę od przyczyn rzeczywistych upadku państwa. Rozpocząwszy urzędowanie na stanowisku rektora Uniwersytetu Monachijskiego w 1925 roku Wilhelm Wien, dla którego wzorem do naśladowania był twórca zjednoczenia Niemiec Otto von Bismarck, w swym wykładzie "Powszechność i badania własne: rektorska przemowa rozpoczynająca wygłoszona 28 listopada 1925 roku" (niem. "Universalität und Einzelforschung: Rektorats-Antrittsrede gehalten am 28. November 1925") ze względu na niemożność określenia rasy postaci historycznych zrugał próbę określenia wpływu rasy na kulturę którą niemiecko-brytyjski filozof Houston Stewart Chamberlain przedstawił w książce "Zasady XIX wieku" (niem. "Die Grundlagen des neunzehnten Jahrhunderts") wydanej w 1899 roku w Monachium i osławionej gdy kanclerz III Rzeszy w latach 1933–1945 Adolf Hitler uczynił z niej przyczynek do swej książki "Moja Walka" (niem. "Mein Kampf") leżącej u podstaw ideologicznych Narodowosocjalistycznej Niemieckiej Partii Robotników (NSDAP) i wydanej w Monachium przez Franz Eher Nachfolger, którym od 1922 roku kierował nazista Max Amman.
Prawicowy imperialista Planck, prezydent Pruskiej Akademii Nauk w latach 1912–1938 i rektor Uniwersytetu Fryderyka Wilhelma w Berlinie w latach 1913–1914, w 1914 roku poparł wojnę propagandową odezwą 93. niemieckich myślicieli "Do świata kultury!" (niem. "An die Kulturwelt!") wraz z postaciami takimi jak Röntgen, Lenard, Wien, laureaci Nagrody Nobla w dziedzinie chemii z 1902 roku Emil Fischer, z 1905 roku Adolf von Baeyer, z 1909 roku Wilhelm Ostwald, z 1915 roku Richard Willstätter, z 1918 roku Fritz Haber i z 1920 roku Walther Nernst, laureaci Nagrody Nobla w dziedzinie fizjologii lub medycyny z 1901 roku Emil von Behring i z 1908 roku Paul Ehrlich, laureaci Nagrody Nobla w dziedzinie literatury z 1908 roku Rudolf Eucken i z 1912 roku Gerhart Hauptmann. Einstein, którego Planck sprowadził na profesurę w 1913 roku, nie podpisał odezwy i potępił działania wojenne "Odezwą do Europejczyków" którą wraz z nim podpisali fizjolog i członek ligi Georg Nicolai, sygnatariusz odezwy Plancka astronom Wilhelm Förster i filozof Otto Buek, towarzyszył Planckowi w rozmowach dyplomatycznych z politykami zagranicznymi o międzynarodowej współpracy naukowej, w latach 1914–1922 był współzałożycielem i członkiem pacyfistycznej Federacji Nowej Ojczyzny od 1923 roku znanej jako Niemiecka Liga Praw Człowieka zaś w 1918 roku współzałożycielem lewicowo-liberalnej Niemieckiej Partii Demokratycznej, którą początkowo do swej nagłej śmierci kierował sygnatariusz odezwy Plancka Friedrich Naumann. Po tym jak młodszy syn Erwin w latach 1914–1917 roku był w niewoli francuskiej jako oficer Armii Cesarstwa Niemieckiego i starszy syn Karl poległ w 1916 roku w Bitwie pod Verdun zaś córki bliźniaczki Greta i Emma umarły przy porodach w latach 1917 i 1919, Planck w 1918 roku wstąpił do popularnej wśród uczonych i przemysłowców prawicowo-liberalnej antyhitlerowskiej Niemieckiej Partii Ludowej, której przywódcą był kanclerz Republiki Weimarskiej w 1923 roku i minister spraw zagranicznych w latach 1923–1929 laureat Pokojowej Nagrody Nobla z 1926 roku Gustav Stresemann. Gdy uczeni żydowscy, dyrektor Instytutu Fizyki im. Cesarza Wilhelma w Berlinie od 1917 roku Einstein i dyrektor Instytutu Chemii Fizycznej i Elektrochemii im. Cesarza Wilhelma w Berlinie-Dahlem od 1911 roku Haber, nie mogli pracować wskutek ustaw norymberskich, które w 1933 roku skodyfikowały zakaz wykonywania zawodów państwowych m.in. nauczyciela akademickiego i pracownika naukowo-badawczego przez Żydów, w 1933 roku Planck jako prezydent Towarzystwa Cesarza Wilhelma w Berlin-Dahlem w latach 1930–1937 odwiedził Hitlera celem ich obrony. Młodszy syn, który w latach 1920–1926 rozwijał karierę wojskową aby w latach 1932–1933 zostać wiceministrem w rządach Franza von Papena i swego przełożonego wojskowego Kurta von Schleichera zamordowanego podczas nocy długich noży 1934 roku, wyrokiem Trybunału Ludowego w procesie pokazowym o udział w zamachu 20 lipca na Hitlera był powieszony w więzieniu Plötzensee w styczniu 1945 roku.
Skrajnie prawicowy Lenard, od 1924 roku doradca Hitlera, a w latach 1937–1945 członek NSDAP, monografią "O zasadzie względności, eterze, grawitacji" (niem. "Über Relativitätsprinzip, Äther, Gravitation") z 1918 roku i artykułem "O eterze i eterze pierwotnym" (niem. "Über Äther und Uräther") wydanym na łamach czasopisma Starka w 1920 roku rozpoczął szeroko zakrojoną nagonkę przeciw uczonym żydowskim i pro-żydowskim, takim jak Einstein, Planck, Nernst, Laue, Haber, Heisenberg, laureaci Nagrody Nobla w dziedzinie fizyki z 1933 roku Erwin Schrödinger, który na zaproszenie Plancka w 1927 roku przejął po nim profesurę, i z 1954 roku Max Born, który w 1933 roku musiał opuścić ojczyznę. W dobie międzywojnia Lenard osiągał szczyty sławy zarówno w kraju, jak i za granicą, kierował nagonką „fizyka aryjska” ukoronowaną gdy w latach 1936–1944 jego 4-tomowy podręcznik akademicki "Fizyka niemiecka" (niem. "Deutsche Physik") zgodny z wymaganiami ideologicznymi władz III Rzeszy wydawał w Monachium nazista Julius Friedrich Lehmann, zaś jeszcze w 1922 roku Wydawnictwo Państwowe drukowało w Moskwie przekład rosyjski III. wydania jego oszczerczej wobec Einsteina monografii której redakcją zajął się zagorzały radziecki przeciwnik teorii kwantów i teorii względności Arkady Timiriazew, którego ojciec członek korespondent Cesarskiej Petersburskiej Akademii Nauk i członek zagraniczny Towarzystwa Królewskiego w Londynie botanik Klimient Timiriazew był wczesnym propagatorem darwinizmu w Rosji, osobiście popierany przez Stalina filozof marksistowski słynny z ideologicznych utarczek przeciwko Ioffe.
W 1925 roku na łamach czasopisma naukowego "Postępy nauk fizycznych" (ros. "Успехи физических наук"), którego twórcą i redaktorem naczelnym w latach 1918–1930 był Piotr Łazariew który stopień doktora nauk otrzymał w 1912 roku na Cesarskim Uniwersytecie Warszawskim zaś w 1916 roku nie przyjął profesury po Chwolsonie na katedrze fizyki Cesarskiego Uniwersytetu Piotrogrodzkiego, ukazał się przekład rosyjski artykułu amerykańskiego fizyka Daytona Millera o wietrze eteru który przeczył szczególnej teorii względności Einsteina. Wówczas Timiriazew odpowiedział popierającym Millera artykułem w czasopiśmie politycznym "Pod sztandarem marksizmu" (ros. "Под знаменем марксизма") i podobnym sprawozdaniem na V Zjeździe Fizyków w Moskwie wobec którego komitet organizacyjny w osobach Ioffego i Frenkela wyraził sprzeciw, następnie, po tym jak w 1926 roku Timiriazew na łamach czasopisma politycznego "Nowiny Wszechrosyjskiego Centralnego Komitetu Wykonawczego" (ros. "Известия ВЦИК") opublikował artykuł o obaleniu teorii Einsteina przez doświadczenia Millera, w 1927 roku Ioffe odpowiedział wyraźnym sprzeciwem na łamach gazety codziennej „Prawda” zaś w 1928 roku Siergiej Wawiłow, młodszy brat genetyka Nikołaja Wawiłowa i w latach 1918–1932 kierownik oddziału fizyki Instytutu Fizyki Biologicznej przy Ludowym Komisariacie Ochrony Zdrowia ZSRR przemianowanego w 1929 roku na Instytut Fizyki i Biofizyki którego twórcą i dyrektorem w latach 1919–1931 był Łazariew, dołączył do Ioffego książką o doświadczalnych podstawach szczególnej teorii względności z podkreśleniem znaczenia doświadczenia Michelsona-Morleya, za pomocą którego w 1887 roku amerykańsko-polski laureat Nagrody Nobla w dziedzinie fizyki z 1907 roku Albert Abraham Michelson i amerykański fizyk Edward Morley zaprzeczyli istnieniu wiatru eteru.
Do Lenarda szybko dołączył Stark, już w 1924 roku napisali wspólnie artykuł "Duch Hitlera a nauka" (niem. "Hitlergeist und Wissenschaft") wydany przez Wielkoniemiecką Wspólnotę Narodową na łamach gazety "Dziennik wielkoniemiecki" (niem. "Großdeutsche Zeitung") która przez nieudany pucz monachijski z 1923 roku zastąpiła czasopismo "Obserwator ludowy" (niem. "Völkischer Beobachter"). Stark, który nigdy nie był członkiem NSDAP, wychwalał Hitlera w książce "Cele i osobowość Adolfa Hitlera" (niem. "Adolf Hitlers Ziele und Persönlichkeit") którą w 1930 roku wydał w Monachium nazista Ernst Boepple. Stark, jako prezydent Fizyko-Technicznego Instytutu Rzeszy w Berlinie-Charlottenburgu w latach 1933–1939, zamknął badania które określał żydowskimi i uczynił się jednoosobowym zarządem wskutek czego m.in. Laue stracił pracę, w 1934 roku przedstawił swoje poglądy rasistowskie w książce "Narodowy socjalizm a nauka" (niem. "Nationalsozialismus und Wissenschaft") wydanej przez Franz Eher Nachfolger, w 1937 roku swym anonimowym artykule "Biali Żydzi w nauce" (niem. "Weiße Juden in der Wissenschaft") na łamach organu prasowego SS "Czarny Korpus" (niem. "Das Schwarze Korps") nacierał na Einsteina i Heisenberga, otwierawszy kolokwium fizyki teoretycznej na Uniwersytecie Monachijskim w przemowie "Żydowska i niemiecka fizyka" (niem. "Jüdische und deutsche Physik") wydanej w Lipsku w 1941 roku uczynił siebie, Lenarda i Wiena aryjczykami popieranymi przez Einsteina zaś Planck, Born, Heisenberg i ich współautor członek NSDAP w latach 1933–1945 Pascual Jordan, Schrödinger, Sommerfeld, i duński laureat Nagrody Nobla w dziedzinie fizyki z 1922 roku Niels Bohr zyskali miano przedstawicieli ducha żydowskiego. Poparcie Starka dla działalności nazistów wyrosło z wyników naukowych Lenarda i jest widoczne w jego wczesnych monografiach "Elektryczność w gazach" (niem. "Die Elektrizität in Gasen") z 1902 roku oraz "Rozkład i zmienność atomów chemicznych" (niem. "Die Dissoziierung und Umwandlung chemischer Atome") z 1903 roku, w 1904 roku w Cesarstwie Rosyjskim ukazał się drukiem jej przekład rosyjski w Petersburgu nakładem Wydawnictwa Karla Leopolda Rickera i polski w Warszawie nakładem księgarni Edwarda Wende.
Podczas gwałtownych zawirowań społecznopolitycznych u podstaw tworzenia Rosji Radzieckiej wskutek rozpadu Cesarstwa Rosyjskiego, latem 1918 roku Ioffe trafił na Półwysep Krymski aby tworzyć akademickie podstawy kadrowe i organizacyjne pierwszej placówki krymskiego szkolnictwa wyższego znanego jako Uniwersytet Tawrijski w Symferopolu. Towarzyszyli mu rektor uczelni w latach 1920–1921, członek rzeczywisty Rosyjskiej Akademii Nauk/Akademii Nauk ZSRR i założyciel Akademii Nauk Ukrainy, mineralog Władimir Wiernadski oraz rektor uczelni w latach 1921–1923 i wiceprezydent Akademii Nauk ZSRR w latach 1942–1945 metalurg Aleksandr Bajkow, którego powołanie w 1916 roku zaproponowali Wiernadski, członek Dumy Państwowej Cesarstwa Rosyjskiego od guberni taurydziej w latach 1912–1917 i przewodniczący Krymskiego Rządu Krajowego w latach 1918–1919 Solomon Krym, rosyjski i radziecki pisarz Aleksiej Tołstoj słynny z określania Stalina mianem następcy pierwszego Cesarza Wszechrusi Piotra I Wielkiego, sekretarz Cesarskiej Petersburskiej Akademii Nauk/Rosyjskiej Akademii Nauk/Akademii Nauk ZSRR w latach 1904–1929 oraz członek Rady Państwa Cesarstwa Rosyjskiego w latach 1912–1917 i Minister Oświecenia Narodowego Rządu Tymczasowego Rosji w 1917 roku Siergiej Oldenburg. Pierwsze jednostki administracyjne uczelni otworzyły się w maju 1918 roku w jałtańskim Pałacu w Liwadii jako Filia Tawrijska Kijowskiego Uniwersytetu Świętego Włodzimierza, wcielono I. rok oddziału matematyczno-przyrodniczego wydziału fizyko-matematycznego, a następnie wydziały historyko-filologiczny, prawny, medyczny i agronomiczny uczelni. Wskutek zagrożenia okupacją Krymu i napięć w marcu 1918 roku spowodowanych traktatem brzeskim i utworzeniem Radzieckiej Socjalistycznej Republiki Taurydy, jesienią 1918 roku wydziały przeniesiono do Symferopola, Ioffe współtworzył wydział fizyko-matematyczny uczelni, kierował katedrą fizyki od chwili utworzenia w Jałcie do 1921 roku, gdy powstał Uniwersytet Krymski imienia Michaiła Frunze i pierwotny wydział przestał istnieć.
W 1924 roku katedra Ioffego była podstawą utworzenia Instytutu Fizycznego uczelni którym do 1930 roku kierował optyk i geofizyk Iwan Tichanowski, wskutek przebudowy w 1925 roku uczelnię nazwano Krymski Państwowy Instytut Pedagogiczny imienia Michaiła Frunze. Z symferopolskim wydziałem fizyko-matematycznym swoje kariery akademickie powiązali m.in. laureaci Nagrody Nobla w dziedzinie fizyki z 1958 roku Igor Tamm i Ilja Frank, członkowie szkoły naukowej Ioffego tacy jak Jakow Frenkel, Kiriłł Sinielnikow, Kiriłł Szczołkin, Igor Kurczatow, uczestniczka seminarium Ioffego holendersko-rosyjska fizyczka Tatiana Afanasjewa-Ehrenfest, która w latach 1927–1929 była profesorem Instytutu Fizycznego. W 1919 roku Ioffe przewodniczył grupie profesorów wnioskujących o stworzenie wydziału fizyko-mechanicznego Pierwszego Instytutu Politechnicznego w Piotrogrodzie, pierwszego tego rodzaju w historii szkolnictwa wyższego, tam odpowiadał za oddział fizyczny i był dziekanem w latach 1919–1928 i 1945–1948. Razem z nim jego romnieński rówieśnik Stepan Tymoszenko odpowiadał za oddział mechaniczny do 1922 roku, gdy wyjechał do Stanów Zjednoczonych, od 1927 roku profesor mechaniki stosowanej i twórca pierwszych programów studiów licencjackich i doktorskich z inżynierii mechanicznej na Uniwersytecie Michigan w Ann Arbor zaś od 1928 roku członek korespondent Akademii Nauk ZSRR, od 1936 roku profesor inżynierii mechanicznej Uniwersytetu Stanforda zaś od 1958 roku członek zagraniczny Akademii Nauk ZSRR.
Gdy w 1926 roku umarł wiceprezydent Rosyjskiej Akademii Nauk/Akademii Nauk ZSRR Władimir Stiekłow, Ioffe kierował jego Instytutem Fizyko-Matematycznym Akademii Nauk ZSRR w Leningradzie stworzonym dla ratowania Akademii Nauk ZSRR przed jej zniesieniem przez Ludowy Komisariat Oświaty RFSRR do 1928 roku, gdy ośrodek przejął Kryłow po tym jak ustawa z 1927 roku uczyniła Akademię Nauk ZSRR naczelnym organem nauki radzieckiej o podstawowym zadaniu budownictwa socjalistycznego i składzie uzupełnionym o wielu członków Wszechzwiązkowej Komunistycznej Partii (bolszewików) na czele których stał polsko-radziecki wiceprezydent Akademii Nauk ZSRR w latach 1929–1939 Gleb Krżyżanowski, który mając bezpośredni dostęp do twórcy i przywódcy ZSRR w latach 1922–1953 i sekretarza generalnego Komitetu Centralnego WKP(b) Józefa Stalina poprzez jednoczesne sprawowanie stanowisk politycznych członka Centralnego Komitetu Wykonawczego ZSRR w latach 1922–1936 i członka KC WKP(b) w latach 1924–1939, jak również stanowisk przewodniczącego Państwowej Komisji Planowania przy Radzie Komisarzy Ludowych ZSRR w latach 1925–1930, Głównego Zarządu Gospodarki Energetycznej Ludowego Komisariatu Przemysłu Ciężkiego ZSRR w latach 1930–1932, Komisji Wyższej Edukacji Technicznej przy CKW ZSRR i zastępcy Ludowego Komisarza Oświaty RFSRR w latach 1932–1936 sprawował rzeczywisty nadzór polityczny nad Akademią Nauk ZSRR. W latach 1932–1960 Ioffe był dyrektorem Instytutu Fizyko-Agronomicznego w Leningradzie, od 1934 roku, gdy Akademię Nauk ZSRR przeniesiono z Leningradu do Moskwy, był dyrektorem Naukowo-Badawczego Instytutu Agrofizycznego Wszechzwiązkowej Akademii Nauk Rolniczych imienia Włodzimierza Lenina w Leningradzie, który wspólnie z nim stworzyli Wiernadski, genetyk Nikołaj Wawiłow i botanik Nikołaj Maksimow.
Lata 1925–1934.
W 1925 roku Ehrenfest rozwinął zarówno pomysł Ioffego, jak i jego postęp dokonany przez Wolfkego w kontekście fluktuacji energii w falach elektromagnetycznych i budowie kryształu. W ramach pracy naukowo-badawczej proponował podejścia teoretyczne, w tym teorię przepięcia elektrycznego w dielektrykach twardych opartą o polaryzację zarówno jonową, jak i ładunków objętościowych. W 1916 roku Ioffe doświadczalnie wykazał istnienie przewodnictwa jonowego w kryształach. Jego badania odkształcenia plastycznego metodą rentgenowską zyskały status wyników klasycznych, w szczególności odkrył, że stosunek granicy plastyczności i wytrzymałości na rozciąganie określa rodzaj zniszczenia kryształów w danej temperaturze. W 1922 roku wyjaśnił wytrzymałość na rozciąganie kryształów rzeczywistych. Jako pierwszy wyjaśnił anomalie elektryczne kwarcu poprzez powstawanie ładunków objętościowych wewnątrz kryształu. Ustalił, że przewodnictwo dielektryków zależy od drobnych zanieczyszczeń i opracował metody oczyszczania kryształów. W 1924 roku odkrył tzw. zjawisko Ioffego, czyli wzrost plastyczności i wytrzymałości kryształów jonowych pod działaniem rozpuszczalnika, obserwowane jako twardnienie materiału wskutek zrastania się pęknięć powierzchniowych.
Po tym jak w 1912 roku holenderski laureat Nagrody Nobla w dziedzinie fizyki Hendrik Lorentz zaproponował Ehrenfestowi stanowisko profesora i kierownika katedry fizyki teoretycznej Uniwersytetu w Lejdzie, od 1921 roku pomagał on piotrogrodzkim fizykom odzyskać utracone w wyniku I wojny światowej więzi naukowo-badawcze z uczonymi europejskimi, wskutek czego Ioffe często podróżował do Lejdy, zaś w 1924 roku został wybrany na zagranicznego członka korespondenta Rosyjskiej Akademii Nauk, podczas gdy w tym czasie współautorami jego podstawowych prac o statystycznym podejściu do kwantowych praw promieniowania byli zarówno Einstein, jak również holenderski laureat Nagrody Nobla w dziedzinie fizyki w 1913 roku Heike Kammerlingh-Onnes. Podczas krótkiego pobytu Ehrenfesta w Leningradzie w 1924 roku, wspólnie z Ioffe wykonywał on doświadczenia na monokryształach cynku i odkrył tzw. zjawisko Ioffego-Ehrenfesta, czyli skokowe odkształcenie kryształów bezpośrednio świadczące o nieciągłości zjawiska odkształcenia pojawiającej się przy przekroczeniu określonej wartości krytycznej temperatury wraz ze współtowarzyszącą emisją akustyczną w postaci dźwięku przypominającego tykanie zegara, bez względu na wartość obciążenia i powolność odkształcenia to zjawisko występuje w skokach mikronowych o stałej częstotliwości na dłuższym odcinku czasu.
W 1925 roku, podczas uroczystości pięćdziesięciolecia doktoratu Lorentza na Uniwersytecie w Lejdzie, Kammerlingh-Onnes w swej przemowie ogłosił powstanie Funduszu Lorentza celem wsparcia młodych uczonych w dziedzinie fizyki teoretycznej, powiernikami funduszu zostali m.in. Ehrenfest i Ioffe zaś w zbiórkę pieniędzy zaangażowani byli m.in. Einstein i Maria Skłodowska-Curie, natomiast już w 1926 roku z osobistej rekomendacji Ehrenfesta jednym z pierwszych stypendystów funduszu został Tamm. Ioffe i jego współpracownik Nikołaj Dobronrawow, który w 1913 roku był asystentem Ioffego w doświadczeniach wyznaczających ładunek elementarny elektronu, wykonali doświadczalne potwierdzenia korpuskularnej teorii światła, najpierw w 1922 roku badali zjawisko fotoelektryczne i potwierdzili rozchodzenie się promieniowania elektromagnetycznego w postaci pojedynczych fotonów oraz kwantową naturę oddziaływania fotonów i elektronów, co znacznie dogłębniej zbadał w 1923 roku amerykański laureat Nagrody Nobla w dziedzinie fizyki w 1927 roku Arthur Compton odkrywając przy tym zjawisko Comptona, natomiast w 1925 roku używszy promieniowania rentgenowskiego zamiast światła widzialnego i promieniowania ultrafioletowego uczeni wspólnie doświadczalnie potwierdzili kwantową przyrodę zjawiska fotoelektrycznego za pomocą kondensatora analogicznego do tego użytego przez Millikana, podczas gdy w porównaniu do tych doświadczeń Bothe w 1924 roku wykazał to samo przy użyciu liczników Geigera-Müllera.
W 1932 roku Ioffe i Frenkel podali teorię złącza prostującego metal-półprzewodnik, zgodnie z którą pod wpływem pola elektrycznego o określonym kierunku prąd elektryczny pojawia się w wyniku zjawiska tunelowego elektronów przez szczelinę rzędu 1 nanometra na styku metalu z półprzewodnikiem. Chociaż szybko stało się jasne, że teoria prostowania tunelowego nie jest skuteczna dla zaworów z tlenku miedzi, to w latach 1957–1958 japoński fizyk Leo Esaki wynalazł i zbadał diodę tunelową obecnie szeroko stosowaną w technice, której działanie wyjaśnia teoria Ioffego-Frenkela cytowana przez Esakiego w jego pierwszym artykule naukowym i za którą Esaki w 1973 roku otrzymał Nagrodę Nobla w dziedzinie fizyki. W 1937 roku Ioffe podał interpretację zjawiska prostowania prądu elektrycznego na złączu p-n.
W ZSRR Ioffe był wpływowym krajowym działaczem społecznopolitycznym, jego działalność powiązana z nauką i techniką była głęboko oparta o struktury władz państwowych. Pełnił funkcję przewodniczącego Komitetu Naukowo-Technicznego Przemysłu Piotrogrodzkiego w latach 1919–1923. W 1919 roku wraz z Chwolsonem i Kryłowem zwołał Zjazd Fizyków Rosyjskich w Piotrogrodzie, gdzie ogłosił powstawanie nowych instytutów fizycznych celem szybkiego wyeliminowania istniejącej wówczas luki między nauką radziecką a światową. Na zjeździe powołano komisję, której zadaniem było wypracowanie rozporządzenia w sprawie nowego Rosyjskiego Stowarzyszenia Fizyków, które powstało jeszcze w 1919 roku i wkrótce zaczęło organizować zjazdy fizyków rosyjskich – I. zjazd w Moskwie w 1920 roku, II. zjazd w Kijowie w 1921 roku, III. zjazd w Niżnym Nowogrodzie w 1922 roku, IV. zjazd w Leningradzie w 1924 roku na którym gościł Ehrenfest, V. zjazd w Moskwie w 1926 roku. VI. zjazd w Moskwie, Niżnym Nowogrodzie, Stalingradzie, Kazaniu, Samarze i Saratowie w 1928 roku był ostatni pod auspicjami Rosyjskiego Stowarzyszenia Fizyków i gościł uczonych zagranicznych takich jak Richardson, Born, Debye, laureat Nagrody Nobla w dziedzinie fizyki w 1933 roku brytyjski fizyk Paul Dirac i polski fizyk doświadczalny Stefan Pieńkowski, który w latach 1911–1912 pracował w grupie Lenarda na Uniwersytecie Ruprechta i Karola w Heidelbergu. Jego pomysłodawcą był Ioffe zaś sekretarzem komitetu organizacyjnego był Wawiłow, prezydent Akademii Nauk ZSRR w latach 1945–1951 pod kierunkiem naukowym którego laureaci Nagrody Nobla w dziedzinie fizyki z 1958 roku Pawieł Czerenkow, aspirant Wawiłowa na kierowanym przez niego oddziale fizycznym Instytutu Fizyko-Matematycznym imienia Władimira Stiekłowa Akademii Nauk ZSRR w Leningradzie, oraz Ilja Frank, pracownik Wawiłowa w Państwowym Instytucie Optycznym w Leningradzie gdzie Wawiłow był kierownikiem naukowym w latach 1932–1945, pracowali w czasie dokonywania nagrodzonych odkryć.
Radzieccy uczestnicy VI. zjazdu, w tym Siemionow i laureat Nagrody Nobla w dziedzinie fizyki w 1962 roku Lew Landau, przyjęli zaproponowaną przez Ioffego „decentralizację badań fizycznych”, która w jego zamyśle była jednoosobowym tworzeniem i wspieraniem placówek naukowo-badawczych na podstawie jednej placówki-matki i jej kadry naukowo-badawczej w geograficznie prowincjonalnych dużych uprzemysłowionych miastach ZSRR celem naukowego wyjaśniania szczegółowych zagadnień technicznych o znaczeniu użytkowym dla kraju oraz świadczenie państwowej pomocy pieniężnej laboratoriom uczelnianym, co miało jednoczyć badania naukowe, kształcenie i produkcję wynalazków. W 1930 roku utworzono Wszechzwiązkowe Stowarzyszenie Fizyków, pod auspicjami którego odbył się ostatni VII. zjazd w Odessie, po czym zjazdy ogólne wstrzymano a stowarzyszenie zamknięto. Ioffe został wybrany przewodniczącym Rosyjskiego Stowarzyszenia Fizyków podczas III. zjazdu, przewodniczącym Wszechzwiązkowego Stowarzyszenia Fizyków podczas IV. zjazdu, natomiast w latach 1926–1929 był członkiem i wiceprzewodniczącym Prezydium Akademii Nauk ZSRR. Uczestniczył w pracach Międzynarodowego Kongresu Fizyki Solvaya IV. zjazdu w 1924 roku i VII. zjazdu w 1933 roku, był deputowanym do Rady Miejskiej Leningradu XIII zwołania w 1932 roku i XIV zwołania w 1940 roku.
Lata 1934–1953.
W 1934 roku Ioffe oraz Siemionow i Bajkow na terenie parku ówczesnego Leningradziego Instytutu Przemysłowego powołali do życia Klub Uczonych w Lesnoj, od 1946 roku znany jak Leningradzki Dom Uczonych w Lesnoj, a od 1991 roku Dom Uczonych w Lesnoj, gdzie działały koła zainteresowań i odbywały się wykłady popularnonaukowe oraz spotkania z uczonymi i artystami, a także szpital w okresie blokady Leningradu, nie powiązany bezpośrednio z Domem Uczonych imienia Maksima Gorkiego Rosyjskiej Akademii Nauk utworzonym w Piotrogrodzie w 1920 roku.
W dobie wielkiej wojny ojczyźnianej 1941–1945, gdy Stalin jako sekretarz generalny KC WKP(b) i przewodniczący RKL ZSRR, Ludowego Komisariatu Obrony ZSRR, Państwowego Komitetu Obrony ZSRR i Kwatery Głównej Najwyższego Naczelnego Dowództwa ZSRR miał pełnię władzy absolutnej, w 1941 roku pierwszy sekretarz Leningradzkiego Komitetu Obwodowego i Miejskiego WKP(b) w latach 1934–1945 Andriej Żdanow, jednocześnie sekretarz KC WKP(b) w latach 1934–1948 i członek Biura Politycznego KC WKP(b) w latach 1939–1948, jak również przewodniczący Rady Najwyższej RFSRR w latach 1938–1947, mianował Ioffego przewodniczącym Komisji ds. Wyposażenia Wojskowego przy Leningradzkim Komitecie Miejskim WKP(b) z poleceniem wdrożenia wytwarzania sprzętu radarowego opracowanego przez pracowników naukowych i technicznych Instytutu Ioffego, zaś w 1942 roku Ioffe został członkiem WKP(b) oraz przewodniczącym Komisji Marynarki Wojennej i Komisji Inżynierii Wojennej przy Leningradzkim Komitecie Miejskim WKP(b). Dzięki swej szerokiej aktywności społecznopolitycznej bezpośrednio wspierającej ideologię państwową ZSRR, jak również bezpośrednio wspieranej przez radzieckie władze państwowe, Ioffe już u zarania stalinizmu w ZSRR w kuluarach akademickich nosił przydomek „czerwony profesor”, mimo że nigdy oficjalnie nie należał do szkół partyjnych wspieranych przez KC WKP(b)/KPZR, takich jak Akademia Komunistyczna, Instytut Czerwonej Profesury i Wyższa Szkoła Partyjna KPZR, stowarzyszonych z tą nazwą na poziomie statusu państwowego celem przygotowywania przyszłych kadr naukowych w zgodzie z zasadami komunizmu radzieckiego.
W latach 1942–1949, Ioffe był wybrany dwukrotnie akademikiem-sekretarzem oddziału nauk fizyko-matematycznego Akademii Nauk ZSRR, w 1942 roku i 1946 roku, oraz ponownie członkiem, w 1942 roku i 1949 roku, i wiceprzewodniczącym Prezydium Akademii Nauk ZSRR w 1942 roku. W 1943 roku Stalin podpisał rozporządzenie Państwowego Komitetu Obrony ZSRR o programie prac nad stworzeniem bomby atomowej, którym miał kierować członek Biura Politycznego KC WKP(b) w latach 1926–1957 i Ludowy Komisarz Spraw Zagranicznych ZSRR w latach 1939–1946, a także zastępca przewodniczącego Państwowego Komitetu Obrony ZSRR w latach 1941–1944 i honorowy członek rzeczywisty Akademii Nauk ZSRR od 1946 roku Wiaczesław Mołotow, jednakże już w 1944 roku rozporządzeniem o utworzeniu, w ramach Instytutu Ioffego, Laboratorium nr 2 pod kierownictwem Kurczatowa nadzór nad rozwojem prac nad uranem otrzymał zastępca przewodniczącego Państwowego Komitetu Obrony ZSRR w latach 1944–1945 i Ludowy Komisarz Spraw Wewnętrznych ZSRR w latach 1938–1945 Ławrientij Beria.
W 1945, po tym jak Stany Zjednoczone w ramach projektu Manhattan przeprowadziły w Alamogodro pierwszy w historii próbny wybuch bomby atomowej, a następnie przeprowadziły atak atomowy na Hiroszimę i Nagasaki, w dniu drugiego ataku Beria został mianowany marszałkiem Związku Radzieckiego zaś następnie Stalin w ramach radzieckiego programu nuklearnego powołał Komitet Specjalny ds. naukowego i przemysłowego wykorzystania energii jądrowej i produkcji bomb atomowych pod nadzorem Berii w skład którego weszli sekretarz KC WKP(b) Gieorgij Malenkow, przewodniczący Państwowego Komitetu Planowego Rady Ministrów ZSRR Nikołaj Wozniesienski, zastępca Ludowego Komisarza Spraw Wewnętrznych ZSRR Awraamij Zawieniagin, kierownik Laboratorium nr 2 Akademii Nauk ZSRR Kurczatow, dyrektor Instytutu Problemów Fizycznych Akademii Nauk ZSRR Kapica, sprawdzony współpracownik Berii generał służby inżyniersko-technicznej Wasilij Machniow, zastępcą przewodniczącego został Ludowy Komisarz Przemysłu Chemicznego ZSRR Michaił Pierwuchin, zaś Ludowy Komisarz Amunicji ZSRR Boris Wannikow został przewodniczącym dziesięcioosobowej Rady Technicznej w której znaleźli się Machniow, Zawieniagin, Kapica, Kurczatow, Julij Chariton, dyrektor Laboratorium nr 3 (Laboratorium Fizyki Cieplnej) Akademii Nauk ZSRR Abram Alichanow jako sekretarz naukowy, członek korespondent Akademii Nauk ZSRR Iwan Wozniesienski, pracownik laboratorium Kurczatowa członek korepondent Akademii Nauk ZSRR Isaak Kikoin, kierownik Instytutu Radowego i przewodniczący Komitetu problemu uranu przy Prezydium Akademii Nauk ZSRR Witalij Chłopin, oraz Ioffe jako kierownik komisji ds. rozpadu elektromagnetycznego izotopu promieniotwórczego uranu 235U, przy czym Kapica jeszcze w 1945 roku opuścił to grono z powodu nieporozumień z Berią który organizował i nadzorował odbiór wszystkich niezbędnych informacji wywiadowczych i sprawował ogólne zarządzanie.
W 1947 roku uprawnienia Stalina w zakresie radzieckiego programu nuklearnego otrzymał Mołotow, na posiedzeniu Biura Politycznego KC WKP(b) postanowiono aby zagadnienia prac Komitetu Specjalnego były zgłaszane bezpośrednio do Stalina lub Mołotowa, zaś w latach 1947–1949 Mołotow stał na czele radzieckiego wywiadu zagranicznego jako przewodniczący Komitetu Informacyjnego Rady Ministrów ZSRR. W 1949 roku radziecka bomba atomowa została pomyślnie przetestowana na poligonie w ówczesnym Semipałatyńsku, po czym Beria otrzymał Nagrodę Stalinowską I. stopnia za zorganizowanie produkcji energii atomowej i pomyślne zakończenie testów broni atomowej. W 1953 roku Komitet Specjalny przejął również kierowanie innymi pracami obronnymi, po śmierci Stalina w dniu aresztowania Berii postanowieniem Prezydium KC KPZR został rozwiązany a jego rolę przejęło nowo powstałe Ministerstwo Budowy Maszyn Średnich ZSRR, wkrótce potem odbył się próbny wybuch pierwszej radzieckiej bomby wodorowej.
Działalność, spory, kontrowersje.
Ioffe był redaktorem naczelnym szeregu znaczących rosyjskojęzycznych periodyków naukowych, już w latach 1924–1930 wspólnie z Łazariewem stworzył i prowadził "Czasopismo fizyki stosowanej" (ros. "Журнал прикладной физики"). Co więcej, Leonid Mandelstam, nauczyciel Tamma, a w 1925 roku konsultant w Instytucie Ioffego, w latach 1931–1939 współredagował z Ioffe "Czasopismo fizyki doświadczalnej i teoretycznej" (ros. "Журнал экспериментальной и теоретической физики"). Poza tym, Ioffe redagował "Prace Leningradzkiego Laboratorium Fizyko-Technicznego" (ros. "Труды Ленинградской физико-технической лаборатории") w latach 1925–1926, które wydawał Oddział Naukowo-Techniczny Najwyższej Rady Gospodarki Narodowej ZSRR, i "Czasopismo fizyki technicznej" (ros. "Журнал технической физики") w latach 1931–1959 które w latach 1934–1938 pod nazwą "Fizyka techniczna ZSRR" (ang. "Technical Physics of the USSR") publikowało artykuły w językach angielskim, niemieckim i francuskim.
Ponadto, w latach 1935–1938, Ioffe jako członek redakcji wspierał powstanie i działalność pierwszego radzieckiego nierosyjskojęzycznego periodyku w dziedzinie fizyki "Czasopismo fizyczne Związku Radzieckiego" (niem. "Physikalische Zeitschrift der Sowjetunion") wydawanego przez Ludowy Komisariat Przemysłu Ciężkiego ZSRR pod redakcją jego uczniów i współpracowników z Ukraińskiego Instytutu Fizyko-Technicznego w Charkowie, w latach 1936–1939 był członkiem rady redakcyjnej czasopisma "Prace Leningradzkiego Instytutu Przemysłowego" (ros. "Труды Ленинградского индустриального института"), od 1955 roku współtworzył i był członkiem rady redakcyjnej czasopisma naukowego "Fizyka metali i metaloznawstwo" (ros. "Физика металлов и металловедение") wydawanego przez Uralski Instytut Fizyko-Techniczny w ówczesnym Swierdłowsku, w 1958 roku był twórcą i redaktorem naczelnym czasopisma naukowego "Fizyka ciała stałego" (ros. "Физика твердого тела").
Ioffe był jednym z ojców założycieli radzieckiego i współczesnego rosyjskiego czasopiśmiennictwa naukowego w dziedzinie nauk fizycznych, periodyki w których rozwoju miał czynny udział niejednokrotnie wniosły poważny wkład w rozwój fizyki współczesnej, publikowały prace naukowe uczonych zarówno radzieckich, jak i zagranicznych, w tym późniejszych laureatów Nagrody Nobla. W czasopismach Ioffego swoje pierwsze wyniki badań z Leningradu publikowali Kapica i Siemionow, zaś Landau drukował artykuły naukowe z okresu pracy w Charkowie, natomiast Dirac na łamach czasopisma grupy charkowskiej w 1933 roku opublikował artykuł, na podstawie którego amerykański laureat Nagrody Nobla w dziedzinie fizyki w 1965 roku Richard Feynman zapoczątkował rozwój mechaniki kwantowej i teorii oddziaływania elektromagnetycznego ukoronowanego teorią nieabelowych pól cechowania leżącą u podstaw dzisiejszej teorii cząstek elementarnych.
Ioffe był autorem ponad 200. artykułów naukowych i monografii tłumaczonych na kilka języków, autorem i redaktorem wielu podręczników akademickich. Poza granicami ZSRR uzyskał ponad 45 patentów dla swych odkryć naukowych i wynalazków inżynierskich, najdonioślejsze 6 patentów ogłosił w latach 1926–1927 podczas pobytu w Stanach Zjednoczonych przy okazji wygłaszania wykładów i otrzymywania szeregu wyróżnień amerykańskiego środowiska akademickiego, przy czym najważniejszy z nich dotyczył zjawiska piezoelektrycznego. W pracy ze studentami i młodymi współpracownikami, Ioffe nie tylko nie wtrącał się w ich przedsięwzięcia, lecz w każdy możliwy sposób je wspierał i rozwijał, powielając podejście Röntgena ograniczał swoje mentorowanie jedynie do niezwykle surowego i zjadliwego orzekania o ich metodach i wynikach doświadczalnych, co spowodowało przyciągnięcie do pracy naukowo-badawczej licznej utalentowanej młodzieży, która później stworzyła jądro petersbursko-leningradzkiej szkoły naukowej Ioffego.
Ioffe miał szeroki udział w redakcjach czasopism, które doktrynalnie rozwijały marksizm-leninizm. W latach 1928–1931 wraz z czołowymi bolszewikami takimi jak Nikołaj Bucharin, Władimir Miliutin i Gleb Krżyżanowski redagował czasopismo "Słowo naukowe: miesięcznik poświęcony bieżącym zagadnieniom nauki współczesnej" (ros. "Научное слово: ежемесячный журнал, посвященный актуальным вопросам современной науки"), którym wtedy zarządzał członek WKP(b) Otto Szmidt, wówczas członek Komitetu naukowego Rady Komisarzy Ludowych ZSRR, Akademii Komunistycznej Centralnego Komitetu Wykonawczego ZSRR i Państwowej Rady Naukowej przy Ludowym Komisariacie Oświaty RFSRR, autor broszur propagandy marksizmu-leninizmu w nauce i kierownik ekspedycji arktycznych zaś członek rzeczywisty Akademii Nauk ZSRR od 1935 roku i jej wiceprezydent w latach 1939–1942. W latach 1938–1941 Szmidt oraz wnioskodawca uczynienia Stalina członkiem honorowym Akademii Nauk ZSRR w 1939 roku i przewodniczący Komitetu ds. Nagrody Stalinowskiej w nauce w latach 1940–1946 akademik Aleksiej Bach, wiceprezydent Akademii Nauk ZSRR w latach 1926–1929 akademik Aleksandr Fersman i przewodniczący Wszechzwiązkowego Komitetu ds. Szkół Wyższych RKL ZSRR w latach 1937–1946 Siergiej Kaftanow wspólnie redagowali periodyk propagandowy "Nauka radziecka: miesięcznik Akademii Nauk ZSRR i Wszechzwiązkowego Komitetu ds. Szkół Wyższych Rady Komisarzy Ludowych ZSRR" (ros. "Советская наука: ежемесячный журнал Академии наук СССР и Всесоюзного Комитета по делам высшей школы при СНК СССР"). W latach 1944–1948 w oddziale nauk fizyko-matematycznych Akademii Nauk ZSRR powołano Komisję ds. fizycznych sposobów badań zasobów mineralnych pod kierownictwem Szmidta, zarówno jej utworzenie, jak i osobę przewodniczącego wysunęli Ioffe i Kapica. W latach 1930., szczególnie po zjednoczeniu Akademii Nauk ZSRR z Akademią Komunistyczną w 1936 roku i przeniesieniu jej struktur z Leningradu do Moskwy, aby podporządkować środowisko akademickie władzy państwowej, rozpoczęły się natarcia na Ioffego zaś wdrażanie upolitycznienia powierzono twardogłowym myślicielom, których działalność bezpośrednio wspierała marksizm-leninizm i nie miała żadnej wartości dla akademii zachodnich.
Filozofami dowodził Aleksandr Maksimow, w latach 1911–1916 student chemii fizycznej na katedrze chemii oddziału przyrodniczego wydziału fizyko-matematycznego Cesarskiego Uniwersytetu Kazańskiego, w 1917 roku w wyborach kazańskich poparł bolszewików i opuścił uczelnię, od 1918 roku Komisarz Edukacji Rady Komisarzy Ludowych Kazańskiej Radzieckiej Republiki Robotniczo-Chłopskiej której przewodniczył Jakow Szejnkman i członek SDPRR(b), do 1919 roku wdrażał ustawy rządu ZSRR o rozdziale szkolnictwa i państwa od kościoła oraz kształcie oświaty publicznej, w latach 1919–1920 wojny domowej w Rosji dobrowolnie służył w Armii Czerwonej nad Donem i Kubaniem jako komisarz pułku i kierownik oddziału politycznego 1. Kaukaskiej dywizji kawaleryjskiej „Dzika” Frontu Południowego, którą dowodzili komkor kawalerii w wojnie polsko-bolszewickiej Gaja Gaj oraz Ludowy Komisarz Spraw Morskich RFSRR i przewodniczący Komitetu Centralnego Floty Bałtyckiej w latach 1917–1918 Pawieł Dybienko. W 1920 roku w Ludowym Komisariacie Oświaty RFSRR wicekomisarz członek SDPRR(b) od 1905 roku i wódz materializmu historycznego w latach 1918–1932 Michaił Pokrowski, kierownik prezydium Akademii Komunistycznej i Państwowej Rady Naukowej od 1918 roku oraz Instytutu Czerwonej Profesury od 1921 roku zaś członek rzeczywisty Akademii Nauk ZSRR był od 1929 roku, uczynił go zastępcą kierownika oddziału ds. wydziałów robotniczych otwartych w 1919 roku dla uczelnianej zaprawy robotników i chłopów. W 1921 roku skierowany do pracy na wydział fizyko-matematyczny 1-szego Uniwersytetu Moskiewskiego, w latach 1922–1929 wykładał filozofię i historię przyrodoznawstwa na katedrze Timiriazewa, w latach 1926–1930 jako docent i kierownik katedry historii i filozofii przyrodoznawstwa wdrażał propagandę komunistyczną wśród kadry dydaktycznej i studentów, od 1929 roku profesor i krótko p.o. dyrektora Instytutu Fizycznego uczelni, a następnie członek jej zarządu. W latach 1924–1931 kierownik oddziału przyrodniczego Instytutu Czerwonej Profesury, tam do 1928 roku studiował historię i filozofię przyrodoznawstwa, od 1929 roku profesor tamże i Akademii Komunistycznej, w latach 1931–1932 wicedyrektor ds. naukowo-badawczych jej Towarzystwa Przyrodoznawstwa zaś od 1930 roku członek jej sekcji dialektyki przyrodoznawstwa, a od 1933 roku kierownik sekcji dialektyki przyrody jej Instytutu Filozofii. Od 1936 roku kierownik sektora filozofii i przyrodoznawstwa Instytutu Filozofii Akademii Nauk ZSRR, w latach 1935–1937 dyrektor Instytutu Historii Nauki i Techniki Akademii Nauk ZSRR, od 1943 roku członek korespondent Akademii Nauk ZSRR. W latach 1944–1949 profesor i wykładowca historii i filozofii przyrodoznawstwa katedry materializmu dialektycznego i historycznego wydziału filozoficznego Moskiewskiego Uniwersytetu Państwowego, po śmierci Stalina od 1954 roku na emeryturze.
Maksimow w latach 1926–1942 był członkiem redakcji gazety "Pod sztandarem marksizmu" (ros. "Под знаменем марксизма"), gdy, wbrew początkowemu zamysłowi Lenina rozwoju wojującego materializmu, decyzją KC WKP(b) z 1931 roku czasopismo miało srogo rugać naukowych wrogów marksizmu-leninizmu. Wspólnie wyrosły fronty walki filozoficznej przeciw mechanistom i idealistom, bolszewiccy mechaniści wzywali do marksizmu-leninizmu w oparciu o nauki przyrodnicze zgodnie z XIX-wiecznymi pojęciami mechanicznymi fizyki, byli otwarcie wrodzy wobec fizyki najnowszej. Ich czołowy orędownik Timiriazew uważał teorię względności za niesprawdzalną doświadczalnie, jego podwładny Maksimow uważał zasadę względności za tubę zależności ruchu w poparciu idealizmu pojęć przestrzeni, czasu i materii. W latach 1937–1940, u szczytu wielkiego terroru i u progu wielkiej wojny ojczyźnianej, gazeta jawnie zwalczała teorię względności za pomocą ideologii politycznej, np. objawem faszystowskiego zacofania w nauce nazwała rozszerzanie się wszechświata w teorii Einsteina zgodne z wnioskami, które we wczesnych latach 1920. przedstawił leningradzki fizyk Aleksandr Friedman. W latach 1930–1940 na łamach gazet "Pod sztandarem marksizmu", "Słowo naukowe" i "Nauka radziecka" o teorii względności i fizyce wypowiadał się w szczególności kierownik działu nauki Komitetu Miejskiego WKP(b) filozof marksistowski pochodzenia czeskiego Arnošt Kolman znany jako Ernst Kolman, który sprowadzał prześladowania radzieckich służb bezpieczeństwa na uczonych przez oskarżenia o reakcjonizm i wrogość wobec materializmu dialektycznego. Bez ogródek nacierał na uczonych najbardziej znanych i szanowanych w kraju i zagranicą, jego oszczerstwa polityczne, w tym określenia takie jak reakcjoności i wrogowie materializmu dialektycznego, dotknęły takie postacie nauki radzieckiej jak Wiernadski, Wawiłow, Landau, Tamm, Frenkel, Dmitrij Jegorow i twórca moskiewskiej matematycznej szkoły naukowej Nikołaj Łuzin. W 1931 roku Kolman przejął czasopismo Akademii Komunistycznej "Przyrodoznawstwo i marksizm" (ros. "Естествознание и марксизм") stworzone i redagowane przez Szmidta w latach 1929–1930, które pod nazwą "Za przyrodoznawstwo marksistowsko-leninowskie" (ros. "За марксистско-ленинское естествознание") zostało zamknięte w 1933 roku. W 1936 roku Kolman rozpoczął działania wskutek których akademik Łuzin był prześladowany przez komisję przy Prezydium Akademii Nauk ZSRR której decyzjami kierowali Krżyżanowski, Fersman i sekretarz Akademii Nauk ZSRR w latach 1935–1938 akademik Nikołaj Gorbunow. Ioffe przyjął mianowanie na przewodniczącego specjalnej podkomisji ds. łuzinizmu w fizyce przy Komisji Pomocy Uczonym przy RKL ZSRR, która oficjalnie zajmowała się zakupem literatury zagranicznej i opłacaniem składek członkowskich dla uczonych radzieckich w zagranicznych towarzystwach naukowych, działał opieszale i prywatnie krytykował tzw. sprawę akademika Łuzina, lecz jego upolitycznione uczestnictwo i wyraźny brak publicznego sprzeciwu legitymizowały kolejne nasilone masowe prześladowania uczonych radzieckich.
Fizykami-materialistami dowodził członek rzeczywisty Akademii Nauk ZSRR od 1929 roku Władimir Mitkiewicz, który w 1895 roku ukończył wydział fizyko-matematyczny Cesarskiego Uniwersytetu Petersburskiego gdzie a latach 1901–1902 był laborantem z fizyki zaś w latach 1895–1901 był laborantem z elektrotechniki Petersburskiego Instytutu Elektrotechnicznego, a w latach 1896–1905 asystentem katedry fizyki i elektrotechniki Instytutu Górniczego Cesarzowej Katarzyny II oraz pracował dla oddziału elektromechanicznego Petersburskiego/Leningradzkiego Instytutu Politechnicznego w latach 1902–1938, w tym a latach 1902–1904 był laborantem, od 1904 roku wykładowcą, w latach 1906–1938 profesorem i kierownikiem katedry teoretycznych podstaw elektrotechniki, w latach 1912–1916 dziekanem. Pomimo słabo rozpowszechnionych wyników, przez pochodzenie z rodziny białoruskiego protojereja Cerkwi prawosławnej w Mińsku i pisarza książek religijnych, Mitkiewicz był umocowany polityczne, jeszcze u kresu samodzierżawia w 1917 roku był członkiem zebrania ds. elektrotechnicznych przy Ministerstwie Handlu i Przemysłu Cesarstwa Rosyjskiego, zaś od początków bolszewizmu w 1918 roku czynnie pracował dla Rady Najwyższej Gospodarki Narodowej RFSRR/ZSRR. Do 1923 roku był kierownikiem oddziału prądów słabych Państwowego Instytutu Naukowo-Badawczego przy Oddziale Naukowo-Technicznym, do 1930 roku był członkiem Centralnej Rady Elektrotechnicznej, w latach 1921–1937 był współtwórcą i kierownikiem badawczym Specjalnego Biura Technicznego ds. Wynalazków Wojskowych Szczególnego Przeznaczenia znanego jako Ostechbiuro, w tym od 1932 roku przewodniczącym jego Rady Naukowo-Technicznej. W 1927 roku został członkiem korespondentem Akademii Nauk ZSRR, w latach 1935–1939 był przewodniczącym Grupy fizyki technicznej Oddziału nauk technicznych Akademii Nauk ZSRR, w latach 1939–1942 był dyrektorem Instytutu Doskonalenia przy Wszechzwiązkowym Naukowym Towarzystwie Inżyniersko-Technicznym Energetyków, w latach 1939–1944 był kierownikiem oddziału elektrotechniki teoretycznej Instytutu Energetycznego Akademii Nauk ZSRR, którego dyrektorem-założycielem w latach 1930–1959 był Krżyżanowski.
Idealizm fizyczny, pseudo-naukowy wymysł marksistów-leninistów stworzony dla ideologicznego wsparcia stalinizmu, rzekomo przedstawiał wyniki fizyki w duchu idealizmu przeciwnym materializmowi, lecz naprawdę pseudo-uczeni odrzucali epistemologiczne wnioski teorii kwantów i teorii względności których marksizm-leninizm nie był w stanie umieścić w swym rozumieniu rzeczywistości przez ograniczenia ideologiczne stalinizmu. Prawie wszystkich czołowych fizyków radzieckich uznali za fizycznych idealistów, pierwsza zapoczątkowana w 1936 roku dyskusja broniła rzekomej „postawy Faradaya-Maxwella”, wymyślonej przez Mitkiewicza nazwy powrotu do pojęcia eteru, czemu sprzeciwiali się teoretycy tacy jak Tamm, Frenkel i Fock przy wsparciu Wawiłowa i Ioffego. Maksimow zarówno potępiał Mitkiewicza, jak i gorliwie wspierał go w walce z fizycznymi idealistami. Ioffe odpowiedział, że grupa Mitkiewicza-Maksimowa, nie uznawszy nowej fizyki, jednoczy się z najgorliwszymi tradycjonalistami zachodnimi, takimi jak Lenard, Stark, Thomson i argumentował, że przekreślenie fizyki teoretycznej Focka, Frenkla, Tamma, Mandelstama, Landaua i ich uczniów usunie bez śladu cały radziecki wkład do tej dziedziny wiedzy. Ioffego niepokoiły próby marksistów-leninistów stworzenia centrum fizyki reakcyjnej, tzn. zacofanej i nie postępowej ukierunkowanej na tradycjonalizm, na Moskiewskim Uniwersytecie Państwowym gdzie główną rolę grał Timiriazew oraz podporządkowanie czasopisma "Postępy nauk fizycznych (ros. Успехи физических наук)". Odpowiedź Maksimowa zniesławiła Ioffego, twierdziła, że jego dziwactwa są niezrozumiałe dla czytelnika i mają głębokie korzenie w jego przechwalczym przypisywaniu sobie zasług wszystkich fizyków radzieckich osiągniętych pod kierownictwem partii Stalina i rządu radzieckiego.
W swoim przemówieniu w 1934 roku w Akademii Komunistycznej Ioffe wyraził pogląd, że machizm, filozofia nauki którą zapoczątkował austriacki fizyk i filozof Ernst Mach znany z wpływu filozoficznego na twórczość Einsteina oraz swego chrześniaka Pauliego, był filozoficznym odbiciem fenomenologii, która zdominowała fizykę XIX wieku, zaś w latach 1920 i 1930 ponownie zajął główne miejsce w fizyce wskutek braku modeli mikroskopowych. Maksimow otwarcie zniekształcił tę wypowiedź, twierdząc, że fenomenologia jest machizmem i idealizmem oraz filozofią opisu, a zatem Ioffe jest przeciwnikiem leninizmu, co według Maksimowa miało przyczyny czysto polityczne, zaś Ioffe nie rozumiał i nie przyswajał instrukcji Stalina o jedności teorii i praktyki oraz nie chciał wiedzieć i nie rozumiał, że Stalin jest następcą Lenina w dziedzinie filozofii i każdej dziedzinie nauki. Timiriazew też zaatakował Ioffego, oskarżył go o oczernianie wydziału fizyki Moskiewskiego Uniwersytetu Państwowego i wydał swoisty donos aby pokazać komu patronował Ioffe, stwierdził, że zastępca redaktora naczelnego "Postępów nauk fizycznych" Boris Gessen, pierwszy dziekan wydziału fizyki w latach 1931–1934 oraz członek WKP(b) i członek korespondent Akademii Nauk ZSRR rozstrzelany w ramach wielkiego terroru w ZSRR, był aresztowany jako wróg ludu i wyraził nadzieję, że radziecka opinia publiczna w pełni ujawni wrogów i przyjaciół fizyki radzieckiej oraz odpowiednio doceni oszczerstwa Ioffego. Pomimo tak otwartego wezwania do odwetu, Ioffe nigdy nie został aresztowany, bronili go otwarcie jego uczniowie, zbyt wysoka pozycja w krajowej i międzynarodowej społeczności fizyków oraz wieloletnie oddanie wobec władzy radzieckiej.
Ioffe znany był z oryginalnych pomysłów oraz opiniotwórczych stwierdzeń, w 1921 roku podczas pobytu naukowego w Berlinie zasłynął z oryginalnego wkładu do tzw. kwestii żydowskiej, dyskusji o statusie Żydów jako mniejszości narodowej w społeczeństwie europejskim XIX i XX wieku i wynikających z tego różnorodnych ograniczeń, kiedy próbował przekonać Einsteina w tym, że to zagadnienie zniknie wyłącznie wskutek emancypacji Żydów. W 1955 roku Ioffe w nekrologu zatytułowanym "Pamięci Alberta Einsteina" (ros. "Памяти Альберта Эйнштейна") napisał, że podczas swego stażu w grupie Röntgena, który był członkiem redakcji czasopisma "Annalen der Physik", widział rękopis epokowej pracy o szczególnej teorii względności obdarzony nazwiskiem „Einstein-Mariti”. Według niego była to szwajcarska wersja nazwiska Einsteina z drugą częścią będącą szwajcarską wersją nazwiska jego pierwszej żony Milevy Marić, co stało się podstawowym przyczynkiem do twierdzeń o rzekomym i jak dotychczas nieudowodnionym współautorstwie Marić i Einsteina. Ioffe dobrze znał Einsteina, według wspomień Ioffego ich pierwsze spotkanie miało miejsce w 1906 lub 1907 roku w Bernie, często ich osiągnięcia naukowe są stawiane w jednym rzędzie.
Szkoła naukowa Ioffego.
W okresie marzec-wrzesień 1918 roku, Ioffe i Michaił Niemionow, chirurg i radiolog, który studia medyczne i specjalizację ukończył na Uniwersytecie Fryderyka Wilhelma w Berlinie, stworzyli pierwszy w historii Państwowy Instytut Rentgenologii i Radiologii w Piotrogrodzie. Przedsięwzięcie zyskało wsparcie władz Rosyjskiej Republiki Radzieckiej, postanowienie o utworzeniu ośrodka z przydziałem 50000 rubli w złocie podpisał Przewodniczący Rady Komisarzy Ludowych RFSRR Włodzimierz Lenin, poparli kierownik Ludowego Komisariatu Oświaty RFSRR w latach 1917–1929 Anatolij Łunaczarski, który wykształcenie marksistowskie zdobył na Uniwersytecie Zuryskim, oraz twórca radzieckiej publicznej opieki zdrowotnej i kierownik Ludowego Komisariatu Ochrony Zdrowia RFSRR w latach 1918–1930 Nikołaj Siemaszko.
Niemionow od 1913 roku bezskutecznie samodzielnie zwracał się do rady medycznej Ministerstwa Spraw Wewnętrznych Cesarstwa Rosyjskiego o powołanie do życia placówki na podstawie kierowanej przez niego katedry rentgenologii w Sankt-Petersburskim/Piotrogrodzkim Żeńskim Instytucie Medycznym, w 1914 roku powołana komisja państwowa przerwała prace z powodu wybuchu I wojny światowej zaś grupa zainteresowanych uczonych i działaczy społecznych w skład której weszli m.in. bratanica Alfreda Nobla i wspomożycielka nauki petersburskiej Marta Helena Nobel-Olejnikowa, pełniący obowiązki dyrektora i zastępca dyrektora Instytutu Ortopedycznego w Sankt Petersburgu w latach 1914–1917 rosyjsko-grecki lekarz Wiktor Durante, a także profesor Cesarskiej Wojskowej Akademii Medycznej w Sankt Petersburgu Polien Mieziernicki który był absolwentem oddziału przyrodniczego wydziału fizyko-matematycznego Cesarskiego Uniwersytetu Petersburskiego i w 1909 roku odbywał staż badawczy na Uniwersytecie Paryskim, gdzie Pierre Curie i Maria Skłodowska-Curie kierowali jego pracą badawczą, oraz w Collège de France, gdzie gościł go członek Francuskiej Akademii Nauk fizyk medyczny Jacques-Arsène d’Arsonval, spotkała się celem omówienia reguł i wyłonienia członków biura założycielskiego którymi zostali Niemionow, Durante i Mieziernicki.
W 1916 roku Niemionow i Miziernicki podpisali końcowy akt założycielski zaś wraz z nimi Chwolson został członkiem zarządu, a następnie jego przewodniczącym, po czym Niemionow wraz z Durante i Miziernickim założyli Rosyjskie Towarzystwo Rentgenologów i Radiologów wskutek zatwierdzenia pomysłu przez Ministerstwo Spraw Wewnętrznych Cesarstwa Rosyjskiego, po tym jak 4. miesiące po wydarzeniach przewrotu październikowego 1917 roku pomysł utworzenia placówki Niemionowa spotkał się z zatwierdzeniem przez Łunaczarskiego, Niemionow pod wpływem Chwolsona zwrócił się z prośbą do Ioffego o poparcie pomysłu. Ioffe wsparł przedsięwzięcie Niemionowa i wzmożonym działaniem czynnie nadał właściwy postęp jego dotychczasowym staraniom, bowiem rozumiał jako zadanie najwyższej wagi odpowiednią organizację badań naukowych celem przekształcenia fizyki w podstawę naukową przyszłej techniki i uczynienia fizyki powszechnie użyteczną społecznie, zaś zjednoczenie fizyki z medycyną nieobce dla Ioffego od czasów studiów doskonale wpisywało się w ten porządek myślenia zgodny z ideologią marksizmu-leninizmu.
Placówka składała się z 4. części, Ioffe został jej prezydentem i kierownikiem oddziału fizyko-technicznego umieszczonego gościnnie w jednym z pomieszczeń laboratorium fizycznego katedry fizyki Władimira Skobielcyna na Piotrogrodzkim Instytucie Politechnicznym, wiceprezydentem i kierownikiem oddziału medyczno-biologicznego został Niemionow, kierownikiem oddziału optycznego został Dmitrij Rożdiestwienski, wówczas dyrektor Instytutu Fizycznego Uniwersytetu Piotrogrodzkiego oraz prezydent Rosyjskiego Towarzystwa Fizyko-Chemicznego i przewodniczący jego oddziału fizycznego, zaś kierownikiem oddziału radiologicznego został rosyjski badacz radioaktywności o korzeniach rodzinnych z Mohylewa Lew Kolowrat-Czerwinski znany jako Léon Kolowrat, w latach 1906–1911 pracownik w paryskim laboratorium fizyko-chemicznym Marii Skłodowskiej-Curie, która osobiście podpisała certyfikaty preparatów radu wysłane do Instytutu na użytek medyczny i naukowo-badawczy, jednocześnie zatrudniony w specjalizującym się w materiałach rzadkich i radioaktywnych I. oddziale Komisji ds. Badania Naturalnych Sił Wytwórczych Kraju przy Cesarskiej Sankt-Petersburskiej Akademii Nauk którą kierował Wiernadski.
W 1919 roku Niemionow i Ioffe powołali do życia specjalistyczne czasopismo naukowe "Biuletyn rentgenologii i radiologii" (ros. "Вестник рентгенологии и радиологии"), które składało się z oddziału fizyko-technicznego pod redakcją Ioffego i oddziału medyko-biologicznego pod redakcją Niemionowa. Bardzo szybko zaistniały różnice między ojcami-założycielami placówki, wskutek czego w 1918 roku Rożdiestwienski uniezależnił swój oddział i stworzył Państwowy Instytut Optyczny w Piotrogrodzie, w 1922 roku Ioffe przekształcił swój oddział w Państwowy Fizyko-Techniczny Instytut Rentgenologiczny, zaś, wskutek przedwczesnej śmierci Kolowrata w 1921 roku, Wiernadski w 1922 roku na podstawie oddziału radiologicznego utworzył Państwowy Instytut Radowy w Piotrogrodzie gdzie kierował oddziałem geochemicznym, oddział radiochemiczny którym kierował Witalij Chłopin i oddział fizyczny którym kierował Lew Mysowski, który wcześniej proponował budowę cyklotronu zaakceptowaną przez Ioffego, natomiast w 1923 roku Niemionow stanął na czele Państwowego Instytutu Rentgenowskiego, Radiologicznego i Rakowego utworzonego na bazie jego oddziału.
W 1920 roku z pomysłu Rożdiestwienskiego na podstawie Państwowego Instytutu Optycznego powstała Komisja Atomowa celem badania zagadnień atomistyki oraz zjednoczenia uczonych starszego pokolenia z młodymi naukowcami, na czele z Rożdiestwienskim w jej skład weszli m.in. Chwolson, Ioffe, Kryłow, Friedman, jak również Wiktor Bursian, Wsiewołod Frederiks i Władimir Smirnow. Inicjatywa Ioffego podobała się władzy państwowej, w marcu 1921 roku Lenin poprosił pisemnie Łunaczarskiego o opinię na temat kilku przedstawicieli inteligencji piotrogrodzkiej, którzy podjęli współpracę z rządem Rosji Radzieckiej, w odpowiedzi Łunaczarski szczególnie chwalił Ioffego za radykalne przekonania polityczne i twierdził, że Instytut Ioffego w całości jest dziełem rewolucji październikowej sławnym na całą Europę.
Nowa Polityka Ekonomiczna przyniosła wyzwania rynkowe, w 1924 roku Ioffe przekształcił placówkę w Centralne Laboratorium Fizyko-Techniczne przy Najwyższej Radzie Gospodarki Narodowej ZSRR, które rozpoczęło badania promieniowania kosmicznego i wdrażanie wyników naukowo-technicznych, w latach 1925–1930, gdy Feliks Dzierżyński i Walerian Kujbyszew kierowali tym najwyższym organem zarządzania gospodarczego przemysłem państwowym w ZSRR i czynnie uczestniczyli w kształtowaniu Instytutu Ioffego, na mocy rozporządzenia Kujbyszewa w 1926 roku Ioffe został członkiem prezydium Naukowo-Technicznego Zarządu Najwyższej Rady Gospodarki Narodowej ZSRR, którym kierował Wieniamin Swierdłow i który w 1930 roku został przekształcony w Sektor Naukowo-Badawczy Planowo-Techniczno-Ekonomicznego Zarządu Najwyższej Rady Gospodarki Narodowej ZSRR, zaś placówka zmieniała nazwy na Leningradzkie Laboratorium Fizyko-Techniczne, Państwowe Laboratorium Fizyko-Techniczne, Państwowy Instytut Fizyko-Techniczny przy Najwyższej Radzie Gospodarki Narodowej ZSRR.
Pod ostatnią nazwą w lutym 1931 roku obie placówki zostały zjednoczone pod kierownictwem Ioffego, zaś we wrześniu 1931 roku postanowieniem Centralnej Komisji Kontrolnej WKP(b) i Ludowego Komisariatu Inspekcji Robotniczo-Chłopskiej ZSRR 3. oddziały nowego instytutu otrzymały status niezależnych instytutów zrzeszonych jako Kombinat Instytutów Fizyko-Technicznych przynależny organizacyjnie do Najwyższej Rady Gospodarki Narodowej, a następnie od 1932 roku do Ludowego Komisariatu Przemysłu Ciężkiego ZSRR pod nadzorem Sergo Ordżonikidze, w którym dyrektorem kombinatu i kierownikiem nowego Instytutu Fizyko-Technicznego został Ioffe, Leningradzkiego Instytutu Elektro-Fizycznego został Czernyszew, Instytutu Fizyki Chemicznej został Siemionow.
W 1932 roku w skład kombinatu Ioffego powołano laboratorium badań jądra atomowego którym kierował Kurczatow, laboratorium fizyki półprzewodników którym kierował Ioffe, oraz oddział teoretyczny którym kierował Frenkel, podczas gdy w listopadzie 1933 roku wskutek ukazu Centralnej Rady Naukowo-Badawczej Ludowego Komisariatu Przemysłu Ciężkiego ZSRR 3. części zespołu zostały wzajemnie niezależnymi placówkami pod tym samym kierownictwem, w tym Ioffe został kierownikiem Leningradzkiego Instytutu Fizyko-Technicznego, Siemionow otrzymał Instytut Fizyki Chemicznej Akademii Nauk ZSRR w Moskwie, zaś Czernyszew został kierownikiem Leningradzkiego Instytutu Elektro-Fizycznego do 1935 roku, gdy połączono go z Instytutem Radio-Doświadczalnym w placówkę o nazwie Instytut Naukowo-Badawczy nr 9. W 1933 roku światło dzienne ujrzał redagowany przez Ioffego przekład rosyjski 3. fundamentalnych artykułów naukowych Röntgena o promieniach X z lat 1895–1897 opatrzony biografią autora i notatkami Ioffego oraz artykułem o medycznym i biologicznym znaczeniu promieniowania rentgenowskiego autorstwa Niemionow.
Również w 1933 roku ukazała się książka Ioffego "Półprzewodniki elektroniczne" (ros. "Электронные полупроводники")"," pierwsza w historii monografia w całości poświęcona półprzewodnikom, która w 1935 roku doczekała się wydania w języku francuskim w ramach serii wydawniczej pod redakcją Ioffego. Wskutek listu Ioffego do ówczesnego Przewodniczącego RKL ZSRR Mołotowa w 1938 roku, od maja 1939 roku jego placówka zmieniła nazwę na Leningradzki Instytut Fizyko-Techniczny Akademii Nauk ZSRR. Następny kluczowy moment rozwoju Instytutu Ioffego nastąpił w 1941 roku, gdy Ioffe wywalczył utworzenie w jego ramach laboratorium cyklotronowego. W czasie blokady Leningradu podczas ataku Niemiec na ZSRR, Ioffe kierował częścią laboratoriów Instytutu ewakuowaną wraz z Prezydium Akademii Nauk ZSRR i kilkoma innymi placówkami do Kazania, przy czym laboratoria Instytutu Ioffego zostały rozmieszczone na II. piętrze wydziału fizycznego Kazańskiego Uniwersytetu Państwowego, Instytut Fizyczny imienia Piotra Lebiediewa Akademii Nauk ZSRR na czele z Wawiłowem zajął III. piętro budynku, Instytut Problemów Fizycznych Akademii Nauk ZSRR na czele z Kapicą i laboratorium geochemiczne Wiernadskiego zajęli I. piętro, zaś sami uczeni zostali najpierw zakwaterowani w domach studenckich, a następnie w prywatnych domach profesorów uczelni. W 1943 roku, wciąż w okresie ewakuacji, przy wsparciu Państwowego Komitetu Obrony ZSRR, Ioffe w ramach swego Instytutu utworzył Laboratorium nr 2 Akademii Nauk ZSRR i tym samym otworzył radziecki program nuklearny. W 1946 roku w Instytucie uruchomiono największy radziecki cyklotron.
Ioffe na początku istnienia swej placówki zatrudniał na pozycjach czysto inżynierskich wybranych aspirantów, który ukończyli wydziały Leningradzkiego Uniwersytetu Państwowego szczególnie ważne dla ZSRR. Znany był z tego, że jego bezpośrednie wsparcie znacznie upraszczało formalności, niejednokrotnie dzięki jego poparciu władze państwowe przyznawały wyższe stopnie naukowe na podstawie wyłącznie listy publikacji naukowych z pominięciem obrony odpowiedniej rozprawy dyplomowej, zwłaszcza w okresie mobilizacji wojskowej. Ten stan rzeczy spowodował, że Instytut Ioffego zyskał sławę alma mater fizyki radzieckiej, wzorcowo wcielał i umacniał w obszarze akademickim propagandę leninizmu i stalinizmu w najtrudniejszym okresie społecznopolitycznym historii komunizmu radzieckiego. Dzięki pieczołowitej zgodności z ideologią państwową, Ioffe wyjątkowo szybko postanowieniami dotyczącymi zatrudnienia w jego Instytucie praktycznie jednoosobowo wytworzył znakomitą część kadry akademickiej radzieckich placówek naukowo-badawczych w dziedzinie fizyki, wśród których przeważającą częścią była kadra zarządzająca radzieckimi państwowymi zarówno uczelniami wyższymi, jak i instytutami naukowo-badawczymi.
W latach 1927–1932 zmysł organizatorski Ioffego przynosił szczególnie doniosłe osiągnięcia na obszarze całego ZSRR, władze państwowe wykonując kluczowe postanowienia społecznopolityczne ideologii leninizmu i stalinizmu hojnie tworzyły placówki-córki Instytutu Ioffego zgodnie z pomysłem jego dyrektora. Wśród takich tworów można odnaleźć Syberyjski Instytut Fizyko-Techniczny w Tomsku w 1928 roku, Leningradzki Obwodowy Instytut Fizyki Cieplnej w 1929 roku, Ukraiński Instytut Fizyko-Techniczny w Charkowie w 1930 roku, jego filię w ówczesnym Dniepropietrowsku w 1931 roku przekształconą w 1933 roku w Dniepropietrowski Instytut Fizyko-Techniczny, Środkowoazjatycki Instytut Heliocentryczny w Samarkandzie w 1931 roku, Uralski Instytut Fizyko-Techniczny w ówczesnym Swierdłowsku w 1932 roku. Filiami Instytutu Ioffego stały się również dwie leningradzkie placówki z 1932 roku, Naukowo-Badawczy Instytut Przemysłu Muzycznego który objął akademik Nikołaj Andriejew na podstawie swego Centralnego Laboratorium Muzyczno-Akustycznego powołanego do życia w 1930 roku, oraz Naukowo-Badawczy Instytut Telemechaniki.
Warto zaznaczyć, że jako formalne filie Instytutu Ioffego, te państwowe placówki naukowo-badawcze przez dłuższy czas cieszyły się ochroną osobistą ze strony Ioffego, gdyż dowolny ich pracownik nie mógł być zatrudniony bez osobistego namaszczenia Ioffego, co w przypadku pracowników naukowych odbywało się pod formalną osłoną wykładów zaprezentowanych przez kandydatów do pracy naukowo-badawczej na seminariach akademickich Instytutu Ioffego. Z placówkami naukowo-badawczymi których pomysłodawcą był Ioffe, swoje kariery naukowe powiązali m.in.
Wśród 59. fizyków wybranych na członków rzeczywistych Akademii Nauk ZSRR w latach 1918–1946, 23. należało do szkoły naukowej Ioffego. Uczniowie i współpracownicy nazywali go żartobliwie Papież Ioffe lub Tata Ioffe (ros. "Папа Иоффе"), podczas gdy Instytut Ioffego był znany pod żartobliwą nazwą przedszkole Papieża/Taty Ioffego (ros. "детский сад папы Иоффе"), ponieważ jego historyczną rolą było wychowanie kilku pokoleń fizyków radzieckich. Ioffe był typowym fizykiem doświadczalnym i traktował teorię jako drugorzędną wobec eksperymentu, znane jest że Landau podczas jednego z seminariów Instytutu Ioffego odpowiedział na uwagi ze strony promotora swego doktoratu typowym dla siebie sarkazmem „Fizyka teoretyczna to rzecz trudna, nie wszyscy ją rozumieją”.
We wrześniu 1933 roku Ioffe podniósł status nauki radzieckiej organizując w Leningradzkim Instytucie Fizyko-Technicznym pierwszy w historii ZSRR zjazd międzynarodowy specjalistów w dziedzinie fizyki jądrowej znany jako "I Wszechzwiązkowa konferencja jądrowa", którego głównymi tematami były wówczas niedawno odkryte neutron, pozyton i wymuszone rozszczepienie jądra atomowego. Razem z nim prezydium zjazdu tworzyli przewodniczący zjazdu akademik Kurczatow, przewodniczący Akademii Nauk ZSRR w latach 1917–1936 Aleksandr Karpinski, Wawiłow, wówczas nowo wybrany akademik oraz dyrektor Państwowego Instytutu Optycznego w Leningradzie i kierownik oddziału fizycznego Leningradzkiego Instytutu Fizyko-Matematycznego imienia Władimira Stiekłowa Akademii Nauk ZSRR, oraz Siergiej Wasiljew, zastępca dyrektora ds. spraw naukowych i kierownik oddziału metodologii nauki w Instytucie Ioffego oraz członek WKP(b) od 1918 roku i kierownik zarówno leningradzkiego oddziału Instytutu Historii Nauki i Techniki Akademii Nauk ZSRR, jak i katedry materializmu dialektycznego i materializmu historycznego wydziału inżyniersko-ekonomicznego Leningradzkiego Instytutu Przemysłowego. Sekretarzem naukowym zjazdu był Iwanenko, uczestnikami radzieckimi byli Arcymowicz, Bronsztejn, Finkelsztejn, Fock, Frenkel, Gamow, Łejpuński, Sinielnikow, Skobielcyn, Tamm, a także Siergiej Frisz, który od 1932 roku był twórcą i kierownikiem katedry optyki wydziału fizycznego Leningradzkiego Uniwersytetu Państwowego, pracownicy oddziału fizycznego Instytutu Radowego w Leningradzie Aleksandr Wierigo i Siergiej Wiernow, oraz kierownik katedry fizyki teoretycznej Kijowskiego Instytutu Politechnicznego i kierownik oddziału fizyki teoretycznej Instytutu Fizyki Wszechukraińskiej Akademii Nauk Lew Sztrum. Gośćmi z zagranicy byli Pauli, Dirac, francuscy laureaci Nagrody Nobla w dziedzinie chemii z 1935 roku Irène Joliot-Curie i Frédéric Joliot-Curie, Guido Beck, Louis Harold Gray, Francis Perrin, Franco Rasetti i Victor Weisskopf. Bronsztejn, Dukielski, Iwanenko i Chariton redagowali materiały zjazdu opublikowane w serii której redagowali akademicy Ioffe, Wawiłow i Rożdiestwienski.
W 1934 roku Wawiłow zmienił leningradzki oddział fizyczny w Instytut Fizyczny imienia P.N. Lebiediewa Akademii Nauk ZSRR w Moskwie, rozpoczęło się masowe przemieszczanie czołowych fizyków i decyzją Prezydium Akademii Nauk ZSRR w 1934 roku w placówce zostali zatrudnieni Fock, Bronsztejn i Tamm zaś w 1935 roku Ioffe i Mandelstam, jednakże dokumenty archiwalne wskazują na braku udziału Ioffego w jakichkolwiek sprawach placówki pokazujący czysto propagandową politykę kadrową. Upolitycznienie akademików odzwierciedliło się już w 1937 roku, gdy na łamach "Czasopisma fizyki doświadczalnej i teoretycznej", redagowanego przez Ioffego i Mandelstama, ambicje teoretyczne które przedstawiał dziekan wydziału fizycznego Moskiewskiego Uniwersytetu Państwowego imienia Michaiła Łomonosowa w latach 1937–1946 Aleksandr Priedwoditielew zrugał jego podwładny Tamm, który w 1930 objął po Mandelstamie stanowisko kierownika katedry fizyki teoretycznej wydziału fizycznego i w 1937 roku został zmuszony do pisemnej rezygnacji gdy prześladowania dotknęły jego brata a bliski kolega Gessen był rozstrzelany.
Zatarg zaostrzył się w 1944 roku, sprzeciw dziekana wobec powrotu Tamma na stanowisko kierownika katedry fizyki teoretycznej poparła konserwatywna większość rady naukowej na czele z Iwanenką, który atakował Tamma za rzekome błędy w jego pracach, na stanowisko kierownika był wysunięty znany z wkładu do teorii plazmy Anatolij Własow, kierownik katedry podczas ewakuacji wydziału do Aszchabadu i Swierdłowska wskutek wielkiej wojny ojczyźnianej i świeży członek WKP(b). Starcie doprowadziło do przygniatającej wygranej Własowa i kolejnych okoliczności przełomowych, gdy w 1944 roku Kaftanow otrzymał list podpisany przez 14. akademików na czele z Kapicą i Mandelstamem wskutek którego Własow nie otrzymał nominacji państwowej zaś kierownikiem katedry w 1944 roku został Fock.
Jednakże, ponieważ Fock rozpoczął działania nacelowane na wykluczenie Własowa z kadry dydaktycznej katedry i w szybko ujawnionym liście do Kapicy nie tylko pogardliwie odnosił się do starszej kadry wydziału, ale też niebezpośrednio rugał Kaftanowa wtedy odpowiedzialnego za naukę radziecką, już po dwóch miesiącach wystąpił kolejny zatarg który zmusił go do postawienia sprawy o rezygnacji ze stanowiska kierownika, wskutek czego Mołotow otrzymał list który podpisali Ioffe, Kryłow, Kapica i Alichanow oraz dodatkowo Mandelstam i Nikołaj Papaleksi a odrębnymi listami poparli Wawiłow i Kurczatow. W treści Obreimow, Fock i Michaił Leontowicz byli wskazani na stanowisko dziekana wydziału fizycznego oraz wypunktowane były różnice między radziecką nauką uczelnianą i akademicką, co sprawiło, że Priedwoditielew stracił stanowisko. Dziekanem na lata 1946–1947 został Siergiej Konobiejewski, który osobiście informował Stalina, wtedy już następcy Mołotowa w bezpośrednim kierowaniu RKL ZSRR, na piśmie o szczegółach życia społecznego wydziału, zaś już w 1945 roku Własow został ponownie kierownikiem katedry fizyki teoretycznej. Leontowicz opuścił wydział zaś, po tym jak w 1946 roku został wybrany akademikiem, wspólnie z nim Fock i Landau oraz uczeń Tamma i współautor Landaua laureat Nagrody Nobla w dziedzinie fizyki w 2003 roku Witalij Ginzburg na łamach "Czasopisma fizyki doświadczalnej i teoretycznej" redagowanego przez Wawiłowa opublikowali artykuł „O niespójności prac A.A. Własowa nad uogólnioną teorią plazmy i teorią ciała stałego” o rzekomych błędach w pracach Własowa celem zniszczenia jego reputacji i odzyskania katedry fizyki teoretycznej dla akademików, na co jednoznacznie wskazywało ukazanie się artykułu w periodyku o szerokim zasięgu krajowym i zagranicznym przy jednoczesnym nie dopuszczeniu do druku na jego łamach obszernej odpowiedzi Własowa, która ukazała się w miejscowym czasopiśmie "Biuletyn Uniwersytetu Moskiewskiego" (ros. "Вестник Московского университета").
Chociaż w 1947 roku Rada Naukowa uczelni chciała usunąć Własowa ze stanowiska kierownika i ogłosić nowe konkury, działanie to zostało zahamowane w wyniku pozytywnej opinii Maxa Borna o pracach Własowa i poparcia ówczesnego członka korespondenta Akademii Nauk ZSRR i profesora katedry fizyki teoretycznej Nikołaja Bogolubowa, wskutek czego Własow sprawował stanowisko do pisemnej rezygnacji w 1953 roku, kiedy katedrę przejął akademik Bogolubow, zaś po rocznym bezkrólewiu dziekanem wydziału fizycznego na lata 1948–1954 został Arsenij Sokołow, współpracownik Iwanenko z czasów zesłania do Tomska i Swierdłowska sprowadzony przez niego do Moskwy w 1945 roku przy silnym współudziale Kurczatowa.
We wrześniu 1937 roku następny zjazd Ioffe zorganizował z pomocą sekretarza naukowego Nikołaja Dobrotina, aspiranta Instytutu Fizyko-Matematycznego Akademii Nauk ZSRR w latach 1931–1935 i pracownika Instytutu Fizycznego Akademii Nauk ZSRR od 1935 roku, gdzie uczestników było ponad 100. wśród nich gośćmi zagranicznymi byli Pierre Victor Auger, Peierls i Pauli, zaś na czele grupy radzieckiej stali Alichanow, Kurczatow, Sinielnikow, Tamm i Frank, który opowiadał o wówczas niedawnym odkryciu i teorii promieniowania Czerenkowa, podczas gdy Ioffe w podsumowaniu podkreślił znaczny wzrost badań jądrowych w ZSRR i potrzebę nasilenia tych prac w celu rozszerzenia podstaw doświadczalnych i technicznych dla budowy nowych cyklotronów. Kolejny zjazd w październiku 1938 roku odbył się w Leningradzie bez udziału gości zagranicznych, zaś przedstawione zostały wyniki badań uczonych laboratorium Kurczatowa dotyczące izomerów jądrowych, teorii cyklotronu i pochłaniania powolnych neutronów oraz Instytutu Fizycznego im. P.N. Lebiediewa Akademii Nauk ZSRR na czele z Tammem dotyczące promieniowania kosmicznego i teorii mezonów. IV. i V. zjazd zorganizował Oddział nauk fizyko-matematycznych Akademii Nauk ZSRR w dobie paktu Ribbentropa-Mołotowa i wynikłych z niego zażyłości niemiecko-radzieckich, na Ukraińskim Instytucie Fizyko-Technicznym w Charkowie omawiano rozszczepienie jądra atomowego uranu w 1939 roku, które w latach 1938–1939 odkryli niemiecki laureat Nagrody Nobla w dziedzinie chemii z 1944 roku Otto Hahn i Fritz Straßmann oraz opisali teoretycznie Lise Meitner i Otto Frisch, wtedy Łejpuński przedstawił przegląd znanych wyników, Chariton i Zeldowicz opowiadali o reakcji łańcuchowej, zaś Florow opowiadał o obliczeniu średniej liczby neutronów, tymczasem w 1940 roku w Moskwie Kurczatow przedstawił obszerny wykład o rozszczepieniu ciężkich jąder atomowych zaś Florow i jego współpracownik pochodzenia polskiego Konstantin Pietrzak rodem z Łukowa opowiedzieli o swoim wspólnym wówczas nowym odkryciu samorzutnego rozszczepienia jądra atomowego.
Chociaż działalność zarówno naukowo-badawcza, jak i edukacyjna Ioffego była wyjątkowo rozwinięta i wybitna jak na radzieckie standardy akademickie, co nadawało mu powszechny status ojcostwa wobec fizyki w ZSRR, w ojczyźnie miał on krytyków, wśród których znaleźć można takie postacie jak Landau oraz Aleksandr Goldman, członek rzeczywisty Akademii Nauk Ukraińskiej SRR rodem z Warszawy, który w latach 1914–1918 pracował w Głównej Izbie Miar i Wag w Piotrogrodzie i był wykładowcą Piotrogrodzkiego Instytutu Politechnicznego Cesarza Piotra Wielkiego zaś w latach 1923–1938 stworzył i zarządzał Kijowską Naukowo-Badawczą Katedrą Fizyki przy Kijowskim Instytucie Politechnicznym przekształconą w Naukowo-Badawczy Instytut Fizyki Ludowego Komisariatu Oświaty Ukraińskiej SRR w 1929 roku, który współcześnie posiada nazwę Instytut Fizyki Narodowej Akademii Nauk Ukrainy. Na posiedzeniu Akademii Nauk ZSRR w marcu 1936 roku, krytyczne uwagi pod adresem Ioffego i jego Instytutu padły ze strony zarówno przedstawicieli innych radzieckich szkół naukowych, jak i jego byłych pracowników i studentów wskutek braku właściwych powiązań między naukami fizycznymi a gospodarką narodową. Wówczas Instytut Ioffego został oskarżony o ograniczanie się wyłącznie do początkowego poziomu badań, oddawanie jego przedsięwzięć naukowych i wynalazków technicznych uczonym Europy zachodniej wskutek braku dalszego rozwoju rozpoczętych już prac, niewystarczające połączenia między jego pracami teoretycznymi i doświadczalnymi które skutecznie obniżyły poziom naukowo-badawczy placówki, jak również poważne błędy w jego pracach powiązanych z akumulatorami wysokonapięciowymi i izolacją cienkowarstwową.
Łejpuński i Goldman szeroko mówili o niedokończonych badań Instytutu, takich jak prace nad odkształceniami plastycznymi i rentgenowską analizą strukturalną kryształów. Zdaniem Landaua i Goldmana, wadami tych badań była nieścisłość wynikła z użycia przeważnie skrajnie prymitywnych i wyraźnie uproszczonych koncepcji teoretycznych. Finkelsztejn dostrzegł niepowodzenie lub zbytnie uproszczenie teorii izolacji cienkowarstwowej. Goldman mówił o błędnych lub bardzo kontrowersyjnych pracach Instytutu Ioffego dotyczących naruszenia prawa Ohma w dielektrykach, dyfuzji elektronów w zjawisku fotoelektrycznym w polikrystalicznym tlenku miedzi, tunelowego zjawiska fotoelektrycznego. Landau i Łejpuński oskarżali szkołę Ioffego o rozpowszechnianie przechwalstwa; Landau, Tamm i Finkelsztejn wystosowali roszczenia wobec Ioffego dotyczące potrzeby radykalnego ulepszenia szkolenia fizyków, zwłaszcza fizyków teoretycznych, i niepowodzeń w planowaniu badań naukowych. Większość krytyków Ioffego nie zaakceptowała wyrażonego w jego przemowie nieco przesadnego optymizmu w ocenie sukcesów fizyki radzieckiej, zaś sytuację w fizyce ojczyźnianej ogólnie uznano za niepokojącą. Wawiłow stwierdził, że posiedzenie ujawniło niski poziom jakości, sprawności, dokładności, rzetelności prac badawczych placówek naukowo-badawczych Akademii Nauk ZSRR, zaś fizyka radziecka okazała się być daleka od spełnienia oczekiwań.
Stanowisko Ioffego sprowadzało się do stwierdzeń o podrzędności fizyki wobec techniki i byciem techniką przyszłości, głosiło, że głównym zadaniem fizyki jest zasugerowanie inżynierii jakie zjawiska fizyczne można wykorzystać do tworzenia nowych urządzeń i że wystarczający poziom sprawności technicznej fizyki może zapewnić wyłącznie ukierunkowanie na zasadniczą odrębność fizyki i wysoki poziom badań podstawowych, co w sposób oczywisty podkreślało przynależność Instytutu Ioffego do Ludowego Komisariatu Przemysłu Ciężkiego ZSRR. Rożdziestwienski, którego Państwowy Instytut Optyczny również podlegał pod ten urząd, głosił, że fizyka zarządza techniką i wyraźnie sprzeciwił się stanowisku Ioffego mówiąc, że nauka daje pomysły technice. Szeroka dyskusja akademicka pokazała, że większość jej uczestników wśród których wielu było przedstawicielami szkoły naukowej Ioffego, była głęboko zawiedziona wkładem technicznym jego placówek, ogólne niezadowolenie wzmocniła nadmiernie ubarwiona ocena Ioffego stanu fizyki technicznej. Tamm mówił o nieadekwatności doradztwa fizyki wobec techniki oraz o tym, że schemat Ioffego utracił bezwzględnie niezbędne dla pracy naukowo-badawczej połączenie fizyki i techniki. Zaproponowane przez Ioffego powiązanie fizyki z techniką, tuż po utworzeniu przez niego grupy instytutów, został uzupełniony o podsystem fizyki technicznej. Odciążenie Instytutu Ioffego od znacznej części tematów technicznych umożliwiło zmniejszenie liczby pracowników naukowo-badawczych placówki i skupienie badań statutowych wokół najważniejszych podstawowych zagadnień fizyki współczesnej, tzn. fizyki jądra atomowego, fizyki molekularnej, fizyki zjawisk elektronowych i fizyki kwantowej. W ten sposób, badania Instytutu nabrały czysto fizykalnego charakteru o statusie podstawowym, zaś ciężar zagadnień czysto technicznych został przeniesiony na placówki specjalizujące się w fizyce technicznej.
Ioffe upolityczniał swoją placówkę poprzez zmiany zakresu działalności naukowo-badawczej zgodne z zastosowaniami użytkowymi przemysłu radzieckiego, wskutek tego Instytut Ioffego zmieniał nazwy, przynależność urzędową, zwiększał ilość laboratoriów i pracowników, co pozwoliło pozyskiwać nową kadrę a wcześniej zatrudnionym zdobywać nowe umiejętności i polepszyć byt. Różnorodne przekształcenia sprowadziły prześladowania ze strony radzieckich służb bezpieczeństwa, które wskutek zezwolenia państwowego na działalność naukowo-badawczą rościły sobie prawo do czynnego kształtowania placówek Ioffego. W latach 1934–1939 wielkiego terroru w ZSRR, u szczytu okrucieństwa i bezwzględności prześladowań stalinowskich lat 1933–1953, Ludowy Komisariat Spraw Wewnętrznych ZSRR znany jako NKWD, którym w tym okresie kierowali kolejno Gienrich Jagoda, Nikołaj Jeżow i Beria aresztował i przesłuchiwał w więzieniach śledczych około połowę bezpośredniego otoczenia zawodowego Ioffego, pod sfałszowanymi dowodami o różnorodną działalność antyradziecką wyrokami procesów pokazowych Kolegium Wojskowego Sądu Najwyższego ZSRR oraz doraźnych posiedzeń trójek NKWD i Kolegium Specjalnego NKWD wielu jego uczniów, współpracowników, podwładnych i kolegów ukarano wieloletnim pozbawieniem wolności i pracą przymusową w łagrach systemu Gułag, przymusowym wywłaszczeniem, zesłaniem, rozstrzelaniem.
W marcu 1935 roku Iwanenko został skazany na 3 lata pobytu w Karłagu i całkowitą konfiskatę, karę po roku zastąpiono zesłaniem do Tomska do lutego 1939 roku dzięki prośbom Ioffego, Frenkela i Wawiłowa z grudnia 1935 roku, wskutek czego mógł pod znacznymi ograniczeniami pracować naukowo-badawczo, wziąć udział w 4. konferencji jądrowej w Charkowie, a w 1940 roku obronić rozprawę na stopień doktora nauk w Instytucie Fizycznym imienia P.N. Lebiediewa w Moskwie. Zastępca Ioffego Wasiljew w 1936 roku był skazany na 10 lat łagru, a w 1937 roku rozstrzelany, niemieckiego pochodzenia współautor Ioffego w badaniu ciał krystalicznych członek korespondent Akademii Nauk ZSRR Aleksandr Walter w 1941 roku był aresztowany i zmarł w czasie przewozu więźniów z Leningradu do Tomska. Bronsztejn w 1938 roku został skazany na śmierć przez Iwana Matulewicza w oparciu o listę funkcjonariusza GUGB NKWD Władimira Cesarskiego, o jego życiu zadecydowała większość ówczesnego składu Biura Politycznego KC WKP(b) Stalin, Mołotow, Łazar Kaganowicz i Klimient Woroszyłow. Ponadto, wskutek szeroko zakrojonych działań NKWD pod nazwą sprawa UFTI, Szubnikow i Rozenkiewicz zostali rozstrzelani w 1937 roku.
Fock był dwukrotnie aresztowany na kilka dni, ostatni areszt zakończył się szybkim zwolnieniem po tym jak w lutym 1937 roku dzięki pisemnemu wsparciu Kapicy we współpracy z akademikiem Kryłowem osobiście przesłuchał go Jeżow. Łukirski w 1938 roku był skazany na 5 lat pracy przymusowej w łagrze solikamskim kolonii karnej „Biały łabędź”, wyszedł na wolność w 1942 roku dzięki listowi poparcia m.in. Wawiłowa, Ioffego, Kapicy, Kryłowa i Focka wystosowanego w lutym 1939 do Berii oraz liście Kapicy z 1940 roku do Szmidta. Landau był aresztowany w 1938 roku i osadzony w więzieniu Butyrki oraz siedzibie głównej NKWD na Łubiance, zwolniony w 1939 roku dzięki wsparciu jego przełożonego w Instytucie Problemów Fizycznych Akademii Nauk ZSRR Kapicy i listom członka honorowego Akademii Nauk ZSRR Bohra. Obreimow był w 1938 roku aresztowany i w 1940 roku skazany na 8 lat pobytu w łagrze w Kotłasie, po roku osadzenia uniknął dalszej kary gdy poparli go Ioffe, Wawiłow, przewodniczący Akademii Nauk ZSRR Władimir Komarow i listem Kapica do Mołotowa. Jego następca na stanowisku dyrektora Ukraińskiego Instytutu Fizyko-Technicznego w Charkowie członek WKP(b) Łejpuński zwany „czerwonym dyrektorem” w 1938 roku po niespełna miesiącu został zwolniony z aresztu.
Termen w 9 miesięcy po nielegalnym powrocie z USA w kwietniu 1939 roku był aresztowany i skazany na 8 lat pobytu w łagrze Kołymy, gdzie wydobywał złoto w kamieniołomie pod Magadanem, najpierw w Omsku, a potem w siedzibie NKWD na Łubiance w latach 1940–1947 w specjalnym laboratorium Centralnego Biura Konstrukcyjnego 29 kierowanym przez współwięźnia Andrieja Tupolewa rozwijał sterowane sygnałami radiowymi samoloty bezzałogowe i urządzenia nasłuchowe w asyście współwięźnia Siergieja Korolowa, po odbyciu kary do 1964 roku był pracownikiem najemnym kompleksu wojskowo-przemysłowego oraz zamkniętych instytutów naukowo-badawczych MGB/MWD/KGB.
Podczas masowej radzieckiej państwowej kampanii antysemickiej lat 1948–1953 znanej jako „walka z kosmopolityzmem”, Ioffe stał się ofiarą upolitycznienia nauki radzieckiej o które tak uporczywie zabiegał w swojej placówce i jej filiach i które formalnie wspierał przez wszystkie lata swej działalności w Akademii Nauk ZSRR. Wskutek porady jej ówczesnego przewodniczącego Wawiłowa, w grudniu 1950 roku za pisemną prośbą zrezygnował ze stanowiska dyrektora swojego Instytutu. Po tym jak jego następca Anton Komar usunął go z rady naukowej Instytutu wskutek rzekomych błędów filozoficznych popełnionych w jednej z jego książek, lecz bez przedstawienia oficjalnych powodów, Ioffe został przeniesiony na stanowisko kierownika laboratorium półprzewodników swojej placówki. Następnie, w marcu 1952 roku Ioffe stworzył oddzielne Laboratorium Półprzewodników oddziału nauk fizyko-matematycznych Akademii Nauk ZSRR, którego dyrektorem wybrała go Akademia Nauk ZSRR w 1953 roku.
Ioffe zaczął wracać do łask po śmierci Stalina w okresie destalinizacji, Prezydium Akademii Nauk ZSRR już w 1954 roku wybrało go przewodniczącym Komisji ds. Półprzewodników a jego laboratorium przekształcono w niezależny Instytut Półprzewodników Akademii Nauk ZSRR w Leningradzie, zaś w 1955 roku wybrało go dyrektorem tej placówki. W 1956 roku Wszechzwiązkowa Akademia Nauk Rolniczych imienia Włodzimierza Lenina, znana z rozpowszechniania ideologicznej pseudo-nauki znanej jako łysenkizm stworzonej przez jej prezydenta Trofima Łysenko pod osobistym nadzorem Stalina jako główne akademickie oręże stalinizmu celem wdrażania Wielkiego terroru w ZSRR wskutek czego został aresztowany i stracił życie przeciwnik łysenkizmu Nikołaj Wawiłow zaś Łysenko został jego następcą w kierowaniu zarówno tą akademią, jak również Instytutem Genetyki Akademii Nauk ZSRR utworzonym przez Wawiłowa w 1933 roku, wybrała Ioffego członkiem honorowym. W 1957 roku Międzynarodowa Unia Fizyki Czystej i Stosowanej wybrała Ioffego wiceprezydentem i powrócił on do rady naukowej Leningradzkiego Instytutu Fizyko-Technicznego, w 1958 roku Prezydium Akademii Nauk ZSRR wybrało go przewodniczącym Narodowego Komitetu ZSRR ds. Fizyki Czystej i Stosowanej. Lata 50. XX wieku były bardzo owocne, po tym jak w 1950 roku Ioffe stworzył teorię przemiany termoelektrycznej w półprzewodnikach i nakreślił program dalszych badań w tej dziedzinie, wysunął pomysł użycia półprzewodników do przemiany niektórych rodzajów energii w inne, zaś pracownicy Instytutu Półprzewodników Akademii Nauk ZSRR znacznie zwiększyli sprawność przetworników termoelektrycznych. Dopiero od 1972 roku Instytut Półprzewodników Akademii Nauk ZSRR stał się częścią Instytutu Ioffego.
Najbliższa rodzina i śmierć.
Ioffe powiązał ze swoim Instytutem członków rodziny, gdy jego córka Walentyna Abramowna Ioffe w młodości występowała jako jeździec w cyrku, dumny akademik osobiście prowadził swych kolegów i uczniów na jej występy artystyczne, co nie przeszkodziło jej potem zostać kierownikiem laboratorium w Instytucie Chemii Krzemianów Akademii Nauk ZSRR. Podczas blokady Leningradu pozostała w oblężonym mieście i pracowała w Instytucie swego ojca, gdzie m.in. kierowała warsztatem produkcji gleb hydrofobowych, zajmowała się oczyszczaniem olei schnących, dostarczaniem wody do systemu grzewczego Instytutu.
Córka, wraz z innymi pracownikami Instytutu Ioffego w ramach systemu Aleksandrowa-Kurczatowa, w warunkach bojowych od 1942 roku, razem z Aleksandrowem i Tammem wniosła wkład w prace obliczeniowe namagnesowania bezwojowego trałowca, uczestniczyła w produkcji nowych przeciwminowych trałów elektromagnetycznych celem niszczenia magnetycznych min morskich na żeglownych szlakach wodnych za pomocą pól magnetycznych o dużym natężeniu, i współkierowała szeroko zakrojonymi pracami rozmagnesowania bezwojowego okrętów Floty Bałtyckiej i Ładoskiej Flotylli Wojennej za pomocą zewnętrznego pola magnetycznego pływających lub stałych stacji demagnetyzacyjnych.
Jej matka Wiera Andriejewna Krawcowa, w latach 1908–1931 towarzyszka życia i podróży zagranicznych Ioffego z którą ożenił się w Wielkim Księstwie Finlandii po przejściu w 1911 roku z judaizmu na luteranizm, organizowała i kierowała biblioteką naukową Instytutu Ioffego w latach 1919–1927. Druga żona Anna Wasiliewna Jaczeistowa, studentka Ioffego i pracownik naukowy Instytutu Ioffego, współpracowała z mężem w badaniach półprzewodników.
Dwa tygodnie przed 80. urodzinami Ioffe zmarł wskutek zatrzymania serca w swoim gabinecie roboczym, który dziś wraz z jego mieszkaniem jest częścią Instytutu Ioffego. Jego szczątki doczesne spoczęły na słynnych Mostkach literackich Cmentarza Wołkowskiego w Sankt Petersburgu, na jego grobie umieszczony jest pomnik, którego autorem był narodowy artysta ZSRR rzeźbiarz Michaił Anikuszyn.
Upamiętnienia.
Abram Ioffe był wielokrotnie upamiętniany, m.in.:
Bibliografia.
Książki zawierające wątki biograficzne Ioffego i jego szkoły naukowej
Publikacje ogólne o działalności Ioffego i jego szkoły
Rosyjskie biogramy Ioffego
Inne materiały

</doc>
<doc id="1321807" url="https://pl.wikipedia.org/wiki?curid=1321807" title="Jerzy Lipiński">
Jerzy Lipiński

Jerzy Lipiński (ur. 1 listopada 1908 w Warszawie, zm. 13 września 2000 tamże) – polski kolarz szosowy i przełajowy, zwycięzca Tour de Pologne (1933). Mistrz Polski w kolarstwie przełajowym (1935).
Kariera sportowa.
Był zawodnikiem warszawskich klubów AKS, Skoda i Okęcie. Jego największym sukcesem w karierze było zwycięstwo w Tour de Pologne w 1933. W 1935 został przełajowym mistrzem Polski, a w 1930, 1934 i 1937 wywalczył przełajowe wicemistrzostwo Polski. W 1935 zajął też 3. miejsce w Wyścigu dookoła Rumunii. Był w szerokiej (15-osobowej) grupie kandydatów do startu w polskich barwach na Igrzyskach Olimpijskich w Berlinie (1936). 3 maja 1945 wygrał pierwszy wyścig szosowy zorganizowany po II wojnie światowej w Warszawie.

</doc>
<doc id="1321811" url="https://pl.wikipedia.org/wiki?curid=1321811" title="Golan (pistolet)">
Golan (pistolet)

Golan - izraelski pistolet samopowtarzalny kalibru 9 mm Parabellum. Jest to pistolet pełnowymiarowy o budowie zbliżonej do pistoletów SiG-Sauer.
Golan jest bronią samopowtarzalną, działającą na zasadzie krótkiego odrzutu lufy. Ryglowanie poprzez przekoszenie lufy, rolę rygla pełni komora nabojowa, a opory ryglowej okno wyrzutowe łusek. Mechanizm spustowo-uderzeniowy kurkowy, z samonapinaniem (SA/DA). Pistolet nie posiada bezpiecznika nastawnego, a jedynie zwalniacz napiętego kurka. Pistolet zasilany jest z magazynków pudełkowych o pojemności 15 (9 mm Parabellum) lub 11 (.40 S&amp;W) naboi. Na rynek amerykański produkowane są także magazynki 10-nabojowe. Przyrządy celownicze otwarte, składają się z muszki i szczerbinki.

</doc>
<doc id="1321815" url="https://pl.wikipedia.org/wiki?curid=1321815" title="Artio">
Artio

Artio - bogini galijska czczona w dzisiejszym Bernie (Szwajcaria), zapewne żeński odpowiednik Artaiosa. Na statuetce znalezionej w Muri koło Berna przedstawiona jest na tronie, przed którym stoi niedźwiedź.

</doc>
<doc id="1321822" url="https://pl.wikipedia.org/wiki?curid=1321822" title="Lily Thai">
Lily Thai

Lily Thai (ur. 7 listopada 1981 w Honolulu) – amerykańska aktorka pornograficzna pochodzenia filipińskiego i włoskiego.
Życiorys.
Wczesne lata.
Urodziła się w Honolulu na Hawajach. Wychowywała się wychowana w Austin w Teksasie. Podczas nauki w koledżu w Austin, Thai pracowała w miejscowym klubie jako striptizerka i jako kelnerka w restauracji Sizzler.
Kariera.
W 2003 roku, w wieku 22. lat zaczęła występować w filmach pornograficznych. Wystąpiła w ponad 100 filmach różnych gatunków, w tym "Sex with Young Girls 5" (2003)/"Orientation" (2009) z Manuelem Ferrarą, "Young and Tight 5" (2004)/"Lewd Conduct 21" (2004) z Brianem Surewoodem, "Young and the Raunchy" (2004) z Julianem, "From Her Ass to Her Mouth" (2004) z Erikiem Everhardem, "North Pole 48" (2004) z Peterem Northem czy "White Water Shafting" (2007) z Randy'm Spearsem.
W 2005 była nominowana do nagrody AVN Awards w trzech kategoriach: „Najlepsza złośnica” w "When Big Just Ain't Enough" (2004), „Najlepsza nowa gwiazdka” oraz „Najlepsza scena seksu samych dziewczyn – wideo” w "Girl Crazy 2" (2003) z Flick Shagwell.
W 2004 roku poza planem filmowym spotykała się z Evanem Seinfeldem, muzykiem i producentem filmów pornograficznych, którego poznała podczas kręcenia zdjęć do jego produkcji "Reign Of Tera 1".
Ostatni raz Thai wystąpiła w roku 2007.

</doc>
<doc id="1321824" url="https://pl.wikipedia.org/wiki?curid=1321824" title="Konstanty Józef Mojzych">
Konstanty Józef Mojzych

Konstanty Józef Mojzych (ur. 11 marca 1903 w Radzyniu Podlaskim, zm. 9 czerwca 1984 w Warszawie) – generał brygady Wojska Polskiego.
Życiorys.
W 1925 ukończył Szkołę Podchorążych Rezerwy Saperów w Modlinie oraz odbył praktykę w 2 pułku saperów w Puławach. Na stopień podporucznika został mianowany ze starszeństwem z 1 stycznia 1932 i 78. lokatą w korpusie oficerów rezerwy inżynierii i saperów. Posiadał przydział w rezerwie do 6 batalionu saperów w Brześciu nad Bugiem. Pozostawał wówczas w ewidencji Powiatowej Komendy Uzupełnień Warszawa Miasto III. Uczestnik kampanii wrześniowej 1939.
Od 1944 pełnił służbę w służbach kwatermistrzowskich Ludowego Wojska Polskiego. Z dniem 19 kwietnia 1951, w stopniu podpułkownika, został szefem Departamentu Finansów MON i pełnił tę funkcję do 1961. Z dniem 22 lipca 1955 mianowany na stopień generała brygady. W 1961 został przeniesiony do rezerwy. Zmarł w 1984. Pochowany na cmentarzu Wawrzyszewskim w Warszawie.

</doc>
<doc id="1321828" url="https://pl.wikipedia.org/wiki?curid=1321828" title="Borvo">
Borvo

Borvo – bóstwo, patronujące gorącym źródłom według mitologii celtyckiej (Galia) i chroniące przed chorobami; małżonek Damony. Podobne do Borvo cechy miało też bóstwo Belenos, w okresie rzymskim był utożsamiany z Apollonem.

</doc>
<doc id="1321830" url="https://pl.wikipedia.org/wiki?curid=1321830" title="Carl Prausnitz">
Carl Prausnitz

Carl Prausnitz-Giles, Otto Carl Willy Prausnitz (ur. 11 października 1876 w Hamburgu - zm. 21 kwietnia 1963), niemiecki lekarz, bakteriolog i immunolog.
Początkowo zajmował się higieną i zagadnieniami zdrowia publicznego, między innymi epidemiologią i zapobieganiem chorobom zakaźnym takim jak cholera. Opublikował kilka prac na temat toksyn i antytoksyn.
W 1921 roku wraz z Heinzem Küstnerem przeprowadzili doświadczenie w którym udowodnili, że reakcję uczuleniową typu natychmiastowego daje się wywołać przez przeniesienie z osoby uczulonej na nieuczuloną za pomocą surowicy, która zawiera uczulające substancje. Nazwali te reaginami, które potem zostały zidentyfikowane jako przeciwciała klasy IgE. Eksperyment ten nazwano reakcją Prausnitza-Küstnera.

</doc>
<doc id="1321833" url="https://pl.wikipedia.org/wiki?curid=1321833" title="Debora Baran">
Debora Baran

Debora Baran (ur. 1920 w Kowlu, zm. 3 maja 1943 w Warszawie) – żydowska działaczka ruchu oporu w getcie warszawskim, uczestniczka tamtejszego powstania.
Była członkinią Droru i kibucu na ulicy Dzielnej 34 w Warszawie. W getcie warszawskim związana z Żydowską Organizacją Bojową. Podczas powstania walczyła w oddziale Henocha Gutmana na terenie szopu szczotkarzy i w getcie centralnym. 
Zginęła w walce.

</doc>
<doc id="1321838" url="https://pl.wikipedia.org/wiki?curid=1321838" title="Menachem Bigelman">
Menachem Bigelman

Menachem Bigelman (ur. 1919 w Warszawie, zm. 10 maja 1943 tamże) – żydowski działacz ruchu oporu w getcie warszawskim, uczestnik powstania w getcie.
Życiorys.
Był członkiem Droru i kibucu na ulicy Dzielnej 34 w Warszawie, a następnie Żydowskiej Organizacji Bojowej. Podczas powstania walczył w oddziale Berla Brojde w getcie centralnym. Był jednym z czternastu ocalałych z bunkra na Miłej 18 po ataku gazowym Niemców 8 maja 1943. Udało mu się uciec przez nieodkryte przez Niemców wyjście. 
Zginął 10 maja w starciu z Niemcami, gdy usiłował przedostać się kanałami na aryjską stronę.

</doc>
<doc id="1321839" url="https://pl.wikipedia.org/wiki?curid=1321839" title="Herod V">
Herod V



</doc>
<doc id="1321841" url="https://pl.wikipedia.org/wiki?curid=1321841" title="Błyśnij-błyskula">
Błyśnij-błyskula

Błyśnij-błyskula () – brytyjski serial telewizyjny przeznaczony dla dzieci w wieku 2-7 lat. Emitowany dawniej przez stacje CBeebies i BBC2. W Polsce emitowany na kanale BBC CBeebies 2008 roku.
Fabuła.
Błyśnij-błyskula to serial w formie quizu. Zasady są proste. Prowadzący zadaje 6 pytań, na które muszą odpowiedzieć Tigs, Dogsby lub Mukka (w każdym odcinku kto inny). Wygrywa ten z nich, który uzbiera najwięcej błyskotek. Program ma na celu nauczać młodsze dzieci.
Wersja polska.
Wersja polska: Na zlecenie BBC Worldwide: Master Film, Studio Sonica
Reżyseria: Jerzy Dominik
Udział wzięli:

</doc>
<doc id="1321842" url="https://pl.wikipedia.org/wiki?curid=1321842" title="Herb Zgierza">
Herb Zgierza

Herb Zgierza – jeden z symboli miasta Zgierz w postaci herbu.
Wygląd i symbolika.
Herb przedstawia w czerwonym polu tarczy typu hiszpańskiego srebrny (biały) mur bramny o wątku kamiennym, z trzema basztami bez okien. Baszta środkowa jest wyższa i szersza. Wszystkie baszty zwieńczone blankami oraz złotymi (żółtymi) daszkami. W murze otwarta brama przejazdowa, w której umieszczony jest biały orzeł w złotej (żółtej) koronie otwartej, z uniesionymi skrzydłami, o złotym (żółtym) dziobie i szponach.
Historia.
Wizerunek herbowy widniejący na najstarszej pieczęci Zgierza z XVI w. całkowicie odbiega od współczesnego wizerunku. Późniejsze pieczęcie z roku 1791 oraz 1797 przedstawiają już mur z trzema basztami. Herb taki zatwierdzono w roku 1936 przez Ministra Spraw Wewnętrznych. Po II wojnie światowej szczegóły herbu uległy nieznacznym zmianom, zwłaszcza wygląd orła. W 2002 roku wzór herbu został negatywnie oceniony przez ekspertów Komisji Heraldycznej. Podobnie jak użytkowany przez miasto wzór flagi nie spełniał wymagań natury weksylologicznej, wymaganych od symboli samorządowych. Nowy herb wykonany przez Aleksandra Bąka został opracowany w zgodzie z zasadami heraldyki oraz sztuki współczesnego projektowania graficznego. Wzór orła poddany został graficznej stylizacji bazującej na XVIII-wiecznej tradycji przedstawieniowej godła Królestwa Polskiego. Merytoryczną podstawę opracowania heraldyczno-weksylologicznego stanowiła monografia autorstwa dr Marka Adamczewskiego. W lutym 2021 roku uzyskał pozytywną opinię Ministra Spraw Wewnętrznych i Administracji na podstawie uchwały Komisji Heraldycznej. Nowy herb został ustanowiony przez Radę Miasta 25 lutego 2021 roku.

</doc>
<doc id="1321843" url="https://pl.wikipedia.org/wiki?curid=1321843" title="Stanisław Hoffmann">
Stanisław Hoffmann

Stanisław Andrzej Hoffmann (ur. 9 listopada 1949 w Zaborowicach) – polski polityk, samorządowiec, lekarz, senator I kadencji.
Życiorys.
Ukończył studia na Akademii Medycznej we Wrocławiu. W 1998 uzyskał stopień doktora nauk medycznych na Akademii Medycznej w Poznaniu. Specjalizował się w ginekologii i położnictwie. Podjął pracę w szpitalu w Górze. Od 1998 do 2001 pełnił funkcję ordynatora oddziału w SP ZOZ w tym mieście.
Na początku lat 80. wstąpił do „Solidarności”. W stanie wojennym został internowany na okres od 13 do 23 grudnia 1981.
Od 1989 do 1991 z ramienia Komitetu Obywatelskiego zasiadał w Senacie I kadencji, reprezentując województwo leszczyńskie. W latach 1998–2002 pełnił funkcję radnego sejmiku dolnośląskiego z listy Akcji Wyborczej Solidarność, bez powodzenia ubiegał się o reelekcję z listy POPiS. Został też prezesem Towarzystwa Miłośników Ziemi Górowskiej.

</doc>
<doc id="1321844" url="https://pl.wikipedia.org/wiki?curid=1321844" title="Come Together">
Come Together

Come Together – piosenka zespołu The Beatles z 1969 roku autorstwa duetu Lennon/McCartney. Utwór otwiera 11. album studyjny grupy, "Abbey Road". Z piosenką „Something” trafił na singiel z podwójną stroną A.
Inspiracją do napisania przez głównego autora piosenki – Johna Lennona – była nieudana kampania Timothy’ego Leary’ego, ubiegającego się wówczas o fotel gubernatora Kalifornii. Utwór został napisany z niewielką pomocą George’a Harrisona. Była też jedną z niewielu piosenek Beatlesów, którą Lennon wykonywał na solowych koncertach po rozwiązaniu zespołu.

</doc>
<doc id="1321846" url="https://pl.wikipedia.org/wiki?curid=1321846" title="Frantisek Jez">
Frantisek Jez



</doc>
<doc id="1321848" url="https://pl.wikipedia.org/wiki?curid=1321848" title="Asbjoern Ruud">
Asbjoern Ruud



</doc>
<doc id="1321850" url="https://pl.wikipedia.org/wiki?curid=1321850" title="Łysa Góra (Pasmo Bliźniaków)">
Łysa Góra (Pasmo Bliźniaków)

Łysa Góra (548 m) – szczyt w Beskidzie Małym. Znajduje się w najdalej na północ wysuniętym jego paśmie, tzw. Paśmie Bliźniaków, ciągnącym się od doliny Wieprzówki w Andrychowie po dolinę Skawy na wschodzie. Łysa Góra znajduje się we wschodniej części tego pasma pomiędzy Przełęczą Czesława Panczakiewicza (506 m) a Iłowcem (465 m). Jej południowe stoki opadają do doliny Ponikiewki w miejscowości Ponikiew, północne na równinne tereny miejscowości Zawadka.
Nazwa szczytu pochodzi od tego, że kiedyś był on „łysy” – jego stoki były niemal całkowicie bezleśne, zajęte przez pola uprawne miejscowości Ponikiew. Obecnie są znacznie bardziej zalesione, nadal jednak na grzbiecie Łysa Polana – Iłowiec znajdują się jeszcze niewielkie polanki i kośne łąki, z których roztaczają się widoki na południe i wschód. Po zachodniej stronie szczytu Łysej Gory znajduje się biwakowa polanka z miejscem na ognisko.
Nieopodal szczytu znajduje się kapliczka "U Panienki", wymieniana już w Metryce Józefińskiej z 1785 roku. W 2005 r. obok kapliczki odsłonięto tablicę pamiątkową ku czci Jana Pawła II, a 2 kwietnia 2007 r. przy kapliczce postawiono krzyż.
Od 2005 roku przy kapliczce na Łysej Górze odprawione zostają nabożeństwa majowe, na które przybywają ludzie z Zawadki, Wadowic i Ponikwi oraz innych okolicznych miejscowości.

</doc>
<doc id="1321851" url="https://pl.wikipedia.org/wiki?curid=1321851" title="Knight Industries Two Thousand">
Knight Industries Two Thousand



</doc>
<doc id="1321853" url="https://pl.wikipedia.org/wiki?curid=1321853" title="Denis Blundell">
Denis Blundell

Edward Denis Blundell (znany jako Denis Blundell; ur. 29 maja 1907 w Wellington, zm. 24 września 1984 w Townsville w stanie Queensland w Australii) - nowozelandzki prawnik, dyplomata, krykiecista i polityk. W latach 1972-1977 gubernator generalny Nowej Zelandii.
Ukończył prawo na Cambridge University i w 1929 uzyskał prawo wykonywania zawodu adwokata na terenie Anglii. Praktykę podjął jednak dopiero rok później, po powrocie do swej rodzinnej Nowej Zelandii. W czasie II wojny światowej służył w armii i doszedł do stopnia pułkownika. W latach 1962-1968 był prezesem Nowozelandzkiego Stowarzyszenia Prawa, będącego tamtejszym samorządem zawodowym adwokatów.
Równolegle z karierą prawniczą, zajmował się także sportem. W latach 1928-1938 występował w reprezentacji Nowej Zelandii w krykiecie, zaś od 1959 do 1962 był szefem krajowego związku tej dyscypliny. W 1968 zakończył praktykę adwokacką i przeniósł się do dyplomacji, na bardzo ważne dla nowozelandzkiej polityki zagranicznej stanowisko wysokiego komisarza w Wielkiej Brytanii i zarazem ambasadora w Irlandii. Zwieńczeniem jego kariery było formalnie najwyższe w państwie stanowisko gubernatora generalnego. Po zakończeniu jego kadencji w 1977, w wieku 70 lat przeszedł na emeryturę. Zmarł siedem lat później.

</doc>
<doc id="1321860" url="https://pl.wikipedia.org/wiki?curid=1321860" title="Pieter de Grebber">
Pieter de Grebber

Pieter Fransz de Grebber (ur. ok. 1600 w Haarlemie, zm. 1652 lub 1653 tamże) – niderlandzki malarz.
Życiorys.
Był synem malarza Fransa Pietersza de Grebbera (1573–1643). Od najmłodszych lat był kształcony na następcę i dziedzica malarskiego warsztatu ojca. Pobierał także nauki u Hendricka Goltziusa, którego malarstwo wpłynęło na ukształtowanie się specyficznego stylu haarlemskich klasycystów. Poznał również Petera Rubensa, którego sztuka wywarła wpływ na jego wczesne prace. W latach 20. XVII wieku, pod wpływem Fransa Halsa i utrechckich caravaggionistów, malował muzykujących w półpostaci. Jego uczniem był Egbert van Heemskerck.

</doc>
<doc id="1321861" url="https://pl.wikipedia.org/wiki?curid=1321861" title="Dimitrios Anagnostopulos">
Dimitrios Anagnostopulos

Dimitrios Anagnostopulos, do 1996 Demetrios Agnos (ur. 11 czerwca 1970) – grecki szachista, do 1996 reprezentant Anglii, arcymistrz od 1996 roku.
Kariera szachowa.
W latach 1987 (w San Juan) i 1988 (w Aguadilli) dwukrotnie zdobył srebrne medale mistrzostw świata juniorów do lat 18, natomiast w 1990 podzielił IV m. (wspólnie z m.in. Weselinem Topałowem) w mistrzostwach Europy juniorów do lat 20 w Arnhem. W 1994 r. zwyciężył w otwartym turnieju w Berdze, w 1996 r. triumfował w Papanastasio i Karditsie (wspólnie z Aleksandrem Grafem), a w 1997 r. – w Ano Liosii.
Po zmianie obywatelstwa zależał do czołówki greckich szachistów. W 1996 r. zdobył w Atenach brązowy medal indywidualnych mistrzostwach kraju, w tym samym roku zadebiutował w narodowej drużynie na szachowej olimpiadzie w Erywaniu, a w następnym wystąpił w drużynowych mistrzostwach Europy w Puli. W 2001 r. podzielił IV m. w Londynie.
Najwyższy ranking w karierze osiągnął 1 lipca 1996 r., z wynikiem 2515 punktów zajmował wówczas 4. miejsce (za Vasiliosem Kotroniasem, Joanisem Nikolaidisem i Igorem Miladinoviciem) wśród greckich szachistów. Od 2003 r. w turniejach klasyfikowanych przez Międzynarodową Federację Szachową występuje bardzo rzadko.

</doc>
<doc id="1321862" url="https://pl.wikipedia.org/wiki?curid=1321862" title="Dubčany">
Dubčany

Dubčany – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 274 mieszkańców.

</doc>
<doc id="1321865" url="https://pl.wikipedia.org/wiki?curid=1321865" title="Alexander Sanchez">
Alexander Sanchez



</doc>
<doc id="1321867" url="https://pl.wikipedia.org/wiki?curid=1321867" title="Tony Estanguet">
Tony Estanguet

Tony Estanguet (ur. 6 maja 1978 w Pau), francuski kajakarz górski. Trzykrotny złoty medalista olimpijski.
Startuje w slalomie w kanadyjce-jedynce (C-1). W 2000 został mistrzem olimpijskim. Cztery lata później obronił tytuł, za każdym razem wyprzedzając Słowaka Michala Martikána. Podczas igrzysk w Pekinie zajął 9. miejsce w półfinale i nie zakwalifikował się do olimpijskiego finału. Udało mu się jednak powtórzyć swój sukces z Sydney i Aten w roku 2012, kiedy to ponownie zdobył złoto na igrzyskach olimpijskich. Wielokrotnie stawał na podium mistrzostw świata, łącznie zdobywając jedenaście medali, w tym cztery złote (C-1: 2006, 2009, C-1 drużyna 2005, 2007), sześć srebrnych (C-1: 2003, 2005, 2007; C-1 drużyna: 1997, 2003, 2009) oraz jeden brązowy (C-1 drużyna: 1999).
Medalistą igrzysk olimpijskich był także jego brat Patrice.

</doc>
<doc id="1321870" url="https://pl.wikipedia.org/wiki?curid=1321870" title="Miwako Okuda">
Miwako Okuda

 - japońska piosenkarka solowa, popowa i rockowa śpiewająca dla BMG JAPAN INC.
Miwako zaczęła śpiewać, gdy była dzieckiem. Przyjechała do Tokio wraz z kolegami z kapeli i tam zaczęła się jej kariera. Dwie z jej piosenek zostały użyte w anime:
Dyskografia.
Albumy
Single
Linki zewnętrzne.
 

</doc>
<doc id="1321872" url="https://pl.wikipedia.org/wiki?curid=1321872" title="Dinocarida">
Dinocarida

Dinocarida – gromada wymarłych zwierząt, żyjących od kambru do syluru.

</doc>
<doc id="1321874" url="https://pl.wikipedia.org/wiki?curid=1321874" title="Elena Kaliska">
Elena Kaliska



</doc>
<doc id="1321877" url="https://pl.wikipedia.org/wiki?curid=1321877" title="Elena Kaliská">
Elena Kaliská

Elena Kaliská (ur. 19 stycznia 1972 w Zwoleniu) – słowacka kajakarka górska. Mistrzyni olimpijska z Aten i Pekinu, mistrzyni świata, wielokrotna mistrzyni Europy.
Startuje w slalomie w kajaku-jedynce (K-1). Pierwsze złoto igrzysk olimpijskich zdobyła w 2004 roku w Atenach. Cztery lata wcześniej w Sydney zajęła czwarte miejsce, na olimpiadzie debiutowała w 1996 roku w Atlancie. Wielokrotnie stawała na podium mistrzostw świata (tytuł mistrzowski w K-1 w 2005 i K-1 team w 2011 roku), srebro w 2007 i 2009 roku) oraz Europy (zwyciężając w K-1 w 1998, 2002, 2004 i 2006 roku).

</doc>
<doc id="1321884" url="https://pl.wikipedia.org/wiki?curid=1321884" title="Paul Reeves">
Paul Reeves

Paul Reeves (ur. 6 grudnia 1932 w Wellington, zm. 14 sierpnia 2011 w Auckland) – nowozelandzki hierarcha anglikański, dyplomata i polityk. W latach 1980-1985 prymas Nowej Zelandii, a od 1985 do 1990 jej gubernator generalny.
Po studiach teologicznych, w 1958 został wyświęcony na diakona anglikańskiego. Krótko pracował w parafii w Tokoroa, po czym wyjechał na 5 lat do Anglii, gdzie zarówno pogłębiał swoją edukację, jak i pracował duszpastersko. W 1960 uzyskał tam pełne święcenia kapłańskie. Po powrocie do Nowej Zelandii był proboszczem parafii św. Pawła w Okato, następnie wykładowcą historii Kościoła w Kolegium św. Jerzego w Auckland (głównej uczelni kształcącej nowozelandzkie duchowieństwo), a później dyrektorem ds. edukacji w diecezji Auckland.
W 1971 został biskupem Waiapu. Osiem lat później został biskupem Auckland, a w 1980 równocześnie arcybiskupem i prymasem Nowej Zelandii i Polinezji. W 1985 został mianowany gubernatorem generalnym Nowej Zelandii. Wywołało to pewne kontrowersje, zarówno ze względu na jego stan duchowny, jak i wcześniejsze wyraziste artykułowanie poglądów politycznych. Z drugiej strony kandydatura ta wywołała entuzjazm liderów maoryskich, gdyż Reeves był pierwszym gubernatorem generalnym z domieszką krwi tej właśnie grupy. Jedną z ciekawszych jego decyzji jako gubernatora było wstąpienie do stowarzyszenia mieszkańców dzielnicy, gdzie położona jest gubernatorska rezydencja, i organizowanie w niej spotkań dla osób z sąsiedztwa.
Po zakończeniu swej kadencji, Reeves wyjechał do USA, gdzie był obserwatorem przy ONZ z ramienia Kościołów anglikańskich, a równocześnie anglikańskim biskupem pomocniczym Nowego Jorku. Później zajął się pracą naukową i dyplomatyczną, będąc m.in. jednym z wysłanników Wspólnoty Narodów do RPA i na Fidżi. Następnie pełnił funkcję kanclerza Auckland University of Technology.

</doc>
<doc id="1321886" url="https://pl.wikipedia.org/wiki?curid=1321886" title="Komunistyczna Partia Czechosłowacji">
Komunistyczna Partia Czechosłowacji

Komunistyczna Partia Czechosłowacji (cz., słow. "Komunistická strana Československa", KSČ) – istniejąca w latach 1921–1992 czechosłowacka partia polityczna, sprawująca władzę w Czechosłowacji w latach 1948–1989.
Ustawa o bezprawności reżimu komunistycznego i oporze przeciw niemu, uchwalona w Czechach w 1993 potępiła partię i uznała za organizację zbrodniczą.
Obecnie największymi spadkobiercami partii jest Komunistyczna Partia Słowacji i Komunistyczna Partia Czech i Moraw.
Historia.
1921–1945.
Komunistyczna Partia Czechosłowacji została założona podczas kongresu Czechosłowackiej Partii Socjademokratycznej w Pradze, zwołanym w dniach 14–16 maja 1921 -organem prasowym nowej partii ustanowiono "Rudé právo" – gazetę, która należała uprzednio do socjaldemokratów. Komunistyczna Partia Czechosłowacji była jedną z około dwudziestu demokratycznie konkurujących między sobą partii, nigdy jednak nie wchodziła w skład rządów przedwojennej Pierwszej Republiki.
O przywódcy komunistów, Klemencie Gottwaldzie, stało się głośno po wygłoszonym w parlamencie przemówieniu: „Jesteśmy partią czeskiego proletariatu, a naszą faktyczną centralą jest Moskwa. Pojedziemy do Moskwy aby uczyć się, wiecie czego? Pojedziemy uczyć się od rosyjskich bolszewików jak ukręcić wam łeb. I wiecie, że rosyjscy bolszewicy są w tym mistrzami... Nie będziecie się więcej śmiać!” Słowa te wywołały konsternację wśród parlamentarzystów.
Partia była czechosłowacką sekcją Międzynarodówki Komunistycznej. W 1928 czechosłowaccy komuniści byli jej drugą, największą sekcją, z szacunkową liczbą 138 000 członków.
Partia została zdelegalizowana po rozbiorach Czechosłowacji. KPCz kontynuowała swoją działalność w podziemiu. Partia brała udział w antyhitlerowskich protestach z października 1939 roku, przez co podporządkowany Stalinowi Komintern obwinił partię (ze względu na pozostawanie w mocy paktu Ribbentrop Mołotow) o „elementy szowinistyczne”.
W czasie II wojny światowej wielu przywódców KSČ szukało schronienia w Związku Radzieckim, gdzie czynili przygotowania do wzmocnienia siły partii po wojnie. We wczesnym okresie powojennym komuniści czechosłowaccy, działając pod patronatem sowietów, przeprowadzili kampanię, która doprowadziła do przejęcia władzy w 1948. Kiedy tylko doszli do władzy, rozwinęli strukturę organizacyjną KSČ i tryb działania ściśle wzorując się na Komunistycznej Partii Związku Radzieckiego.
1945–1969.
Komunistyczna Partia Czechosłowacji była koalicjantem w powojennym rządzie od 1945. Począwszy od zamachu stanu w 1948, kiedy to wolne wybory i pozostałe wolności polityczne zostały efektywnie zniesione, władzę dzierżył Front Narodowy. Była to koalicja, w której KSČ miała 2/3 miejsc, a pozostałą 1/3 dzieliło między siebie pięć innych partii. De facto, KSČ posiadała władzę absolutną, a obecność pozostałych koalicjantów miała w założeniu sprawiać wrażenie politycznego pluralizmu. Partie te pełniły rolę satelicką wobec KSČ. Czechosłowackie struktury rządowe istniały tylko po to, by wprowadzać decyzje polityczne podejmowane przez komunistów. Osiągnęli oni ten stan, umieszczając swoich członków na każdej pozycji rządowej, związanej z podejmowaniem kluczowych decyzji politycznych.
Wybuchł spór pomiędzy premierem Klementem Gottwaldem a Sekretarzem Generalnym partii, Rudolfem Slánskim, dotyczący stopnia dostosowania państwa do modelu radzieckiego. W 1951 Slánskiego wraz z kilkoma innymi komunistycznymi prominentami aresztowano pod zarzutem uczestnictwa w „spisku trockistowsko-titowsko-syjonistycznym”. W 1952 przeprowadzono proces pokazowy (zob. Proces praski), w wyniku którego Slánskiego oraz 10 innych oskarżonych stracono.
We wczesnych latach 60. Czechosłowacja wpadła w gospodarczą zapaść. W 1968 KSČ została opanowana przez frakcję dążącą do zmian – na czele partii stanął Alexander Dubček. Zapoczątkował on okres względnej liberalizacji, znanej jako Praska Wiosna, i zaczął wprowadzać „socjalizm z ludzką twarzą”. Działania te zaalarmowały Związek Radziecki i w związku z tym 21 sierpnia 1968, odwołując się do Doktryny Breżniewa dokonał on inwazji na Czechosłowację. W inwazji uczestniczyło również Wojsko Polskie.
1969–1992.
W kwietniu 1969 Dubček stracił stanowisko Sekretarza Generalnego i w 1970 został wydalony z partii. Zastąpił go Gustáv Husák. Podczas okresu Normalizacji, jaki nastąpił po tych wydarzeniach, Husák skutecznie rządził koalicją złożoną w istocie z frakcji umiarkowanych i „twardogłowych”. Opis tych dwóch partii znajduje się poniżej.
Umiarkowani, czyli Pragmatycy.
Umiarkowani członkowie partii, zwani także Pragmatykami reprezentowani byli przez Gustáva Husáka, który przewodził frakcji neostalinowskiej KSČ. Jako umiarkowany i pragmatyk, był on naciskany przez „Twardogłowych”, reprezentowanych przez Vasila Biľaka.
Husák, ważny działacz Słowackiej Partii Komunistycznej (1943–1950), w 1951 w czasie czystki stalinowskiej został aresztowany i skazany na trzy lata pozbawienia wolności, a później na dożywotnie pozbawienie wolności za „burżuazyjny nacjonalizm”. Zwolniony z więzienia w 1960 i zrehabilitowany w 1963 odrzucił możliwość objęcia jakiejkolwiek funkcji w reżimie Antonína Novotnego. Po upadku Novotnego, w okresie Praskiej Wiosny został wybrany premierem. Z kolei po rezygnacji Dubčeka, w kwietniu 1969 mianowano go I sekretarzem, a później – w lipcu 1975 prezydentem Republiki. Husák był typem ocaleńca, który przystosował się i nauczył żyć pośród otaczających go potężnych sił politycznych, i po 1969 potępił Dubčeka.
Inni prominenci zaliczani do grupy Umiarkowanych-Pragmatyków, którzy rządzili do 1987:
Przywódcy ci popierali reformy wprowadzane przez Dubčeka w późnych latach 60., niemniej jednak stopniowo skłaniali się ku ortodoksyjnym regułom zaprowadzonych w partii po inwazji wojsk Układu Warszawskiego i odsunięciu Dubčeka od władzy. Przyjęli później elastyczniejszą postawę względem reform gospodarczych i działalności dysydentów.
„Twardogłowi”.
W opozycji do Umiarkowanych stali tzw. „Twardogłowi”:
Byli oni przeciwnikami reform politycznych i gospodarczych oraz zajmowali twarde stanowisko w sprawie odstępstw ideologicznych.
Partia kontynuowała swoją działalność po Aksamitnej rewolucji 1989 roku. Zmieniła swój oficjalny skrót na KSČS. Po rozpadzie Czechosłowacji – 31 grudnia 1992 – zdecydowano o samorozwiązaniu. Zarówno w Czechach, jak i na Słowacji powstały partie-sukcesorzy – odpowiednio: Komunistyczna Partia Czech i Moraw oraz Słowacka Partia Komunistyczna.
Nowa partia po 1995 roku.
W 1995 kilku byłych członków KSČ założyło nową partię, początkowo pod nazwą „Partia Czechosłowackich Komunistów” (cz. "Strana československých komunistů"), przemianowaną później na Komunistyczną Partię Czechosłowacji (cz. "Komunistická strana Československa"). Jej programem jest przywrócenie porządków panujących w Czechosłowacji w latach 1948–1989. Odwołuje się on do marksizmu-leninizmu oraz stalinizmu, oprócz tego nawołuje do zaprowadzenia w Czechach dyktatury proletariatu. Liderem partii jest Miroslav Štěpán – były przywódca KSČ w Pradze. Partia jest bardzo mała i jak dotąd żaden jej członek nie został wybrany na urząd w wyniku wyborów.
Cele.
Według teorii marksizmu-leninizmu, partia komunistyczna reprezentuje klasę pracującą – rewolucyjny proletariat – broniąc jej interesów przed kapitalistyczną burżuazją. Okres pomiędzy upadkiem burżuazji a osiągnięciem komunizmu jest tematem, na który Marks wypowiadał się powściągliwie, opisując jedynie ogólnikowo ustanowienie demokracji socjalistycznej, która miała ostatecznie zacząć zanikać (powoli zmieniać się w zwykłą demokrację), aż do przeobrażenia w społeczeństwo komunistyczne. Kilka dekad później, Włodzimierz Lenin, stając w obliczu rewolucji i możliwości przejęcia władzy przez komunistów, odłożył teoretyczne niuanse na bok. Sugerował, że po upadku burżuazji nastąpi okres przejściowy określany jako socjalizm, demokracja radziecka oraz rządy partii komunistycznej – „dyktatura proletariatu”. Jednakże w praktyce okazało się, że faza ta trwała dużo dłużej niż Lenin przewidywał. Jego sugestia, że „dyktatura proletariatu” powinna trwać w ZSRR do 1923 roku, służy jako ogólny komentarz do rozbieżności między teorią a praktyką. Gdy tylko Partia Komunistyczna doszła do władzy, szybko okazało się, że zachowuje się ona bardzo podobnie do innych „okopanych biurokracji”, a jej rewolucyjny mandat (jak i radzieckiej demokracji) został utracony. Energia rządzących koncentrowała się na utrzymaniu władzy.
Organizacja.
Szczebel ogólnokrajowy.
Organizacja KSČ bazowała na leninowskiej koncepcji centralizmu demokratycznego, która dbała o partyjnych liderów każdego szczebla, ale jednocześnie wymagała też zupełnego podporządkowania każdego z tych szczebli jednostce nadrzędnej. W związku z tym polityka i program partii były ustalane odgórnie oraz obowiązywały bezwarunkowo niższe organy i indywidualnie, poszczególnych członków partii. W teorii sprawy polityczne miały być otwarcie i swobodnie dyskutowane na kongresach, zebraniach i na łamach partyjnej prasy. W praktyce dyskusja ta była jedynie odzwierciedleniem decyzji podjętych przez wąską grupę prominentów partyjnych najwyższego szczebla.
Szczebel republiki.
Na poziomie republiki struktura partyjna odbiegała od standardów szczebla rządowego. W Słowackiej Republice Socjalistycznej, w odróżnieniu od Czeskiej Republiki Socjalistycznej, istniały odrębne jednostki partii komunistycznej (zob. Komunistyczna Partia Słowacji). Komunistyczna Partia Słowacji (cz. KSS) pojawiła się po II wojnie światowej, jako odrębne od KSČ stronnictwo, ale obie zjednoczyły się po przejęciu władzy przez komunistów w 1948 r. Ruchy reformatorskie lat 60. opowiadały się za powrotem ich autonomii na poziomie republik. Jako odpowiednik KSS zostało utworzone Biuro ds. Zaprowadzenia Prac Partii na Ziemiach Czeskich, ale jego działalność po inwazji 1968 tłumiono, by w 1971 całkowicie zlikwidować. KSS przetrwała wyłącznie formalnie, jakkolwiek jednak na zasadzie ustępstwa wobec Słowaków.
Szczebel regionalny.
KSČ miała 10 pododdziałów regionalnych – siedem w Czechach i trzy na Słowacji – odpowiadających podziałowi na „kraje”: dziesięciu głównym jednostkom administracji rządowej. Dodatkowo istniały organy municypalne w Pradze i Bratysławie, którym nadano status regionalnych ze względu na wielkość. Regionalne zjazdy wybierały komitety regionalne, te z kolei sekretarza przewodniczącego, sekretarzy oraz regionalną Komisję Nadzoru i Audytu.
Jednostki regionalne dzieliły się na 114 organizacji szczebla dystryktu (cz. "okresní"). Zjazdy na poziomie dystryktu odbywały się w tym samym czasie, co 2 do 3 lat. Na każdej wybierano komitet dystryktu, ten z kolei sekretariat na czele z sekretarzem dystryktu.
Szczebel lokalny.
Na poziomie lokalnym KSČ była zorganizowana według tzw. „reguły terytorialnej i produkcyjnej”. Podstawowe jednostki partyjne organizowano w miejscach pracy oraz tam, gdzie znalazło się przynajmniej pięciu członków KSČ. Przy inicjatywach lub w społecznościach, gdzie członkowie partii byli liczniejsi, mniejsze jednostki funkcjonowały w ramach komitetów miejskich, wiejskich lub zakładowych. W teorii, władzą najwyższego szczebla w lokalnych organizacjach było comiesięczne zebranie, będące jednocześnie podstawowym obowiązkiem każdego członka. Każda grupa wybierała swoje kierownictwo, obejmujące przewodniczącego oraz jednego lub więcej sekretarzy. Nominowało także delegatów na zjazdy jednostek wyższego szczebla, tj. organizacji municypalnych, bądź dystryktu.
Członkostwo.
Od momentu przejęcia władzy w 1948 roku, liczba członków czechosłowackiej partii komunistycznej była, licząc "per capita", jedną z największych w całym komunistycznym świecie. Ogółem członkowie KSČ stanowili 11% ludności kraju. Ideologowie partyjni często twierdzili, że lista partyjna zawiera olbrzymią liczbę elementów biernych, oportunistycznych i kontrrewolucyjnych. Oskarżenia te używane były jako pretekst do dwóch masowych czystek w partii: w latach 1948–1950 oraz 1969–1971. W wyniku pierwszej, wielkiej stalinowskiej czystki wydalono blisko milion członków KSČ, w drugim przypadku – wydarzeń związanych z Praską Wiosną, usunięto ich z partii blisko 500 tys. Część sama zrezygnowała z członkostwa. Partyjne czystki po inwazji 1968 dotknęły głównie Czechów, młodzież, robotników oraz inteligencję. W rezultacie w latach 70. nasilono rekrutację pośród klasy robotniczej i młodzieży. W latach 80. wysiłki na rzecz pozyskiwania nowych członków skupiły się na rekrutacji osób zawodowo i politycznie wysoko wykwalifikowanych, których inicjatywę chciano wykorzystać dla wprowadzania w życie programu partii. Przywódcy partyjni Siedemnastego Kongresu Partii w 1986 namawiali aby pozyskiwać więcej robotników, ludzi młodych oraz kobiet.
Uzyskanie członkostwa w KSČ było uzależnione od odbycia rocznego stażu członka-kandydata. Członek-kandydat nie mógł głosować, ani być wybieranym do komitetów. Dodatkowo istniał również staż kandydacki dla przywódców partyjnych, począwszy od szczebla lokalnego po Prezydium. Kandydaci ci, już jako członkowie partii, byli szkoleni dla przekazania im w przyszłości konkretnych zadań przywódczych.
Szkolenie członków partii.
Indoktrynacja i szkolenie członków partii były jednymi z podstawowych obowiązków organizacji szczebla regionalnego oraz dystryktu. Większość tego rodzaju pracy odbywała się właśnie tam. Jednostki dystryktu i regionalne współdziałały z lokalnymi organizacjami partyjnymi we wprowadzaniu programów oraz wyznaczaniu członków partii, którzy mieli być na te kursy kierowani. Ogólnie rzecz biorąc, system szkolenia partyjnego zmienił się nieco od czasu jego wprowadzenia, czyli 1949 r. Organizacje miejskie oraz dystryktu prowadziły zaoczne kursy z zakresu: podstaw marksizmu-leninizmu, historii komunizmu, ekonomii socjalistycznej oraz aktualnego stanowiska partii w sprawach krajowych oraz międzynarodowych.
Członkowie partii szkoleni do objęcia funkcji działaczy partyjnych uczęszczali na seminaria w lokalnie zakładanych szkołach marksizmu-leninizmu oraz znajdujących się w Pradze, Brnie i Bratysławie placówkach wyższego szczebla. Najwyższym szczeblem edukacji partyjnej była Wyższa Szkoła Polityki w Pradze. Przeznaczone do szkolenia pierwszego szeregu przywódców partyjnych, trzyletnie studium posiadało oficjalny status programu uniwersyteckiego i uważane było za posiadające jeden z najlepszych programów nauczania nauk politycznych w krajach demokracji ludowej. Instytucja ta bezpośrednio podlegała Komitetowi Centralnemu KSČ.
Przekrój społeczny członków partii.
Z racji pretendowania do bycia partią robotniczą, pytanie o pochodzenie społeczne członków KSČ wydaje się być szczególnie istotnym. Partia często wstrzymywała się od podawania danych dotyczących swoich członków, a pytanie jak wielu z nich wywodzi się z rewolucyjnego proletariatu, należało do drażliwych. Ukazujące się oficjalne sprawozdania wyolbrzymiały udział robotników w szeregach partyjnych. Niemniej jednak trendy były oczywiste. Najwyższy ich udział partia notowała zaraz po II wojnie światowej, ale jeszcze przed dojściem do władzy w 1948 r. Szacuje się, że wynosił on około 60%. Od tego czasu udział ten konsekwentnie malał, by w 1970 r. stopnieć do ok. 1/4. We wczesnych latach 70. oficjalne media potępiły „poważną nierównowagę” odnotowując przy tym, że „obecna struktura społeczna i klasowa partii nie przystaje do roli partii jako awangardy klasy robotniczej”. Na przykład w wysoko uprzemysłowionych centralnych Czechach do partii należał co piąty urzędnik i tylko co 35 robotnik. W 1976 r. po intensywnych wysiłkach rekrutacyjnych udział robotników wzrósł do około 1/3 członków KSČ, czyli poziomu porównywalnego z rokiem 1962. W latach 80. kierowana potrzebą „zintensyfikowania” rozwoju gospodarczego partia rozluźniła surowe zasady rekrutacji. W miejsce dotychczasowego priorytetu pozyskiwania na rzecz partii młodych robotników, pozwolono komitetom dystrykcyjnym i regionalnym na bardziej elastyczną politykę, jakkolwiek jednak udział robotników nie mógł maleć.
Jeśli chodzi o przeciętny wiek komunistów, to można zaobserwować tu podobne trendy. W późnych latach 60. mniej niż 30% członków KSČ miało mniej niż 35 lat, blisko 20% powyżej 60, a ponad 50% – 45 lat i więcej. Złośliwy żart z 1971 r. – odnoszący się do 50. rocznicy założenia partii mówił: „Po piećdziesięciu latach – partia 50-latków”. W środku lat 70. podejmowano zdecydowane działania na rzecz zachęcenia do członkostwa osób młodych. Jedna ze strategii zakładała rekrutację wśród dzieci, których rodzice należeli do KSČ. Partia wysyłała listy do szkół oraz zakładów pracy rodziców, w których zachęcała do dokonania akcesu.
Szacuje się, że we wczesnych latach 80. ok. 1/3 członków partii miało 35 lat i mniej. W 1983 r. przeciętny wiek przywódców KSČ nadal oscylował w granicach 50.
Braki zaangażowania ideowego w latach 70. i 80..
W latach 70. i 80. oficjalne media donosiły o braku zaangażowania członków partii w priorytety polityki KSČ i jej cele. Skargi na nich obejmowały m.in.: odmowę wywieszania flag podczas świąt państwowych, nieobecności podczas prac partyjnych brygad robotniczych, nieobecności na spotkaniach oraz niepłacenie składek członkowskich (niewielu pilnowało obowiązku raportowania wysokości swoich zarobków, które były podstawą do naliczania składek). W 1970 po czystce, która dotknęła ok. 1/3 członków partii, na zebrania partyjne uczęszczała co najwyżej połowa z tych, których z niej nie wyrzucono, a co trzeci uporczywie odmawiał w nich udziału. W 1983 jedna z głównych organizacji partyjnych w dystrykcie Praga-Zachodnia była na tyle obojętna na upomnienia, że w końcu uległa rozwiązaniu, a jej członkowie rozproszyli się po innych organizacjach. Częściowo postawa taka była miarą zniechęcenia zupełnym podporządkowaniem Czechosłowacji przez radziecką hegemonię – szwejkowską reakcją na brak autonomii polityczno-gospodarczej kraju. Był to także efekt refleksji nad czystkami wśród komunistów. Wyrzuceni z partii byli często ideologicznie zmotywowani, ich celem był „socjalizm z ludzką twarzą”. Ci, którzy odznaczali się oportunizmem, przetrwali okres czystki dużo łatwiej.
Partia jako elita rządząca.
Bez względu na kompozycję klasową, partia funkcjonowała efektywnie jako rządząca elita i grupa, pośród której nie zdarzały się przypadki abnegacji. Jako elita pozwalała osobom aktywnym politycznie oraz (lub) utalentowanym na istotną mobilność. Robotnicy mogli stanowić mniejszość w partii, ale znaczna część jej członków zaczynała karierę właśnie z pozycji robotnika (szacunki mówią o połowie do 2/3). Pomimo powszechnych tendencji do wyolbrzymiania swojego niskiego pochodzenia, wielu z nich faktycznie wywodziło się wprost z klasy robotniczej.
Społeczną aktywność członków partii zwiększało kilka kierunków jej polityki. Po pierwsze, niewątpliwie był to proces nacjonalizacji rozpoczęty po II wojnie światowej, gdy w wyniku aktywności politycznej robotnicy zaczęli obejmować kierownicze stanowiska. Swoją rolę odegrały również przejściowe czystki, kiedy to politycznie ulegli mogli zastąpić tych, którzy wykazywali mniej zrozumienia dla działań partii. Szeroką drogą do kariery były liczne szkolenia partyjne, jak również preferencyjne zasady przyjęć do szkół średnich i wyższych. Faworyzowały one zwłaszcza dzieci robotników oraz rolników stowarzyszonych w spółdzielniach.
Nie był zaskakującym fakt, że komuniści strzegli swych przywilejów. Poza specjalnymi sklepami, hotelami, szpitalami, lepszymi mieszkaniami, członkowie KSČ znajdowali się w lepszej sytuacji jeśli idzie o otrzymywanie wiz potrzebnych do studiów czy podróży zagranicznych – zwłaszcza do krajów zachodnich. Nienależący do partii szybko zdawali sobie sprawę, że brak członkostwa mocno ogranicza możliwości ich awansu zawodowego. Dla każdego fachowca przynależność do KSČ była "sine qua non" pięcia się po drabinie kariery. Rezultatem niepowodzeń w rekrutacji robotników był gwałtowny wzrost udziału inteligencji, która dołączyła do partii zaraz po dojściu komunistów do władzy. W 1980 większość dyrektorów, urzędników i profesorów uniwersyteckich było członkami KSČ.
Przywódcy.
"Uwaga: Lider KSČ nazywany był Prezesem (Předseda) 1945–1953, Pierwszym Sekretarzem (První tajemník) 1953–1971, oraz Sekretarzem Generalnym (Generální tajemník) 1921–1945, 1971–1989".

</doc>
<doc id="1321887" url="https://pl.wikipedia.org/wiki?curid=1321887" title="Eric Levi">
Eric Levi



</doc>
<doc id="1321891" url="https://pl.wikipedia.org/wiki?curid=1321891" title="Ryszka (rzeka)">
Ryszka (rzeka)

Ryszka – rzeka, prawy dopływ Wdy.
Długość rzeki wynosi 20,33 km, powierzchnia zlewni 103,5 km², objętość przepływu w przekroju ujściowym 0,49 m³/sek. (minimalnie 0,16 m³/sek.), a średni spadek 2,97‰. Swoje źródło ma w okolicach wsi Zielonka. Przepływa w całości przez Bory Tucholskie i częściowo przez Wdecki Park Krajobrazowy. Uchodzi do jeziora Wierzchy, które łączy się bezpośrednio z Wdą.
Rzeka objęta jest ochroną w ramach zespołu przyrodniczo–krajobrazowego "Dolina Rzeki Ryszki".

</doc>
<doc id="1321892" url="https://pl.wikipedia.org/wiki?curid=1321892" title="Agryppa III">
Agryppa III

Agryppa III, właściwie Tyberiusz Klaudiusz Agryppa (ur. po 53, zm. 79) – przedstawiciel (po kądzieli) dynastii herodiańskiej.
Był synem Antoniusza Feliksa, rzymskiego prokuratora Judei, i jego żony Druzylli, córki Heroda Agryppy I, króla Judei.
Był żonaty. Wraz z żoną mieszkał w Kampanii. Zginął w czasie wybuchu Wezuwiusza, być może w Pompejach.

</doc>
<doc id="1321893" url="https://pl.wikipedia.org/wiki?curid=1321893" title="David Maxwell-Fyfe, 1. hrabia Kilmuir">
David Maxwell-Fyfe, 1. hrabia Kilmuir



</doc>
<doc id="1321899" url="https://pl.wikipedia.org/wiki?curid=1321899" title="Río Negro (rzeka w Argentynie)">
Río Negro (rzeka w Argentynie)

Río Negro – rzeka w Argentynie, w prowincji Río Negro. Długość 650 km, powierzchnia dorzecza 146 000 km².
Río Negro powstaje z połączenia rzek Neuquén z Limay, a uchodzi ona do Oceanu Atlantyckiego.
W środkowym biegu rzeka Río Negro rozwidla się, tworząc liczne wyspy. Rzeka ta jest wykorzystywana do nawadniania pól uprawnych. Jest ona również żeglowna na odcinku ok. 400 km.

</doc>
<doc id="1321909" url="https://pl.wikipedia.org/wiki?curid=1321909" title="Port lotniczy Kisumu">
Port lotniczy Kisumu

Port lotniczy Kisumu (IATA: KIS, ICAO: HKKI) – port lotniczy położony w Kisumu. Jest 3. co do wielkości portem lotniczym w Kenii.

</doc>
<doc id="1321911" url="https://pl.wikipedia.org/wiki?curid=1321911" title="Zachar Efimienko">
Zachar Efimienko



</doc>
<doc id="1321914" url="https://pl.wikipedia.org/wiki?curid=1321914" title="QBZ-95">
QBZ-95



</doc>
<doc id="1321917" url="https://pl.wikipedia.org/wiki?curid=1321917" title="Norinco">
Norinco

China North Industries Corporation (Norinco) – chiński producent samochodów, ciężarówek i motocykli, a także maszyn, chemikaliów, materiałów wybuchowych, broni oraz amunicji.
Zakłady Norinco powstały w roku 1980 i są jednym z głównych dostawców uzbrojenia dla Chińskiej Armii Ludowo-Wyzwoleńczej.

</doc>
<doc id="1321918" url="https://pl.wikipedia.org/wiki?curid=1321918" title="Kolenocyt">
Kolenocyt

Kolenocyt – rodzaj komórek tworzących w mezohylu gąbek rusztowania z promienistych wyrostków plazmatycznych. Osiągają 10 μm. Wytwarzają kolagen.

</doc>
<doc id="1321921" url="https://pl.wikipedia.org/wiki?curid=1321921" title="Riau Airlines">
Riau Airlines

Riau Airlines – nieistniejąca indonezyjska linia lotnicza z siedzibą w Pekanbaru. Głównym hubem jest port lotniczy Pekanbaru.
W 2012 roku linia zakończyła działalność, a w 2014 roku linia ogłosiła bankructwo.

</doc>
<doc id="1321928" url="https://pl.wikipedia.org/wiki?curid=1321928" title="Cheryline Lim">
Cheryline Lim



</doc>
<doc id="1321930" url="https://pl.wikipedia.org/wiki?curid=1321930" title="MZK Opole">
MZK Opole



</doc>
<doc id="1321931" url="https://pl.wikipedia.org/wiki?curid=1321931" title="Aleksander Korn">
Aleksander Korn

Aleksander Korn (w transkrypcji hiszpańskiej znany jako Alejandro Korn, ur. 3 maja 1860 w San Vincente w prowincji Buenos Aires, zm. 9 października 1936 w La Plata) - argentyński lekarz, filozof i polityk.
Życiorys.
Syn pruskiego lekarza Adolfa Korna z rodu wrocławskich księgarzy i wydawców, Kornów.
Członek i działacz Radykalnej Unii Obywatelskiej, później socjaldemokratycznej "Partido Socialista". Prorektor "Universidad Nacional de La Plata", prezes klubu sportowego Gimnasia y Esgrima La Plata.
Alejandro Korn został 15 czerwca 1881 w wieku 21 lat członkiem argentyńskiej loży wolnomularskiej „Germania Nº 19”. Jego ojciec był w Niemczech członkiem loży o tej samej nazwie. W wieku 23 lat Alejandro otrzymał zaszczytny tytuł „czcigodnego mistrza”. 

</doc>
<doc id="1321932" url="https://pl.wikipedia.org/wiki?curid=1321932" title="Alejandro Korn">
Alejandro Korn



</doc>
<doc id="1321933" url="https://pl.wikipedia.org/wiki?curid=1321933" title="Afrikanische Straße">
Afrikanische Straße

Afrikanische Straße – stacja metra w Berlinie, na linii U6, w dzielnicy Wedding, w okręgu administracyjnym Mitte. Stacja została otwarta w 1956.

</doc>
<doc id="1321936" url="https://pl.wikipedia.org/wiki?curid=1321936" title="Kurt-Schumacher-Platz (stacja metra)">
Kurt-Schumacher-Platz (stacja metra)

Kurt-Schumacher-Platz – stacja metra w Berlinie na linii U6, w dzielnicy Reinickendorf, w okręgu administracyjnym Reinickendorf. Stacja została otwarta w 1956 roku.

</doc>
<doc id="1321942" url="https://pl.wikipedia.org/wiki?curid=1321942" title="Godło Wybrzeża Kości Słoniowej">
Godło Wybrzeża Kości Słoniowej



</doc>
<doc id="1321943" url="https://pl.wikipedia.org/wiki?curid=1321943" title="Godło Surinamu">
Godło Surinamu



</doc>
<doc id="1321945" url="https://pl.wikipedia.org/wiki?curid=1321945" title="Godło Samoa">
Godło Samoa



</doc>
<doc id="1321947" url="https://pl.wikipedia.org/wiki?curid=1321947" title="KSČ">
KSČ



</doc>
<doc id="1321950" url="https://pl.wikipedia.org/wiki?curid=1321950" title="Stare Dorohy">
Stare Dorohy



</doc>
<doc id="1321952" url="https://pl.wikipedia.org/wiki?curid=1321952" title="Godło Saint Lucia">
Godło Saint Lucia



</doc>
<doc id="1321954" url="https://pl.wikipedia.org/wiki?curid=1321954" title="Godło Saint Kitts i Nevis">
Godło Saint Kitts i Nevis



</doc>
<doc id="1321955" url="https://pl.wikipedia.org/wiki?curid=1321955" title="Godło Portoryka">
Godło Portoryka



</doc>
<doc id="1321957" url="https://pl.wikipedia.org/wiki?curid=1321957" title="Silkeborg (stacja kolejowa)">
Silkeborg (stacja kolejowa)

Silkeborg - stacja kolejowa w Silkeborg, w Danii. Znajdują się tu 2 perony.

</doc>
<doc id="1321958" url="https://pl.wikipedia.org/wiki?curid=1321958" title="Godło Malawi">
Godło Malawi



</doc>
<doc id="1321959" url="https://pl.wikipedia.org/wiki?curid=1321959" title="Godło Kolumbii">
Godło Kolumbii



</doc>
<doc id="1321960" url="https://pl.wikipedia.org/wiki?curid=1321960" title="Herb Lubrzy">
Herb Lubrzy



</doc>
<doc id="1321961" url="https://pl.wikipedia.org/wiki?curid=1321961" title="KPCz">
KPCz



</doc>
<doc id="1321962" url="https://pl.wikipedia.org/wiki?curid=1321962" title="Godło Gujany">
Godło Gujany



</doc>
<doc id="1321963" url="https://pl.wikipedia.org/wiki?curid=1321963" title="Niebezpieczeństwo">
Niebezpieczeństwo



</doc>
<doc id="1321964" url="https://pl.wikipedia.org/wiki?curid=1321964" title="Grigory Nikolaevich Neujmin">
Grigory Nikolaevich Neujmin



</doc>
<doc id="1321965" url="https://pl.wikipedia.org/wiki?curid=1321965" title="Godło Dominikany">
Godło Dominikany



</doc>
<doc id="1321966" url="https://pl.wikipedia.org/wiki?curid=1321966" title="John Maclay">
John Maclay

John Scott Maclay, 1. wicehrabia Muirshiel KT, CMG, CH (ur. 26 października 1905, zm. 17 sierpnia 1992) – brytyjski arystokrata i polityk, członek Narodowej Partii Liberalnej i Partii Konserwatywnej, minister w rządach Winstona Churchilla, Anthony’ego Edena i Harolda Macmillana.
Życiorys.
Był synem Jamesa Maclaya, 1. barona Maclay, i Marthy Strang, córki Williama Stranga. Jego starszym bratem był Joseph Maclay, 2. bron Maclay. John kształcił się w Winchester College oraz w Trinity College na Uniwersytecie Cambridge. Podczas II wojny światowej stał na czele British Merchant Shipping Mission w Waszyngtonie.
W 1940 r. został wybrany do Izby Gmin w wyborach uzupełniających w okręgu Montrose Burghs. Od 1950 r. reprezentował okręg wyborczy West Renfrewshire. W 1945 r. został parlamentarnym prywatnym sekretarzem ministra produkcji. Podczas rządów laburzystów stał na czele Narodowych Liberałów w Izbie Gmin.
Po powrocie konserwatystów do władzy w 1951 r. został ministrem lotnictwa cywilnego i ministrem transportu. W 1952 r. został członkiem Tajnej Rady, utracił jednak stanowiska ministerialne. W 1956 r. został ministrem stanu w ministerstwie ds. kolonii. W latach 1957–1962 był ministrem ds. Szkocji. Stanowisko utracił po „nocy długich noży” w 1962 r.
W 1964 r. otrzymał tytuł 1. wicehrabiego Muirshiel i zasiadł w Izbie Lordów. W 1973 r. otrzymał Order Ostu. Był również kawalerem Orderu św. Michała i św. Jerzego oraz Orderu Towarzyszów Honoru.

</doc>
<doc id="1321967" url="https://pl.wikipedia.org/wiki?curid=1321967" title="Godło Aruby">
Godło Aruby



</doc>
<doc id="1321968" url="https://pl.wikipedia.org/wiki?curid=1321968" title="Wicehrabia Muirshiel">
Wicehrabia Muirshiel



</doc>
<doc id="1321969" url="https://pl.wikipedia.org/wiki?curid=1321969" title="Godło Antyli Holenderskich">
Godło Antyli Holenderskich



</doc>
<doc id="1321970" url="https://pl.wikipedia.org/wiki?curid=1321970" title="Bersenbrück (stacja kolejowa)">
Bersenbrück (stacja kolejowa)

Bersenbrück – stacja kolejowa w Bersenbrück, w kraju związkowym Dolna Saksonia, w Niemczech. Znajdują się tu 2 perony.

</doc>
<doc id="1321972" url="https://pl.wikipedia.org/wiki?curid=1321972" title="Kollenocyt">
Kollenocyt



</doc>
<doc id="1321973" url="https://pl.wikipedia.org/wiki?curid=1321973" title="CRJ-900">
CRJ-900



</doc>
<doc id="1321974" url="https://pl.wikipedia.org/wiki?curid=1321974" title="Okręg wyborczy Montrose Burghs">
Okręg wyborczy Montrose Burghs

Okręg wyborczy Montrose Burghs powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasta Montrose, Arbroath, Brechin, Forfar oraz Inverbervie. Okręg został zlikwidowany w 1950 r.

</doc>
<doc id="1321975" url="https://pl.wikipedia.org/wiki?curid=1321975" title="Inverness (stacja kolejowa)">
Inverness (stacja kolejowa)

Inverness (gael. "Stèisean-rèile Inbhir Nis") – stacja kolejowa w Inverness, w hrabstwie Highland, w Szkocji. Znajdują się tu 4 perony.

</doc>
<doc id="1321977" url="https://pl.wikipedia.org/wiki?curid=1321977" title="Herb gminy Lubrza (województwo lubuskie)">
Herb gminy Lubrza (województwo lubuskie)

Herb gminy Lubrza – jeden z symboli gminy Lubrza.
Wygląd i symbolika.
Herb przedstawia na tarczy w polu błękitnym basztę barwy srebrnej, pokrytą czerwonym dachem ze złotymi gałkami, poniżej mury obronne z otwarta bramą. Z prawej strony złoty pastorał z dwoma sześcioramiennymi srebrnymi gwiazdami po bokach. Z lewej strony srebrna sześcioramienna gwiazda, pod nią pusta złota tarcza herbowa.Przedstawionych murów obronnych z basztą tak naprawdę Lubrza nigdy nie posiadała. Pastorał z lewej strony symbolizuje zależność od klasztoru cystersów z Gościkowa, natomiast tarcza herbowa z prawej strony świadczy o początkowej roli wsi jako grodu rycerskiego. Motyw baszty najczęściej jest tłumaczony istnieniem w średniowieczu w Lubrzy, rycerskiej wieży mieszkalnej, jednak jej rzeczywiste istnienie nigdy nie zostało udokumentowane w źródłach historycznych.

</doc>
<doc id="1321979" url="https://pl.wikipedia.org/wiki?curid=1321979" title="Okręg wyborczy West Renfrewshire">
Okręg wyborczy West Renfrewshire

Okręg wyborczy West Renfrewshire powstał w 1885 r. i wysyłał do brytyjskiej Izby Gmin jednego deputowanego. Okręg obejmował parafie Inverkip, Greenock, Port Glasgow, Kilmalcolm, Erskine, Inchinnan, Houston, Kilbarchan, Lochwinnoch, Renfrew, Abbey, Neilston, Beith i Dunlop. Okręg zlikwidowano w 1983 r. Przywrócono go ponownie na lata 1997-2005.

</doc>
<doc id="1321980" url="https://pl.wikipedia.org/wiki?curid=1321980" title="Adscape">
Adscape

Adscape – przedsiębiorstwo z San Francisco zajmujące się reklamą w grach komputerowych, przejęte przez Google w lutym 2007.

</doc>
<doc id="1321982" url="https://pl.wikipedia.org/wiki?curid=1321982" title="Jon Favreau">
Jon Favreau

Jon Favreau, właśc. Jonathan Kolia Favreau (ur. 19 października 1966 w Nowym Jorku) – amerykański reżyser filmowy, scenarzysta i aktor. Reżyserował filmy "Iron Man" i "Iron Man 2". Zdobywca nagrody Saturn za najlepszą reżyserię.
Życiorys.
Urodził się w Nowym Jorku jako syn Madeleine, nauczycielki szkolnej, która zmarła na białaczkę w 1979 roku, oraz Charlesa Favreau, pedagoga. Jego matka była żydówką, natomiast ojciec katolikiem włoskiego oraz odległego francusko-kanadyjskiego pochodzenia. Po ukończeniu Bronx High School of Science w 1984 uczęszczał do Queens College w latach 1984–1987. Przez krótki czas pracował dla banku Bear Stearns.
Jego pierwszą autorską produkcją była komedia "Smog" z 1999 roku. Następnie wyreżyserował między innymi takie filmy jak "Elf" (2003), "Zathura – Kosmiczna przygoda" (2005), "Iron Man" (2008) oraz "Iron Man 2" (2010). W grudniu 2010 oznajmił, że nie wyreżyseruje trzeciej części z serii. Powodem tej decyzji był konflikt z Marvel Studios.
Reżyserowany przez niego western science-fiction "Kowboje i obcy" wszedł do kin w USA pod koniec lipca 2011. W Polsce obraz zagościł na ekranach 26 sierpnia.
Favreau stworzył również pierwszy na świecie serial aktorski osadzony w świecie "Gwiezdnych wojen" pt. "The Mandalorian".
Życie prywatne.
Od 2000 roku jego żoną jest Joya Tillem. Para ma trójkę dzieci: Maxa (urodzony w lipcu 2001), Madeleine (kwiecień 2003), oraz Brighton Rose (sierpień 2006).

</doc>
<doc id="1321985" url="https://pl.wikipedia.org/wiki?curid=1321985" title="II wojna burska">
II wojna burska

Druga wojna burska – wojna toczona pomiędzy burskimi republikami Transwalu i Oranii a imperium brytyjskim w latach 1899–1902. Pomimo początkowych sukcesów Burów, zwycięstwo przypadło Brytyjczykom. Walki partyzanckie trwały jednak jeszcze przez dwa lata. Opór podtrzymywało wsparcie w uzbrojeniu z pobliskiej Niemieckiej Afryki Południowo-Zachodniej i nadzieja na obiecaną interwencję Cesarstwa Niemieckiego. W czasie wojny Burowie organizowali samodzielne oddziały komandosów, stawiające skuteczny opór.
W celu stłumienia wojny partyzanckiej Brytyjczycy, wzorując się na pomyśle Valeriano Weylera zastosowanym na Kubie w 1896 r., zorganizowali obozy koncentracyjne, w których internowali cywilów z objętych walkami obszarów. Tworzyli także systemy blokhauzów, mających powstrzymać przemieszczanie się partyzantów. Te działania spotkały się z negatywnym odzewem prasy europejskiej i amerykańskiej. Ostateczne zwycięstwo odnieśli Brytyjczycy, inkorporując republiki jako kolonie. W 1910, razem z Kolonią Przylądkową i kolonią Natalu, stworzono z nich brytyjskie dominium znane jako Związek Południowej Afryki. Główne urzędy w tym państwie trafiły w ręce Burów, coraz częściej nazywanych Afrykanerami.
Tło konfliktu.
Burowie byli potomkami głównie holenderskich, ale także niemieckich, belgijskich i francuskich protestantów, którzy osiedlali się w Afryce Południowej, w XVII i XVIII wieku. W XIX wieku Burów zaczęli wypierać osadnicy angielscy. Między 1835 a 1841, ok. 14 tys. Burów – tak zwanych Voortrekker – opuściło Kolonię Przylądkową, wyruszając w głąb Afryki, na północ i północny wschód, podbijając tamtejsze ludy (w tym Zulusów). Okres ten nazwano Wielkim Trekiem. Na północ i wschód od rzeki Oranje utworzyli trzy republiki burskie: Natal, Orania i Transwal. Natal wpadł w ręce brytyjskie już w latach 40 wieku XIX. W 1880 r. Brytyjczycy próbowali zawładnąć także Oranią i Transwalem. Burowie przeciwstawili się zbrojnie i pierwszą wojnę wygrali. W układzie pokojowym z 23 marca 1881 Wielka Brytania, reprezentowana przez gubernatora Williama Gladstone’a, uznała niepodległość Transwalu, przejmując jednak politykę zagraniczną. W 1877 Anglicy anektowali Transwal, co doprowadziło do zbrojnego powstania w 1880 i odzyskania niepodległości w 1884.
W 1886 w Transwalu i Oranii odkryto bogate pokłady złota i diamentów. Wydarzenie to uratowało Transwal przed bankructwem. Piet Joubert, powiedział jednak „...nie cieszyć się, a płakać powinieneś, bo to złoto potoki krwi naszej wytoczy”, spodziewając się kłopotów, jakie to bogactwo ze sobą niosło. Gorączka złota, która nastała, ściągnęła tysiące osadników. Nazywano ich "uitlanders", co można przetłumaczyć z afrikaans jako przybysze. Paulus Kruger, bojąc się ich wpływu na politykę i rozpoczęcia starań o przekształcenie państwa w brytyjską kolonię, wprowadził prawo, które przyznawało obywatelstwo dopiero po czternastu latach spędzonych w kraju. Do parlamentu ("Volksraadu") nie mogli zostać wybrani dopiero przybyli, głównie z Wielkiej Brytanii i Niemiec, Europejczycy.
Rajd Jamesona.
W celu zawładnięcia złotodajnymi terenami w 1895 Brytyjska Kompania Południowoafrykańska podjęła próbę ich podbicia. Wysłana przez nią ekspedycja wojskowa na terytorium Transwalu miała być może wspomóc ogólnokrajowe powstanie "uitlanderów" przeciwko Burom. Mimo pozorów prywatnego przedsięwzięcia władze brytyjskie najprawdopodobniej same zaplanowały ten atak. Dowodem może być to, że nowy minister ds. kolonii Joseph Chamberlain przekazał kompanii w 1895 pas ziemi w Beczuanie przy granicy z Transwalem. Także podporządkowanie kompanii tamtejszej policji, która wzięła udział w rajdzie, potwierdza tę hipotezę. 29 grudnia sześciuset ludzi wyruszyło w dwóch kolumnach z miast Pistana i Mafeking. Dowodził nimi Leander Jameson, administrator Rodezji. Rozpoczęto wieczorem w niedzielę w celu maksymalnego odroczenia wykrycia wojsk przez przeciwnika. Zamiarem wyprawy było nakłonienie niezdecydowanych "uitlanderów" do powstania. Kolumny połączyły się przed osadą Krugersdorp, gdzie miał dołączyć do nich oddział rebeliantów. W poniedziałkowe południe nadszedł oficjalny protest transwalskiego dowódcy wojskowego okręgu, a we wtorek depesza od brytyjskiego wysokiego komisarza sir Herculesa Robinsona, nakazująca wycofanie się. Jameson nie posłuchał i kontynuował marsz. W środę pod Krugersdorp doszło do pierwszej potyczki ze śledzącym „rajd” od poniedziałku oddziałem burskim. Oddział Jamesona po potyczce, z coraz gorszym morale, udał się na południowy wschód w kierunku Dornkopf. Rankiem 2 stycznia nieopodal tego miasta okazało się, że są otoczeni przez przeważające siły. Po krótkiej walce, o 9:15 ludzie Jamesona skapitulowali. Nie wiedząc o tym, Cesarstwo Niemieckie kazało złożyć notę swojemu ambasadorowi w Londynie, że nie pozwoli na zmianę granic Transwalu, jednak gdy dowiedziano się, że konflikt został zażegnany, wycofało ją. Tylko dzięki opieszałości brytyjskich urzędników, którzy nie zdążyli przeczytać noty, Niemcy zawdzięczali zachowanie stosunków dyplomatycznych z Anglikami. Smuts powiedział o tym wydarzeniu: „...rajd Jamesona był faktyczną deklaracją wojny”. Odtąd, mimo pozornych czterech lat pokoju, obie strony szykowały się do wojny.
Ostatnie lata pokoju.
W następnych latach trwał wyścig zbrojeń. Anglicy trwali w zamyśle siłowego zjednoczenia południowej Afryki pod swoim panowaniem. Jednak mimo deklaracji Wielka Brytania nie zdecydowała się na rozpoczęcie wojny, będąc uwikłaną w tłumienie buntów w imperium. W tym czasie Niemcy postanowili upewnić Wielką Brytanię, po czyjej są stronie, w tak zwanej depeszy Krugera. Wilhelm II gratulował w niej prezydentowi Transwalu, Krugerowi, tak szybkiego rozwiązania problemu rajdu Jamesona. Depesza ta spowodowała drastyczne pogorszenie stosunków brytyjsko-niemieckich, czego wyrazem były m.in. zakrojone na szeroką skalę zbrojenia niemieckiej floty. Brytyjczycy starali się załagodzić spór z cesarstwem poprzez podpisanie w 1898 r. konwencji o potencjalnym podziale portugalskich kolonii w Afryce, korzystnym dla Niemiec. W zamian za to Niemcy mieli się nie mieszać w spór z Transwalem. Sojusz wojskowy Oranii i Transwalu zawarty w 1897 r. i zakupy broni przez Burów w Niemczech i we Francji potwierdziły, że także oni szykują się do wojny. W 1899 Brytyjczycy zaczęli przerzucać oddziały do tego regionu z Kanady, Nowej Zelandii i Australii. W maju w Bloemfontein odbyło się bezowocne spotkanie, mające zażegnać konflikt między władzami Transwalu a Brytyjskiej Kolonii Przylądkowej. 9 października do władz brytyjskich wpłynęło ultimatum, w którym prezydent Transwalu Stephanus Johannes Paulus Kruger wyliczał warunki pokojowego rozstrzygnięcia konfliktu. Nota kończyła się podkreśleniem, że Burowie będą oczekiwać brytyjskiej odpowiedzi do godziny 17 11 października. Tego dnia przekazano Burom negatywną odpowiedź na stawiane przez nich żądania. II wojna burska oficjalnie się rozpoczęła.
Przebieg wojny.
Burowie, wobec odrzucenia propozycji rozwiązania konfliktu pokojowo, 11 października 1899 rozpoczęli działania wojenne. Pierwsze tygodnie upłynęły na ofensywie Burów. Ich wojska miały wtedy przewagę liczebną wynoszącą czterdzieści do piętnastu tysięcy. Burom udało się zepchnąć przeciwnika do Ladysmith. W tym czasie inne oddziały Oranii lub Transwalu dotarły w pobliże stolicy Natalii Pieter-Maritzburga, nie podejmując jednak oblężenia. Także Kimberley i Mafeking na pograniczu republik burskich i brytyjskich posiadłości były oblegane. Jan Smuts zdawał bowiem sobie sprawę, że jedynie zaskoczenie Anglików, odebranie im inicjatywy, zadanie z miejsca poważnych klęsk i zajęcie kluczowych punktów strategicznych zmusi ich do przyjęcia rozmów pokojowych mogących doprowadzić do kompromisu. Jednak pomimo planów przedstawionych przez niego, na żadnym z fragmentów frontu nie doszło do zmasowanego ataku na pozycje brytyjskie. Niewykorzystanie atutów, jakimi były bliskość własnego zaplecza, szybkość przemieszczania się i znajomość terenu, spowodowało, że Burowie powoli zaczęli tracić inicjatywę. Stosunek sił zaczął się stopniowo zmieniać na niekorzyść Afrykanerów w wyniku transportów wojsk brytyjskich w rejon konfliktu. W początkowym okresie wojny (do lutego 1900) Burowie odnosili sukcesy, kilkakrotnie bijąc liczniejsze wojska brytyjskie, m.in. pod Colenso, Magersfontein i Stormbergiem. W grudniu 1899 r. do Afryki przybył nowy naczelny wódz brytyjski – lord Frederick Roberts i pogromca mahdystów sudańskich lord Kitchener, stojący na czele ponad-50-tysięcznej armii. Podjął on próbę osaczenia i pobicia znacznych sił burskich oblegających Kimberley. Gdyby miasto wpadło w ręce Burów, zyskaliby dogodną bazę wypadową w kierunku Kolonii Przylądkowej – serca brytyjskich posiadłości w Afryce Południowej.
Generał Redvers Buller, dowódca wojsk brytyjskich w Natalu, dążył do oswobodzenia oblężonego przez Burów garnizonu Ladysmith. Na jego drodze stały burskie siły gen. Louisa Bothy, utrzymujące front na rzece Tugela. Wprawdzie ludzie Bothy byli mniej liczni, posiadali jednak nowoczesne działa polowe i karabiny mausera; byli świetnie okopani, a ponadto – jako w większości wytrawni myśliwi – mieli przewagę strzelecką nad brytyjskimi żołnierzami z poboru. Pod koniec grudnia 1899 r. Buller przypuścił nieudany frontalny atak na pozycje burskie pod Colenso. Zwycięstwa przekonały głównodowodzących armiami Transwalu i Oranii – Jouberta i Bothę – o słuszności obranej taktyki.
Kilka tygodni później Buller otrzymał znaczne uzupełnienia oraz odpowiednią ilość środków transportowych niezbędnych do poruszania się w większej odległości od linii kolejowej, będącej jego główną drogą zaopatrzeniową. Po przegranej pod Colenso przekazał dowództwo nad głównymi siłami gen. Charlesowi Warrenowi (co nie przeszkodziło mu wtrącać się i komenderować podwładnymi Warrena). Siły Warrena liczyły 11 tysięcy piechoty, 2200 kawalerii i 36 dział polowych. Maszerowały na zachód, by przekroczyć Tugelę powyżej Colenso, ale każdy ich ruch był bacznie śledzony przez Burów, którzy zdołali wcześniej dotrzeć do brodu Potgieter’s Drift, obsadzić go i umocnić.
Zdając sobie z tego sprawę Warren zostawił u brodu brygadę piechoty pod dowództwem gen-mjr. Lytteltona, a sam pomaszerował dalej, do brodu Trichardt’s Drift, gdzie przekroczył Tugelę bez oporu. Jego konnica pod lordem Dundonaldem miała okazję przedrzeć się do Ladysmith, ale Warren wolał mieć ją przy sobie jako straż przyboczną. W zamian posłał część dywizji piechoty gen-por. Francisa Clery’ego przeciw prawemu skrzydłu Burów na płaskowyżu Tabanyama, którzy byli okopani na stokach wzniesienia i z łatwością odparli atak Clery’ego.
Zatrzymany zarówno na lewym skrzydle Burów (bród Potgieter’s Drift) jak i na prawym, Warren postanowił zająć wzniesienie Spion Kop w centrum frontu Bothy.
Bitwa o Spion Kop.
Spion Kop, największe wzniesienie na tym obszarze – ponad 420 metrów – stanowiło główny bastion w linii obronnej Burów blokującej posuwanie się Brytyjczyków w kierunku odległego o 30 km Ladysmith, gdzie w okrążeniu znajdowało się około 13 tysięcy żołnierzy. Po jego zdobyciu artyleria brytyjska mogłaby panować nad całym rejonem. Spion Kop było więc postrzegane jako „klucz do Ladysmith”. W nocy na 23 stycznia Brytyjczycy wspinali się w ciemnościach i gęstej mgle. Udało im się zaskoczyć niewielką pikietę burską złożoną z około 15 ludzi. Niewielka grupa brytyjskich saperów przystąpiła do umacniania pozycji (podczas gdy blisko 1000 żołnierzy stało naokoło bezczynnie), a Woodgate zakomunikował Warrenowi, że odniósł sukces i szczyt wzgórza został opanowany. Gdy o świcie mgła się podniosła, Brytyjczycy ku swemu zdumieniu odkryli, że udało im się zająć jedynie niżej położoną część wzgórza i byli otoczeni przez Burów z trzech stron. Artyleria burska zaczęła bombardowanie pozycji brytyjskich z częstotliwością 10 pocisków na minutę. Jednocześnie komendant Henrik Prinsloo, dowódca liczącego 88 ludzi ugrupowania Carolina Commando, podjął próbę zajęcia wierzchołków Aloe Knoll i Conical Hill, a inny oddział, liczący około 300 Burów głównie z Pretoria Commando, wspinał się na Kop, chcąc przypuścić frontalny atak. Jednak brytyjskie karabiny Lee-Metforda i Lee-Enfielda okazały się na małą odległość nie gorsze od burskich mauzerów i frontalny atak został krwawo odparty. Na szczycie Kop nastąpił zastój. Wysoka temperatura, wyczerpanie walką i pragnienie powodowały upadek morale po obu stronach. Burscy strzelcy na szczycie widzieli w dolinach znaczną liczbę swoich towarzyszy, którzy odmówili udziału w bitwie. Poczucie osamotnienia i załamanie po krwawym szturmie spowodowało, że niezdyscyplinowani żołnierze tej cywilnej armii zaczęli porzucać z trudem zdobytą pozycję. Po drugiej stronie ostrzał artyleryjski wyrządził szkody. Zginął gen. Woodgate i trzech jego następców. Żołnierze z poszczególnych oddziałów byli przemieszani, przerażeni i przyszpileni do ziemi w płytkim okopie. Thorneycroft zastąpił rannego Croftona jako dowódca na wierzchołku Kop. Winston Churchill, dziennikarz stacjonujący wówczas w Afryce Południowej, a jednocześnie porucznik w pułku South African Light Horse, był łącznikiem gen. Bullera i udał się na Spion Kop. Po tej wyprawie donosił: „Wszędzie leżą ciała zabitych. Wiele z nich wygląda makabrycznie. Pociski wręcz porozrywały ludzi. Płytkie okopy wypełnione są zabitymi i rannymi.” Ludzie z pułku Lancashire Fusiliers mieli dość tej jatki i zamierzali się poddać. Thorneycroft przywołał część z nich do porządku. Śmiercionośny ostrzał nie ustawał, ale pozycja została utrzymana. W tym krytycznym momencie dwa bataliony wysłane przez Lytteltona zaatakowały i zdobyły Twin Peaks. Załamani ich utratą Burowie zeszli z Kop, gdy zapadły ciemności. Bitwa – o czym Thorneycroft nie wiedział – była wygrana dla Brytyjczyków. Po szesnastu godzinach na szczycie Thorneycroft, wobec niedostatku wody i amunicji, nakazał odwrót. Również Buller kazał Lytteltonowi odwołać swych ludzi z Twin Peaks. Rankiem burscy generałowie dostrzegli przez lornetki na szczycie Spion Kop dwóch burskich strzelców wymachujących triumfalnie kapeluszami. Jedynymi Brytyjczykami na szczycie Kop byli martwi i umierający. Brytyjczycy wycofali się na przeciwny brzeg rzeki Tugela, ale Burowie byli zbyt osłabieni, by pójść za ciosem i dobić przeciwnika. Bullerowi udało się ocalić swe oddziały; Ladysmith zostało odbite w okresie późniejszym.
Bitwa pod Paardeberg.
Sytuacja na froncie zmieniła się. Anglicy, mając pod rozkazami w tym rejonie sto tysięcy żołnierzy, 11 lutego 1900 r. zaczęli wielką ofensywę, której pierwszym celem było oswobodzenie Kimberley.
Czterotysięczną armią burską nieopodal tego miasta dowodził gen. Piet Arnoldus Cronje. Pod wpływem wcześniejszych zwycięstw Burów począł lekceważyć niebezpieczeństwo. Gdy jeden z jego podkomendnych gen. Christiaan Rudolph de Wet przestrzegał go przed starciem z liczniejszym przeciwnikiem, stwierdził nie bez złośliwości: „I ty także obawiasz się Anglików? Żadnej słabości! Pozabijaj mi jednych, a weź do niewoli resztę”. Jednak gdy 24 lutego 1900 r. kolumnie brytyjskiej gen. Frencha udało się przełamać burską blokadę i połączone siły garnizonu Kimberley i Frencha poczęły naciskać na Burów, Cronje został zmuszony do odwrotu. Burskie oddziały cofały się powoli ku stokom Paardebergu, tocząc po drodze uporczywe walki. Sytuacja stawała się coraz trudniejsza, gdyż ugrupowaniu groziło okrążenie. Wobec tego rząd Burów nakazał wszystkim operującym w tym rejonie oddziałom mającym swobodę działania, by połączyły się i ruszyły na odsiecz osaczanemu przez Anglików Cronjemu. Rozkazy wykonano i połączone siły generałów de Weta, Jacobsa, Bothy i Hertzoga ruszyły w kierunku Paardebergu.
Tymczasem oddziały Cronjego, naciskane z każdej strony przez wroga, zbudowały warowny obóz na prawym brzegu rzeki Moder niedaleko Kimberley. Pozycja została źle wybrana. Zewsząd otaczały ją wzniesienia, z których Brytyjczycy mogli razić Burów ogniem artylerii. Obóz otoczyło 20 tys. angielskich żołnierzy. Kitchener i jego generałowie przeliczyli się, sądząc, że sprawa zostanie załatwiona w ciągu kilku godzin niewielkim nakładem sił.
Następnego dnia (25 lutego) połączone oddziały de Weta i Bothy dotarły do celu. De Wet posłał swych strzelców do uderzenia przez Singfontein oraz sąsiednie wzgórza, ale atak załamał się. Z domów osady i wzgórz obsadzonych przez Anglików bił celny ogień dział i karabinów. Burowie jednak nie zrezygnowali, uderzając ponownie. W ręce Burów wpadło 60 jeńców. De Wet podciągnął na pierwszą linię swe dwa działa, by utorowały drogę ku osaczonemu Cronje. Wkrótce jednak zaczęło brakować amunicji, a nacisk nieprzyjaciela wzmagał się. Do pełnego sukcesu potrzebne było aktywne współdziałanie oblężonych. Tylko atak prowadzony z dwóch stron mógł się powieść. Tymczasem Cronje nie ruszał się. Dla de Weta stało się jasne, że nie chce on opuścić swego obozu, choć stojący między siłami burskimi Anglicy cofnęli się.
Brytyjczycy zaniepokojeni atakami odsieczy rzucili przeciw niej nowe oddziały wsparte przez trzy baterie artylerii. Burowie zagrożeni okrążeniem wycofali się. W międzyczasie nadeszły nowe oddziały burskie, co pozwoliło 26 lutego przeprowadzić kolejny atak, który skończył się niepowodzeniem, do niewoli dostało się 100 Burów.
Cronje nadal trwał w biernej obronie. De Wet i inni dowódcy nie wiedzieli, co mają robić. Postanowili wysłać do obozu Cronje jednego z oficerów i poznać jego stanowisko. Oczekiwali, że generał porzuci obóz i na czele swych ludzi przebije się do oczekujących go oddziałów, które nocnym atakiem związałby siły angielskie. Cronje odpowiedział, że taborów nie opuści i za kilka godzin zamierza się poddać. 27 lutego o godz. 10 rano Cronje skapitulował. 
Walki partyzanckie.
Klęska pod Paardebergiem zrodziła wśród Burów defetyzm, zniechęcenie i niewiarę w zwycięstwo. Niektórzy uważali, że nie ma sensu przedłużać oporu. Coraz większe grupy opuszczały oddziały i udawały się do domów. Burowie nie podźwignęli się po kapitulacji w Paardebergu. Brytyjczycy kontynuowali ofensywę. 13 marca zajęli Bloemfontein. Posuwając się wzdłuż linii kolejowej w głąb Oranii, zajęli ją. 25 maja ogłoszono jej aneksję. Wyruszono wtedy na Transwal. 31 maja zajęto Johannesburg, 5 czerwca Pretorię, a ostatnie miasto – Komati Poort 25 września. Aneksję kraju ogłoszono 25 września 1900. Wtedy dowództwo nad siłami brytyjskim scedowano na Kitchenera, a prezydent Transwalu ewakuował się do Europy. Walki trwały jednak nadal, pod bronią pozostało jeszcze piętnaście tysięcy Burów, wśród których największą sławę zyskał De Wet. Burowie przeszli do walki partyzanckiej w małych oddziałach zwanych komandami (jednym z nich dowodził Polak Leo Pokrowsky). Partyzanci w swoich rajdach zapuszczali się daleko w głąb Kolonii Przylądkowej.
Duża samodzielność i ruchliwość komand popchnęła Brytyjczyków do drastycznych kroków. Zaczęto tworzyć obozy koncentracyjne, w których umieszczano burskich cywilów. W wyniku niedożywienia, złych warunków sanitarnych oraz chorób zmarło tam trzydzieści tysięcy kobiet i dzieci. Prowadzono także akcję palenia farm wspierających partyzantów. Burów schwytanych w brytyjskich mundurach rozstrzeliwano na miejscu. Teren obu republik przegrodzono drutem kolczastym i systemem licznych blokhauzów – ufortyfikowanych budynków wznoszonych w celu ochrony linii kolejowych i dróg zaopatrzeniowych przed atakami partyzantów. Represje te spowodowały, że wielu Burów powróciło do czynnej walki z Brytyjczykami.
Podpisanie rozejmu.
W 1902 r. wśród Burów zaczął narastać defetyzm. Po długich negocjacjach 31 maja podpisano pokój w Vereeniging. Pomimo militarnej przegranej Burowie dzięki odszkodowaniom szybko odbudowali farmy i gospodarkę. W 1906 r. Transwal i Orania zostały brytyjskimi koloniami, a w 1910 po powstaniu Związku Południowej Afryki zajęli najważniejsze miejsca w rządzie. Pierwszym premierem został Louis Botha. Tubylcom wyznaczono dwa rezerwaty Lesotho i Suazi. Wykorzystywano ich do prac w kopalniach złota, diamentów, węgla kamiennego, cyny, ołowiu, chromu i manganu, w które Związek obfitował.
Ochotnicy w armii burskiej.
Sympatia większości światowej opinii publicznej leżała po stronie Burów, co zaowocowało wstępowaniem do ich oddziałów licznych cudzoziemców. W sumie w burskich szeregach walczyło ponad 2000 przybyłych z zagranicy ochotników, głównie z terenu Holandii, Niemiec, Francji i Rosji. Wstępowali do nich również cudzoziemcy mieszkający na terenie burskich republik (przede wszystkim zatrudnieni w tamtejszym górnictwie; zob. Irish Transvaal Brigade).
Wojna a Polacy.
Polskiej opinii publicznej wojna na południu Afryki była dobrze znana. Po stronie Burów walczyli m.in. Witold Rylski, Dionizy Szukalski (ojciec Stanisława) i Leo Pokrowsky. W Warszawie jeden z nowo wybudowanych hoteli nazwano Pretoria, na cześć stolicy Transwalu. Na balach sylwestrowych w 1900 r. do najpopularniejszych przebrań na terenie imperium rosyjskiego należały mundury burskich generałów. Także wydanie polskiej powieści "O życie i wolność", rozgrywającej się na tym teatrze działań wojennych, świadczy o popularności tematu w kręgach polskich.

</doc>
<doc id="1321987" url="https://pl.wikipedia.org/wiki?curid=1321987" title="Berlin Schlachtensee">
Berlin Schlachtensee

Berlin Schlachtensee – przystanek kolejowy Szybkiej Kolei Miejskiej S-Bahn w Berlinie, w Niemczech. Jest usytuowana pomiędzy dzielnicami Nikolassee oraz Zehlendorf, w okręgu administracyjnym Steglitz-Zehlendorf. Posiada 4 kategorię. Znajduje się tu 1 peron. Stacja została otwarta 1 czerwca 1874 roku. Na stacji zatrzymują się pociągi S-Bahn linii S1 na trasie: Berlin-Wannsee – Oranienburg. Tuż obok stacji – po stronie północnej – znajduje się jezioro Schlachtensee.

</doc>
<doc id="1321994" url="https://pl.wikipedia.org/wiki?curid=1321994" title="Joanis Nikolaidis">
Joanis Nikolaidis

Joanis Nikolaidis, gr. Ιωάννης Νικολαΐδης (ur. 4 stycznia 1971) – grecki szachista, arcymistrz od 1995 roku.
Kariera szachowa.
Od połowy lat 90. należy do ścisłej czołówki greckich szachistów. Pomiędzy 1994 a 2006 r. wziął udział we wszystkich w tym okresie siedmiu rozegranych szachowych olimpiadach (w tym raz na I szachownicy), natomiast w latach 1997, 2001 i 2003 – w drużynowych mistrzostwach Europy. Wielokrotnie startował w finałach indywidualnych mistrzostwach Grecji, największy sukces odnosząc w 1995 r., kiedy to zdobył tytuł mistrza kraju.
Do sukcesów Joanisa Nikolaidisa na arenie międzynarodowej należą m.in.:
Najwyższy ranking w karierze osiągnął 1 lipca 1996 r., z wynikiem 2585 punktów dzielił wówczas 83-92. miejsce na światowej liście FIDE, jednocześnie zajmując 2. miejsce (za Vasiliosem Kotroniasem) wśród greckich szachistów.

</doc>
<doc id="1321998" url="https://pl.wikipedia.org/wiki?curid=1321998" title="Jõhvi (stacja kolejowa)">
Jõhvi (stacja kolejowa)

Jõhvi – stacja kolejowa w Jõhvi, w prowincji Virumaa Wschodnia, w Estonii. Znajdują się tu 2 perony.

</doc>
<doc id="1322001" url="https://pl.wikipedia.org/wiki?curid=1322001" title="Pavel Tonkov">
Pavel Tonkov



</doc>
<doc id="1322002" url="https://pl.wikipedia.org/wiki?curid=1322002" title="Herod z Askalonu">
Herod z Askalonu

Herod z Askalonu, czasami określany w literaturze jako Herod I (ur. ok. 178 p.n.e.) – kapłan świątyni w Askalonie, prawdopodobny protoplasta dynastii herodiańskiej, ojciec Antypasa I.
Pochodzenie dynastii herodiańskiej, jak też istnienie Heroda z Askalonu, jest cały czas tematem dyskusji w literaturze naukowej.

</doc>
<doc id="1322003" url="https://pl.wikipedia.org/wiki?curid=1322003" title="Gusiew (stacja kolejowa)">
Gusiew (stacja kolejowa)

Gusiew – stacja kolejowa w Gusiewie, w obwodzie kaliningradzkim, w Rosji. Znajdują się tu 3 perony.

</doc>
<doc id="1322005" url="https://pl.wikipedia.org/wiki?curid=1322005" title="Shri Mataji Nirmala Devi">
Shri Mataji Nirmala Devi

Shri Mataji Nirmala Devi (trb. Śri Matadźi Nirmala Dewi, właściwie Nirmala Śriwastawa, ang. Nirmala Shrivastava) (ur. 21 marca 1923, zm. 23 lutego 2011) – indyjska hinduistyczna guru sahadźa jogi, działaczka na rzecz pokoju, filantrop.
Życiorys.
Urodziła się w centralnej części Indii w miejscowości Chhindwara, w równonoc wiosenną 21 marca 1923 roku, dokładnie w południe. Astrologowie zapewniają, że taki horoskop może występować tylko u osobowości o ogromnym potencjale duchowym. Urodziła się w bardzo światłej, chrześcijańskiej rodzinie szlachetnego pochodzenia. Jej ojciec był znanym adwokatem i walczył o niepodległość Indii. Znał czternaście języków i przetłumaczył Koran na język hindi. Jej matka miała stopień naukowy z matematyki. W dzieciństwie Nirmala często odwiedzała aśram Mahatmy Gandhiego, który odkrył jej niezwykłe możliwości. Później Nirmala Shrivastava studiowała medycynę i brała udział w działaniach prowadzących do wyzwolenia Indii.
Zmarła 23.02.2011 roku.
Droga duchowa.
W 1970 roku Nirmala Shrivastava odkryła unikalną metodę samopoznania samodoskonalenia, samorealizacji dającą możliwość pozytywnej transformacji osobowości i społeczeństwa jako całości w oparciu o zasady dobra, pokoju, miłości nazwanej sahadźa joga.
Działalność społeczna.
Nirmala Shrivastava była inicjatorką i uczestniczką wielu międzynarodowych konferencji. Za swoją pokojową działalność została nagrodzona medalem pokoju ONZ. W wielu miastach na całym świecie otrzymała tytuł honorowego obywatela, a 8 lipca 2006 Śri Matadźi otrzymała tytuł Honorowego Obywatela Włoch.

</doc>
<doc id="1322007" url="https://pl.wikipedia.org/wiki?curid=1322007" title="Irish Transvaal Brigade">
Irish Transvaal Brigade

Irish Transvaal Brigade - znana też jako MacBride's Brigade działała od września 1899 do września 1900, podczas trwania II wojny burskiej, walcząc przeciwko Brytyjczykom.
Oddział od września 1899 do września 1900 roku wziął udział w blisko 20 starciach, między innymi w oblężeniu Ladysmith i bitwie pod Colenso. Jego liczebność nie przekraczała 500 ludzi. Większość jego członków była żyjącymi w Transwalu Irlandczykami lub Amerykanami pochodzenia irlandzkiego. Duża część z nich pracowała w kopalniach złota; doświadczenie tam zdobyte wykorzystywali wysadzając mosty. Dowódcą był płk John Y.F. Blake, przyjaciel Artura Griffitha i weteran amerykańskiej wojny domowej. Gdy został ranny, przekazał oddział swojemu zastępcy, mjr. Johnowi MacBride'owi (jeden z późniejszych przywódców powstania wielkanocnego). Wywołało to konflikt wśród żołnierzy i część z nich odeszło, tworząc drugą brygadę irlandzką). Straty jednostki wyniosły 18 ludzi zabitych i 70 rannych. Po rozwiązaniu formacji większość jej członków przedostała się do Mozambiku, będącego kolonią neutralnej Portugalii.

</doc>
<doc id="1322008" url="https://pl.wikipedia.org/wiki?curid=1322008" title="Nirmala Shrivastava">
Nirmala Shrivastava



</doc>
<doc id="1322010" url="https://pl.wikipedia.org/wiki?curid=1322010" title="Grygov">
Grygov

Grygov – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 1546 mieszkańców.

</doc>
<doc id="1322014" url="https://pl.wikipedia.org/wiki?curid=1322014" title="Kypros I">
Kypros I

Kypros I (zm. po 29 p.n.e.) - matka Heroda Wielkiego.
Z pochodzenia była Nabatejką. Pochodziła z wybitnej rodziny arabskiej. Prawdopodobnie była spokrewniona z Aretasem III. Około 80 p.n.e. poślubiła Antypatra, syna zarządcy Idumei Antypasa I. Miała z nim synów Fazaela I, Heroda Wielkiego, Józefa II i Ferorasa oraz córkę Salome I.
Kiedy jej syn Herod został królem Judei, pozostawała na jego dworze. Około 35 p.n.e. popadła w konflikt ze swoją synową Mariamme I. Ostatnia wzmianka o Kypros jako osobie żyjącej pochodzi z 29 p.n.e.
Na cześć zmarłej matki Herod nazwał twierdzę, leżącą na północ od Jerycha.

</doc>
<doc id="1322015" url="https://pl.wikipedia.org/wiki?curid=1322015" title="Hitler – ostatnie 10 dni">
Hitler – ostatnie 10 dni

Hitler – ostatnie 10 dni (ang. "Hitler: The Last Ten Days", wł. "Gli ultimi 10 giorni di Hitler") – włosko-brytyjski dramat wojenny z 1973 roku w reżyserii Ennio De Conciniego. Premiera filmu w NRD odbyła się 20 kwietnia 1973.

</doc>
<doc id="1322019" url="https://pl.wikipedia.org/wiki?curid=1322019" title="Pec">
Pec



</doc>
<doc id="1322023" url="https://pl.wikipedia.org/wiki?curid=1322023" title="Aretas III">
Aretas III

Aretas III – król nabatejski w latach 84-60 p.n.e.. Wstąpił na tron po śmierci swego ojca, Obodasa I. W czasie swego panowania poszerzył granice królestwa, które zajmowało północne obszary dzisiejszej Jordanii, południowe Syrii oraz część Arabii Saudyjskiej. Prawdopodobnie największym z podobojów Aretasa III było zdobycie Damaszku, co zapewniło jego królestwu status potęgi politycznej. Pod jego rządami Nabatenia zajmowała największy obszar w historii. 
Zdobycie Damaszku.
Damaszek leżał na najważniejszym szlaku handlowym wiodącym z wybrzeży Morza Śródziemnego do Indii i na Bliski Wschód. Przejmując w 85 r. p.n.e. miasto spod władzy upadającej monarchii Seleucydów, Aretas III zmienił zacofane, koczownicze plemię Nabajetyczków w jedną z mniejszych potęg Eurazji. By zatuszować swe nomadyczne pochodzenie, Aretas przybrał tytuł Aretas III Filhellen. Rozkazał bić w mennicach Damaszku pierwsze nabatejskie monety. Wykonane były one ze srebra, w greckim stylu (imię władcy wybite było na nich w grece).
By jeszcze wzmocnić pozycję nowej kultury wśród Nabatejczyków, Aretas III sprowadził architektoniczne wzorce greckie i rzymskie (na przykład akwedukty) do swej stolicy, Petry oraz do nowych osad, takich jak Humayma. Nabatejskie rządy w Damaszku zostały przerwane w 72 r. p.n.e. kiedy to miasto zostało zdobyte przez armeńskiego króla - Tigranesa II Wielkiego. Armeńczycy rządzili nim do roku 69 p.n.e., wówczas armia Tigranesa wróciła do Armenii, by odeprzeć atak Rzymian na armeńską stolicę. Dzięki temu Aretas odbił miasto.
Jan Hirkan i tron Judei.
W 67 r. p.n.e. Jan Hirkan II wstąpił na tron Judei. Ledwie trzy miesiące później jego młodszy brat, Arystobul II, wzniecił powstanie, z powodzeniem obalając Hirkana i ogłaszając się królem Judei oraz jej arcykapłanem. Władza Hirkana została ograniczona do Jerozolimy, jednakże uciekł z niej, w obawie o własne życie. Udał się do Petry, gdzie sprzymierzył się z Aretasem, który zgodził się wesprzeć Hirkana, po otrzymaniu obietnicy, że dostanie w zamian arabskie miasta, zagarnięte wcześniej przez Machabeuszy. 
Aretas wyruszył do Jerozolimy na czele 50,000 ludzi i oblegał miasto przez kilka miesięcy. Ostatecznie Arystobul przekupił Marka Emiliusza Skaurusa, wysłannika cesarskiego generała, Pompejusza. Skaurus rozkazał Aretasowi, by ten zawrócił swą armię, która później doznała dotkliwej klęski z rąk Arystobula, gdy wracała ku Nabateii.
Pomimo uległej postawy Aretasa, w 62 r. p.n.e. Skaurus pomaszerował na czele armii na Petrę. Jednakże trudny teren, słabe zaopatrzenie i śmierć władcy Pontu, Mitrydatesa VI Eupatora, sprawiły, że Skaurus wysłał Hirkana (teraz arcykapłana i etnarchę Judei, lecz nie króla) na dwór Aretasa, w celu zawarcia pokoju. Oblężenie Petry zostało przerwane, w zamian za kilkaset talentów w srebrze (dla Skaurusa) oraz uznanie przez Aretasa rzymskiej supremacji nad Nabateą. Aretas miał zatrzymać wszystkie nabatejskie ziemie oraz całe mienie, stając się wasalem Imperium Rzymskiego.

</doc>
<doc id="1322025" url="https://pl.wikipedia.org/wiki?curid=1322025" title="Bradley Howard Friedel">
Bradley Howard Friedel



</doc>
<doc id="1322026" url="https://pl.wikipedia.org/wiki?curid=1322026" title="Przygoda (czasopismo)">
Przygoda (czasopismo)

Przygoda – tygodnik dla młodzieży wydawany w latach 1957–1958, kontynuujący w pewnym stopniu tradycję czasopism przedwojennych oraz tych wydawanych tuż po wojnie (np. „Świat Przygód”, „Wędrowiec”, „Karuzela” czy „Nowy Świat Przygód”), prezentujący oprócz opowiadań o tematyce przygodowej dużą liczbę komiksów polskich autorów.
Łącznie ukazało się 97 numerów.

</doc>
<doc id="1322028" url="https://pl.wikipedia.org/wiki?curid=1322028" title="Anulap">
Anulap

Anulap - najwyższy bóg u wyspiarzy z Truk w Karolinach.
Anulap był ojcem wszystkich bogów i ludzi. Od niego wypływało wszelkie dobro i zło. Był pondto panem zjawisk atmosferycznych. Z jego polecenia bogini rodzicielka Nigoubub stworzyła ziemię i ludzi. Uważa się go za patrona żeglarzy i budowniczych łodzi. 
Jego żoną była Ligoububfanu (w innych przekazach był jej ojcem), bogini, stworzycielka wyspy oraz ludzi, zwierząt i roślin. Miał siostrę Nisarere - patronkę sztuki tkania i brata Semenkoror - boga madrości. Występował pod imionami Enulap i Onulap 

</doc>
<doc id="1322030" url="https://pl.wikipedia.org/wiki?curid=1322030" title="Dani Levy">
Dani Levy

Dani Levy (ur. 17 listopada 1957 w Bazylei) – szwajcarski reżyser teatralny i filmowy, aktor i scenarzysta.
Jest pochodzenia żydowskiego. Występował w lokalnym teatrze w Bazylei (1977–1979), zanim w 1980 roku przeniósł się do Berlina. Debiutował jako współreżyser i scenarzysta filmu "Du mich auch" (1986), gdzie zagrał postać Romea, a Anja Franke, współscenarzystka i reżyserka, wystąpiła w roli Julii. Za reżyserię komedii "RobbyKallePaul" (1989) odebrał nagrodę publiczności na Max Ophuls Festival. Dramat "Cicha noc" ("Stille Nacht", 1995) przyniósł mu nagrodę publiczności nagrodę im. Alfreda Bauera na festiwalu w Berlinie oraz został nominowany do berlińskiej nagrody Złotego Niedźwiedzia. Reżyser m.in. Adolf H. – Ja wam pokażę ("Mein Führer – Die wirklich wahrste Wahrheit über Adolf Hitler", 2007).
Żonaty z charakteryzatorką Sabine Liedl. Mają dwoje dzieci: córkę Hannah i syna Joshuę.

</doc>
<doc id="1322032" url="https://pl.wikipedia.org/wiki?curid=1322032" title="Zofia Ligęza">
Zofia Ligęza

Zofia z Ligęzów Skotnicka herbu Półkozic (zmarła w 1652 roku) – kasztelanowa połaniecka, córka Mikołaja Ligęzy, (ok. 1530-1603) oraz Elżbiety Jordanówny – kasztelanki krakowskiej, córki Spytka Wawrzyńca Jordana, żony Stanisława Bonera i Mikołaja Ligęzy. 
Życiorys.
Jej bratem był Mikołaj Spytek Ligęza (ok. 1562-1637) - kasztelan sandomierski 
Żona Jana Skotnickiego (prototypu postaci Rejenta Milczka z Zemsty Aleksandra Fredry) - kasztelana połanieckiego.
Zofia Ligęzianka-Skotnicka zapisała się w historii Krosna, m.in. jako fundatorka kolegium Roratystów, na które przekazała w 1645 roku swój pałac - dawną siedzibę biskupów przemyskich.
Była też w latach 1644-1649 fundatorką klasztoru Zgromadzenia Bernardynek w Rzeszowie 

</doc>
<doc id="1322036" url="https://pl.wikipedia.org/wiki?curid=1322036" title="1. deild islandzka w piłce nożnej">
1. deild islandzka w piłce nożnej

I liga piłki nożnej w Islandii (2 poziom rozgrywek). Rozgrywana nieprzerwanie od 1955. W 1. deild karla gra od 2007 roku 12 zespołów (wcześniej 10) najlepsze 2 awansują do Besta-deild karla.

</doc>
<doc id="1322040" url="https://pl.wikipedia.org/wiki?curid=1322040" title="Alidzi">
Alidzi

Alidzi – potomkowie Alego, w szczególności z jego małżeństwa z Fatimą.
Ali z szeregu swoich żon i konkubin miał czternastu synów i jedenaście córek. Po zamordowaniu Alego w roku 661 jego najstarszy syn Hasan (zm. ok. 670) początkowo uznał władzę Umajjadów, jednak po śmierci jego brata Husajna w bitwie pod Karbalą w roku 680 popierający Alidów szyici otwarcie ją zakwestionowali. Pretendujący do dziedzictwa po Mahomecie i tym samym zwierzchnictwa nad muzułmańską ummą Alidzi wywodzili początkowo swoje prawa raczej na pochodzeniu od Alego, krewnego Proroka, ponieważ istotne znaczenie miało pokrewieństwo ze strony męskiej. Powodowało to jednak roszczenia innych niż potomkowie Alego i Fatimy członków rodu, a także krewnych jego ojca Abu Taliba. Na pokrewieństwo z Prorokiem przez Fatimę Alidzi zaczęli się powoływać w momencie dojścia do władzy Abbasydów, którzy wywodzili się od wuja Mahometa Abbasa. Tym samym termin Alidzi zaczął być stosowany jedynie do potomków Hasana i Husajna, dwóch synów Alego i Fatimy. Abbasydzi formalnie działali na rzecz przywrócenia władzy rodu Proroka, Haszymitów, tym samym przyciągając do siebie Allidów, jednak po zwycięstwie nad Umajjadami okazało się, że potomkowie Abbasa nie kwapią się do oddania władzy Alidzkiej gałęzi rodu. Tym samym Alidzi znaleźli się w opozycji także w stosunku do Abbasydów. Mimo ponawianych prób Alidom nigdy nie udało się zdobyć władzy centralnej, jednak założyli szereg znaczących lokalnych dynastii, takich jak Idrysydzi i Saadyci w Maroku, Zajdyci w Tabarystanie i Jemenie, Fatymidzi w Afryce Północnej, Szarifowie w Mekce.
Alidzi jako potomkowie Proroka mają prawo do noszenia zielonych turbanów i tytułów honorowych: sajjida (potomkowie Husajna) i szarifa (potomkowie Hasana). Ich przynależność do rodu Proroka potwierdzają dyplomy lub drzewa genealogiczne poświadczone przez opiekunów gminy alidzkiej, zwanych Nakibami.

</doc>
<doc id="1322042" url="https://pl.wikipedia.org/wiki?curid=1322042" title="Akureyrarvöllur">
Akureyrarvöllur

Akureyrarvöllur – stadion multidyscyplinowy w Akureyri w Islandii, na którym swoje mecze ligowe gra sekcja piłkarska miejscowego klubu KA. Pojemność stadionu wynosi 1645 miejsc, w tym 715 miejsc jest siedziących.

</doc>
<doc id="1322044" url="https://pl.wikipedia.org/wiki?curid=1322044" title="Gumowa kaczuszka">
Gumowa kaczuszka

Gumowa kaczuszka – gumowa zabawka przypominająca kształtem kaczkę. Ma dodatnią pływalność (utrzymuje się na powierzchni wody), służy do zabaw w wannie.
Wygląd i budowa.
Typowa gumowa kaczuszka jest żółtego koloru (jak pisklęta "Anas platyrhynchos"), ma słabo zaznaczone skrzydła i ogon, nie ma natomiast wyraźnych cech płciowych ani kończyn dolnych. Wersje dla małych dzieci są wodoszczelne. Pierwsze zabawki tego rodzaju wykonywane były z gumy, jednak pod koniec lat pięćdziesiątych tworzywo to zastąpione zostało polichlorkiem winylu. Do niedawna w charakterze zmiękczacza dodawany był ftalan diizononylu, jednakże ze względu na swą potencjalną szkodliwość substancja ta jest eliminowana z kaczuszek przeznaczonych dla małych dzieci.
Historia.
Produkcja gumowych zabawek rozpoczęła się w połowie XIX w., wraz z rozwojem przemysłu gumowego. Nie wiadomo, kiedy pojawiły się pierwsze gumowe kaczuszki, ani kto produkował je jako pierwszy – przypuszcza się jednak, że powstały wraz z upowszechnieniem się instalacji sanitarnych. Wiadomo, że w USA gumowe kaczuszki były sprzedawane już w latach czterdziestych XX wieku. Zabawka spopularyzowana została przez Jima Hensona piosenką „Rubber Duckie”, wyemitowaną w 1970 r. w serialu dla dzieci "Ulica Sezamkowa".
Gumowe kaczuszki stały się przedmiotem zainteresowania kolekcjonerów. Powstały społeczności hobbystów, wymieniających się kaczuszkami i informacjami na ich temat. Największa kolekcja tego rodzaju zabawek w 2011 r. liczyła 5631 egzemplarzy. Organizowane są wyścigi gumowych kaczek – setki (niekiedy tysiące) zabawek są wpuszczane na wodę, a właściciel tej, która pierwsza dopłynie do mety, wygrywa. Podczas wyścigu w Londynie w 2007 r. użyto ponad stu sześćdziesięciu tysięcy kaczuszek, a główna nagroda na wyścigu w 2002 r. w Singapurze sięgnęła miliona dolarów.
Oceanografia.
Podczas sztormu na Pacyfiku 10 stycznia 1992 r. trzy kontenery zawierające około 29 tysięcy zabawek Friendly Floatees zostały zmyte z pokładu statku, a ich zawartość znalazła się w wodzie. Dwie trzecie z nich popłynęło na południe i wylądowało na brzegach Indonezji, Australii i Ameryki Południowej. Reszta (10 tys.) skierowała się na północ, w kierunku Alaski. Ich ruchy pozwoliły oceanografom (m.in. Curtisowi Ebbesmeyerowi) na badanie prądów morskich.
Przez pewien czas w 2003 r. producent zabawek firma First Years Inc. oferowała nagrodę w wysokości 100 dolarów za każdą zabawkę znalezioną na terenie Nowej Anglii, Kanady i Islandii.

</doc>
<doc id="1322048" url="https://pl.wikipedia.org/wiki?curid=1322048" title="Stadion 1 Maja w Pjongjangu">
Stadion 1 Maja w Pjongjangu

Stadion im. 1 Maja w Pjongjangu (kor. 릉라도 5월1일경기장, "Rŭngrado 5wŏl 1il Kyŏnggijang" – "Stadion 1 maja na wyspie Rungra") – największy stadion na świecie pod względem pojemności.
Znajduje się w stolicy Korei Północnej. Jego oficjalna pojemność to 150 000 miejsc siedzących, chociaż inne źródła podają liczbę około 114 000 miejsc. Na stadionie tym mecze rozgrywa reprezentacja Korei Północnej w piłce nożnej oraz odbywają się parady i pokazy. Stadion został oddany do użytku w 1989 roku.

</doc>
<doc id="1322049" url="https://pl.wikipedia.org/wiki?curid=1322049" title="Aleksandra (wnuczka Heroda Wielkiego)">
Aleksandra (wnuczka Heroda Wielkiego)

Aleksandra (ur. po 20 p.n.e.) – przedstawicielka dynastii herodiańskiej.
Była córką Fazaela II i Salampsio, córki Heroda Wielkiego. Data jej urodzenia jest nieznana; musiała przyjść na świat po 20 p.n.e., gdyż jest to najwcześniejsza możliwa data ślubu jej rodziców.
Aleksandra poślubiła Timiosa, Cypryjczyka. Przypuszcza się, że po ślubie zamieszkała z mężem na Cyprze. Dalsze losy Aleksandry nie są znane.

</doc>
<doc id="1322053" url="https://pl.wikipedia.org/wiki?curid=1322053" title="Michael Steven Lapper">
Michael Steven Lapper



</doc>
<doc id="1322054" url="https://pl.wikipedia.org/wiki?curid=1322054" title="Aleksander III (wnuk Heroda Wielkiego)">
Aleksander III (wnuk Heroda Wielkiego)

Aleksander III (ur. po 20 p.n.e., zm. po 37) – przedstawiciel dynastii herodiańskiej.
Był synem Fazaela II i Salampsio, córki Heroda Wielkiego. Data urodzenia Aleksandra III jest nieznana. Wiadomo tylko, że przyszedł na świat po 20 p.n.e., gdyż jego rodzice pobrali się najwcześniej w tym roku.
Na temat Aleksandra III zachowały się nieliczne informacje. Żył jeszcze za panowania swojego szwagra Heroda Agryppy I. Zmarł bezdzietnie.

</doc>
<doc id="1322056" url="https://pl.wikipedia.org/wiki?curid=1322056" title="Radio Eska Wrocław">
Radio Eska Wrocław

Radio ESKA Wrocław – stacja radiowa należąca do sieci Radio ESKA, nadająca we Wrocławiu na częstotliwości 104,9 MHz oraz w Jeleniej Górze na 90,2 MHz.
Stacja jako jedna z pierwszych weszła w skład grupy Super FM. Radio ESKA Wrocław działało od początku powstania sieci ESKA. Połączyła się z Radiem ESKA Warszawa i Radiem S Poznań tworząc dzisiejszą grupę pod tą samą nazwą. Na początku działalności wrocławska ESKA posiadała samodzielność programową. W ciągu lat zmieniała się dana samodzielność. Kilka programów zostało zsieciowanych, inne zniesiono z anteny. Dziś ESKA nadaje samodzielne jedynie program poranny w godzinach od 6:00 do 10:00. Na antenie pojawiają się również lokalne wiadomości. W większe święta i uroczystości kościelne lub państwowe ESKA Wrocław nie nadaje swojego lokalnego programu, choć zdarzają się wyjątki. Święta Bożego Narodzenia, Wielkanoc oraz 1 – 3 maja były transmitowane w całości z centrali (Warszawy) i prowadzone przez tamtejszych DJów. W czasie powodzi w maju 2010 rozgłośnia nadawała samodzielny program dla Wrocławia. ESKA nadawała na częstotliwościach: od początku istnienia na 73,2, oraz 69,4 następnie 95.1, a obecnie na 104,9.
Zasięg Radia ESKA Wrocław.
Sygnał emitowany jest z RTCN Ślęża koło Wrocławia z nadajnika o mocy 60 kW z częstotliwością 104,9 MHz. Zasięg techniczny, jaki realizuje emisja ze Ślęży jest największy
w sieci Radia ESKA. Obejmuje teren kilku województw – większości dolnośląskiego i opolskiego, a także części śląskiego, wielkopolskiego i lubuskiego.
29 lipca 2010 rozpoczęto emisję Radia Eska Wrocław w Jeleniej Górze, na częstotliwości 104,9 MHz. Do 31 grudnia 2013 roku prowadzono próbną emisję sygnału z nadajnika w Jeleniej Górze. Obecnie program stacji emitowany jest na częstotliwości 90,2 MHz.
Słuchalność.
Według badania Radio Track (wykonane przez Millward Brown SMG/KRC) udział Radia Eska Wrocław pod względem słuchania w okresie październik-marzec 2021/2022 w grupie wiekowej 15-75 lat wyniósł 8,1 proc., co dało tej stacji 5. pozycję w rankingu rynku radiowego we Wrocławiu.
Audycje.
ImprESKA.
Kolejnym krokiem do tworzenia sieci było sformatowanie programu wieczornego, który z początku prowadził Artur Młyński i Jarek Puźniewski. Program ten został z czasem zastąpiony przez emitowaną z Warszawy "ImprESKE". Miało to miejsce w 2005 roku.
Gorąca 20.
Obecna audycja obowiązuje we wszystkich miastach z Radiem ESKA. Prowadzi ją Michał Sobkowski, który jest szefem anteny Radia ESKA Warszawa. 2x Gorąca 20 to nic innego jak 40 najpopularniejszych hitów w Polsce, która odbywa się w każdą niedzielę od 16:00 do 19:00.
Aktualnie.
ESKA nadaje swój lokalny program "Wrzuć na luz" od poniedziałku do piątku w godzinach 16:00 – 19:00 prowadzony przez Tomasza Wołodźko, Macieja Stajniaka i Kasię Pawlak. Do godziny 19:00 nadawane są także lokalne wiadomości oraz prognoza pogody, prezentowana przez lokalnych wydawców z Wrocławia.
Ciekawostki.
Z okazji 30-lecie powstania Radia ESKA Wrocław planowana jest internetowa emisji specjalnego programu zawierającego archiwalne nagrania oraz wspomnienia byłych pracowników z początku istnienia stacji. Program ma być emitowany 21 i 22 marca 2023 roku. Na antenie znów pojawią się doskonale znane audycje: m.in. AutoESKA Roberta Banasiaka, Top France Jacka Fudały, wiadomości, stare reklamy, konkursy i oczywiście jingle.
O 6:00 rano 21 marca 2023 – tak jak 30 lat temu - słuchaczy powita Tomasz Zuterek. Nie zabraknie także głosów Mariusza Ociesy, Joanny Remdejko, Maji Dutkiewicz Mirka Gawła, Atiny Theodosjadu, Piotra Sworakowskiego, Macieja Marczyńskiego, Edyty Mydłowskiej, Tomasza Dykierta, czy Jacka Hipisza.

</doc>
<doc id="1322058" url="https://pl.wikipedia.org/wiki?curid=1322058" title="Lezlie Deane">
Lezlie Deane

Lezlie Deane, właśc. Lezlie Denise Lonon (ur. 1 czerwca 1964 roku w Corsikanie w stanie Teksas, USA) – amerykańska aktorka występująca przede wszystkim w telewizji.

</doc>
<doc id="1322060" url="https://pl.wikipedia.org/wiki?curid=1322060" title="Timios">
Timios

Timios (I wiek p.n.e./I wiek?) – Cypryjczyk spowinowacony z dynastią herodiańską.
Był mężem Aleksandry, córki Fazaela II i wnuczki Heroda Wielkiego. Przypuszcza się, że był cypryjskim arystokratą. 
W 13/12 p.n.e. cesarz rzymski Oktawian August podarował Herodowi Wielkiemu połowę dochodów z kopalni miedzi na Cyprze. Badacze domyślają się, że prokuratorem królewskich tych kopalni mógł zostać właśnie Timios.

</doc>
<doc id="1322064" url="https://pl.wikipedia.org/wiki?curid=1322064" title="Helena Kowalska">
Helena Kowalska

Helena Kowalska, z domu Wilda (ur. 6 stycznia 1933) – polska aktorka teatralna i filmowa, wieloletnia aktorka Teatru Żydowskiego w Warszawie.

</doc>
<doc id="1322076" url="https://pl.wikipedia.org/wiki?curid=1322076" title="Scars of the Crucifix">
Scars of the Crucifix

Scars of the Crucifix – album amerykańskiej grupy deathmetalowej Deicide. Wydawnictwo ukazało się 23 lutego 2004 roku nakładem Earache Records. Płyta dotarła do 24. i 18. miejsca odpowiednio list Top Heatseekers i Top Independent Albums w Stanach Zjednoczonych.
Pochodząca z albumu kompozycja "Fuck Your God" została wykorzystana przez armię Stanów Zjednoczonych do torturowania jeńców wojennych w więzieniach w Iraku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1322078" url="https://pl.wikipedia.org/wiki?curid=1322078" title="Gama harmoniczna">
Gama harmoniczna



</doc>
<doc id="1322079" url="https://pl.wikipedia.org/wiki?curid=1322079" title="Bilcze Złote">
Bilcze Złote

Bilcze Złote (ukr. "Більче-Золоте") – wieś na Ukrainie, w obwodzie tarnopolskim, w rejonie czortkowskim (do 2020 borszczowskim), do 1945 w Polsce, w województwie tarnopolskim, w powiecie borszczowskim, siedziba gminy Bilcze Złote.
W 1822 w Bilczu Złotym odkryto dwa stanowiska archeologiczne zasiedlane przez ludność kultury trypolskiej z epoki miedzi.
Stanowiska archeologiczne.
Jedno z nich, nazywane Ogrodem, ulokowane w dolinie rzeki Seret, głęboko rozcinającej Wyżynę Podolską, okazało się typową wsią zamieszkiwaną w okresie od 4000 do 3500 lat p.n.e. Dominowały tam piętrowe domy zbudowane z drewna i gliny. Ludność zajmowała się uprawą roli, hodowlą bydła, owiec i świń oraz rzemiosłem, w tym wyrobem narzędzi z krzemienia, kości i z miedzi. Charakterystycznym dziełem tych ludzi są doskonałej jakości naczynia ceramiczne, malowane czarną, czerwoną i białą farbą. Oprócz najczęściej występujących ornamentów geometrycznych, spotykane też są malowane figury ludzi i zwierząt oraz schematyczne przedstawienia roślin.
Drugi stanowisko archeologiczne zlokalizowane było w gipsowej jaskini Werteba, położonej na płaskiej wysoczyźnie lessowej, oddalonej o kilka kilometrów na wschód od Ogrodu.
Historia badań.
Jaskinię odkryto przypadkowo w 1822. Ziemie wokół Bilcza Złotego i sama jaskinia należały przez pewien czas do księcia Adama Sapiehy, a później do jego syna – Leona. Pierwszym archeologiem, który z polecenia Komisji Archeologicznej Akademii Umiejętności przeprowadził w latach 1876– 1878 badania w jaskini był Adam Honory Kirkor. Natomiast pierwsze ślady osady znajdującej się na terenie parku dworskiego odkryto przypadkowo w 1884. Pierwsze prace wykopaliskowe w tym miejscu, na prośbę księcia Leona Sapiehy, przeprowadził w 1889 kustosz Muzeum im. Lubomirskich we Lwowie, Pawłowicz. W listopadzie 1890 dalsze prace w tym miejscu podjął Gotfryd Ossowski, kustosz Muzeum Archeologicznego w Krakowie. Odkrył ponad dwadzieścia, jak wówczas sądził, grobów ciałopalnych. Ossowski zainteresował się również jaskinią Werteba i zlecił wykonanie dokładnego jej planu. Dalsze badania w jaskini w latach 1898, 1904 i 1907, a także niewielkie prace w parku prowadził Włodzimierz Demetrykiewicz. Demetrykiewicz zapoczątkował naukowe opracowanie zbiorów bilczańskich. Na podstawie wyników badań sprostował on mylną hipotezę Ossowskiego uznając znalezione w parku obiekty za ślady konstrukcji mieszkalnych, nie zaś za ciałopalne groby cegłowe jak sądził jego poprzednik. Po roku 1907 nie prowadzono już większych prac w Bilczu Złotym.
Kolekcja zabytków bilczańskich w Krakowie.
W listopadzie 1904 księżna Teresa Sapieha, wdowa po księciu Leonie, podpisała z Akademią Umiejętności w Krakowie umowę, na mocy której Akademia zobowiązała się skatalogować, uporządkować i konserwować zabytki z Bilcza Złotego, pokazać je na wystawie jako „Zbiór wykopalisk z Bilcza Złotego imienia Książąt Leona i Teresy Sapiehów”, a także w ciągu dwu lat po złożeniu zbiorów w krakowskim Muzeum ogłosić drukiem naukowe ich opracowanie. Nastąpiło to jednak już po niewyjaśnionej kradzieży część materiałów, która miała miejsce w Bilczu w tym samym roku. Niektóre ze skradzionych zabytków odnalazły się później i przechowywane były w zbiorach Muzeum Przyrodniczego im. Dzieduszyckich we Lwowie. Natomiast „Zbiór wykopalisk...” pozostaje do dzisiaj trzonem kolekcji Muzeum Archeologicznego w Krakowie.

</doc>
<doc id="1322084" url="https://pl.wikipedia.org/wiki?curid=1322084" title="James Porter">
James Porter

Sir James Porter (ur. 1720, zm. 1786) – brytyjski dyplomata. 
Porter był wspólnikiem w interesach Lorda Johna Cartereta, i dzięki jego wpływom w roku 1741 dołączył do personelu brytyjskiej ambasady w Austrii, a następnie przez 15 lat pełnił funkcję brytyjskiego ambasadora w Stambule (1747-1762). Prócz Cartereta na stanowisko to promował go Thomas Robinson, 1. baron Grantham, brytyjski ambasador w Wiedniu i niejaki p. Amyand z Kompanii Lewantyńskiej ("Levant Company"). 
Porter był naukowcem samoukiem. Podczas pobytu w Turcji pisał o astronomii i geologii, opublikował też swoje "memoirs", zawierające szczegółowy opis Turcji.
W latach 1762–1765 był ambasadorem w Brukseli (Niderlandy Austriackie). W 1765 wrócił do Richmond niedaleko Londynu, gdyż życie w Brukseli było dla niego zbyt kosztowne. W Richmond do jego wspólników biznesowych należał Lord Besborough, z którym wspólnie zwiedzali Turcję.
Porter wżenił się w holenderska rodzinę rodzinę Hochpied, która wydała wielu dyplomatów. Syn Jamesa, George Porter został baronem i magnatem węgierskim (sic!), a także generałem w tym kraju.

</doc>
<doc id="1322086" url="https://pl.wikipedia.org/wiki?curid=1322086" title="Jarosław Niewierowicz">
Jarosław Niewierowicz

Jarosław Niewierowicz, lit. Jaroslav Neverovič (ur. 4 kwietnia 1976 w Wilnie) – litewski ekonomista, dyplomata i polityk narodowości polskiej. W latach 2006–2008 wiceminister spraw zagranicznych. Od 2012 do 2014 minister energetyki.
Życiorys.
Absolwent Gimnazjum im. Władysława Syrokomli w Wilnie. W 2001 ukończył studia z zakresu międzynarodowych stosunków gospodarczych i politycznych w Szkole Głównej Handlowej w Warszawie. W latach 1999–2001 był kierownikiem projektu w banku Citibank Polska. Po powrocie na Litwę rozpoczął pracę w litewskiej dyplomacji jako asystent ministra. W latach 2001–2004 pracował w ambasadzie Litwy w Waszyngtonie, a od 2004 w Ministerstwie Spraw Zagranicznych: najpierw jako specjalista w Departamencie Polityki Bezpieczeństwa i koordynator ds. organizacji nieformalnego spotkania ministrów spraw zagranicznych NATO w Wilnie, a następnie jako II sekretarz w wydziale Wspólnej Polityki Bezpieczeństwa i Obrony UE.
Od czerwca 2006 zajmował stanowisko wiceministra spraw zagranicznych. 21 listopada 2008 został powołany na prezesa spółki LitPolLink, mającej na celu stworzenie mostu elektroenergetycznego łączącego Litwę i Polskę. 13 grudnia 2012 z rekomendacji Akcji Wyborczej Polaków na Litwie rozpoczął urzędowanie jako minister energetyki w rządzie Algirdasa Butkevičiusa. Był pierwszym Polakiem sprawującym w litewskim gabinecie urząd ministra. 19 sierpnia 2014 prezydent Dalia Grybauskaitė podpisała dekret odwołujący Jarosława Niewierowicza z zajmowanej funkcji z dniem 25 sierpnia 2014.
Po odejściu ze stanowiska ministra założył prywatną firmę doradczą. W marcu 2015 został prezesem Polsko-Litewskiej Izby Handlowej. W 2019 objął funkcję głównego doradcy prezydenta Litwy Gitanasa Nausėdy i kierownika Grupy Środowiska i Infrastruktury w Kancelarii Prezydenta RL.

</doc>
<doc id="1322093" url="https://pl.wikipedia.org/wiki?curid=1322093" title="René Duguay-Trouin">
René Duguay-Trouin

René Duguay-Trouin (du Guay-Trouin), pan na Gué (ur. 10 czerwca 1673 w Saint-Malo, zm. 27 września 1736 w Paryżu) – francuski korsarz i admirał. 
Pochodził z rodziny armatorów z Saint-Malo. Z woli ojca miał zostać duchownym i uczęszczał do specjalnego gimnazjum, lecz po jego śmierci porzucił szkołę i popadł w długi. Brat zaokrętował go na należący do rodziny okręt i wysłał do walki z Anglikami i Holendrami. W 1694 dzięki wykazanym umiejętnościom otrzymał własny okręt (lugier "Le Danycan") i oddano pod jego dowództwo eskadrę. Prowadził korsarskie działania grabiąc na holenderskich i angielskich łowiskach w pobliżu Islandii. Po stoczeniu 12-godzinnej walki z angielskimi liniowcami w maju 1694 dostał się do niewoli, ale z więzienia w Plymouth uwolnił się dzięki pomocy zakochanej Angielki. 
W 1697 koło Bilbao rozgromił holenderski konwój i zdobył łupy wartości miliona franków. Zwrócił na siebie uwagę podczas wojny Francji z Ligą Augsburską w latach 1688–1697, w trakcie podejmowanych wtedy działań korsarskich. W 1697 otrzymał rangę starszego komandora ("capitaine de frégate") marynarki królewskiej. 
Największe sukcesy osiągnął w latach 1702–1713 podczas wojny o sukcesję hiszpańską. W 1709 działał na wodach atlantyckich w pobliżu Brazylii; w uznaniu dotychczasowych zasług w tym samym roku nadano mu szlachectwo. W 1710 powziął śmiały plan wyprawy na portugalskie Rio de Janeiro uważane za niemożliwe do zdobycia. Z braku środków królewskich dla sfinansowania tej wyprawy stworzono akcyjną spółkę prywatnych inwestorów. Umowa podpisana z udziałem króla w marcu 1711 określała podział zysków z operacji wojennej mającej charakter korsarski. Ostatecznie Duguay-Trouin dowodził siedemnastoma okrętami z 735 działami i 5700 ludźmi. 12 września 1711 jego flota wpłynęła do zatoki Guanabara i pokonała zakotwiczone tam okręty portugalskie, a następnie wysadzono na ląd oddziały desantowe. Po wielodniowych walkach zniszczono i splądrowano miasto, uwolniono przetrzymywanych jeńców francuskich i zażądano wysokiego okupu za pozostawienie niezniszczonych fortyfikacji. 
W 1728 Duguay-Trouin otrzymał nominację na królewskiego admirała ("lieutenant-général des armées navales du roi"); pod koniec życia pełnił obowiązki komendanta portu wojennego w Breście (1731), a potem w Tulonie (1736). 
W trakcie swych pirackich działań zdobył 60 okrętów i 300 statków.

</doc>
<doc id="1322096" url="https://pl.wikipedia.org/wiki?curid=1322096" title="Central SC">
Central SC

Central Sport Club – brazylijski klub piłkarski z siedzibą w mieście Caruaru leżącym w stanie Pernambuco.
Historia.
Klub założony został 15 czerwca 1919 pod początkową nazwą "Sociedade Musical Comercial Caruaruense". Inicjatorem powstania klubu był Francisco Porto de Oliveira, a autorem nazwy klubu – Severino Bezerra.
W 1986 "Central" wystąpił w liczącej 80 drużyn pierwszej lidze brazylijskiej (Campeonato Brasileiro Série A), wygrywając swoją grupę i awansując do następnego etapu. Ponieważ w drugim etapie zajął w grupie ostatnie miejsce, oznaczało to, że w następnym sezonie klub zagrać miał w drugiej lidze (Campeonato Brasileiro Série B). W 1986 "Central" ostatecznie sklasyfikowany został na 33 miejscu.

</doc>
<doc id="1322102" url="https://pl.wikipedia.org/wiki?curid=1322102" title="Czubajeczka cuchnąca">
Czubajeczka cuchnąca

Czubajeczka cuchnąca ("Lepiota cristata" (Bolton) P. Kumm.) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Lepiota, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1788 r. James Bolton nadając mu nazwę "Agaricus cristatus". Obecną, uznaną przez Index Fungorum nazwę nadał mu w roku 1871 Paul Kummer, przenosząc go do rodzaju "Lepiota". 
Ma około 20 synonimów.
Nazwę polską nadał Władysław Wojewoda w 2003 r. 
Morfologia.
O średnicy 3-4 cm. Wysuwa się z gleby początkowo w postaci zamkniętego stożka i stopniowo rozwija do rozpostartego kapelusza o wyodrębnionym, garbkowatym środku. Garbek ma intensywnie brązowoczerwone lub ciemnoochrowe zabarwienie. Powierzchnia reszty kapelusza biaława, pokryta jasnoochrowymi łuskami. Na miejscach bogatych w związki azotowe (np. na pryzmach kompostowych) może wytwarzać bardzo duże owocniki o średnicy kapelusza do 8 cm.
Białawe, nie przyrastają do trzonu, ściśnięte i lekko wybrzuszone.
Smukły, cylindryczny, u podstawy maczugowato zgrubiały. Nie przekracza 7 cm wysokości i około 0,5 cm grubości. Powierzchnia kremowobiała, pokryta nielicznymi kosmkami ubarwionymi jak kapelusz. U młodszych osobników występuje pod kapeluszem cienki, błoniasty i lejkowato wzniesiony pierścień, który z wiekiem zanika. Trzon początkowo jest pełny, u starszych okazów pusty.
Biały, tylko w korze trzonu cielistoróżowy. Wydziela silny, nieprzyjemny zapach podobny do zapachu purchawek.
Biały. Zarodniki w kształcie klina lub kuliste, gładkie, o rozmiarach 5-8 × 3-5 μm, silnie lub słabo dekstrynoidalne. Cheilocystydy maczugowate o rozmiarach do około 25 × 10 μ, pleurocystyd brak. 
Występowanie i siedlisko.
Poza Antarktydą występuje na wszystkich kontynentach, a także na wielu wyspach. W Europie Środkowej gatunek pospolity, prawdopodobnie jest najczęściej spotykanym gatunkiem czubajeczek. 
Rośnie w grupach wzdłuż trawiastych dróg leśnych, w ogrodach, zaroślach, na pastwiskach i w lasach wszystkich typów.Występuje także w składach drzewa, na pryzmach kompostowych, szczególnie często w miejscach wzbogaconych w związki azotowe. Często występuje w towarzystwie niecierpka drobnokwiatowego, pokrzywy, bzu czarnego. Owocniki wytwarza od maja do października.
Znaczenie.
Saprotrof. Grzyb niejadalny. 

</doc>
<doc id="1322105" url="https://pl.wikipedia.org/wiki?curid=1322105" title="Dzień Milczenia">
Dzień Milczenia

Dzień Milczenia (, DoS) – coroczne wydarzenie z udziałem młodzieży szkolnej i uniwersyteckiej oraz nauczycieli przeciwko homofobii w szkołach. Uczestnicy akcji – uczniowie i studenci – składają jednodniowe śluby milczenia, co ma w sposób symboliczny wyrażać ciszę, na jaką są skazani geje, lesbijki, osoby biseksualne i transpłciowe.
W Polsce podobne wydarzenia zaczęto organizować w 2006 roku i mają one częściowo inny przebieg. Młodzi ludzie ustawiają się w centrach największych miast z zaklejonymi ustami i wręczają przechodniom ulotki wyjaśniające, jaki jest cel akcji i jej motywy. Po pewnym czasie uczestnicy przerywają milczenie przy użyciu gwizdków i megafonów.
Historia.
Pierwszy "Day of Silence" miał miejsce w University of Virginia w Stanach Zjednoczonych w 1996 roku. Wzięło w nim udział 150 studentów. Rok później inicjatywa przeniosła się na 100 innych uniwersytetów w USA. W 2001 roku oficjalnym organizatorem wydarzenia została organizacja GLSEN. W 2006 roku, według jej szacunków, ponad 450 tys. studentów i uczniów w ponad 4000 placówkach edukacyjnych brało udział w "Day of Silence". Zdaniem organizacji "Day of Silence" jest największym wydarzeniem studenckim dotyczących kwestii LGBT w USA.
Dzień Milczenia w Polsce.
2006.
Akcja została zorganizowana w Polsce po raz pierwszy w 2006 roku, dziesięć lat po zainicjowaniu DoS w Stanach Zjednoczonych.
2007.
Dzień Milczenia 2007 odbył się 22 kwietnia w ramach kampanii Rady Europy – „Każdy inny – wszyscy równi”. Do Torunia dołączyły dwa kolejne miasta – Lublin i Łódź.
2008.
Dzień Milczenia 2008, który miał miejsce 25 kwietnia, został poświęcony pamięci Lawrence’a Kinga, który 12 lutego 2008 roku został zastrzelony w swojej szkole z powodu orientacji seksualnej.
W ramach kampanii Rady Europy „Każdy inny – wszyscy równi”, pod patronatem Amnesty International i Kampanii Przeciw Homofobii Dzień Milczenia zorganizowano 25 kwietnia w dziewięciu polskich miastach: Bydgoszczy, Katowicach, Krakowie, Lublinie, Łodzi, Szczecinie, Toruniu, Trójmieście i Warszawie.
2009.
W 2009 polski Dzień Milczenia zaplanowano zorganizowanie w dziewiętnastą rocznicę wykreślenia homoseksualizmu z listy chorób i zaburzeń Światowej Organizacji Zdrowia – 17 maja, w siedmiu miastach: Białymstoku, Bydgoszczy, Lublinie, Łodzi, Szczecinie, Toruniu i Warszawie. W tym samym roku podobna manifestacja miała miejsce we Wrocławiu.
Sprzeciw.
W 2005 roku organizacja , uznawana przez Southern Poverty Law Center za ekstremistyczną grupę nienawiści anty-LGBTQ, zaczęła sponsorować coroczny protest pod nazwą Dzień Prawdy będący odpowiedzą na Dzień Milczenia.
Inne konserwatywne organizacje, między innymi , sprzeciwiły się w 2008 r. Dniu Milczenia, tworząc koalicję nakłaniającą rodziców by w tym dniu zatrzymywali dzieci w domu, jeśli uczniowie w danej szkole uczestniczą w tej inicjatywie.
W kwietniu 2010 roku, w opozycji do Dnia Milczenia kilku uczniów w Laingsburg High School w Laingsburg nosiło koszulki z napisem "Straight Pride" na przedniej stronie i odniesieniem do tekstu Księgi Kapłańskiej 20, 13 na odwrocie, który określa zachowania homoseksualne jako obrzydliwe i przewiduje za nie karę śmierci. Taki sam protest odbył się również w okręgach szkolnych St. Johns i Bath
W 2011 roku organizacja przejęła wydarzenie "Dzień Prawdy" i przemianowała je na "Dzień Dialogu". Od 2012 roku, strona internetowa Dnia Dialogu tak opisywała tą inicjatywę: "Teraz szczyci się nową nazwą, jednocześnie zachowując ten sam cel, który zawsze miał od momentu powstania - zachęcanie do szczerej i pełnej szacunku rozmowy wśród studentów na temat Bożego projektu dla seksualności.".

</doc>
<doc id="1322109" url="https://pl.wikipedia.org/wiki?curid=1322109" title="Camille Chautemps">
Camille Chautemps

Camille Chautemps (ur. 1 lutego 1885 w Paryżu, zm. 1 lipca 1963 w Waszyngtonie) – francuski polityk, trzykrotny premier Francji.
Kariera.
Chautemps w 1912 został burmistrzem Tours, co rozpoczęło jego karierę polityczną. Między 1924 a 1926 wchodził w skład koalicji centrolewicowej i po raz pierwszy sprawował urząd premiera.
Ponownie w skład rządu wchodził w rządach centrolewicowych. Początkowo był ministrem spraw wewnętrznych. Dzięki zasługom na tym stanowisku został po raz drugi mianowany premierem Francji w listopadzie 1933. Zrzekł się tego stanowiska w styczniu 1934 w wyniku afery Stavisky’ego.

</doc>
<doc id="1322110" url="https://pl.wikipedia.org/wiki?curid=1322110" title="Migdałowiec trójklapowy">
Migdałowiec trójklapowy

Migdałowiec trójklapowy, migdałek trójklapowy ("Prunus triloba" Lindl.) – gatunek rośliny krzewiastej, należący do rodzaju "Prunus". Występuje w Chinach i Korei. Introdukowany do Stanów Zjednoczonych. Nazwa "trójklapowy" wywodzi się od kształtu liści.
Zastosowanie.
Roślina ozdobna – w uprawie oprócz formy krzewiastej występują formy drzewiaste szczepione na podkładce ‘Multiplex’. Mają kulistą koronę i wysokość ok. 150 cm. Może być uprawiany na obszarach o łagodnym klimacie, jego kwiaty są bowiem wrażliwe na wiosenne przymrozki. U form szczepionych na pniu często pojawiają się dzikie odrosty, które należy usuwać. Aby obficie kwitnął, należy go sadzić na żyznej glebie i na słonecznym stanowisku. W czerwcu, po przekwitnięciu rośliny jego pędy należy silnie przyciąć, by korona uległa zagęszczeniu, nie przycinany migdałek bowiem wytwarza luźną i słabo kwitnącą koronę.

</doc>
<doc id="1322111" url="https://pl.wikipedia.org/wiki?curid=1322111" title="Central Sport Club">
Central Sport Club



</doc>
<doc id="1322113" url="https://pl.wikipedia.org/wiki?curid=1322113" title="Lorysa czarnogłowa">
Lorysa czarnogłowa



</doc>
<doc id="1322114" url="https://pl.wikipedia.org/wiki?curid=1322114" title="Eskadra Orła">
Eskadra Orła

Eskadra Orła (ang. "Battle of the Planets") – japoński serial anime, emitowany niegdyś w Polsce w telewizji Fox Kids.
Fabuła.
Członkami Załogi G jest piątka młodych ludzi o nadprzyrodzonych zdolnościach, uwalnianych słowem: Transformacja! Bohaterowie walczą ze Spectrą uosabianą przez Zoltara. Ważną postacią serii był również robot, koordynator z Centrum Neptuna 7-Zark-7. Załoga G poruszała się pojazdem Feniksem, który czasami zmieniał się w Ognistego Feniksa.
Wersja polska.
Udział wzięli:
i inni

</doc>
<doc id="1322116" url="https://pl.wikipedia.org/wiki?curid=1322116" title="Estádio Lacerdão">
Estádio Lacerdão



</doc>
<doc id="1322119" url="https://pl.wikipedia.org/wiki?curid=1322119" title="Język ndebele północny">
Język ndebele północny

Język ndebele północny ("matabele", "ndebele", "isiNdebele", "sindebele") – język afrykański z grupy bantu, podgrupy nguni, używany przez lud Matabele w Zimbabwe. Stanowi historyczny dialekt języka zulu, używanego w Południowej Afryce.

</doc>
<doc id="1322120" url="https://pl.wikipedia.org/wiki?curid=1322120" title="Wiesław Banyś">
Wiesław Banyś

Wiesław Banyś (ur. 30 sierpnia 1951 w Olkuszu) – polski filolog romański, profesor nauk humanistycznych, profesor zwyczajny Uniwersytetu Śląskiego w Katowicach i rektor tej uczelni w kadencjach 2008–2012 oraz 2012–2016, przewodniczący Konferencji Rektorów Akademickich Szkół Polskich.
Życiorys.
Studia z zakresu filologii romańskiej ukończył w 1974 na Uniwersytecie Jagiellońskim. Pracę doktorską zatytułowaną "Ambiguïté référentielle des descriptions indéfinies en français" obronił na Wydziale Filologicznym UŚ w 1981. Stopień doktora habilitowanego uzyskał w 1990 na Wydziale Neofilologicznym Uniwersytetu Warszawskiego na podstawie rozprawy pt. "Théorie sémantique et „si...alors”. Aspects sémantico-logiques de la proposition conditionnelle". 1 stycznia 2001 otrzymał tytuł profesora nauk humanistycznych.
Zawodowo związany z Uniwersytetem Śląskim w Katowicach, na którym doszedł do stanowiska profesora zwyczajnego w Instytucie Języków Romańskich i Translatoryki. Obejmował funkcję zastępcy dyrektora (1999–2002) i dyrektora (2002–2005) Instytutu Filologii Romańskiej, kierownika Zakładu Językoznawstwa Romańskiego (od 1991), prodziekana ds. współpracy zagranicznej i nauki Wydziału Filologicznego (1994–1996), dziekana tegoż wydziału (1996–2002), dyrektora Instytutu Języków Romańskich i Translatoryki (od 2005), prorektora ds. nauki, współpracy i promocji (2002–2005) oraz ds. nauki i informatyzacji (2005–2008). 1 kwietnia 2008 został wybrany na rektora Uniwersytetu Śląskiego w Katowicach. 27 marca 2012 uzyskał reelekcję na drugą czteroletnią kadencję.
Odbył kilkanaście staży naukowych na uniwersytetach francuskich (w tym na Sorbonie), był także profesorem wizytującym na Université Sorbonne Paris Nord. Został członkiem polskich, francuskich i amerykańskich towarzystw językoznawczych. Wybierany na przewodniczącego Konferencji Rektorów Uniwersytetów Polskich (na kadencję 2008–2012) oraz Konferencji Rektorów Akademickich Szkół Polskich (na kadencję 2012–2016), a w 2015 na członka zarządu Europejskiego Stowarzyszenia Uniwersytetów.
W pracy naukowej specjalizuje się w zagadnieniach z zakresu językoznawstwa ogólnego i romańskiego, w tym gramatyki semantycznej i lingwistyki kognitywnej. Zajmuje się również zagadnieniami z zakresu językoznawstwa stosowanego w tym językoznawstwem komputerowym, tłumaczeniem automatycznym i tłumaczeniem przy użyciu komputera.

</doc>
<doc id="1322122" url="https://pl.wikipedia.org/wiki?curid=1322122" title="Nefrytowy różaniec">
Nefrytowy różaniec

Nefrytowy różaniec – zbiór opowiadań detektywistycznych autorstwa Borisa Akunina. Dwunasta część serii o Eraście Fandorinie.
Powieść ukazała się w 2007 r. Polskie wydanie, nakładem wydawnictwa Świat Książki ukazało się 1 października 2009 r.
Dedykacja.
Autor zadedykował książkę klasykom światowego kryminału:
Zawartość.
Książka składa się z siedmiu opowiadań i trzech większych opowieści. Całość ma miejsce w XIX w. i wypełnia białe plamy w biografii Erasta Fandorina.
Tytuły opowiadań są następujące (w nawiasie podano miejsce i czas akcji):

</doc>
<doc id="1322124" url="https://pl.wikipedia.org/wiki?curid=1322124" title="Cystoderma">
Cystoderma

Cystoderma Fayod (ziarnówka) – rodzaj grzybów z rzędu pieczarkowców ("Agaricales").
Systematyka i nazewnictwo.
Pozycja w klasyfikacji: "Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podali Barbara Gumińska i Władysław Wojewoda w 1968 r.
Charakterystyka.
Saprotrofy żyjące na ziemi. Kapelusze różnobarwne, suche, pokryte drobnymi, dającymi się zetrzeć ziarenkami. Blaszki jasno zabarwione, przyrośnięte do trzonu. Trzony ziarniste, z kosmkowatą strefą pierścieniową lub skórkowatym pierścieniem. Wysyp zarodników biały, amyloidalny lub nieamyloidalny. Zarodniki krótkoeliptyczne do długoeliptycznych, gładkie, bez pory rostkowej. Trama blaszek regularna (strzępki biegną równolegle).
Wszystkie gatunki są trujące. Powodują zaburzenia w układzie pokarmowym, a spożyte w stanie surowym hemolizę krwi. 

</doc>
<doc id="1322125" url="https://pl.wikipedia.org/wiki?curid=1322125" title="Język sindebele">
Język sindebele



</doc>
<doc id="1322126" url="https://pl.wikipedia.org/wiki?curid=1322126" title="Język ndebele">
Język ndebele



</doc>
<doc id="1322128" url="https://pl.wikipedia.org/wiki?curid=1322128" title="Chiński Nowy Rok">
Chiński Nowy Rok

Chiński Nowy Rok () – najważniejsze święto w kalendarzu chińskim, przypadające zmiennie pomiędzy 21 stycznia a 20 lutego. Od najdawniejszych czasów jest w Chinach najważniejszym świętem publicznym i prywatnym, zapożyczyły je również zamieszkujące w Chinach mniejszości narodowe.
Ostateczny kształt Święta Wiosny ukształtował się na początku naszej ery w wyniku złączenia się kilku świąt. Tradycyjnie trwa ono piętnaście dni i kończy się Świętem Latarni. Do dziś pozostało najważniejszym świętem, pomimo wprowadzenia w 1912 roku w Chinach kalendarza gregoriańskiego. W Chińskiej Republice Ludowej pierwsze 3 dni chińskiego Nowego Roku są dniami wolnymi od pracy.
Przygotowania do Święta Wiosny rozpoczynają się już na początku ostatniego miesiąca starego roku. W ósmy dzień tego miesiąca cała rodzina przystępuje do generalnych porządków w domu, celem wygnania zeń złych duchów. Tego dnia spożywa się tradycyjnie słodką zupę ryżową zwaną "laba". 23 dnia ostatniego miesiąca roku uroczyście żegna się domowego boga kuchni, który odchodzi zdać coroczny raport przed Nefrytowym Cesarzem. Wieczorem urządzana jest suta wieczerza złożona ze słodkich dań, a usta posążku boga kuchni smaruje się miodem. Następnego dnia rozpoczynają się właściwe przygotowania do święta – zakupy, przygotowywanie prezentów, a także oklejanie drzwi wejściowych obrazkami noworocznymi nianhua. W dobrym zwyczaju jest oddać w tych dniach długi.
Najważniejszym dniem jest wigilia Nowego Roku. Od rana cała rodzina bierze udział w przygotowywaniu posiłków. Głównym daniem są pierożki jiaozi. W przeciwieństwie do Europejczyków Chińczycy spędzają Nowy Rok w domu i w gronie rodzinnym. W tym dniu wręcza się sobie nawzajem prezenty. Zazwyczaj są to świeże owoce, owoce w cukrze, ciastka, cukierki lub koperty z pieniędzmi. O zmroku na ulicach odbywają się pokazy sztucznych ogni i wybuchy petard. Następnie tradycyjnie składa się ofiarę na domowym ołtarzyku poświęconym przodkom i zasiada do wspólnej wieczerzy, do której tradycyjnie spożywa się grzane wino lub wódkę. Rodzina spędza czas przy stole do rana, rozmawiając i grając w różne gry (np. karty, mahjong).
O świcie Nowego Roku gospodarz domu zdejmuje znad drzwi obrazki nianhua. W tym dniu ponownie składa się ofiary przodkom, a następnie odbywa się wspólne świętowanie na ulicach miasta, gdzie w towarzystwie muzyki i eksplozji petard oraz fajerwerków odbywają się tradycyjne tańce lwów. Kulminacyjnym elementem świętowania jest korowód kilkudziesięciu osób niosących wyobrażenie smoka. Zabawy uliczne trwają do późnych godzin nocnych.
W następnych dniach ulice miast pustoszeją a większość sklepów i urzędów jest zamknięte, gdyż Chińczycy tradycyjnie udają się w podróż do krewnych. Po dwóch tygodniach obchody Nowego Roku kończy Święto Latarni.

</doc>
<doc id="1322129" url="https://pl.wikipedia.org/wiki?curid=1322129" title="SADF">
SADF



</doc>
<doc id="1322130" url="https://pl.wikipedia.org/wiki?curid=1322130" title="Migdałek trójklapowy">
Migdałek trójklapowy



</doc>
<doc id="1322140" url="https://pl.wikipedia.org/wiki?curid=1322140" title="Wojna brytyjsko-zuluska">
Wojna brytyjsko-zuluska

Wojna brytyjsko-zuluska – półroczny (11 stycznia - 4 lipca 1879) konflikt zbrojny pomiędzy Imperium Brytyjskim a Zulusami, zakończony przegraną Zulusów i upadkiem ich państwa. 

</doc>
<doc id="1322141" url="https://pl.wikipedia.org/wiki?curid=1322141" title="Nathalie Baye">
Nathalie Baye

Nathalie Marie Andrée Baye (ur. 6 lipca 1948 w Mainneville) − francuska aktorka, dziewięciokrotnie nominowana do nagrody Cezara.
Życiorys.
W wieku czternastu lat zaczęła artystyczną karierę, przystępując do szkoły tańca w Monako. Trzy lata później, w 1965 wyjechała do Stanów Zjednoczonych, aby spróbować nowego świata i nowej kultury. Uczęszczała na zajęcia z baletu i tańca współczesnego w Nowym Jorku, odbyła tournée po USA z zespołem baletowym. Po powrocie do Francji, zajmowała się nadal tańcem, ale równolegle uczyła się aktorstwa i w 1972 ukończyła kurs w Simon Course przy Akademii. 
Jej debiutem kinowym był rola Giselle w melodramacie komediowym "Faustyna i piękne lato" ("Faustine et le bel été", 1972) z Isabelle Adjani. Rok później znalazła się w obsadzie amerykańskiego dramatu Roberta Wise’a "Dwie osoby" ("Two People", 1973) u boku Petera Fondy i Lindsay Wagner. Została dostrzeżona jako script-girl w filmie François Truffauta "Noc amerykańska" ("La nuit américaine", 1973). W latach 70. tworzyła role ekranowych dobrych i miłych dziewczyn z prowincji. 
Rola Laurence Cuers, nauczycielki z Lyons w dramacie "Tydzień wakacji" ("Une semaine de vacances", 1980) z Gérardem Lanvinem przyniosła jej nominację do nagrody Cezara, którą po raz pierwszy odebrała dla najlepszej aktorki drugoplanowej za kreację Denise Rimbaud w dramacie Jeana-Luca Godarda "Ratuj kto może (życie)" ("Sauve qui peut (la vie)", 1980) z Isabelle Huppert i Jakiem Dutronc. Następnie zyskała jeszcze dwa Cezary; za postać Niny Coline, zaniedbanej żony pracownika działu reklamy wielkiej galerii handlowej (Gérard Lanvin) w dramacie "Dziwna sprawa" ("Une étrange affaire", 1981) u boku Michela Piccoli oraz jako Nicole Danet, paryska ulicznica w dramacie kryminalnym "Równowaga" ("La balance", 1982) z Tchéky Karyo. W jej dorobku znalazła się m.in. ekranizacja bestsellerowej powieści historycznej Janet Lewis, której akcja rozgrywa się w XV-wiecznej Francji w dobie wojny stuletniej "Powrót Martina Guerre" ("Retour de Martin Guerre", 1982) z Gérardem Depardieu i Tchéky Karyo, dramat kryminalny Jeana-Luca Godarda "Detektyw" ("Détective", 1985) z Johnnym Hallydayem, Emmanuelle Seigner i Julie Delpy oraz dramat telewizyjny Rogera Spottiswoode’a HBO "A orkiestra grała dalej" ("And the Band Played On", 1993) u boku Matthew Modine'a i Alana Aldy. W 1986 powróciła do teatru.
Kolejne nominacje do nagrody Cezara zdobyła za rolę Helene w dramacie "Wychodzę za mąż za martwego człowieka" ("J'ai épousé une ombre", 1983) z Madeleine Robinson, za postać sprytnej aktorki i laureatki Cezara Camille Valmont w dramacie "Co drugi weekend" ("Un week-end sur deux", 1990), jako Angèle Piana, pracownica salonu piękności „Vénus” w melodramacie komediowym "Salon piękności Venus" ("Vénus beauté (institut)", 1999) z Samuelem Le Bihanem i Audrey Tautou oraz za rolę Carole w melodramacie "Uczucia" ("Les sentiments", 2003). Jej kreacja w melodramacie "Związek pornograficzny" ("Une liaison pornographique", 1999) z Sergi Lópezem została uhonorowana Pucharem Volpiego dla najlepszej aktorki na 56. MFF w Wenecji. Czwartą w jej karierze nagrodę Cezara odebrała za kreację komendant Caroline „Caro” Vaudieu w dramacie kryminalnym "Młody porucznik" ("Le petit lieutenant", 2005).
Zasiadała w jury konkursu głównego na 49. MFF w Cannes (1996).
Jej długoletnim partnerem był muzyk Johnny Hallyday (byli razem w latach 1982-2006). Para ma córkę Laurę Smet (ur. 15 listopada 1983).

</doc>
<doc id="1322142" url="https://pl.wikipedia.org/wiki?curid=1322142" title="Walijska Wikipedia">
Walijska Wikipedia

Walijska Wikipedia – walijskojęzyczna, autonomiczna wersja Wikipedii. Walijska wersja wikipedii została uruchomiona w lipcu 2003. 23 czerwca 2007 przekroczyła granicę 10 000 haseł.
Znana jest z szybkiego tempa wzrostu i często była podawana jako przykład rozwoju stron w mało znanych językach. W czerwcu 2007 miała 10 000 artykułów, a w listopadzie 2008, czyli po około półtora roku liczba ta się podwoiła. Ma obecnie (styczeń 2016) 70 000 stron, co czyni ją 62 wikipedią pod względem liczby artykułow. Każdego miesiąca wchodzi na nią około 2.7 miliona użytkowników. Jest dzięki temu najpopularniejszą walijskojęzyczną stroną internetową.
Współzałożyciel Wikipedii, Jimmy Wales w wywiadzie podał tę stronę jako uzasadnienie istnienia Wikipedii funkcjonujących w językach, którymi posługuje się mała liczba osób. Przyznał, że funkcjonuje ona i jest tworzona głównie, by zapobiec wymieraniu języka i wypieraniu go przez język angielski. W 2012 jej patronem został walijski aktor i muzyk- Rhys Ifans.
W 2012 powstała społeczność wikipedystów z Walii – Wici Cymru.
Obecnie na tej Wikipedii jest stron, w tym artykułów, edycji, zarejestrowanych użytkowników, w tym aktywnych użytkowników, i plików. Wskaźnik głębokości wynosi .

</doc>
<doc id="1322149" url="https://pl.wikipedia.org/wiki?curid=1322149" title="York (dynastia)">
York (dynastia)



</doc>
<doc id="1322150" url="https://pl.wikipedia.org/wiki?curid=1322150" title="Jerzy Stanisław Majewski">
Jerzy Stanisław Majewski

Jerzy Stanisław Majewski (ur. 19 września 1959) – polski dziennikarz, publicysta, varsavianista, historyk sztuki. Dziennikarz „Gazety Stołecznej”, warszawskiego dodatku do „Gazety Wyborczej”. 
Autor cyklu artykułów "Warszawa nieodbudowana" publikowanych od 1993 na łamach „Gazety Stołecznej” poświęconych architekturze i mieszkańcom stolicy.
Autor i współautor kilkunastu książek i albumów o Warszawie.

</doc>
<doc id="1322151" url="https://pl.wikipedia.org/wiki?curid=1322151" title="1 Darnicki Pułk Artylerii Przeciwlotniczej">
1 Darnicki Pułk Artylerii Przeciwlotniczej

1 Darnicki Pułk Artylerii Przeciwlotniczej im. Włodzimierza Sokołowskiego (1 paplot) – oddział artylerii przeciwlotniczej ludowego Wojska Polskiego.
Pułk powstał w 1967 roku w wyniku przeformowania 1 dywizjonu artylerii przeciwlotniczej. Wchodził w skład 1 Dywizji Zmechanizowanej. Stacjonował w garnizonie Modlin. W 1994 roku przeformowany na 1 pułk przeciwlotniczy. W 2002 roku jednostka została rozformowana.
Skład organizacyjny.
Dowództwo i sztab 
Razem w pułku:

</doc>
<doc id="1322153" url="https://pl.wikipedia.org/wiki?curid=1322153" title="Powstanie Pugaczowa">
Powstanie Pugaczowa

Powstanie Pugaczowa – powstanie chłopskie w Rosji w latach 1773–1775 dowodzone przez Jemieliana Pugaczowa.
W związku z informacjami o rozruchach władze carskie wysłały w 1772 roku celem oceny sytuacji rosyjskiego oficera. Powiadomił on przełożonych, że sytuacja w regionie jest stabilna, ponieważ Kozacy mają pod dostatkiem wszelkich dóbr oraz są zadowoleni z przywileju wolnego handlu alkoholem oraz solą. Przyczynę zamieszek upatrywał w nadużyciach miejscowych dowódców, które łatwo można wyeliminować. Kozak Jemielian Pugaczow, podając się za cudownie ocalonego cara Piotra III uratowanego przed zabójcami, wszczął w 1773 antyfeudalne powstanie, do którego dołączyli: kozacy ze stepów nad rzeką Jaik, biedota miejska i chłopi obciążeni nadmiernymi podatkami, a także Baszkirzy. Chłopi walczyli głównie o zniesienie pańszczyzny, co mieli obiecane przez Pugaczowa. Największe walki toczyły się o strategicznie ważną twierdzę – Orenburg, której buntownicy nie byli w stanie zająć z powodu braku odpowiedniego ekwipunku. Wiosną 1774 roku na miejsce przybyły oddziały przysłane przez imperatorową, pokonując oblegającą miasto armię. Kolejne potyczki zakończyły się porażkami powstańców, którzy zostali zmuszeni wycofać się na Ural.
Z Uralu ruszyli na Powołże, zdobywając Kazań i Saratow. Powstanie ogarnęło całą południowo-zachodnią część cesarstwa.
Wraz z zakończeniem wojny z Turcją Katarzyna II mogła skierować większe siły przeciwko powstańcom. Doszło do bitwy pod Carycynem, którą powstańcy przegrali. Wpływy Jemieliana Pugaczowa zmniejszały się, aż w końcu został zdradzony i w sierpniu 1774 oddany w ręce marszałka Aleksandra Suworowa. Po przewiezieniu do Moskwy w klatce z żelaza został skazany na śmierć i stracony w 1775.

</doc>
<doc id="1322155" url="https://pl.wikipedia.org/wiki?curid=1322155" title="46 Pułk Artylerii Przeciwlotniczej">
46 Pułk Artylerii Przeciwlotniczej

46 Pułk Artylerii Przeciwlotniczej – oddział przeciwlotniczy ludowego Wojska Polskiego.
Pułk wchodził w skład 15 Dywizji Zmechanizowanej. Stacjonował w garnizonie Olsztyn.
Skład organizacyjny.
Dowództwo i sztab 

</doc>
<doc id="1322156" url="https://pl.wikipedia.org/wiki?curid=1322156" title="46 pułk artylerii przeciwlotniczej">
46 pułk artylerii przeciwlotniczej



</doc>
<doc id="1322161" url="https://pl.wikipedia.org/wiki?curid=1322161" title="Chalkogenki">
Chalkogenki

Chalkogenki – nieorganiczne związki chemiczne, w których anionami są chalkogeny, tj. siarczki, selenki i tellurki (zwykle poza tlenkami).

</doc>
<doc id="1322162" url="https://pl.wikipedia.org/wiki?curid=1322162" title="1 Pułk Artylerii Przeciwlotniczej">
1 Pułk Artylerii Przeciwlotniczej



</doc>
<doc id="1322172" url="https://pl.wikipedia.org/wiki?curid=1322172" title="Michael Thomas Burns">
Michael Thomas Burns



</doc>
<doc id="1322173" url="https://pl.wikipedia.org/wiki?curid=1322173" title="Sylwinit">
Sylwinit



</doc>
<doc id="1322174" url="https://pl.wikipedia.org/wiki?curid=1322174" title="Kościół Saint Eustache w Paryżu">
Kościół Saint Eustache w Paryżu

Kościół Saint-Eustache w Paryżu (św. Eustachego) – gotycki kościół w 1. okręgu paryskim, w tzw. dzielnicy Les Halles.
Historia.
Budowa kościoła (wzniesionego na miejscu średniowiecznej kaplicy św. Agnieszki) rozpoczęła się w 1532 roku, w stylu późnego gotyku, jednak była permanentnie opóźniana trudnościami finansowymi. W drugiej połowie XVI wieku prace przy obiekcie nabrały tempa dzięki wysiłkom wpływowego proboszcza René Benoista, jednak budynek został ukończony dopiero w roku 1640.
Pierwotne plany zakładały, iż kościół będzie największą świątynią w Paryżu, jednak ponownie brak pieniędzy zmusił architektów do rezygnacji z niektórych szczególnie śmiałych elementów projektu (m.in. z wieży).
Mała odległość między kościołem a Luwrem sprawiła, że należał do najbardziej prestiżowych świątyń w mieście. Został w nim ochrzczony Ludwik XIV, Richelieu, pani de Pompadour oraz Molier. W kościele odprawiono również uroczystości pogrzebowe królowej Anny Austriaczki, Maksymiliana de Bethune de Sully, ministra z czasów Henryka IV czy też Mirabeau.
W czasie Wielkiej Rewolucji Francuskiej kościół został zamieniony na magazyn, a jego wnętrze poważnie uszkodzone. Powrócił do funkcji sakralnych w czasach napoleońskich.
Architektura.
Mimo faktu, iż powstawał w ogromnej mierze już w epoce renesansu, kościół utrzymany jest w stylu późnego gotyku, wyłączając typowo renesansową fasadę południowo-zachodnią. Ma 105 metrów długości i ponad 33 metry wysokości. Zgodnie z tradycją zachodnioeuropejską, obiekt opiera się na systemie przypór, posiada również dwie rozety. Fasada zachodnia powstała w XVIII wieku.
Wnętrze.
Kościół 5-nawowy, rozdzielony kolumnami jońskimi i korynckimi.
Chlubą kościoła jest obraz Rubensa "Uczniowie z Emaus", powstały około 1611 roku. Ołtarz główny i ołtarze boczne utrzymane są w stylu barokowym. Późne średniowiecze reprezentują z kolei witraże oraz zespoły szesnastowiecznych rzeźb opowiadających historię św. Eustachego.
Organy.
Najważniejszym elementem wyposażenia kościoła są organy zaprojektowane przez emerytowanego Organistę Tytularnego Jeana Guillou i wzniesione w 1989 roku przez prestiżową holenderską firmę "Van den Heuvel".
Posiadają 101 głosów i 5 manuałów, będąc tym samym trzecim co do wielkości instrumentem we Francji (po Notre-Dame i Saint-Sulpice).
Obecnie funkcję organisty tytularnego pełnią: Thomas Ospital i Baptiste-Florian Marle-Ouvrard. Zostali oni wyłonieni podczas konkursu 24 marca 2015 roku.
Połączenia i pomoce: Positif/Grand-Orgue, Récit/Grand-Orgue, Grand-Chœur/Grand-Orgue, Solo/Grand-Orgue, Positif/Récit, Solo/Récit, Tirasses (Positif, Grand-Orgue, Récit, Grand-Chœur, Solo), Octaves Graves (Grand-Orgue, Récit, Grand-Chœur, Solo), Crescendo Générale, Tutti
"Dodatkowe połączenia (kontuar w nawie): Tirasse Récit 4, Tirasse Grand-Chœur 4, Récit/Positif, Solo/Grand-Chœur, Alto Grand-Choeur/Grand-Orgue, Soprano Solo/Grand-Orgue, Sostenuto Positif, Sostenuto Récit, Sostenuto Solo"

</doc>
<doc id="1322179" url="https://pl.wikipedia.org/wiki?curid=1322179" title="Alex Comfort">
Alex Comfort

Alexander Comfort (ur. 10 lutego 1920 r., zm. 26 marca 2000 r.) – znawca i badacz problemów seksualnych, lekarz, poeta, felietonista, anarchista oraz pacyfista. Autor wielu książek o tematyce seksualnej. 

</doc>
<doc id="1322180" url="https://pl.wikipedia.org/wiki?curid=1322180" title="Inspektorat Wsparcia">
Inspektorat Wsparcia



</doc>
<doc id="1322181" url="https://pl.wikipedia.org/wiki?curid=1322181" title="Symbole używane w teorii liczb">
Symbole używane w teorii liczb



</doc>
<doc id="1322188" url="https://pl.wikipedia.org/wiki?curid=1322188" title="Dzika rodzinka (serial animowany)">
Dzika rodzinka (serial animowany)

Dzika rodzinka (ang. "The Wild Thornberrys", 1998-2004) – amerykański serial animowany emitowany niegdyś w Polsce w telewizji Fantastic jako "Dzika rodzina Thornberrych". Emitowany był także na kanale Nickelodeon Polska.
Fabuła.
Serial opowiada o dzikiej rodzinie Thornberrych podróżującej po świecie. Pomagają zwierzętom i rozwiązują ich problemy.
Wersja polska.
Wersja polska: na zlecenie Nickelodeon Polska – START INTERNATIONAL POLSKA
Reżyseria: Paweł Galia
Dialogi polskie: Marcin Bartkiewicz
Dźwięk i montaż: Jerzy Wierciński
Kierownictwo produkcji: Anna Kuszewska
Wystąpili:
W pozostałych rolach:
i inni
Lektor: Paweł Szczesny
Odcinki.
Premiery w Polsce:

</doc>
<doc id="1322192" url="https://pl.wikipedia.org/wiki?curid=1322192" title="LWP">
LWP



</doc>
<doc id="1322195" url="https://pl.wikipedia.org/wiki?curid=1322195" title="Dzieła Constantina von Economo">
Dzieła Constantina von Economo

Constantin von Economo (1876–1931) – rumuńsko-austriacki neurolog, przez ponad 30 lat pracy naukowej pozostawił około 4 monografii i 140 artykułów naukowych, nie licząc zachowanych referatów i listów. Poniżej znajduje się chronologicznie uporządkowana lista jego dzieł.

</doc>
<doc id="1322200" url="https://pl.wikipedia.org/wiki?curid=1322200" title="Pistolet Kahr K9">
Pistolet Kahr K9

Kahr K9 - amerykański, kompaktowy pistolet samopowtarzalny produkowany przez firmę Kahr Arms. Jest to małogabarytowa broń przeznaczona do przenoszenia w ukryciu i samoobrony. Z tego powodu przy jej konstruowaniu dużą uwagę przyłożono do minimalizacji wymiarów broni.
Kahr K9 jest bronią samopowtarzalną, działającą na zasadzie krótkiego odrzutu lufy. Ryglowanie poprzez przekoszenie lufy. Dolny występ z nerkowatym otworem którego współpraca z osią zaczepu zamka powoduje zaryglowanie i odryglowanie zamka jest asymetryczny, umieszczony po lewej stronie lufy (rozwiązanie opatentowane przez firmę Kahr). Dzięki temu możliwe było umieszczenie spustu obok, a nie jak w innych konstrukcjach pod występem. Umożliwiło to zmniejszenie wysokości osi lufy nad chwytem, a dzięki temu podrzutu broni. Mechanizm spustowo-uderzeniowy bijnikowy, z wyłącznym samonapinaniem (DAO). Pistolet nie posiada bezpiecznika nastawnego, a jedynym bezpiecznikiem jest samoczynna wewnętrzna blokada bijnika zwalniana podczas ściągania spustu. Pistolet zasilany jest z magazynków pudełkowych o pojemności siedmiu naboi, ósmy nabój może być bezpiecznie przenoszony w lufie. Przyrządy celownicze otwarte, składają się z muszki i szczerbinki.

</doc>
<doc id="1322203" url="https://pl.wikipedia.org/wiki?curid=1322203" title="Ślad na śniegu">
Ślad na śniegu

Ślad na śniegu (tytuł oryginalny: "Gjurmë në deborë") – albański film fabularny z roku 1984 w reżyserii Edmonda Tare.
Opis fabuły.
Na granicy znaleziono ślady ludzkich stóp w śniegu. Pełniący służbę w straży granicznej Ilir odkrywa, że ślady pozostawił Shan Shopeli, który współpracuje z wrogiem i wielokrotnie przekraczał nielegalnie granicę. Dochodzi do bezpośredniego pojedynku między Ilirem a Shanem.

</doc>
<doc id="1322209" url="https://pl.wikipedia.org/wiki?curid=1322209" title="Kto umiera stojąc">
Kto umiera stojąc

Kto umiera stojąc (tytuł oryginalny: "Kush vdes në kembë") – albański film fabularny z roku 1985 w reżyserii Vladimira Priftiego.
Opis fabuły.
Film przedstawia portret Petro Nini Luarasiego (1865-1911), albańskiego działacza narodowego i nauczyciela, który pod koniec XIX w. działał na rzecz tworzenia szkół z językiem albańskim. 
W roli statystów w filmie wystąpili robotnicy i kołchoźnicy z okręgu Korcza.

</doc>
<doc id="1322211" url="https://pl.wikipedia.org/wiki?curid=1322211" title="Les Halles">
Les Halles

Les Halles – kwartał handlowo-rozrywkowy I dzielnicy stolicy Francji, Paryża.
Nazwa "Les Halles" (wym. fr. ) pochodzi od znajdującego się tu do lat 70. XX w. targowiska, na którego miejscu obecnie znajdują się tereny zielone ("Jardin des Halles") i centrum handlowo-rozrywkowe "Forum des Halles" połączone ze stacją metra i RER Châtelet - Les Halles.
Historia.
W 1183 r. z rozkazu króla Filipa II Augusta tradycyjne targowisko miejskie na Place de Grève zostało przeniesione na teren dzielnicy św. Dionizego, a na potrzeby kupców zbudowano dwa pierwsze drewniane zadaszone obiekty. Ich kształt stał się inspiracją dla nadania miastu początkowo potocznej, następnie oficjalnej nazwy. Filip August był zainteresowany rozwojem znaczenia Paryża i osobiście nadzorował prowadzony w tym czasie w Halach handel produktami spożywczymi oraz winem. Z czasem asortyment Hal uległ istotnemu powiększeniu i można było tam nabyć również wyroby odzieżowe, buty, tkaniny i inne artykuły codziennego użytku. Dzielnica przeżywała gwałtowny rozwój, gdyż kupcy i wytwórcy towarów przenosili się w najbliższe sąsiedztwo targu i tam budowali domy. Wieki XV i XVI to kolejna wielka rozbudowa Hal. Znalazły one nowego królewskiego protektora w osobie Franciszka I, który nakazał wyburzenie części zniszczonych drewnianych obiektów i budowę nowych, murowanych oraz ich nowe rozplanowanie. Kolejne rozbudowy szybko rosnących Hal miały miejsce w roku 1736 oraz w 1789 w przededniu rewolucji, gdy dawny Cmentarz Niewiniątek został zniszczony, a pozostały po nim plac zaadaptowany na handel owocami.
Rola Hal jako najpopularniejszego miejskiego targowiska była bezdyskusyjna, jednak równocześnie dzielnica Hal zaczęła cieszyć się fatalną sławą – była gęsto zaludniona przez miejską biedotę, często wybuchały na jej terenie epidemie, w tym wielka epidemia cholery z 1832. Z tego powodu zarówno w czasie Wielkiej Rewolucji Francuskiej, jak i za czasów Napoleona Bonapartego istniały plany ich przebudowy lub przeniesienia na peryferie miasta. Nie zostały one jednak zrealizowane. W czasach restauracji Burbonów 1815–1830 oraz w epoce monarchii lipcowej dzielnica Hal była areną wzmożonej aktywności radykalnych grup politycznych, które starały się zwerbować mieszkających tam robotników i drobnych handlarzy do walki z monarchią. Na ulicach dzielnicy wznoszone były barykady w czasie kolejnych powstań w 1832, 1834, 1839 i 1848. Władze Paryża, zaniepokojone problemem, jaki stanowiły pod względem społecznym Hale, w 1842 r. powołały Komisję ds. Hal, która miała opracować projekt rozwiązania ich kwestii. Ostatecznie skończyło się na rozpisaniu nowego konkursu na przebudowę obiektu, który wygrał Victor Baltard i jego projekt zespołu pawilonów ze szkła i stali. Baltard zrealizował swój projekt w czasach II Cesarstwa, jedynie dwa ostatnie pawilony były jeszcze w budowie do 1936 r.
W 1971 r., mimo ostrych kontrowersji społecznych, stare Hale zostały wyburzone (po uprzedniej decyzji przeniesienia targowiska za rogatkę Villette), a na ich miejscu wzniesiono nowoczesny kompleks nazwany Forum des Halles (otwarty w 1979). Stał się on jednym z większych i częściej odwiedzanych paryskich centrów usługowo-handlowych, z multipleksem, sklepami oraz krytym basenem. Zadbano również o dekorację w postaci futurystycznych i abstrakcyjnych rzeźb. Mimo tego obiekt ten – w odróżnieniu od Opéra Bastille czy szklanej piramidy w Luwrze, których powstanie także budziło kontrowersje – nie zyskał sobie szerszej sympatii mieszkańców miasta i krytyków sztuki. Mimo licznych inwestycji nie udało się też zmienić kiepskiej reputacji Hal, które nadal nie są miejscem bezpiecznym, ulubionym przez prostytutki i handlarzy narkotyków. W 2007 r. architekci Patrick Berger i Jacques Anziutti przedstawili radzie Paryża projekt kolejnej przebudowy Hal. Prace trwają od 2010 r.

</doc>
<doc id="1322215" url="https://pl.wikipedia.org/wiki?curid=1322215" title="Geoff Ryman">
Geoff Ryman

Geoff Ryman (ur. w 1951) – kanadyjsko-brytyjski pisarz science fiction i fantasy.
Życiorys.
Urodził się w Kanadzie. W wieku lat 11 przeniósł się do Stanów Zjednoczonych, gdzie studiował historię i anglistykę na Uniwersytecie Kalifornijskim w Los Angeles. Mieszka w Anglii.

</doc>
<doc id="1322219" url="https://pl.wikipedia.org/wiki?curid=1322219" title="Rezerwat Pokazowy Żubrów">
Rezerwat Pokazowy Żubrów



</doc>
<doc id="1322220" url="https://pl.wikipedia.org/wiki?curid=1322220" title="Mistrzostwa Świata w Lotach Narciarskich 2002">
Mistrzostwa Świata w Lotach Narciarskich 2002

17. Mistrzostwa Świata w Lotach Narciarskich – zawody o mistrzostwo w lotach narciarskich, które odbyły się w dniach 9 - 10 marca 2002 w Harrachovie na skoczni Čerťák K-185. Ze względu na złe warunki atmosferyczne udało się przeprowadzić tylko dwie serie lotów z pierwszego dnia. Wyniki w nich uzyskane zdecydowały o przyznaniu tytułu mistrza świata w lotach narciarskich. Sven Hannawald obronił tytuł zdobyty w 2000 roku w Vikersund. Medale zdobyli jeszcze Martin Schmitt i Matti Hautamäki.
Przed mistrzostwami.
Faworyci konkursu.
Ostatnim konkursem Pucharu Świata 2001/2002, który został rozegrany przed mistrzostwami był ten rozegrany 2 marca w Lahti. W klasyfikacji generalnej prowadził wówczas Adam Małysz, z przewagą 231 punktów nad Hannawaldem. Trzeci był Widhölzl.
Media spodziewały się dużej oglądalności konkursu (w granicach 70 tysięcy widzów). Ogłoszono zasady, wedle których w pierwszej serii wystąpiło 50 zawodników wyłonionych w kwalifikacjach, a w każdej z trzech następnych najlepsza trzydziestka z pierwszej rundy. Obiekt został przebudowany, przez co można było osiągać na nim większe odległości niż przed mistrzostwami. Jego rekord wynosił 212,5 m i należał do Risto Jussilainena.
Reprezentacja Niemiec przygotowała nowe akcesoria dla swoich zawodników – kaski z makrolonu oraz większe niż dotychczas rękawice.
Cena biletów wynosiła 300 koron czeskich za jeden dzień i 600 koron za dwa. Trofeum dla zwycięzcy miało 120 cm wysokości.
Serie treningowe przed kwalifikacjami do zawodów indywidualnych oraz seria próbna przed zawodami indywidualnymi.
W pierwszym treningu, który odbył się 8 marca największą odległość – 205 m – zyskał Lindstroem. 201 m uzyskali Hautamaeki i Koch. Najkrótszy skok, na 87 m oddał Jouko Hein. Sklasyfikowano 59 zawodników.
Podczas serii próbnej 9 marca Anders Bardal wyrównał rekord skoczni, wynoszący 212,5 m. Następnie Hauttamaeki wyprzedził go o dwa metry. Pobitych zostało także kilka rekordów życiowych skoczków – m.in. Tomasz Pochwała i Tomisław Tajner, którzy po skokach na 195 m uplasowali się na 7. pozycji. Sklasyfikowano 50 zawodników.
Przebieg zawodów.
Odległość pierwszych skoków nie była duża, jednak kilka spośród nich wyniosło ponad 180 m – między innymi próby Lindstroema (191 m), Cecona (189,5 m) czy Ammanna (184,5 m).
Jako pierwszy granicę 200 m przekroczył Matti Hautamäki, który osiągnął 202,5 m. 202 m skoczył Sven Hannawald, który jednak zdobył więcej punktów od Fina, dzięki lepszemu stylowi – podczas jego podróży wyciągiem, został on obsypany śniegiem przez polskich kibiców. Wyraził zdenerwowanie tym faktem i został po konkursie przeproszony przez Adama Małysza, który nazwał kibiców „piłkarskimi chuliganami”. Martin Schmitt skoczył 182 m, po zbyt wczesnym wybiciu z progu. Adam Małysz obrał kiepską parabolę i w rezultacie osiągnął 184 m.
Kolejność po pierwszej serii wyglądała nasŧępująco: Hannawald, Hautamäki, Lindström, Cecon, Małysz, Schmitt, Bardal i Ammann, Höllwarth, a pierwszą dziesiątkę zamknął Jussilainen.
W drugiej serii podwyższono belkę startową, co przyczyniło się do oddawania dłuższych skoków. Krótszy skok oddał Adam Małysz, który został wypuszczony w złych warunkach wiatrowych, a w dodatku spóźnił odbicie. Po tym musiał pochylić się do tyłu, by ustać skok. Spadł przez to na 18. pozycję w klasyfikacji. Doleciał na 142. metr. Hautamäki po skoku na 185 m spadł na najniższy stopień podium. Zwycięstwo odniósł Hannawald, który skoczył 202 m, przed drugim Schmittem, który oddał skok na tę samą odległość.
Rozegrane zostały jedynie dwie z planowanych czterech serii konkursowych.

</doc>
<doc id="1322221" url="https://pl.wikipedia.org/wiki?curid=1322221" title="Młode Włochy">
Młode Włochy

Młode Włochy (włos. La Giovine Italia) – radykalny ruch założony wiosną 1831 przez Giuseppe Mazziniego. Dążył do zjednoczenia państwa poprzez powstanie ludowe i powołania liberalnej republiki. 
W czerwcu 1831 Mazzini napisał wytyczne dla organizacji, a wkrótce do ruchu dołączyły grupy z Genui, Toskanii, Romanii i Umbrii. W 1833 ruch liczył już około 60 tysięcy członków. 
W celu propagowana idei ruchu w latach 1832-1834 Mazzini wydawał czasopismo „Młode Włochy”. Później zdecydował się prezentować swoje poglądy w różnych pismach.
W ruchu występowały dwie kategorie członków, o różnym stopniu wtajemniczenia.
W 1833 Młode Włochy próbowały wywołać rewolucję w Piemoncie należącym do Królestwa Sardynii, ale konspiracja spotkała się z krwawymi represjami, a sam Mazzini zmuszony był uciec do Szwajcarii. W 1834 założył tam organizację Młoda Europa.

</doc>
<doc id="1322222" url="https://pl.wikipedia.org/wiki?curid=1322222" title="Synagoga w Krasnosielcu">
Synagoga w Krasnosielcu

Synagoga w Krasnosielcu – synagoga znajdująca się w Krasnosielcu przy ulicy Przechodniej 3.
Historia.
Synagoga została zbudowana pod koniec XIX wieku. Po raz pierwszy została wymieniona w dokumentach w 1883 roku. Podczas II wojny światowej hitlerowcy zdewastowali wnętrze synagogi. W nocy, 6 września 1939 roku w synagodze hitlerowcy zamordowali ponad 50 Żydów. Ich ciała pochowano w zbiorowym grobie na przyległym do budynku podwórzu. 
Po zakończeniu wojny opuszczony budynek przebudowano i przystosowano do potrzeb magazynu. Wówczas zamurowano okna, a w ich miejsce przekuto nowe. We wnętrzu dodano drewniany strop, oparty na czterech rzędach słupów.
Na jednej ze ścian znajdują się trzy tablice pamiątkowe ufundowane w 1996 roku przez Stowarzyszenie Byłych Mieszkańców Krasnosielca w Izraelu i USA. Ich treść w języku polskim, hebrajskim i angielskim brzmi:
W tym samym czasie z inicjatywy Stowarzyszenia synagogę ogrodzono siatką oraz wystawiono bramę wjazdową, którą wkrótce zniszczono. W 2005 roku wójt gminy Krasnosielc, Mirosław Glinka zezwolił na usunięcie bramy lokalnemu przedsiębiorcy. Obecnie jego ciężarówki jeżdżą dokładnie po terenie masowego grobu, a także niszczą mury synagogi. Sprawa ta była nagłaśniana w programie Interwencja.
Architektura.
Murowany budynek synagogi wzniesiono na planie prostokąta. Do dnia dzisiejszego na zewnętrznej ścianie zachodniej zachowały się zarysy zamkniętych półkoliście czterech okien. Pod gzymsem na wszystkich ścianach znajduje się delikatna ozdobna listewka w tynku, na elewacji południowej skomponowana z płaskimi lizenami międzyokiennymi. Całość jest nakryta dachem dwuspadowym.

</doc>
<doc id="1322224" url="https://pl.wikipedia.org/wiki?curid=1322224" title="Władysław Bukowiecki">
Władysław Bukowiecki

Władysław Bukowiecki (ur. 9 maja 1910 w Ślęcinie k. Jędrzejowa, zm. 1 lutego 1976 w Sopocie) − teoretyk muzyki, dyrygent, pedagog, rektor Państwowej Wyższej Szkoły Muzycznej w Sopocie (później przeniesiona do Gdańska). 
Życiorys.
Był absolwentem Wydziału Nauczycielskiego i Wydziału Teorii Specjalnej Państwowego Konserwatorium Muzycznego w Warszawie (1939) oraz Studium Pedagogicznego na Wydziale Humanistycznym Uniwersytetu Warszawskiego. W latach okupacji hitlerowskiej pracował jako nauczyciel w zorganizowanym tajnym nauczaniu, był oficerem Armii Krajowej (pseudonim „Ryś”), brał udział w Powstaniu Warszawskim, następnie został wywieziony do obozu pracy przymusowej w Hagen w Niemczech, gdzie pracował przy kopaniu schronów. Po wyzwoleniu, już od 1945 roku, Władysław Bukowiecki rozpoczął pracę w Ministerstwie Oświaty, a od 1948 w Ministerstwie Kultury i Sztuki na stanowisku ministerialnego wizytatora szkół. Ukończył kolejne studia w PWSM w Warszawie na Wydziale Teorii, Kompozycji i Dyrygentury. Od 1947 roku pracował jako wykładowca przedmiotów teoretycznych w Państwowej Wyższej Szkole Muzycznej w Warszawie, a od 1950 roku był dziekanem Wydziału Pedagogicznego tejże uczelni. 
1 września 1954 roku Władysław Bukowiecki został powołany na stanowisko rektora Państwowej Wyższej Szkoły Muzycznej w Sopocie i pełnił je do listopada 1956 roku. 
W kolejnych latach był dyrektorem Liceum Muzycznego w Sopocie, a później długoletnim wykładowcą i dyrektorem szkół muzycznych Trójmiasta. Współpracował z regionalnymi ośrodkami kultury muzycznej i amatorskim ruchem muzycznym jako animator i twórca opracowań repertuaru dla chórów i orkiestr. Jednocześnie w latach sześćdziesiątych prowadził jako dyrygent Chór Nauczycielski im. Stanisława Kazuro przy Oddziale Miejskim ZNP w Gdańsku. Pochowany na cmentarzu komunalnym w Sopocie (kwatera G2-4-3).

</doc>
<doc id="1322226" url="https://pl.wikipedia.org/wiki?curid=1322226" title="Kanianka amerykańska">
Kanianka amerykańska

Kanianka amerykańska ("Cuscuta gronovii") – gatunek rośliny pasożytniczej z rodziny powojowatych ("Convolvulaceae"). Pochodzi z Ameryki Północnej, introdukowany i zadomowiony m.in. w Europie. W Polsce bardzo rzadki, efemerofit.

</doc>
<doc id="1322230" url="https://pl.wikipedia.org/wiki?curid=1322230" title="Arjirupoli">
Arjirupoli

Arjirupoli (gr. "Αργυρούπολη") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Południowy. Siedziba gminy Eliniko-Arjirupoli. W 2011 roku liczyło 34 097 mieszkańców.
Położone w granicach Wielkich Aten. Przez większość czasu okolice miasta były porośnięte łąkami oraz pastwiskami. Urbanizacja, która się rozpoczęła w 1960 roku sprawiła, że w okolicach miasta nie została ani jedna farma. Od roku 1990 mieszkańcy miasta rozpoczęli tworzenie własnych działalności gospodarczych, co ostatecznie zakończyło rolniczą historię miasta. Arjirupoli posiada szkoły, kilka gimnazjów oraz liceów, budynek poczty głównej, banki, oraz kilka placów, w tym główny plac miasta o nazwie Agia Triada.
Nazwa miasta w tłumaczeniu na język polski znaczy Srebrne Miasto. Miasto zaadaptowało tę nazwę, ponieważ większość mieszkańców, którzy się zaczęli osiedlać w latach 20. XX w. pochodziła z tureckiej miejscowości Gümüşhane, co w tłumaczeniu na język grecki znaczy właśnie Arjirupoli.

</doc>
<doc id="1322232" url="https://pl.wikipedia.org/wiki?curid=1322232" title="Kotopies">
Kotopies

Kotopies (ang. "CatDog", 1998-2004) – amerykański serial animowany emitowany w Polsce na Canal+, Minimax, Nickelodeon Polska i TV Puls 2.
Fabuła.
Serial opowiada o dwóch bohaterach – kocie i psie, którzy są złączeni ze sobą. Kot uważa się za bystrego, eleganckiego, inteligentnego i wysublimowanego, zaś pies jest egzaltowany, głośny i naiwny.
Wersja polska.
Pierwsza wersja.
Wersja polska: na zlecenie Canal+ – PaanFilm Studio Warszawa
Reżyseria i dialogi: Dariusz Dunowski
Dźwięk i montaż: Michał Skarżyński
Organizacja produkcji: Lidia Masiak
Wystąpili:
i inni
Lektor: Jacek Sobieszczański
Druga wersja.
Wersja polska: na zlecenie Nickelodeon Polska − Master Film
Reżyseria: Agata Gawrońska-Bauman
Dialogi: Agnieszka Farkowska
Dźwięk:
Montaż:
Kierownictwo produkcji: Katarzyna Fijałkowska
Wystąpili:
i inni
Tekst piosenki: Andrzej Brzeski
Opracowanie muzyczne: Piotr Gogol
Śpiewał: Piotr Gogol
Lektor: Adam Bauman
Odcinki.
Premiery w Polsce:

</doc>
<doc id="1322236" url="https://pl.wikipedia.org/wiki?curid=1322236" title="Sekta Muna">
Sekta Muna



</doc>
<doc id="1322246" url="https://pl.wikipedia.org/wiki?curid=1322246" title="British Science Fiction Association">
British Science Fiction Association

British Science Fiction Association (BSFA) ("Brytyjskie Stowarzyszenie Science Fiction") stowarzyszenie założone w 1958 r. przez grupę brytyjskich fanów, pisarzy, wydawców oraz księgarzy związanych z science fiction. Powstał w celu promocji i rozwijaniu tematyki science fiction. Pierwszym prezesem stowarzyszenia był Brian Aldiss, wieloletnim szefem był Arthur C. Clarke.
Obecnie Stowarzyszenie publikuje trzy magazyny:
BSFA przyznaje corocznie (od 1969 roku) nagrodę.

</doc>
<doc id="1322250" url="https://pl.wikipedia.org/wiki?curid=1322250" title="Demi Lovato">
Demi Lovato

Demi Lovato, właśc. Demetria Devonne Lovato (ur. 20 sierpnia 1992 w Albuquerque) – amerykańska piosenkarka, autorka tekstów, muzyk, aktorka, reżyserka teledysków, kompozytorka, gitarzystka, pianistka i filantropka. Znana z amerykańskiej edycji programu "X Factor", gdzie zasiadała w panelu jurorskim podczas drugiego i trzeciego sezonu. Oprócz tego popularność przyniósł jej serial Disney Channel "Słoneczna Sonny," gdzie grała główną rolę, a także filmy "Camp Rock" oraz "Program ochrony księżniczek".
Dotychczasowy dorobek muzyczny Lovato to sześć albumów studyjnych: "Don’t Forget" (2008), "Here We Go Again" (2009), "Unbroken" (2011), "Demi" (2013), "Confident" (2015), "Tell Me You Love Me" (2017). Do jej największych przebojów należą „Give Your Heart a Break”, „Heart Attack”, „Cool for the Summer” oraz „Sorry Not Sorry”. Każdy z nich uzyskał status multiplatynowej płyty według RIAA. W Polsce, najpopularniejszą piosenką Lovato jest „Solo”, kolaboracja z Clean Bandit, która uzyskała status diamentowej płyty i dotarła na szczyt listy najczęściej granych piosenek przez stacje radiowe w Polsce. Demi zaangażowana jest również w działalność dobroczynną oraz w kampanie społeczne.
Życiorys.
Dzieciństwo i początki kariery.
Lovato urodziła się 20 sierpnia 1992 roku w Albuquerque, a wychowywała w Dallas. . 
W 2006 roku Demi wystąpiła gościnnie w serialu "Skazany na śmierć" jako Danielle Curtin w odcinku "First Down". Znalazła się także gościnnie w drugim sezonie sitcomu "Just Jordan" jako Nicole w odcinku "Slippery When Wet". Na początku 2007 roku Lovato dostała rolę Charlotte Adams w serialu "Gdy zadzwoni dzwonek" na Disney Channel, którego premiera odbyła się 26 sierpnia 2007 roku. W jednym z odcinków tego serialu Lovato zaprezentowała swój utwór "Shadow".
2007–2009: "Camp Rock", "Don’t Forget" i "Słoneczna Sonny".
Latem 2007 roku Lovato udała się na casting do produkcji Disneya "Camp Rock" gdzie po wykonaniu piosenki Christiny Aguilery "Ain’t No Other Man" dostała główną rolę, a na początku roku podpisała kontrakt z Hollywood Records. W "Camp Rock" wcieliła się w postać Mitchie Torres, 14-letniej dziewczyny, która marzy o karierze muzycznej. Premiera filmu odbyła się 20 czerwca 2008 roku na amerykańskim Disney Channel, a jego oglądalność tego dnia wyniosła 8,9 miliona widzów. Na ścieżce dźwiękowej do filmu Demi pojawiła się w czterech utworach, m.in. w duecie "This Is Me" z Joe Jonasem. Utwór ten zadebiutował na dziewiątym miejscu listy "Billboard Hot 100". W czerwcu i lipcu 2008 roku Demi dawała koncerty podczas swojej minitrasy koncertowej "Demi Live! Warm Up Tour", podczas których wykonywała utwory, które później znalazły się na jej debiutanckim albumie. Od lipca do września 2008 roku Demi występowała jako support grupy Jonas Brothers podczas ich trasy koncertowej "Jonas Brothers' Burnin' Up Tour".
Jesienią 2008 roku Lovato wydała swój debiutancki album "Don’t Forget". Współautorami do większości tekstów z płyty są Jonas Brothers. Na albumie znajdują się piosenki poprockowe. W pierwszym tygodniu sprzedaży "Don't Forget" sprzedał się w 89 tys. kopiach, co pozwoliło mu się znaleźć na drugim miejscu listy "Billboard 200" tuż po Metallice. Na początku 2011 roku album uzyskał status złotej płyty. "Don’t Forget" był promowany trzema singlami: "Get Back", "La La Land" oraz "Don’t Forget", z czego ostatni z nich znalazł się w top 40 piosenek "Billboard Hot 100". Album doczekał się reedycji w 2009 roku.
W lutym 2009 roku odbyła się premiera serialu Disney Channel, "Słoneczna Sonny". Lovato grała w nim Sonny Munroe, dziewczynę, która dołącza do obsady popularnego programu "Z innej beczki". 
Demi dołączyła do akcji "Disney Friends for Change", organizacji, która namawia do ekologicznego stylu życia. Razem z Miley Cyrus, Jonas Brothers i Seleną Gomez nagrała charytatywny singiel "Send It On", który znalazł się na 20 pozycji "Billboard Hot 100". W 2010 roku razem z Joe Jonasem, Lovato nagrała kolejny charytatywny singiel, "Make A Wave".
2009–2011: "Here We Go Again", "Camp Rock 2" oraz problemy ze zdrowiem.
Latem 2009 roku Demi ruszyła w swoją pierwszą samodzielną trasę koncertową "Summer Tour 2009", w celu promocji swojego drugiego studyjnego albumu, "Here We Go Again". Płyta zadebiutowała na pierwszym miejscu listy "Billboard 200" z nakładem 108 tys. sprzedanych egzemplarzy w pierwszym tygodniu. Album był inspirowany utworami Johna Mayera. "Here We Go Again" otrzymał pozytywne recenzje krytyków. "Billboard" nazwał Lovato "naturalnym talentem, który może wzlecieć ponad inne gwiazdy Disneya", "Allmusic" uznał płytę za jeden z najlepszych popowych albumów 2009 roku. "Here We Go Again" był poprzedzony singlem o tym samym tytule, który zadebiutował na 15 miejscu "Billboard Hot 100". Drugim singlem z płyty była piosenka "Remember December" wydana 17 listopada 2009 roku.
We wrześniu 2009 roku rozpoczęto produkcję drugiej części filmu "", którego premiera odbyła się 3 września 2010 roku, a jego oglądalność wyniosła 8 milionów widzów. W styczniu 2010 roku Lovato była jedną z wielu gwiazd biorące udział w kampanii reklamowej dla "Voto Latino" w celu promowania organizacji "Be Counted". Demi wzięła udział w drugim sezonie "Słonecznej Sonny" oraz gościnnie pojawiła się w jednym z odcinków szóstego sezonu serialu "Chirurdzy", grając w nim nastoletnią pacjentkę, Hayley May cierpiącą na schizofrenię. W maju 2010 roku Lovato zaczęła spotykać się z Joe Jonasem, którego poznała podczas produkcji pierwszej części filmu "Camp Rock". 23 maja 2010 roku Demi ruszyła w trasę koncertową po Ameryce Południowej, rozpoczynając ją w Santiago w Chile a kończąc 28 maja 2010 roku w São Paulo w Brazylii.
Lovato wzięła również udział w trasie koncertowej "Jonas Brothers Live in Concert" występując na niej jako gość specjalny. 30 października 2010 roku zrezygnowała z dalszego udziału w koncertach i trafiła do kliniki. Po powrocie z leczenia Demi udzieliła wywiadu Robin Roberts, wyemitowanego 22 kwietnia 2011 roku w programie "20/20", gdzie potwierdziła informację, że leczenie było spowodowane bulimią i samookaleczaniem się. Rehabilitacja była prowadzona w "Timberline Knolls" w Illinois.
2011–2012: "Unbroken" oraz "The X Factor U.S.".
Demi rozpoczęła pracę nad trzecim albumem już w 2010 roku, jednak przez jej przerwę związaną z pobytem w klinice prace nad albumem opóźniły się. Została redaktorką magazynu "" oraz wzięła udział w kampanii "Love is Louder than the Pressure to Be Perfect".
W lipcu 2011 roku Lovato oficjalnie ogłosiła, że pracuje z Timbalandem nad duetem. Trzeci studyjny album Lovato, "Unbroken" został wydany 20 września 2011 roku. Album zadebiutował na 4 miejscu "Billboard 200" oraz otrzymał od krytyków muzycznych bardzo dobre recenzje. Zostały wydane dwa single promujące album. Pierwszy z nich, "Skyscraper", którego premiera odbyła się 12 lipca 2011 roku zadebiutował na 10 miejscu "Billboard 100" oraz na pierwszym miejscu "iTunes Charts". Utwór ten w USA uzyskał status platynowego, a w Australii status złotego. Drugim singlem z płyty jest piosenka "Give Your Heart A Break", która trafiła na pierwsze miejsce listy Billboard Pop Songs i w Stanach sprzedała się w nakładzie ponad 1 800 000 kopii pokrywając się platyną.
24 października 2011 roku Demi zaśpiewała hymn Stanów Zjednoczonych podczas "Game 5 of the 2011 World Series". Poprowadziła również sylwestrowy program "MTV New Year Eve". 11 stycznia 2012 roku podczas gali rozdania nagród "People’s Choice Award", Demi otrzymała statuetkę w kategorii "Ulubiony artysta pop", co było dużym sukcesem Demi, gdyż w tej kategorii nominowane były Rihanna, Beyoncé Knowles, Lady Gaga oraz Katy Perry. 22 lipca poprowadziła galę rozdania nagród "Teen Choice Awards 2012". 6 września wystąpiła na gali MTV Video Music Awards 2012 gdzie zdobyła również nagrodę w kategorii "najlepszy teledysk z przesłaniem" za klip do swojego hitu „Skyscraper”.
2012–2014: "Demi"," Staying Strong" i "Glee".
 12 lutego 2013 ogłoszono datę wydania singla "Heart Attack", który poprzedzał wydanie czwartego studyjnego albumu wokalistki zatytułowanego "Demi". Mimo że miał zostać wydany 4 marca, pojawił się w nocy z 24 na 25 lutego. W pierwszym tygodniu, na terenie Stanów Zjednoczonych singiel rozszedł się w nakładzie 215 000 kopii. Singiel był trzeci pod względem sprzedaży w pierwszym tygodniu w 2013 roku. Nagranie dotarło do pozycji 10 na Billboard Hot 100 oraz uzyskało status podwójnej platyny w USA, platyny w Kanadzie, złota w Australii, Nowej Zelandii, Danii oraz srebra w Wielkiej Brytanii. Teledysk do singla został opublikowany 9 kwietnia. Jako pierwszy klip Demi, przekroczył on 100 oraz później 200 milionów wyświetleń na YouTube.W marcu, Lovato oficjalnie potwierdziła swój udział w kolejnej edycji amerykańskiej wersji "X Factor". 14 maja do sklepów trafił jej czwarty album, "Demi". W pierwszym tygodniu, płyta w Stanach sprzedała się w nakładzie 110 000 kopii i zadebiutowała na trzecim miejscu listy "Billboard 200". W Polsce, album dotarł do 45 miejsca oficjalnej listy sprzedaży płyt OLiS. Na drugi singiel z albumu wybrano "Made in The USA". Singiel został wydany 17 lipca. Po raz pierwszy w swojej karierze Lovato reżyserowała teledysk do singla, który pierwszego dnia po premierze zdobył ponad 3 miliony wyświetleń na YouTube. Demi nagrała również utwór na soundtrack filmu "Dary Anioła: Miasto Kości" zatytułowany „Heart by Heart”. .
2014: "Neon Lights Tour", "Demi World Tour".
18 grudnia Lovato oznajmiła, że nie pojawi się w kolejnej edycji The X Factor USA, gdyż chce poświęcić się koncertowaniu oraz pracom nad swoim piątym studyjnym albumem. 9 lutego Demi rozpoczęła swoją trasę koncertową "Neon Lights Tour" obejmującą 43 miasta na terenie USA, Kanady, Meksyku, Brazylii, Ekwadoru, Argentyny, Chile i Wielkiej Brytanii. W maju Lovato wydała "Really Don't Care" jako czwarty singiel promujący jej album. Również w maju ogłoszono, że Demi wystąpi gościnnie na singlu grupy The Vamps, "Somebody To You". 
29 maja Lovato ogłosiła daty swojej pierwszej światowej trasy koncertowej "Demi World Tour", której pierwsza część trwała od września do października. W listopadzie Demi otwierała koncerty w ramach europejskiej części trasy Enrique Iglesiasa, "Sex And Love Tour". Również w listopadzie wydano piosenkę "Avalanche" – duet z wieloletnim przyjacielem Lovato, Nickiem Jonasem oraz utwór "Up" – kolaborację z brytyjskim piosenkarzem Ollym Mursem. Piosenka ta trafiła na album artysty, a także na specjalną edycję deluxe albumu "Demi", której premiera odbyła się 2 grudnia. Utwór "Up" został wybrany na kolejny singiel, a 11 grudnia 2014 został opublikowany teledysk. Pod koniec listopada ogłoszono daty drugiej części trasy "Demi World Tour" obejmującej Australię oraz Nową Zelandię. Lovato wypuściła swoją własną linię kosmetyków nazwaną "Devonne by Demi," którą można było nabyć od grudnia 2014. 24 grudnia opublikowano teledysk do piosenki „Nightingale”, jako prezent dla fanów.
2015–2016: "Confident, Future Now Tour".
Piąty album artystki, Confident, został wydany 16 października 2015. Album zadebiutował na drugim miejscu "Billboard 200" z wynikiem sprzedaży w pierwszym tygodniu wynoszącym 98 000 egzemplarzy. W maju 2015 Demi wraz z Nickiem Jonasem założyła wytwórnię – Safehouse Records. Pierwszym singlem z nowego albumu zostało „Cool for the Summer” wydane 1 lipca 2015. Artystka ze swoim utworem otrzymała nominację do nagrody VMA. Podczas występu towarzyszyła jej raperka – Iggy Azalea. Jeszcze przed premierą albumu, 18 sierpnia, został wydany tytułowy singiel – Confident. 17 października w "Saturday Night Live" Lovato wykonała medley dwóch singli – „Cool for the Summer” oraz „Confident”, a także zaśpiewała „Stone Cold”. Demi gościnnie wystąpiła w reedycji singla zespołu Fall Out Boy pt. „Irresistible”. W tym samym miesiącu podpisała kontrakt z Wilhelmina Models. 22 października Lovato na swoim kanale opublikowała teledysk do utworu „Waiting For You”, w którym gościnnie wystąpiła raperka Sirah. 26 października Demi wraz z Nickiem Jonasem ogłosiła, że wyruszą w trasę koncertową – Future Now Tour. 31 października na stadionie Demi wykonała amerykański hymn. W grudniu tego samego roku wyruszyła w trasę koncertową, organizowaną przez amerykańskie stacje radiowe „Jingle Ball Tour”. Również w grudniu Demi na gali Billboard:Women In Music odebrała nagrodę „Rulebreaker”. 
15 lutego 2016 roku odbyła się 58. ceremonia wręczenia nagród Grammy, na której wystąpiła Lovato. Wykonała utwór „Hello” w hołdzie dla Lionela Richie. Wykonanie to zostało docenione pod względem wokalnym przez social media i ludzi na całym świecie. 23 lutego został opublikowany teledysk do trzeciego, a zarazem ostatniego singla z Confident – Stone Cold. 14 kwietnia wydano cover piosenki wykonywany przez Demi – „I Will Survive”. Jest to utrzymywany w klimacie disco utwór, który zostanie wykorzystany jako soundtrack do filmu Angry Birds. 13 maja odbyła się radiowa premiera utworu „Without a Fight”, w którym Demi wystąpiła gościnnie u boku Brada Paisleya. W lutym 2016 r. Lovato ogłosiła na Twitterze, iż rozpoczęła już pracę nad swoim 6. studyjnym albumem. Wspomniała również, że nowe piosenki chce śpiewać podczas Future Now Tour. Podczas pierwszego koncertu tej trasy, Demi wykonała singiel – Body Say. 6 grudnia otrzymała pierwszą nominację do Grammy za najlepszy wokalnie album „Confident”.
2017–2018: "Tell Me You Love Me" oraz nawrót choroby.
W marcu 2017 roku Lovato pojawiła się gościnnie w singlu "No Promises" grupy Cheat Codes, natomiast w czerwcu w singlu "Instruction" Jaxa Jonesa. W 2017 roku Demi znalazła się na liście 100 najbardziej wpływowych osób według magazynu Time. W maju Demi ogłosiła swoją współpracę z firmą Fabletics.
W lipcu 2017 roku Lovato wydała "Sorry Not Sorry" jako pierwszy singiel promujący jej szósty album. Utwór stał się jej najwyżej notowanym singlem na listach przebojów w Stanach Zjednoczonych i Nowej Zelandii, gdzie dotarł do miejsca 6, a także w Australii, gdzie osiągnął miejsce 8. Album "Tell Me You Love Me" został wydany 29 września i zadebiutował na trzecim miejscu amerykańskiej listy Billboard 200 z tygodniową sprzedażą 48 tys. kopii. Wydawnictwo otrzymało pozytywne recenzje od krytyków muzyczynych. 17 października Lovato wydała dokument "Demi Lovato: Simply Complicated" na platformie YouTube. 17 listopada Lovato razem z Luisem Fonsim wydała piosenkę "Échame la Culpa".
W lutym 2018 roku, wokalistka wyruszyła w trasę koncertową promującą album, Tell Me You Love Me Tour z gościnnym udziałem DJ'a Khaleda oraz Kehlani. Trasa objęła USA, Kanadę oraz Europę i zakończyła się w czerwcu. W maju 2019 roku Lovato pojawiła się gościnnie w singlu Christiny Aguilery "Fall in Line", który przyniósł jej drugą nominację do nagród Grammy. Piosenkarka wystąpiła także w utworze Clean Bandit "Solo", który ostatecznie dotarł do pierwszego miejsca brytyjskiej listy przebojów, stając się jej pierwszym numerem jeden w tym kraju. 21 czerwca wokalistka wydała utwór zatytułowany "Sober" w którym ujawniła swój powrót do używek po sześciu latach trzeźwości. 24 lipca 2018 Lovato została przewieziona do centrum medycznego Cedars-Sinai w Los Angeles po wezwaniu pogotowia do jej domu z powodu przedawkowania opioidów. Piosenkarka była hospitalizowana przez dwa tygodnie, a następnie wzięła udział w 3-miesięcznej terapii odwykowej.
2019–2021: Powrót do aktorstwa oraz muzyki.
11 maja 2019 roku Lovato ujawniła, że podpisała kontrakt z nowym menedżerem, Scooterem Braunem. Przyznała, że „nie może być szczęśliwsza i że jest podekscytowana rozpoczęciem nowego rozdziału w życiu”. W sierpniu 2019 roku ogłoszono, że piosenkarka dołączyła do obsady filmu "", oryginalnej produkcji dla platformy Netflix, w reżyserii Davida Dobkina, opartego na konkursie piosenek o tej samej nazwie. Lovato wystąpi u boku Willa Ferrella i Rachel McAdams. Również w sierpniu ujawniono, że wokalistka pojawi się gościnnie w ostatnim sezonie serialu NBC, "Will &amp; Grace".
W styczniu 2020 roku Demi po raz pierwszy od 2018 roku wystąpiła na scenie, wykonując utwór „Anyone” podczas 62. rozdania nagród Grammy. Utwór, który Lovato nagrała na cztery dni przed swoim przedawkowaniem, w dniu występu trafił również do sprzedaży oraz na platformy streamingowe. Tydzień później, piosenkarka zaśpiewała hymn Stanów Zjednoczonych podczas 54 finału Super Bowl. 6 marca Demi wydała singiel "I Love Me", a 16 kwietnia wspólną piosenkę z Samem Smithem - "I'm Ready". Tego samego roku, Lovato otrzymała dwie nominacje do nagród MTV Video Music Awards, stając się pierwszym artystą w historii, który otrzymuje nominacje do tych nagród nieprzerwanie przez osiem lat z rzędu. 10 września swoją premierę miała kolaboracja piosenkarki z amerykańskim DJ Marshmello - "OK Not To Be OK". 30 września za pośrednictwem Twittera, Lovato upubliczniła piosenkę "Still Have Me", która w kolejnych dniach trafiła również do sprzedaży i serwisów streamingowych. 14 października, na kilka tygodni przed wyborami prezydenckimi w Stanach Zjednoczonych, Demi wydała polityczny utwór "Commander In Chief". 15 listopada poprowadziła 46 rozdanie nagród People's Choice Awards. Artystka pojawiła się gościnnie w piosence amerykańskiego rapera Jeezy "My Reputation", która trafiła na jego album. 4 grudnia swoją premierę miał remix utworu grupy All Time Low - "Monsters", w którym gościnnie wystąpiła Lovato. 20 stycznia 2021 roku, piosenkarka wystąpiła podczas specjalnego programu "Celebrating America" z okazji inauguracji prezydenta Joe Bidena, wykonując cover utworu "Lovely Day" Billa Withersa. 4 lutego Demi wydała wspólną piosenkę z australijskim piosenkarzem Samem Fisherem – „What Other People Say”.
2021: "Dancing with the Devil... The Art of Starting Over".
W marcu 2021 roku premierę miał czteroczęściowy serial dokumentalny o życiu Lovato zatytułowany "Dancing with the Devil". Produkcja wyreżyserowana przez Michaela D. Ratnera ma pokazuje osobistą oraz muzyczną podróż piosenkarki w ciągu ostatnich trzech lat. 16 marca 2021 roku piosenkarka zapowiedziała wydanie swojego siódmego studyjnego albumu "Dancing with the Devil... the Art of Starting Over", którego premiera odbyła się 2 kwietnia 2021 roku.
Wpływy muzyczne oraz głos.
Do głównych muzycznych inspiracji Lovato zalicza Christinę Aguilerę, Kelly Clarkson, Whitney Houston i Arethę Franklin. Do osób mających wpływ na jej karierę zalicza również Britney Spears, Rihanna, JoJo, Keri Hilson, Jennifer Lopez, Gladys Knight, Alexz Johnson, Billie Holiday, Spice Girls, Billy Gilman oraz John Mayer. Będąc nastolatką, Lovato słuchała metalu, w tym takich zespołów jak the Devil Wears Prada, Job for a Cowboy, Maylene and the Sons of Disaster oraz Bring Me the Horizon.
Skala głosu Demi Lovato to C#3-Bb5-Eb7. Obejmuje ona ponad 4 oktawy (w tym rejestr gwizdkowy). Osiągnięcie dźwięku Eb7 osadza Lovato na 3. miejscu podium kobiet, które osiągnęły brzmienie najwyższych dźwięków skali.
Nick Levine z Digital Spy skomentował album „Don't Forget” twierdząc, że Demi Lovato ma głos lepszy niż Jonasi. Jej występy są bardzo imponujące. Becky Brain z Idolatora napisał, że Lovato ma „"zabójczy głos, który potrafi dobrze wykorzystać"”. Piosenkarz i producent muzyczny Ryan Tedder, który pracował z nią nad jej trzecim albumem "Unbroken" powiedział: "„Demi powaliła mnie wokalnie! Nie miałem pojęcia że jej głos jest tak dobry. Jest jedną z najlepszych piosenkarek z jakimi pracowałem. Dosłownie, tak dobra... ona jest wokalistą poziomu Kelly Clarkson". Nick Levine skomentował, że wokal Lovato, ukazany w jej pierwszym albumie, jest naprawdę imponujący. Sophie Schillaci z "Hollywood Reporter" stwierdziła, że „ma głos, który może uciszyć nawet najsurowszych krytyków. To coś co rzadko można znaleźć u jej rówieśników”. Szefowie firmy Disney stwierdzili, że „ma najlepszy głos od czasów Christiny Aguilery”. Marielle Wakim z Los Angeles Magazine skomentowała wokal Demi słowami: Niech Ci, którzy nie śledzą kariery Lovato, zaczną to robić. Ta dziewczyna naprawdę potrafi śpiewać. Polub ją na Facebooku lub posłuchaj jej na Spotify. Jeśli nie, to będziesz żałować, że tego nie zrobiłeś, ponieważ za 5 lat (prawdopodobnie wcześniej) będzie odbierać nagrodę Grammy. Na 22 lata jej wokal jest zdumiewający.”.
Życie prywatne.
19 maja 2021 ogłosiła, że identyfikuje się jako osoba niebinarna i używa zaimków neutralnych płciowo (w ang. they/them). 2 sierpnia 2022 piosenkarka poinformowała, że wraz z neutralnymi zaimkami będzie używać także żeńskich co uzasadniła tym, że „ostatnio czuje się bardziej kobieco”.

</doc>
<doc id="1322251" url="https://pl.wikipedia.org/wiki?curid=1322251" title="CA Defensores Unidos">
CA Defensores Unidos

Club Atlético Defensores Unidos - argentyński klub piłkarski z siedzibą w Villa Fox, dzielnicy miasta Zárate leżącego w prowincji Buenos Aires.
Historia.
"Defensores Unidos" założony został 14 lipca 1914. Obecnie klub występuje w piątej lidze argentyńskiej (Primera D Metropolitana).

</doc>
<doc id="1322253" url="https://pl.wikipedia.org/wiki?curid=1322253" title="Ferruccio Busoni">
Ferruccio Busoni

Ferruccio Busoni (ur. 1 kwietnia 1866 w Empoli, zm. 27 lipca 1924 w Berlinie) – włoski kompozytor, pianista, dyrygent i pedagog.
Życiorys.
Urodził się w Empoli w Toskanii jako Dante Michelangelo Benvenuto Ferruccio Busoni, jako jedynak. Jego rodzice byli profesjonalnymi muzykami: matka (Włoszka) – pianistką, ojciec – klarnecistą. W czasie jego dzieciństwa często podróżowali.
Busoni zadebiutował w wieku siedmiu lat jako pianista, występując ze swymi rodzicami. Parę lat później grał niektóre własne kompozycje w Wiedniu, gdzie spotkał i usłyszał muzykę Franza Liszta, Johannesa Brahmsa i Antona Rubinsteina.
Busoni przez krótki czas uczył się w Grazu pod kierunkiem Wilhelma Mayera. Mayerowi pomagał Wilhelm Kienzl, który umożliwił 12-letniemu Busoniemu dyrygowanie swej własnej kompozycji "Stabat Mater". W roku 1888 w Helsinkach, poznał swą przyszłą żonę – Gerdę Sjöstrand, córkę szwedzkiego rzeźbiarza Carla Eneasa Sjöstranda i nawiązał przyjaźń życia z Sibeliusem. W roku 1890 w Konkursie Antona Rubinsteina zdobył I nagrodę za "Konzertstück" na fortepian i orkiestrę, Op. 31a. W roku 1890 był nauczycielem w Moskwie. Od 1891 do 1894 podróżował po USA jako pianista-wirtuoz.
W roku 1894 zamieszkał w Berlinie, dając tam serię koncertów zarówno jako pianista, jak i kompozytor. Promował głównie muzykę współczesną. Kontynuował także nauczanie w Weimarze, Wiedniu i Bazylei, jego uczniem był Egon Petri. Styl jego pianistyki i filozofia muzyki wpłynęły m.in. na Claudia Arrau.
W roku 1907 napisał "Zarys nowej estetyki muzyki" przepowiadając muzykę przyszłości, w której możliwe będą podziały oktawy inne niż na tradycyjne 12 półtonów, a także wykorzystanie instrumentów elektrycznych. Jego filozofia głosząca, że "Muzyka urodziła się wolna; i wygrać tę wolność to jej przeznaczenie", mocno wpłynęła na jego uczniów Luigiego Russola, Percy Graingera oraz Edgara Varèse'a, z których wszyscy odegrali zauważalne role w muzyce XX wieku.
W 1913 otrzymał francuski krzyż kawalerski Orderu Legii Honorowej.
Podczas I wojny światowej Busoni mieszkał najpierw w Bolonii, gdzie kierował konserwatorium, a później w Zurychu. Odmawiał występowania w krajach biorących udział w wojnie. W 1920 roku wrócił do Berlina, gdzie prowadził zajęcia z kompozycji. Miał kilku uczniów, którzy później zdobyli sławę, między innymi Kurta Weilla, Edgara Varèse'a i Stefana Wolpego.
W 1921 został odznaczony krzyżem komandorskim Orderu Korony Włoch.
Busoni zmarł w Berlinie na chorobę nerek. Został pochowany w Städtischer Friedhof III, Berlin-Schöneberg, Stubenrauchstraße 43-45. Zachowało się kilka rejestracji fonograficznych oraz pianolowych jego wykonań. Kompozycje Busoniego były zapomniane przez wiele lat po jego śmierci, został zapamiętany raczej jako wielki wirtuoz i autor fortepianowych aranżacji muzyki Bacha. W latach 80. XX wieku nastąpił pewien renesans zainteresowania jego kompozycjami.

</doc>
<doc id="1322254" url="https://pl.wikipedia.org/wiki?curid=1322254" title="Club Atlético Defensores Unidos">
Club Atlético Defensores Unidos



</doc>
<doc id="1322255" url="https://pl.wikipedia.org/wiki?curid=1322255" title="Kurt Rudolph">
Kurt Rudolph

Kurt Rudolph (ur. 3 kwietnia 1929 w Dreźnie, zm. 13 maja 2020) – niemiecki teolog ewangelicki i historyk religii, znany przede wszystkim ze swoich prac poświęconych gnostycyzmowi, manicheizmowi i mandaizmowi.
Kurt Rudolph studiował teologię ewangelicką, historię religii i semitystykę na uniwersytetach w Greifswaldzie i Lipsku w latach 1948–1953. Studia ukończył pracą teologiczną poświęconą sytuacji religijnej w Koryncie w czasach św. Pawła, jego doktorat i habilitacja dotyczyły natomiast mandaizmu, jedynej współcześnie istniejącej postaci antycznego gnostycyzmu. Za czasów NRD był profesorem historii religii na Wydziale filozoficznym Uniwersytetu Karola Marksa w Lipsku. W latach osiemdziesiątych przebywał często na stażach zagranicznych w krajach anglosaskich, a w roku 1986 przeniósł się na Uniwersytet w Marburgu. W roku 1994 przeszedł na emeryturę.
Badania nad mandaizmem, podczas których traktował go jako jeden z historycznych fenomenów gnozy oraz przykładów synkretyzmu religijnego, sprawiły, że stał się on w tej kwestii międzynarodowym autorytetem. Poza kręgami specjalistycznymi stał się znany dzięki swoim szerzej zakrojonym badaniom nad zjawiskiem gnozy, a w szczególności wydanej po raz pierwszy w roku 1977 monografii "Die Gnosis", poświęconej gnozie antycznej, przełożonej na kilka języków, w tym także polski. W swoich badaniach przestrzega on zasad niemieckiej szkoły historii religii ("Religionsgeschichtliche Schule"), z której się naukowo wywodzi, odwołując się do analizy filologicznej i historycznej źródeł.

</doc>
<doc id="1322258" url="https://pl.wikipedia.org/wiki?curid=1322258" title="Defensores Unidos Zarate">
Defensores Unidos Zarate



</doc>
<doc id="1322262" url="https://pl.wikipedia.org/wiki?curid=1322262" title="Sali Bashota">
Sali Bashota

Sali Bashota - (ur. 31 sierpnia 1959 r. w Çeroviku k. Kliny w Kosowie) - albański poeta, prozaik i krytyk literacki.
Życiorys.
W 1982 ukończył studia z zakresu literatury i języka albańskiego na uniwersytecie w Prisztinie. Tam też w 1998 uzyskał doktorat na wydziale filologicznym, broniąc dysertacji poświęconej poetyce postaci, przedstawionych w dziełach czterech albańskich poetów (Faik Konica, Mitrush Kuteli, Migjeni, Koliqi).
W latach 1982-1983 był nauczycielem języka albańskiego w szkole średniej w Klinie. W 1984 rozpoczął pracę naukową na Wydziale Filologicznym uniwersytetu w Prisztinie, osiągając stanowisko dziekana wydziału filologicznego. W latach 1999-2000 poświęcił się działalności wydawniczej, kierując wydawnictwem Rozafa oraz pisząc teksty dla magazynu literackiego "Jeta e Re" (Nowe życie). 
W 2002 kierował Komisją ds. Wydawnictw i Bibliotek przy ministrze kultury Kosowa. Od 2003 pełnił funkcję dyrektora Biblioteki Narodowej w Kosowie.
Pierwsze utwory poetyckie publikował w początkach lat 80. XX w.
Mieszka w Prisztinie. W październiku 2003 r. odwiedził Polskę na zaproszenie PEN-Clubu.

</doc>
<doc id="1322263" url="https://pl.wikipedia.org/wiki?curid=1322263" title="Brytyjskie Stowarzyszenie Science Fiction">
Brytyjskie Stowarzyszenie Science Fiction



</doc>
<doc id="1322279" url="https://pl.wikipedia.org/wiki?curid=1322279" title="The Cosmos Rocks">
The Cosmos Rocks

The Cosmos Rocks – wydany w 2008 jedyny album studyjny zespołu Queen + Paul Rodgers, nagrany przy udziale wokalisty Paula Rodgersa. 15 września 2008 został wydany w Europie, a 28 października – w Ameryce. 22 lipca 2013 w Wielkiej Brytanii zdobył status srebrnej płyty.
Historia.
Zespół wszedł do domowego studia Rogera Taylora pod koniec 2006 r., kiedy to skończono amerykańską część światowej trasy koncertowej. Właśnie w Ameryce zespół pokazał nowy utwór napisany przez Rodgersa – „Take Love”. Mówiło się o tym, jakoby i ona miała znaleźć się na nowym albumie. Początkowe sesje były zaplanowane tak, aby nie kolidowały z solową trasą koncertową Rodgersa w 2007 roku. W ramach jej promocji Rodgers napisał specjalnie dwa zupełnie nowe utwory – „Warboys” i „Voodoo”. Ponieważ dawny basista Queen, John Deacon, zaprzestał działalności artystycznej w 2003 roku, na gitarze basowej musiał grać ktoś inny. I tak obowiązki basisty zostały podzielone między Rodgersa i Maya. Pierwszy singiel, Say It's Not True ukazał się ponad 9 miesięcy przed premierą albumu. Drugi singiel, C-lebrity pierwotnie został wykonany w programie Ala Murraya „Happy Hour”. Wersja studyjna miała swoją premierę 8 września.
Lista utworów.
Wszystkie piosenki wykonane i wyprodukowane przez Queen + Paul Rodgers.
Bonusy.
Wydanie z płytą DVD – fragment wydawnictwa Super Live in Japan
Informacje dodatkowe.
Cosmos Rockin'.
Utwór napisany przez Rogera Taylora. Słychać tutaj nawiązania do starszych piosenek Queen: Keep Yourself Alive (1973), Don’t Stop Me Now (1978) i One Vision (1985). Jest to prosta, aczkolwiek bardzo żywiołowa rockandrollowa kompozycja.
Time To Shine.
Kompozycja ta została wykonana na żywo po raz pierwszy 23 września 2008 w Antwerpii. Piosenka została napisana przez Paula Rodgersa.
Still Burnin'.
Utwór został napisany przez Briana Maya. Jego charakterystyczne cechy to nacisk na wokal, gitary, bas i fortepian. W końcówce nawiązanie do We Will Rock You, które również było jego autorstwa.
Small.
Kolejna kompozycja napisana przez Rogera Taylora. Utwór o tym, że każdy potrzebuje swojego miejsca, kącika, gdzie po prostu usiądzie sobie sam na sam ze sobą i siłami przyrody.
Warboys.
"Warboys” został napisany przez Paula Rodgersa jako protest song przeciwko wojnie. Zadebiutował jako jedna z dwóch nowych piosenek napisanych przez Rodgersa w 2007 roku specjalnie na jego trasę koncertowa po Wielkiej Brytanii.
We Believe.
Utwór kolejny jest autorstwa Briana Maya. Jest to najdłuższa piosenka na albumie.
Call Me.
Kompozycja napisana przez Paula Rodgersa z gatunku rockabilly, w stylu dawnego hitu Crazy Little Thing Called Love.
Voodoo.
Druga piosenka napisana przez Rodgersa na ostatnią solową trasę koncertową po Wielkiej Brytanii w 2007 roku.
Some Things That Glitter.
Typowy love song napisany przez Briana Maya. Wyróżnia go użycie fortepianu. W charakterze podobny do dawnego utworu Bad Company Silver, Blue and Gold.
C-lebrity.
Napisana przez Rogera Taylora traktuje o dzisiejszym rozumieniu sławy i sukcesu. Fani poznali ją już w kwietniu, kiedy to muzycy postanowili wykonać ją w programie Ala Murraya „Happy Hour”. Dodatkowo utwór został wybrany także na pierwszy singiel z albumu.
Through The Night.
Piosenka została napisana przez Paula Rodgersa.
Say It's Not True.
Piosenka „Say It's Not True” została napisana przez Rogera Taylora jako dar dla Nelsona Mandeli. Po raz pierwszy wykonana w 2003 roku na inauguracyjnym koncercie kampanii 46664 w Kapsztadzie. Wokalistami są wszyscy trzej członkowie zespołu. Taylor zaczyna pierwszy wers i refren, kolejny wers – May. Następnie łączą siły w drugim refrenie, po to, aby za chwilę przejść w dynamiczną gitarową część z wokalem Rodgersa.
Surf's Up ... School's Out!
Przypominająca stare utwory Rogera Taylora jest kompozycją o buncie i wolności.
Small (Reprise).
Repryza utworu „Small”. Wyróżniają ją ciche i nieco zniekształcone chórki, jak gdyby były słyszane z wielkiej odległości. Istnieje tylko jedna wyraźna linia wokalu nagrana przez Rodgersa: jest to ostatni wers tego utworu i ostatni wers albumu.
Runaway.
Pierwotnie napisany przez Dela Shannona i Maxa Crook'a „Runaway” opowiada historię człowieka, którego długofalowe stosunki ze swoją dziewczyną właśnie się załamały. Pyta, dlaczego musiał zakończyć związek, pokazuje, że wciąż troszczy się o swoją byłą. Piosenka została nagrana ponownie w 2008 roku, kiedy to Roger Taylor, Brian May i Paul Rodgers postanowili nagrać nowy album. Cover nie znalazł się jednak na albumie, jest dostępny jako część albumu w sklepie iTunes.
Skład nagrywający.
Brian May, Paul Rodgers, Roger Taylor
Joshua J. Macrae, Justin Shirley-Smith, Kris Fredriksson
Wszystkie piosenki napisane przez Queen + Paul Rodgers.
Album dedykowany Freddiemu Mercuremu.
Single.
CD
7”
Digital Bundle
iTunes Exclusive bundle
Członkowie zespołu o albumie.
Brian May, magazyn Classic Rock (2008):
”"Tytuł roboczy albumu brzmi „The Cosmos Rocks”. Mieliśmy mnóstwo zabawy tworząc go, więc tak już pewnie pozostanie."„
”"Zastanawiamy się nad dołączeniem coveru piosenki z lat 50, ale nie powiem jakiej. Jednym z utworów jest „Whole House Rocking” [ostatecznie przemianowany na Cosmos Rockin' – przyp. tłum.], dość prosty i wesoły. Paul napisał parę naprawdę fajnych kawałków, które można by porównać do naszego stylu z czasów Sheer Heart Attack, między innymi bardzo przyjemną pioseneczkę Call Me. Może nie jest to druga Killer Queen, ale ma w sobie taką samą lekkość. Mamy też utrzymany w optymistycznym nastroju utwór We Believe."„
Roger Taylor, magazyn Classic Rock (2008):
”"Kiedy tylko któremuś z nas przychodził do głowy jakiś utwór, od razu go nagrywaliśmy. Paul ma zupełnie inną metodę pracy niż my. Brian i ja zawsze stajemy na głowie, żeby zapiąć wszystko na ostatni guzik. Jesteśmy chyba dwoma najbardziej kłótliwymi i wybrednymi osobami jakie kiedykolwiek spotkał. Uczyliśmy go nawet, jak śpiewać harmonie wokalne, czego nigdy wcześniej nie robił, on za to nauczył nas spontaniczności."„
”"Nagraliśmy też nową wersję Say It's Not True, piosenki którą napisaliśmy dla Nelsona Mandeli i udostępniliśmy do ściągnięcia za darmo. Teraz wszyscy śpiewamy zwrotki po kolei, a końcówka ma cięższe brzmienie."„
”"Właściwie będzie to chyba najbardziej dający czadu album, jaki Queen nagrała do tej pory, choć znajdzie się na nim także parę wolniejszych, nastrojowych momentów."„
”"Zarówno ja jak i Brian śpiewamy na albumie i będzie nas słychać, choć nie jest łatwo przebić Paula."„
”"Album nagrywaliśmy w moim prywatnym studiu, w Surrey. Wszystko co usłyszycie zostało nagrane tradycyjnymi metodami."„
Paul Rodgers, magazyn Classic Rock (2008):
”"Zobaczyć, w jaki sposób oni tworzą te piękne harmonie wokalne to było coś niesamowitego, ale czasami brałem po prostu do ręki akustyka i improwizowaliśmy, tak więc są też spokojniejsze, nastrojowe momenty."„
Trasa koncertowa Rock the Cosmos Tour.
Trasa promująca nowy album odbyła się w 2008 roku i obejmowała 33 koncerty w Europie. W połowie listopada grupa dała jeden koncert na Bliskim Wschodzie. Pod koniec roku zespół zagrał po raz pierwszy od 27 lat w Ameryce Południowej.
20 września miał odbyć się koncert w Polsce w ramach Przestrzeni Wolności w Stoczni Gdańskiej. Niestety z winy sponsora koncert nie odbył się.
W czasie trasy zespół wykonywał utwory Queen, Free i Bad Company. Z The Cosmos Rocks granych było około czterech utworów. Koncerty zwykle trwały około 140 minut. Granych było około 25 piosenek oraz solo na gitarze, perkusji i basie. Koncerty kończył zgodnie z tradycją hymn brytyjski.
2008 rok

</doc>
<doc id="1322290" url="https://pl.wikipedia.org/wiki?curid=1322290" title="Koła olimpijskie">
Koła olimpijskie



</doc>
<doc id="1322300" url="https://pl.wikipedia.org/wiki?curid=1322300" title="Przejście izomeryczne">
Przejście izomeryczne

Przejście izomeryczne – przejście nuklidu metastabilnego na drodze emisji promieniowania gamma lub konwersji wewnętrznej.
Podczas takiego przejścia zmienia się tylko stan energetyczny pierwiastka. Przykładem takiego przejścia (z emisją kwantu promieniowania gamma) jest deekscytacja 99mTc do 99Tc.

</doc>
<doc id="1322312" url="https://pl.wikipedia.org/wiki?curid=1322312" title="Newton (Massachusetts)">
Newton (Massachusetts)

Newton – miasto w stanie Massachusetts, w hrabstwie Middlesex.
W mieście rozwinął się przemysł elektroniczny, elektrotechniczny, odzieżowy, włókienniczy oraz chemiczny.
Geografia.
W skład Newton wchodzi 13 wiosek:

</doc>
<doc id="1322325" url="https://pl.wikipedia.org/wiki?curid=1322325" title="Commodores">
Commodores



</doc>
<doc id="1322365" url="https://pl.wikipedia.org/wiki?curid=1322365" title="Synagoga Chabad Lubavitch w Warszawie">
Synagoga Chabad Lubavitch w Warszawie



</doc>
<doc id="1322378" url="https://pl.wikipedia.org/wiki?curid=1322378" title="Percy Mills">
Percy Mills

Percy Mills, właśc.: Percy Herbert Mills, 1. wicehrabia Mills KBE (ur. 4 stycznia 1890, zm. 10 września 1968) – brytyjski polityk, członek Partii Konserwatywnej, minister w rządach Harolda Macmillana.
W 1952 r. otrzymał tytuł baroneta. W 1957 r. otrzymał tytuł 1. barona Mills i zasiadł w Izbie Lordów. W gabinetach Macmillana był najpierw do 1959 r. ministrem mocy, następnie Paymaster-General, a od 1961 r. ministrem bez teki. Z gabinetu został usunięty po „nocy długich noży” w 1962 r. Otrzymał wówczas tytuł 1. wicehrabiego Mills.
Był kawalerem Krzyża Komandorskiego Orderu Imperium Brytyjskiego. Zmarł w 1968 r. tytuł wicehrabiego odziedziczył jego najstarszy syn, Roger.

</doc>
<doc id="1322393" url="https://pl.wikipedia.org/wiki?curid=1322393" title="Wicehrabia Mills">
Wicehrabia Mills

Wicehrabiowie Mills 1. kreacji (parostwo Zjednoczonego Królestwa)

</doc>
<doc id="1322405" url="https://pl.wikipedia.org/wiki?curid=1322405" title="Zbigniew Erszkowski">
Zbigniew Erszkowski

Zbigniew Jan Erszkowski (ur. 6 grudnia 1923 w Wołominie, zm. 18 lutego 2009) – polski rzeźbiarz, wykładowca Państwowej Wyższej Szkoły Sztuk Plastycznych w Gdańsku w latach 1950–1992.
Życiorys.
Studiował w Państwowej Wyższej Szkole Sztuk Plastycznych w Gdańsku (obecna nazwa szkoły: Akademia Sztuk Pięknych w Gdańsku), dyplom w 1955 roku. W gdańskiej uczelni pracował w latach 1950–1992 na Wydziale Rzeźby, prowadził Pracownię Rzeźby dla studentów I roku. Brał udział w pracach rzeźbiarskich przy odbudowie Gdańska. Odznaczony w 1973 Złotym Krzyż Zasługi, w 1985 Krzyżem Kawalerskim Orderu Odrodzenia Polski.
Jest jednym z 7 rzeźbiarzy, obok, między innymi, Czesława Gajdy, Józefa Galicy i Stanisława Radwańskiego, których uznaje się za głównych autorów Pomnika Obrońców Wybrzeża na Westerplatte.

</doc>
<doc id="1322446" url="https://pl.wikipedia.org/wiki?curid=1322446" title="Earnest Lee Stewart">
Earnest Lee Stewart



</doc>
<doc id="1322572" url="https://pl.wikipedia.org/wiki?curid=1322572" title="Ryszard Świętochowski">
Ryszard Świętochowski

Ryszard Świętochowski (ur. 17 października 1882 w Warszawie - zm. 1941 w Auschwitz) – polski polityk, publicysta i inżynier. Syn Aleksandra Świętochowskiego.
Świętochowski był aktywistą SP i SL, współpracownikiem generała Władysława Sikorskiego, wydawcą tygodników „Zwrot” i „Odnowa” i autorem wielu prac naukowych z zakresu fizyki. Był współtwórcą i kierował Centralnym Komitetem Organizacji Niepodległościowych.

</doc>
<doc id="1322579" url="https://pl.wikipedia.org/wiki?curid=1322579" title="BSFA">
BSFA



</doc>
<doc id="1322606" url="https://pl.wikipedia.org/wiki?curid=1322606" title="Paweł Karczewski">
Paweł Karczewski

Paweł Józef Karczewski (ur. 1956 r. w Pręczkach) – polski malarz, wykładowca PWSSP w Gdańsku w latach 1980-1984, 1986-1992.
Życiorys.
Studiował w Państwowej Wyższej Szkole Sztuk Plastycznych w Poznaniu (obecna nazwa uczelni: Akademia Sztuk Pięknych w Poznaniu) w latach 1975–1978, a w latach 1978-1980 w Państwowej Wyższej Szkole Sztuk Plastycznych w Gdańsku (obecna nazwa uczelni: Akademia Sztuk Pięknych w Gdańsku). Dyplom na Wydziale Malarstwa w pracowni prof. Kazimierza Śramkiewicza. Pracował w gdańskiej uczelni w latach 1980-1984 i w latach 1986-1992 w Pracowni Malarstwa prof. Jerzego Zabłockiego.

</doc>
<doc id="1322613" url="https://pl.wikipedia.org/wiki?curid=1322613" title="Aderkas">
Aderkas

Aderkas ("Aderkass") – inflancki herb szlachecki, pieczętowała się nim rodzina pochodząca z Danii, która otrzymała tytuł baronowski w Imperium rosyjskim.
Opis herbu.
Opis zgodnie z klasycznymi regułami blazonowania:
W polu złotym orzeł czarny, z wzniesionymi skrzydłami, patrzący w lewo, stojący lewą nogą na pagórku zielonym, prawa uniesiona. 
Klejnot: Trzy pióra strusie, czarne. Labry czarne, podbite złotem.
Najwcześniejsza wzmianka.
1357 rok.
Herbowni.
Aderkas - Aderkass.

</doc>
<doc id="1322623" url="https://pl.wikipedia.org/wiki?curid=1322623" title="John Lee">
John Lee

John Lee (ur. 30 stycznia 1788, zm. 17 maja 1871) – amerykański polityk. W latach 1823–1825 przez jedną kadencję Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.
Jego ojciec, Thomas Sim Lee, dwukrotnie pełnił funkcję gubernatora stanu Maryland.

</doc>
<doc id="1322625" url="https://pl.wikipedia.org/wiki?curid=1322625" title="Creme brulee">
Creme brulee



</doc>
<doc id="1322629" url="https://pl.wikipedia.org/wiki?curid=1322629" title="PUC Paryż">
PUC Paryż

PUC Paryż (fr. "Paris Université Club") – francuski akademicki wielosekcyjny klub sportowy z Paryża, założony w październiku 1905 r.
Barwy klubowe: fiolet i biel.
Wśród kilkunastu sekcji PUC utrzymuje kilka drużyn na poziomie ligowym: lekkoatletyka, baseball, koszykówka, piłka ręczna i rugby. Z sekcji siatkówki w 1998 powstał klub Paris Volley.

</doc>
<doc id="1322634" url="https://pl.wikipedia.org/wiki?curid=1322634" title="Nekroliza">
Nekroliza



</doc>
<doc id="1322643" url="https://pl.wikipedia.org/wiki?curid=1322643" title="Bob Dylan’s 115th Dream">
Bob Dylan’s 115th Dream

Bob Dylan’s 115th Dream – piosenka skomponowana przez Boba Dylana, nagrana przez niego w styczniu 1965, a wydana na albumie "Bringing It All Back Home" w marcu tegoż roku.
Historia i charakter utworu.
"Bob Dylan’s 115th Dream” to kolejna kompozycja należąca do grupy surrealistycznych piosenek Dylana. W krajach anglosaskiej kultury tego typu opowieści, zazwyczaj dość długie, z absurdalnymi, nierzeczywistymi i nieracjonalnymi zachowaniami bohaterów prowadzącymi do dziwacznego i często w ogóle niezwiązanego z akcją zakończenia, nosiły nazwę „shaggy dog stories”.
Cały utwór ma charakter fantasmagorii, dlatego zapewne producent Tom Wilson i Dylan zdecydowali się wybrać na album wersję z fałszywym początkiem i następującym po nim wybuchem śmiechu Dylana.
W 1963 r. Dylan miał swój pierwszy „sen”, który zaowocował piosenką Bob Dylan’s Dream. O następnych 113 snach artysta nigdzie nie wspomina; najwyraźniej nie były one zbyt istotne.
"115. sen” to luźna satyryczna powiastka, która żartobliwie traktuje „nowy świat”. Kapitanem statku „Mayflower” jest Arab (postać wzorowana na Ahabie z powieści "Moby Dick" Hermana Melville’a). Człowiek ten w pogoni za metaforycznym wielorybem Mobym Dickiem zatrzymuje się we współczesnej Ameryce. Obrazy, które od tego momentu ukazują się przed jego oczami, mają charakter ewidentnie farsowy. Treść piosenki zmierza w kierunku czarnej groteski, jednak wizja ta jest złagodzona elementami humorystycznymi i absurdalną grą słów.
Dylan posłużył się w tej piosence techniką stosowaną w montażu filmowym; pokazuje szereg szybko zmieniających się i narastających kaskadowo obrazów.
Chociaż ostatecznie utwór ten jest zdecydowanie humorystyczny, to wersja wykonywana w październiku 1988 r. miała charakter ponury.

</doc>
<doc id="1322661" url="https://pl.wikipedia.org/wiki?curid=1322661" title="Sjóv (gmina)">
Sjóv (gmina)

Sjóv (far. "Sjóvar kommuna") – gmina na Wyspach Owczych, terytorium zależnym Danii, położonym na Oceanie Atlantyckim. Sąsiednimi gminami są: Runavíkar oraz Sunda kommuna. Siedzibą władz jest Strendur.
Gmina znajduje się na wyspie Eysturoy, rozciąga się wzdłuż południowo-wschodniej części wschodniego brzegu cieśniny Skaláfjørður. Zajmuje powierzchnię 33,3 km².
Według danych na 1 stycznia 2014 roku zamieszkuje ją 922 osoby.
Historia.
Gmina powstała w 1896 roku po oddzieleniu się od utworzonej dwadzieścia cztery lata wcześniej Eysturoyar Prestagjalds kommuna. W 1952 roku odłączyła się od niej Skála kommuna i od tamtej pory gmina nie zmieniła swoich granic.
Populacja.
Gminę zamieszkuje 922 osoby. Współczynnik feminizacji jest niewiele większy niż 89 (na 435 kobiet przypada 487 mężczyzn). Osoby powyżej sześćdziesiątego roku życia stanowią niemal 23% populacji, podczas gdy ludzie młodsi niż lat dwadzieścia, to ok. 27% ludności. Największą grupą w przedziałach dziesięcioletnich są ludzie w wieku 10-19 lat (13,77%), jednak liczne grupy składają się także z osób w wieku: 20-29 lat (13,34%), 40-49 (13,23%) oraz 0-9 (13,12%).
Dostępne dane odnośnie do populacji gminy można odnaleźć od roku 1960. Liczba ludności wynosiła wówczas 783 osoby i rosła (839 ludzi w 1966 roku, 842 w 1970, 935 w 1985) do 1990 roku, gdy osiągnęła 1005 ludzi. W latach 90. na Wyspach Owczych panował kryzys gospodarczy, przez który wielu mieszkańców opuszczało archipelag. W 1995 roku populacja zmalała do 960 mieszkańców, jednak od tamtej pory zaczęła rosnąć do roku 2005, kiedy osiągnęła 1042 osoby. Następnie znów zaczęła maleć.
Polityka.
Burmistrzem gminy jest Artur Johansen z Partii Ludowej. Prócz niego w składzie rady gminy znajduje się sześć osób. Ostatnie wybory samorządowe na Wyspach Owczych odbyły się w 2012 roku, a ich wyniki w gminie Sjóv przedstawiały się następująco:
Frekwencja wyniosła 81,08% (na 719 uprawnionych zagłosowało 586 osób). Oddano dwie puste karty do głosowania oraz jedną wypełnioną błędnie. W wyborach w 2008 roku partie polityczne nie wystawiały list w gminie Sjóv, wszyscy startowali, jako kandydaci niezależni.

</doc>
<doc id="1322682" url="https://pl.wikipedia.org/wiki?curid=1322682" title="AZS Olsztyn (piłka siatkowa)">
AZS Olsztyn (piłka siatkowa)

Indykpol AZS Olsztyn – polski męski klub sportowy piłki siatkowej z siedzibą w Olsztynie. Drużyna siatkówki AZS UWM Olsztyn. Pięciokrotny Mistrz Polski i siedmiokrotny zdobywca Pucharu Polski. Jeden z najbardziej utytułowanych klubów w historii polskiej siatkówki.
"Piłka Siatkowa" jest spółką akcyjną, w której głównym akcjonariuszem jest Uniwersytet Warmińsko-Mazurski w Olsztynie. PLS wymaga, aby w lidze występowały sportowe spółki akcyjne, zatem 16 września 2005 roku odpowiedni wniosek złożono do sądu rejestrowego, a w dniu 12 października 2005 roku Spółka została zarejestrowana w Sądzie Rejonowym w Olsztynie.
W sezonach 2021/2022 i 2022/2023 zawodnicy AZS Olsztyn będą rozgrywać mecze ligowe Plusligi w hali w Iławie, gdyż Hala „Urania” jest remontowana.
Historia.
Początki klubu.
W 1950 roku, tuż po założeniu Wyższej Szkoły Rolniczej w Olsztynie, dzięki staraniom dziekana Wydziału Zootechnicznego prof. Adama Szostkiewicza oraz kierownika Studium Wychowania Fizycznego mgr. Leopolda Szczerbickiego, powołany został do życia Akademicki Związek Sportowy działający przy uczelni. Jedną z pierwszych utworzonych sekcji była sekcja siatkówki. Swój pierwszy mecz olsztyńscy akademicy rozegrali w październiku 1950 roku, wygrywając 2:0 z Ogniwem Lidzbark Warmiński. Pierwsza dekada działalności klubu to powolne zdobywanie doświadczenia na siatkarskich parkietach. Pierwszym poważniejszym osiągnięciem było zajęcie 4. miejsca w III Akademickich Mistrzostwach Polski. W
1958 roku pojawiła się pierwsza szansa na awans do II Ligi. Została ona jednak zaprzepaszczona po porażce w decydującym starciu z Avią Świdnik.
Lata 60 XX wieku.
Wymarzonego awansu nie przyniósł również rozgrywany w 1960 roku turniej w Olsztynie. Sztuka ta udała się dopiero w 1961 roku, kiedy to akademicy pod wodzą trenera Leszka Dorosza, absolwenta olsztyńskiej uczelni, po raz pierwszy awansowali na wyższy szczebel siatkarskich rozgrywek. Kolejnym celem był awans do I Ligi (odpowiednik dzisiejszej PlusLigi). Sztuka ta udała się już cztery lata później w sezonie 1964/1965. Debiut w najwyższej klasie rozgrywkowej nie był zbyt udany. Akademicy zanotowali spadek do II ligi, jednakże zagościli tam tylko przez jeden sezon, by ponownie wrócić do ekstraklasy i zagościć tam na dużo dłużej. Pierwszy duży sukces przyszedł w sezonie 1969/1970, kiedy to akademicy po raz pierwszy w historii klubu zdobyli Puchar Polski.
Lata 70 XX wieku.
Sukces ten rozpoczął nową erę w historii kortowskiego klubu. Kolejne dwa sezony zaowocowały kolejnymi tryumfami. Drużyna po raz drugi i trzeci z rzędu zdobyła Puchar Polski oraz wywalczyła dwa pierwsze medale Mistrzostw Polski, najpierw brązowy, a później srebrny. Wreszcie w sezonie 1972/1973 nadszedł upragniony sukces. Po raz pierwszy olsztyński AZS zdobył złoto i został Mistrzem Polski. Kolejne dwa sezony to dwa kolejne medale – srebrny i brązowy. Jednakże w sezonie 1975/1976 akademicy po raz kolejny zostali Mistrzami Polski. Rok później musieli zadowolić się 2. miejscem na podium, ale za to w sezonie 1977/1978 po raz trzeci zdobyli Mistrzostwo Polski. Był to ósmy sezon z rzędu, który zakończył się zdobyciem medalu. Passa została przerwana dopiero w sezonie 1978/1979, który zakończył się zajęciem 5. miejsca w tabeli. Lata 70. to także dobra postawa klubu na arenie międzynarodowej. W Pucharze Europy Zdobywców Pucharów w sezonie 1977/1978 akademicy uplasowali się na drugiej pozycji. Na ten okres przypadły również sukcesy reprezentacji Polski, która zdobyła tytuł Mistrzów Świata oraz wywalczyła złoty medal olimpijski. W drużynie Huberta Wagnera nie zabrakło również olsztyńskich siatkarzy, wśród których najbardziej swój udział zaakcentowali Mirosław Rybaczewski i Zbigniew Lubiejewski.
Lata 80 XX wieku.
Początek lat 80 XX w. to nadal dobre wyniki i oscylowanie klubu w górnej części tabeli, w tym kilka kolejnych medali, jednakże już bez złota. Z kolei w sezonie 1981/1982 wywalczony został po raz czwarty Puchar Polski. Jednakże sezon 1986/1987 okazał się być kryzysowy. Po 20 latach gry w I lidze i odniesieniu wielu sukcesów klub spadł do II ligi. W utrzymaniu nie pomogło nawet posiadanie w składzie trzech aktualnych reprezentantów Polski – Andrzeja Grzyba, Arkadiusza Wiśniewskiego i Leszka Urbanowicza. Rozbrat z najwyższą klasą rozgrywkową nie trwał jednak długo, bo zaledwie jeden sezon. Powrót do ekstraklasy w sezonie 1988/1989 okazał się bardzo udany i zakończył zdobyciem srebrnego medalu oraz wywalczenia piątego Pucharu Polski. Rok później akademicy do swojego dorobku dołożyli kolejny medal, tym razem brązowy.
Lata 90 XX wieku.
Najlepsze jednak miało dopiero nadejść. Sezony 1990/1991 oraz 1991/1992 zakończyły się wywalczeniem dwa razy z rzędu podwójnej korony, czyli jednocześnie zdobyciem Pucharu Polski oraz złotego medalu Mistrzostw Polski pod kierunkiem trenera Andrzeja Grygołowicza. W następnym sezonie do medalowego dorobku został jeszcze dołożony brąz. Sezon 1993/1994 okazał się powrotem kryzysu. Kłopoty finansowe i odejście kilku podstawowych graczy spowodowało, że klub spadł do I ligi serii B (w 1989 roku nazwa I ligi została przemianowana na I liga seria A, a II ligi na I liga seria B), a następnie nawet na jeden sezon do II ligi. Kolejne lata to naprzemienna gra w I lidze serii B i I lidze serii A. Sytuacja ustabilizowała się dopiero w sezonie 1998/1999, kiedy to klub pod wodzą Stanisława Iwaniaka, byłego zawodnika tej drużyny, na dobre powrócił do najwyżej klasy rozgrywkowej. Po zakończeniu sezonu 1999/2000 w miejscu dotychczasowej siatkarskiej ekstraklasy została utworzona zawodowa liga pod nazwą Polska Liga Siatkówki, a wśród jej uczestników znalazł się również kortowski klub.
Lata 2000–2009.
Sezon 2000/2001
Początek sezonu nie był zbyt udany. Praktycznie same porażki i nieliczne wygrane nie pozwalały kibicom spać spokojnie. 5 listopada 2000 roku ze stanowiska trenera zrezygnował Stanisław Iwaniak. Jego miejsce zajął Maciej Tyborowski, który ze swoim poprzednikiem znał się jeszcze z lat 70 XX wieku, kiedy to razem jako zawodnicy zdobywali pierwszy w historii klubu tytuł Mistrzów Polski. Nowy szkoleniowiec tchnął w drużynę nowego ducha, co przeniosło się także na poprawę gry. Akademicy pierwszy sezon w PLS zakończyli ostatecznie na 5. miejscu.
Sezon 2001/2002
Przed startem sezonu sponsorem tytularnym drużyny została grupa PZU, a zwiększony budżet klubu miał umożliwić w przyszłości powrót do walki o Mistrzostwo Polski. Początkowo akademicy grali jednak w kratkę, przeplatając dobre mecze z niespodziewanymi porażkami. Zaowocowało to zmianą na posadzie trenera. Tym razem stery przejął Bogusław Cieciórski, jednakże na niewiele się to zdało, czego efektem było zaledwie 7. miejsce.
Sezon 2002/2003
Rok 2002 miał być przełomowym. Udało się ponownie ściągnąć byłych zawodników Mariusza Szyszko, Mariusza Sordyla i Piotra Poskrobko, którzy w barwach AZS zdobywali dwukrotnie Mistrzostwo Polski w latach 1991–1992, ale również Niemców Marka Siebecka i Steffena Busse. Trenerem natomiast został Wojciech Drzyzga. Zabiegi te wystarczyły jedynie na zajęcie 5. miejsca, co na pewno pozostawiało pewien niedosyt.
Sezon 2003/2004
Przed sezonem 2003/2004 dokonano kolejnych wzmocnień w postaci ściągnięcia m.in. Pawła Papke i Pawła Zagumnego. Na stanowisku trenera został zatrudniony Grzegorz Ryś. Dzięki temu po 11 latach przerwy olsztynianie po raz kolejny stanęli na podium Mistrzostw Polski zdobywając srebro. Do upragnionego złota brakowało niewiele, jednakże w finale górą byli zawodnicy Jastrzębia Borynia.
Sezon 2004/2005
Co się nie udało poprzednio, miało udać się tym razem. W celu poprawy przyjęcia i środka pozyskano Michała Bąkiewicza i Michała Ruciaka ze Skry Bełchatów oraz Marcina Nowaka z Energii Sosnowiec. Ruchy transferowe były o tyle optymistyczne, że nie tylko wzmacniały drużynę, ale również osłabiały jednego z głównych rywali w tym sezonie, a mianowicie Skrę Bełchatów. Pierwsza próba sił w finale Pucharu Polski, który rozgrywany był w olsztyńskiej Hali Urania okazała się jednak zwycięska dla gości z Bełchatowa. Akademicy mieli za to zrewanżować się w finale Mistrzostw Polski. Kontuzje Pawła Papke i Michała Bąkiewicza w końcówce sezonu mocno pokrzyżowały te plany i klub zdobył srebrny medal.
Sezon 2005/2006
Przed rozpoczęciem sezonu postanowiono dokonać kolejnych wzmocnień ściągając Piotra Gruszkę ze Skry Bełchatów. Jednakże słaba postawa drużyny na początku rozgrywek doprowadziła do zmiany trenera. Pod koniec 2005 roku Grzegorza Rysia zastąpił Waldemar Wspaniały. Po jego opieką poprawiły się osiągane rezultaty, jednakże wystarczyło to tylko na zajęcie 4. miejsca przed fazą playoff. W efekcie tego w półfinale doszło do konfrontacji ze Skrą Bełchatów, która pomimo zaciętości okazała się być po raz kolejny przegrana. Na pocieszenie w walce o brąz udał się rewanż z AZS Częstochowa, który wcześniej wyeliminował olsztyńskich siatkarzy w walce o Puchar Polski.
Sezon 2006/2007
Z racji rozgrywanych w Japonii mistrzostw świata, nowy sezon rozpoczął się dopiero w połowie grudnia. W składzie olsztyńskiej drużyny pozostało trzech świeżo upieczonych wicemistrzów świata – Paweł Zagumny, Wojciech Grzyb i Michał Bąkiewicz. Piotr Gruszka, który nie do końca spełnił pokładane w nim nadzieje, nie doszedł do porozumienia z władzami klubu w sprawie nowego kontraktu i postanowił wrócić do Skry Bełchatów. Przeciwny kierunek objął Ireneusz Mazur, który na stanowisku trenera zastąpił Waldemara Wspaniałego. Z klubem pożegnali się także Marcin Nowak i Mark Siebeck. Przybyło za to dwóch obcokrajowców, reprezentant Stanów Zjednoczonych Richard Lambourne i Turek Sinan Cem Tanık. Transfery te okazały się w dalszej części sezonu strzałem w dziesiątkę. Akademicy świetnie rozpoczęli sezon. Jednakże kilka niespodziewanych porażek zadecydowało o zajęciu drugiego miejsca w fazie zasadniczej. W pierwszej rundzie playoff pojedynek z Jadarem Radom okazał się tylko formalnością. Tak samo miało być w półfinale z Jastrzębskim Węglem, ale dwa pierwsze mecze w Olsztynie nieoczekiwanie zakończyły się zwycięstwami gości. Jedna wygrana na wyjeździe tylko przedłużyła szanse akademików na finał, jednak kolejna porażka zrewidowała te plany. Podobnie jak w poprzednim sezonie w walce o brąz spotkały się drużyny akademickie z Olsztyna i Częstochowa i po raz kolejny lepsi okazali się siatkarze ze stolicy Warmii.
Sezon 2007/2008
Mimo dwóch srebrnych i dwóch brązowych medali w poprzednich latach, cel jakim było złoto, nie został osiągnięty. Ze sponsorowania klubu wycofała się Grupa PZU. Nowym sponsorem tytularnym zostało przedsiębiorstwo mleczarskie Mlekpol. Z klubem pożegnali się także Paweł Papke i Michał Bąkiewicz. Na ich miejsce przyszli Grzegorz Szymański i reprezentant Niemiec Björn Andrae. Pierwsza część sezonu zasadniczego z pewnością nie napawała optymizmem, gdyż 4. miejsce było z pewnością poniżej oczekiwań. W związku z tym przed rozpoczęciem rundy rewanżowej władze klubu postanowiły dokonać wzmocnień i zakontraktowały dwóch nowych siatkarzy – przyjmującego Pawła Siezieniewskiego i niemieckiego rozgrywającego Franka Dehne. Na niewiele jednak zdały się te zabiegi. Drużyna dalej zaliczała wpadki z teoretycznie słabszymi rywalami i fazę grupową zakończyła na 4. miejscu. Tuż przed rozpoczęciem fazy playoff do dymisji podał się Ireneusz Mazur. Jego obowiązki przejął dotychczasowy drugi trener Mariusz Sordyl. Przed byłym zawodnikiem kortowskiego klubu stanęło niełatwe zadanie odzyskania dobrej dyspozycji przez jego podopiecznych. Pierwszym przeciwnikiem w fazie pucharowej była Resovia. Mimo słabszego składu na papierze postawiła trudne warunki przed zawodnikami z Warmii. Do rozstrzygnięcia potrzebny był piąty mecz rozgrywany w Olsztynie, który z pewnością należał do jednego z najbardziej emocjonujących w historii klubu. Rzeszowianie prowadzili już w setach 2:0, jednak akademikom udało się doprowadzić to tie-breaka. Mimo to jego początek nie był zbyt udany. Kiedy przy stanie 5:10 wydawało się, że to koniec marzeń o medalu, olsztyńscy siatkarze złapali wiatr w żagle zdobywając w końcówce 10 punktów, przy zaledwie dwóch oczkach rywali i odnieśli zwycięstwo w całym spotkaniu. W półfinale przeciwnikiem była Skra Bełchatów, od kilku lat dominująca w polskich halach. Mimo dobrych nastrojów i pięknego zwycięstwa w jednym z meczów na wyjeździe, przeciwnicy z Bełchatowa okazali się nie do przejścia. Po raz kolejny akademikom przyszło walczyć o brązowy medal. Tym razem ich przeciwnikiem był Jastrzębski Węgiel, a rewanż za zeszłosezonowy półfinał okazał się prostym zadaniem. Był to już 22. krążek w historii drużyny. Ku uciesze kibiców podczas wręczania medali prezes Mlekpolu Edmund Borawski zapewnił, że jego firma nadal będzie finansowo wspierać akademików.
Sezon 2008/2009
Przygotowania do nowego sezonu nie przebiegały zbyt optymistycznie. Mimo zapewnień z końca ubiegłych rozgrywek, Mlekpol ostatecznie wycofał się ze sponsorowania klubu bez podania wyraźnego powodu. Ponadto władze klubu długo utrzymywały, że wszystko jest pod kontrolą. Sytuacja ta nie podobała się kibicom, którzy coraz wyraźniej zaczęli domagać się rezygnacji prezesa klubu Bogusława Cieciórskiego, do czego wkrótce doszło. Tymczasowo jego obowiązki miał przejąć dotychczasowy rzecznik prasowy Tomasz Jankowski, jednak na tym stanowisku pozostał już do końca sezonu. Nie najlepsza sytuacja doprowadziła do stanu, w którym z podstawowego składu w drużynie pozostało tylko trzech zawodników – wychowanek Wojciech Grzyb oraz wciąż posiadający ważne kontrakty Paweł Zagumny i Grzegorz Szymański. Ostatecznie zespół zasilił również Fin Olli Kunnari oraz kilku polskich zawodników. Kibice odetchnęli z ulgą, kiedy mimo przedsezonowych problemów udało się przystąpić do rozgrywek z pełnym składem. Nie oznaczało to jednak końca problemów. Kłopoty finansowe nękały klub do końca sezonu. Jednakże dzięki pomocy miasta Olsztyn i Uniwersytetu Warmińsko-Mazurskiego oraz samych siatkarzy, którzy zgodzili się na obniżenie swoich pensji, udało się uratować klub przed groźbą ogłoszenia bankructwa. Ostatecznie klub ukończył rozgrywki na 6. pozycji oraz dotarł do finału Pucharu Polski, w którym zajął drugie miejsce.
Sezon 2009/2010
Przed rozpoczęciem nowego sezonu wybrano nowego prezesa klubu. Został nim Mariusz Szyszko, były zawodnik tego zespołu i rodowity Olsztynianin. Jego głównym zamiarem stało się systematyczne budowanie drużyny, która za kilka lat miałaby ponownie wrócić do walki o najcenniejsze siatkarskie trofea. Najpierw trzeba było jednak odzyskać dobre imię klubu, tak aby w przyszłości ponownie udało się ściągnąć do klubu zawodników światowej klasy. Z drużyną pożegnali się Paweł Zagumny, Grzegorz Szymański, Wojciech Grzyb i Olli Kunnari. Na ich miejsca przybyło dwóch brazylijskich siatkarzy – Marcelo Hargreaves i Paulo Anchieta Veloso Pinto oraz kilku młodych Polaków. Celem postawionym przed drużyną było spokojne utrzymanie się w lidze. Początek sezonu nie napawał jednak optymizmem. Trzy pierwsze mecze zakończyły się porażkami 0:3, a główna fala krytyki spadła przede wszystkim na nowe nabytki z zagranicy. Jednakże wraz z kolejnymi spotkaniami akademicy prezentowali coraz równiejszą grę, a Marcelo swoją dobrą postawą i emocjonalnym podejściem do gry stał się ulubieńcem olsztyńskich kibiców. Ostatecznie AZS bezpiecznie utrzymał się w lidze zajmując 7. lokatę. Tym samym pierwszy cel założony przez nowego prezesa został spełniony.
Lata 2010–2014.
Sezon 2010/2011
Niespełna tydzień po zakończeniu rywalizacji w poprzednim sezonie, władze klubu wraz z trenerem Mariuszem Sordylem zaczęły kompletować skład na sezon 2010/2011. Nowymi zawodnikami zostali estoński rozgrywający Kert Toobal i francuski przyjmujący Samuel Tuia. Obydwaj grali wcześniej w lidze francuskiej oraz w reprezentacjach swoich krajów. Do klubu latach powrócił również wychowanek olsztyńskiego klubu Marcin Mierzejewski. Kolejną dobrą wieścią dla kibiców było podpisanie trzyletniej umowy z firmą Indykpol, która stała się sponsorem tytularnym. Zdecydowano się również ściągnąć do Olsztyna kilku młodych graczy. Kilkuletnie kontrakty zostały podpisane ze środkowym Piotrem Hainem, rozgrywającym Wojciechem Włodarczykiem i przyjmującym Wojciechem Ferensem. Hitem transferowym okazało się ściągnięcie aktualnego Mistrza Europy Marcela Gromadowskiego. Ostatnim nowym zawodnikiem zakontraktowanym w drużynie Akademików okazał się serbski środkowy Vladimir Čedić. W drużynie pozostało też kilku zawodników z poprzedniego sezonu, w tym Paweł Siezieniewski, który został kapitanem drużyny. Cel postawiony przed drużyną zakładał wywalczenie co najmniej 6. miejsca na zakończenie rozgrywek. Stworzony skład na pewno dawał na to nadzieję, jednakże spore przetasowanie drużyny przed sezonem, a co za tym idzie ewentualne problemy ze zgraniem, mogły budzić niepokój części kibiców. Wszystko brutalnie zweryfikował rozpoczęty sezonu. Akademicy mieli problem ze zdobywaniem punktów nawet z teoretycznie słabszymi rywalami, co skutkowało okupowaniem ostatniego miejsca w tabeli. Już w trakcie sezonu zarząd klubu postanowił zmienić trenera i w miejsce Mariusza Sordyla zatrudniony został Rumun Gheorghe Cretu. Początkowo nie przyniosło to wymiernych rezultatów, aczkolwiek gra zespołu z czasem uległa nieznacznej poprawie. Tuż przed zamknięciem okna transferowego do drużyny dołączył duński rozgrywający argentyńskiego pochodzenia Axel Jacobsen. Akademikom nie udało się jednak opuścić ostatniego miejsca w tabeli na zakończenie fazy zasadniczej sezonu. To oznaczało, że postawiony przed rozpoczęciem rozgrywek cel nie ma szans na realizację. W tej chwili priorytetem stała się walka o utrzymanie w najwyższej klasie rozgrywek. W międzyczasie, z powodu przedłużającej się kontuzji, został rozwiązany kontrakt z Vladimirem Čediciem. Druga faza w grupie klubów walczących o miejsca 7-10 nie przyniosła jednak poprawy humorów. AZS nie opuścił ostatniego miejsca i w fazie play-off przyszło mu rywalizować z Fartem Kielce, zwycięzcą drugiej fazy rozgrywek w grupie klubów walczących o miejsca 7-10. Pierwszy wyjazdowy mecz Akademicy nieznacznie przegrali. Następnie przyszła również nieznaczna wygrana u siebie oraz wygrana w hali przeciwnika. To oznaczało, że kolejne spotkanie w Uranii może zapewnić Akademikom bezpieczne utrzymanie w PlusLidze. Udało się to po niezwykle emocjonującym meczu. AZS ostatecznie zajął 8. miejsce w zakończonym sezonie.
Sezon 2011/2012
Jednym z pierwszych kroków podjętych przez zarząd klubu przed rozpoczęciem sezonu było zakontraktowanie trenera. Rozmowy były prowadzone m.in. z Gheorghe Cretu na temat przedłużenia jego umowy, jednakże ostatecznie posadę szkoleniowca objął Włoch Tomaso Totolo. Jego asystentem został Piotr Poskrobko, który wcześniej przez wiele lat reprezentował olsztyńskie barwy jako zawodnik. Pierwszą decyzją włoskiego trenera było ściągnięcie hiszpańskiego rozgrywającego Guillermo Hernána. Kolejnym wzmocnieniem okazał się być australijski atakujący Igor Yudin, posiadający również rosyjskie korzenie. Trzecim obcokrajowcem w drużynie z Warmii został bułgarski przyjmujący Metodi Ananiew. Po zagranicznych wzmocnieniach przyszedł czas na nowych polskich zawodników w zespole. Pierwszym z nich został wielokrotny reprezentacyjny rozgrywający Andrzej Stelmach. Z kolei na pozycję środkowego bloku ściągnięty został Mariusz Gaca. Do drużyny dołączył również Piotr Łukasik, który w poprzednim sezonie reprezentował Akademików w rozgrywkach Młodej Ligi. Wraz z pozostającymi w drużynie zawodnikami, skład liczył w tamtym momencie dwunastu zawodników, gdyż z klubem rozstali się Kert Toobal, Axel Jacobsen, Wojciech Włodarczyk, Marcel Gromadowski, Samuel Tuia i Tomasz Tomczyk. Niespodziewanie jeszcze przed rozpoczęciem przygotowań do sezonu, kontrakt został podpisany z Bartoszem Krzyśkiem, który dwa miesiące wcześniej brał udział w otwartym treningu zorganizowanym przez Tomaso Totolo dla młodych zawodników mających aspiracje do gry w najwyżej lidze. Ostatecznie do szerokiej kadry pierwszego zespołu trafiło jeszcze dwóch zawodników grających wcześniej w Młodej Lidze, a mianowicie Bartosz Mariański i Jakub Urbanowicz. Po serii wrześniowych meczów towarzyskich przyszedł czas na rozpoczęcie zmagań ligowych. W pierwszym meczu zespół nie miał większych szans z brązowym medalistą poprzednich mistrzostw, drużyną Resovii, ale już dwa kolejne spotkania z innymi drużynami akademickimi, padły łupem zawodników z Olsztyna. Od początku sezonu z kontuzjami zmagali się Wojciech Ferens i Igor Judin (Yudin). Pewną nadzieję mógł dawać powrót do Olsztyna Łukasza Kadziewicza, który swoją profesjonalną karierę rozpoczynał właśnie w stolicy Warmii. Prawdziwy cios drużyna otrzymała jednak w 6. kolejce, kiedy Metodi Ananiew doznał poważnej kontuzji, która wyeliminowała go z gry do końca sezonu. Stało się to w meczu wyjazdowym w Gdańsku, na który wybrała się 250-osobowa grupa kibiców olsztyńskiej drużyny. W związku z zaistniałą sytuacją Tomaso Totolo postanowił przestawić na przyjęcie Igora Yudina, który na tej pozycji rozpoczynał swoją siatkarską karierę. Australijczyk nadal miewał kłopoty ze zdrowiem i w efekcie jego kontrakt został pod koniec stycznia rozwiązany za porozumieniem stron. Na domiar złego kontuzji doznał kolejny przyjmujący Piotr Łukasik, który również został wykluczony z gry do końca sezonu. Niezbyt optymistyczna okazała się także informacja o rozwiązaniu w trakcie sezonu za porozumieniem strony kontraktu z Łukaszem Kadziewiczem, co w obliczu zmagającego się od pewnego czasu z kontuzją Piotra Haina oznaczało, że w drużynie pozostało jedynie dwóch w pełni zdrowych środkowych. Ta passa nieszczęść pociągnęła za sobą całe pasmo porażek. Oprócz dwóch zwycięstw z początku sezonu, drużynie udało się odnieść jeszcze tylko dwa zwycięstwa w fazie zasadniczej rozgrywek o mistrzostwo Polski. Ciekawostką może być fakt, że w obu tych przypadkach pokonanym okazywała się drużyna wicemistrza Polski ZAKSA Kędzierzyn-Koźle, a najbardziej wartościowym zawodnikiem wybierany był Bartosz Krzysiek, który po pierwszej z tych wygranych wywalczył sobie miejsce w podstawowym składzie drużyny już do końca sezonu. W międzyczasie po wygranej z AZS Politechniką Warszawską, klubowi udało się awansować do ćwierćfinału Pucharu Polski, gdzie jednak musiał uznać wyższość Resovii. Na koniec sezonu Akademikom przyszło rywalizować z Treflem Gdańsk o 9. miejsce w klasyfikacji końcowej. Pierwsze spotkanie było bardzo zacięte i zakończyło się zwycięstwem siatkarzy z Warmii. Kolejne spotkania padły już jednak łupem zawodników z Pomorza i tym samym AZS zakończył sezon na 10. pozycji. Pozytywnym akcentem na koniec okazało się docenienie przez Andreę Anastasiego Wojciecha Ferensa i Bartosza Krzyśka, którzy zostali powołani do szerokiej kadry reprezentacji Polski.
Sezon 2012/2013
Po kompletnie nieudanym poprzednim sezonie jedną z pierwszych decyzji władz klubu była rezygnacja z usług Tomaso Totolo. Jego miejsce na ławce trenerskiej zajął były wielokrotny reprezentant Polski Radosław Panas. Nadszedł również czas zmian personalnych wśród zawodników. Zarząd klubu postanowił w pierwszej kolejności nie przedłużać umów z Wojciechem Winnikiem i Mariuszem Gacą. Na ich miejsce zakontraktowano Łukasza Szarka i Wojciecha Sobalę. Zmiany dokonano również na pozycji libero, gdzie Marcina Mierzejewskiego zastąpił Michał Żurek. Kolejnym nowym zawodnikiem został norweski rozgrywający Jonas Kvalen. Drużynę opuścili również Paweł Siezieniewski i Andrzej Stelmach. Przygotowania do sezonu rozpoczęły się 30 lipca 2013. W sierpniu do treningów z drużyną dołączył Brazylijczyk Rafael Batista da Silva, z którym klub zdecydował się podpisać umowę. Wrzesień upłynął pod znakiem spotkań sparingowych, których Akademicy rozegrali łącznie trzynaście. M.in. po kilku latach przerwy ponownie wystąpili w memoriale Zdzisława Ambroziaka. Okres przygotowawczy okazał się niezwykle pechowy dla Metodiego Ananiewa. Bułgar, który niemalże cały poprzedni sezon stracił po kontuzji zerwanych więzadeł, tym razem zerwał ścięgno Achillesa. To wykluczyło go z gry na kolejny sezon. W efekcie trener Panas postanowił przestawić Łukasza Szarka z pozycji atakującego na przyjmującego. Do drużyny dołączył również Patryk Skup, który jako uniwersalny zawodnik mógł grać zarówno jako środkowy, jak i atakujący. Początek rozgrywek nie był jednak zbyt udany i po siedmiu kolejkach Akademicy mieli na swoim koncie tylko jedno zwycięstwo. Zarząd klubu postanowił wzmocnić drużynę poprzez zakontraktowanie doświadczonego Piotra Gruszki. Gra drużyny uległa poprawie, jednak do końca fazy zasadniczej udało się wygrać jeszcze tylko cztery mecze. Zespołowi z Warmii nie powiodło się również w Pucharze Polski, do rywalizacji w którym przystąpili od szóstej rundy i od razu z niego odpadli po porażce z Delektą Bydgoszcz. Brak awansu do fazy playoff oznaczał konieczność rywalizacji z AZS Częstochowa o 9. miejsce. W akademickich derbach lepsi okazali się siatkarze spod Jasnej Góry. To oznaczało, że po raz drugi z rzędu zespół z Olsztyna zajął na zakończenie rozgrywek ostatnie miejsce w PlusLidze.
Sezon 2013/2014
Bilans sezon po sezonie.
Poziom rozgrywek:
Kadra w sezonie 2022/2023.
Sztab szkoleniowy

</doc>
<doc id="1322696" url="https://pl.wikipedia.org/wiki?curid=1322696" title="Limnobiont">
Limnobiont

Limnobiont – organizm słodkowodny, mieszkaniec wód słodkich, czyli strefy limnetycznej (zobacz też: euhalinobiont, miksohalinobiont)
W węższym znaczeniu gatunek typowy dla jezior (zobacz limnebiont).

</doc>
<doc id="1322706" url="https://pl.wikipedia.org/wiki?curid=1322706" title="Anizofilia">
Anizofilia

Anizofilia, nierównolistność – (gr. "anísos" – nierówny, "phyllon" – liść) – zjawisko zróżnicowania wielkości dojrzałych liści wyrastających na tej samej roślinie blisko siebie lub nawet z tego samego węzła. Anizofilia może być indukowana czynnikami zewnętrznymi (a. indukowana) lub może być uwarunkowana genetycznie (a. dziedziczna). Przykładem pierwszego przypadku są różnice wielkości liści na pędach drzew z rodzaju klon i kasztanowiec, u których pod wpływem działania siły ciężkości liście wyrastające na tym samym pędzie ku dołowi są większe od rosnących ku górze. Anizofilia dziedziczna występuje u widliczek, u których zawsze z węzła wyrasta duży liść po dolnej stronie pędu i mały liść po stronie górnej.

</doc>
<doc id="1322725" url="https://pl.wikipedia.org/wiki?curid=1322725" title="Kryterium stabilności Hurwitza">
Kryterium stabilności Hurwitza

Kryterium stabilności Hurwitza – metoda pozwalająca określić stabilność układu regulacji na podstawie równania charakterystycznego układu
o współczynnikach formula_2 rzeczywistych.
Z punktu widzenia algebry kryterium Hurwitza pozwala sprawdzić, czy wszystkie pierwiastki równania charakterystycznego leżą w lewej półpłaszczyźnie zmiennej zespolonej formula_3 co pociąga za sobą stabilność układu. Na potrzeby kryterium wykorzystuje się ciąg wyznaczników, utworzonych ze współczynników równania charakterystycznego:
Aby układ regulacji był asymptotycznie stabilny muszą zostać spełnione następujące warunki:
W przeciwnym razie układ jest niestabilny. Jeśli jednak któryś z podwyznaczników jest równy zeru, a pozostałe warunki są spełnione, to układ znajduje się na granicy stabilności.
Zbliżonym kryterium jest kryterium stabilności Routha, które dodatkowo pozwala na określenie liczby pierwiastków badanego równania odpowiednio o ujemnych, dodatnich i zerowych częściach rzeczywistych.

</doc>
<doc id="1322729" url="https://pl.wikipedia.org/wiki?curid=1322729" title="Sumamed">
Sumamed



</doc>
<doc id="1322749" url="https://pl.wikipedia.org/wiki?curid=1322749" title="Alan Marcinkowski">
Alan Marcinkowski

Alan Marcinkowski (ur. 22 listopada 1986 w Zielonej Górze) – polski żużlowiec.
Wychowanek ZKŻ-u Zielona Góra, w barwach którego zdał egzamin na licencję żużlową w 2003 roku. W latach 2003-2006 był zawodnikiem klubu z Zielonej Góry, a w sezonie 2007 reprezentował barwy Unibaxu Toruń.
Jego największymi sukcesami są: srebrny medal Drużynowych Mistrzostw Polski na żużlu wywalczony w 2007 roku w barwach Unibaxu Toruń, złoty medal Młodzieżowych Mistrzostw Polski Par Klubowych zdobyty w 2007 roku oraz brązowy medal Młodzieżowych Drużynowych Mistrzostw Polski z 2003 roku.

</doc>
<doc id="1322754" url="https://pl.wikipedia.org/wiki?curid=1322754" title="Limnofil">
Limnofil

Limnofil – organizm charakterystyczny dla wód stojących. Jest pojęciem bliskim limnobiontowi, przy czym w razie rozróżniania, uznaje się, że limnofil osiąga optimum w wodach stojących, a limnobiont ponadto nie może występować w wodach płynących. Jest to więc pojęcie tożsame z reoksenem i stagnofilem, a w związku z tym, przez niektórych uważane za termin zbędny.

</doc>
<doc id="1322759" url="https://pl.wikipedia.org/wiki?curid=1322759" title="Haňovice">
Haňovice

Haňovice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 457 mieszkańców.

</doc>
<doc id="1322764" url="https://pl.wikipedia.org/wiki?curid=1322764" title="Limnofit">
Limnofit

Limnofit – roślina słodkowodna. Limnofity to zarówno mikrolity (mikroflora), jak i makrofity. Limnofitom przeciwstawiane są euhalinofity.

</doc>
<doc id="1322789" url="https://pl.wikipedia.org/wiki?curid=1322789" title="Janine Lindemulder">
Janine Lindemulder

Janine Marie Lindemulder, znana także jako Janine Marie James (ur. 14 listopada 1968 w La Mirada) – amerykańska modelka i aktorka pornograficzna. W 2002 została umieszczona na jedenastym miejscu na liście 50. największych gwiazd branży porno wszech czasów przez periodyk Adult Video News. Wystąpiła jako pielęgniarka w wideoklipie Blink-182 „What's My Age Again?” (1999) i była na okładce albumu "Enema of the State" (1999).
Życiorys.
Początek kariery.
Urodziła się w La Mirada w stanie Kalifornia. W 1986 ukończyła szkołę średnią. Była fotomodelką magazynu „Penthouse”, w grudniu 1987 została "Playmate miesiąca", a w 1990 startowała do tytułu "Playmate Roku". 
Lindemulder próbowała na początku swojej ekranowej kariery zaistnieć w filmach mainstreamowych. W 1988 wystąpiła po raz pierwszy w roli aktorskiej jako Allison Spencer we włoskim dreszczowcu "Bersaglio sull'autostrada" (1988) u boku Ernesta Borgnine, Stuarta Whitmana i Lindy Blair. Znalazła się potem w obsadzie innych filmów głównego nurtu niższego szczebla, w tym w komedii "Lauderdale" (1989), filmie sensacyjnym "Zimny gniew" ("Caged Fury", 1990) z Michaelem Parksem i Erikiem Estradą oraz komedii "Części intymne" ("Private Parts", 1997) z Howardem Sternem.
Kariera w przemyśle porno.
Jej pierwszym filmem porno był "Hidden Obsessions" (1992) w reżyserii Andrew Blake’a, gdzie nie miała sceny z mężczyzną. W kwietniu 1993 romansowała z Vince’em Neilem, wokalistą glammetalowego zespołu Mötley Crüe, a ich nagrane sceny seksualne zostały opublikowane na wideo "Janine and Vince: Hawaiian Adventure" (1998). 
W 1999 ogłosiła, że odchodzi z branży filmów dla dorosłych, aby rozpocząć karierę jako nauczycielka w przedszkolu i poświęcić swój czas na wychowanie dziecka. W kwietniu 2004 podpisała kontrakt ze swoją dawną firmą, Vivid Video, i zagrała w ośmiu filmach. Po raz pierwszy wzięła udział w scenie z mężczyzną w "Maneater" (2004) z Nickiem Manningiem, a potem w scenie triolizmu z Dale’em DaBone i Evanem Stone’em w filmie Vivid Video "Janine's Got Male" (2005) w reż. Paula Thomasa. Kiedy umowa z Vivid wygasła, podpisała kontrakt z Digital Playground i wystąpiła w kilku filmach tej firmy, w tym jako Serena w parodii porno "Piraci" ("Pirates", 2005), a za występ otrzymała AVN Award w kategoriach: najlepsza aktorka i najlepsza scena seksu samych dziewczyn z Jesse Jane. 
Próbowała także innych form rozrywki - z Julią Ann stworzyła taneczny duet Blondage.
Życie prywatne.
W latach 1988-1996 była żoną Granta S. Motshagena, z którym ma syna Tylera Granta (ur. 12 lipca 1991). Spotykała się z muzykiem Jani Lane. 20 października 2002 wyszła za mąż za konstruktora motocyklowego Jesse'go Jamesa, byłego męża Sandry Bullock, z którą rozstał się w atmosferze wielkiego skandalu, gdy na jaw wyszły jego liczne zdrady. Mają córkę Sunny (ur. 1 stycznia 2004). Rozwiedli się w 2004. W lipcu 2009 poślubiła Jeremy’ego Aikmana, lecz w 2010 doszło do rozwodu.

</doc>
<doc id="1322792" url="https://pl.wikipedia.org/wiki?curid=1322792" title="Hlásnice">
Hlásnice

Hlásnice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 230 mieszkańców.

</doc>
<doc id="1322795" url="https://pl.wikipedia.org/wiki?curid=1322795" title="Prawo Franka Starlinga">
Prawo Franka Starlinga



</doc>
<doc id="1322798" url="https://pl.wikipedia.org/wiki?curid=1322798" title="Julie Strain">
Julie Strain

Julie Ann Strain (ur. 18 lutego 1962 w Concord, zm. 10 stycznia 2021) – amerykańska aktorka, reżyserka, producentka filmowa, scenarzystka i modelka. Znana z sesji zdjęciowych w magazynach „Penthouse” i „Playboy”, a także występów w filmach erotycznych z gatunku softcore. Nazywana „Królową filmów klasy B”.
Życiorys.
Młodość.
Urodziła się w Concord w Kalifornii. Ukończyła Pleasant Hill High School i Diablo Valley College w Pleasant Hill. Jako nastolatka interesowała się sportem i kulturystyką. Wraz ze swoim ówczesnym chłopakiem sporo trenowała. Jednak upadek z konia zmienił jej życie, uraz głowy spowodował amnezję, która wymazała większość jej wspomnień. W końcu udało jej się wyjechać do Las Vegas, a następnie do Hollywood.
Kariera.
Jako modelka reklamowała m.in. zapalniczki Zippo i płyty CD. Zadebiutowała na ekranie w komedii "Egzorcysta 2½" ("Repossessed", 1990) z Lindą Blair i Leslie Nielsenem. Rok potem pojawiła się w filmach: "Nocne kłopoty" ("Midnight Heat") z Michaelem Paré, "Szukając sprawiedliwości" ("Out for Justice") z Stevenem Seagalem i "Podwójne uderzenie" ("Double Impact") Sheldona Letticha u boku Jean-Claude'a Van Damme'a jako adeptka fitnessu wijąca się na podłodze w kostiumie kąpielowym. Zagrała ponad 130 ról w niskobudżetowych filmach tzw. klasy B, głównie wykorzystując wizerunek seksbomby łączącej skąpe ubranie lub negliż z dominacją i przemocą, w tym w erotycznych thrillerach i horrorach. Według jej samej, jej wzrost (185 cm) sprawiał, że była obsadzana na ogół jako wiedźma, królowa wampirów, agentka posługująca się bronią. W filmie dokumentalnym z 1998 roku o wyzysku aktorek "Some Nudity Required" stwierdziła, że lubi grę w filmach klasy B i rozbierałaby się nawet, gdyby jej nie płacili.
Pozowała również do zdjęć erotycznych w magazynach. W czerwcu 1991 zdobyła tytuł „Maskotki miesiąca” magazynu „Penthouse”, a w 1993 magazyn „Penthouse” przyznał jej tytuł „Maskotki roku”.
W 1997 Heavy Metal opublikował jej autobiografię "Six Foot One and Worth the Climb".
Z czasem stała się modelką i muzą grafików specjalizujących się w roznegliżowanych kobiecych ciałach w klimacie fantasy. Oprócz prac drukowanych, została ujęta w tym charakterze w filmie animowanym "Heavy Metal 2000" (2000) i grze "" (2000).
W filmie fantastyczno-naukowym "BattleQueen 2020" (2001) wystąpiła jako Gayle u boku Jeffa Wincotta.
Życie prywatne.
W latach 1995–2008 była żoną rysownika Kevina Eastmana, który jest jednym z twórców "Wojowniczych Żółwi Ninja". Mają syna Shane’a (ur. 2006). Wiele z jej młodości zostało wymazane z jej pamięci, ponieważ cierpiała na amnezję wsteczną z powodu ciężkiego urazu głowy, kiedy spadła z konia. W listopadzie 2018 ogłoszono, że znajduje się w późnych stadiach demencji, uważanej za wynik tego urazu, i otrzymywała opiekę hospicyjną w domu.

</doc>
<doc id="1322800" url="https://pl.wikipedia.org/wiki?curid=1322800" title="Eldorado S.A.">
Eldorado S.A.



</doc>
<doc id="1322802" url="https://pl.wikipedia.org/wiki?curid=1322802" title="Korpus Balonowy Armii Unii">
Korpus Balonowy Armii Unii

Korpus Balonowy Armii Unii (ang. Union Army Balloon Corps) – korpus lotniczy (balonowy) Armii Unii w czasie wojny secesyjnej. Wchodził w skład Topographical Engineers.
Istniał od października 1861 do sierpnia 1863 i dokonywał powietrznego rekonesansu. Stacjonował w garnizonie Fort Corcoran a jego dowódcą był Thaddeus Sobieski Constantine Lowe. Korpus operował pierwszym na świecie okrętem balonowym o nazwie .
Skład osobowy korpusu stanowiło ośmiu lotników dysponujących siedmioma aerostatami wyposażonymi w generatory gazu wodorowego.

</doc>
<doc id="1322805" url="https://pl.wikipedia.org/wiki?curid=1322805" title="Ivona">
Ivona



</doc>
<doc id="1322806" url="https://pl.wikipedia.org/wiki?curid=1322806" title="Union Army Balloon Corps">
Union Army Balloon Corps



</doc>
<doc id="1322807" url="https://pl.wikipedia.org/wiki?curid=1322807" title="5 Brygada Przeciwdesantowa">
5 Brygada Przeciwdesantowa

5 Brygada Przeciwdesantowa (5 BPdes) – związek taktyczny piechoty Sił Zbrojnych PRL.
Brygada została sformowana w 1951 roku, w garnizonie Gdańsk, w składzie Okręgu Wojskowego Nr II. W 1953 roku jednostka została podporządkowana dowódcy Korpusu Przeciwdesantowego. Od 1954 roku ponownie podlegała pod Dowództwo OK II. Jesienią 1956 roku została przeformowana w 5 Brygadę Obrony Wybrzeża.

</doc>
<doc id="1322809" url="https://pl.wikipedia.org/wiki?curid=1322809" title="Corpus Evangelicorum">
Corpus Evangelicorum

Corpus Evangelicorum – ciało reprezentujące protestantów Rzeszy Niemieckiej w parlamencie cesarskim. Formalnie utworzone w 1653 roku, istniało aż do rozwiązania Świętego Cesarstwa Rzymskiego w 1806 roku. Jego przewodniczącym był elektor Saksonii, niezależnie od faktu, że od 2 czerwca 1697 był on katolikiem (August II Mocny i jego następcy). Niezgodność tą próbowali wykorzystywać władcy Prus, aby odebrać elektorom saskim to stanowisko, m.in. w związku z ogłoszoną w 1717 konwersją późniejszego Augusta III z takim wnioskiem wystąpił do władców protestanckich Fryderyk Wilhelm I. Ostatecznie jednak przeważyła zgoda na utrzymywanie się dziwnego stanu rzeczy, w którym król Polski i katolik przewodniczył protestantom w Sejmie Rzeszy. Zdecydowało o tym w dużej mierze poparcie cesarskie dla Augusta II, udzielone ze względów politycznych.
Katolicy Rzeszy zgrupowani byli w "Corpus Catholicorum".

</doc>
<doc id="1322811" url="https://pl.wikipedia.org/wiki?curid=1322811" title="Corpus Catholicorum">
Corpus Catholicorum

Corpus Catholicorum – nazwa katolickiej części Reichstagu w Rzeszy Niemieckiej. Od zawarcia pokoju westfalskiego w 1648, wprowadzono zasadę, że gdy w sejmie dojdzie do debaty na tematy wyznaniowe, muszą być one omawiane na osobnym posiedzeniu przez dwa stałe zgromadzenia reprezentantów katolickich i protestanckich. Było to tzw. rozejście się Reichstagu na strony ("itio in partes"). Protestanci Rzeszy zgrupowani byli w tak zwanym "Corpus Evangelicorum" (formalnie utworzonym w 1653 roku). Podział Reichstagu na Corpus Catholicorum i Corpus Evangelicorum oznaczał, że nie obowiązywało głosowanie uchwał w sprawach religijnych w tradycyjnie istniejących kolegiach: elektorskim, książąt i miast. 
Corpus Catholicorum działał do rozwiązania Świętego Cesarstwa Rzymskiego w 1806 roku.

</doc>
<doc id="1322812" url="https://pl.wikipedia.org/wiki?curid=1322812" title="Rebeca Linares">
Rebeca Linares

Rebeca Linares (ur. 13 czerwca 1983 w San Sebastián) – hiszpańska aktorka i reżyserka filmów pornograficznych. Do swojego pseudonimu artystycznego wybrała imię Rebeca z jednym „C”, gdyż „było krótkie i bardzo mocne”.
Początki kariery.
Urodziła się w San Sebastián w Kraju Basków, w Hiszpanii. Przez wiele lat mieszkała w Barcelonie. W 2005, gdy miała 22 lata, zaczęła pojawiać się w hiszpańskich filmach dla dorosłych. Jej najlepszym przyjacielem był Nacho Vidal, z którym wystąpiła w "Back 2 Evil 2" (2006) i "Nacho Vidal Back 2 USA" (2011). Z powodu niskich nakładów pracy i pieniędzy w Hiszpanii rozpoczęła pracę w innych częściach Europy, takich jak Berlin czy Francja, w tym dla Private Media Group "Private Sports 7: Snow Angels" (2006) z Andreą Moranty czy Woodman Entertainment "Revelations" (2007) z Jayem Lassiterem.
Kariera w Stanach Zjednoczonych.
W marcu 2006 przeniosła się do Los Angeles, gdzie wystąpiła m.in. w produkcjach: "Spain In The Ass" (2006) w reżyserii Micka Blue z Davidem Perrym, "Belladonna: Fetish Fanatic 6" (Belladonna/Evil Angel), "Chica Boom 40" (Kick Ass Pictures), "Filth Factory" (Ninn Worx_SR), "Control 7" i "Red Hot Fox" (Digital Playground) z Benem English, "Rebeca Linares Raw" z Brianem Surewoodem, "White Chicks Gettin’ Black Balled 20" (Craven Moorehead) z Seanem Michaelsem, "Meet and Swing" (Brazzers) z Johnnym Castle czy "Lesbian Tutors 4" (Triangle Films).
W 2007 na Festival Internacional de Cine Erótico de Barcelona została uhonorowana nagrodą jako najlepsza aktorka drugoplanowa w filmie "Iodine Girl" (2007) w reżyserii Belladonny.
W 2008 wzięła udział w sesji zdjęciowej dla magazynu „Maxim” i była nominowana do AVN Award w kategoriach: najlepsza scena seksu oralnego – wideo w "Barely Legal 69" (2007), najlepsza wykonawczyni, najlepsza scena seksu w parze – wideo w "Angels of Debauchery 6" (2006) z Markiem Ashleyem oraz najlepsza scena seksu grupowego – wideo w "Naked Aces 2" (2007) z Jesse Jane, Marco Banderasem i Brianną Love.
W 2009 hiszpański kanał telewizyjny Canal+ wyemitował film dokumentalny o jej życiu i karierze w Ameryce pt. "Vente a Las Vegas, nena: Un retrato de Rebeca Linares (Come to Las Vegas, Baby)" w reżyserii Amandy Sans.
W styczniu 2010 Linares wraz z Tori Black i Markiem Ashleyem otrzymała nagrodę AVN Award za najlepszą scenę triolizmu w "Tori Black Is Pretty Filthy" (2009).
W 2011 zdobyła dwie nominacje w kategorii najlepsza scena grupowego seksu w filmach: "Out Numbered 5" (2010) z Erikiem Everhardem, Lelą Star, Joeyem Valentine, Mią Rose, Lindsey Meadows, Amy Ried, Toni Ribasem, Brianną Beach i Mr. Pete oraz "The Devil in Miss Jones: The Resurrection" (2010) z Tomem Byronem, Carmellą Bing, Belladonną, Penny Flame, Stevenem St. Croix, Savanną Samson, Evanem Stone’em i Nickiem Manningiem.
W listopadzie 2015 zwyciężyła w rankingu „Hiszpańskie aktorki porno” ("Actrices porno españolas"), ogłoszonym przez hiszpański portal 20minutos.es.

</doc>
<doc id="1322813" url="https://pl.wikipedia.org/wiki?curid=1322813" title="John Nelson">
John Nelson

John Nelson (ur. 1 czerwca 1791 we Frederick, Maryland, zm. 18 stycznia 1860 w Baltimore, Maryland) – polityk, prawnik i dyplomata amerykański. W latach 1821–1823 przez jedną kadencję Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.
Życiorys.
W latach 1832–1833 był chargé d’affaires Stanów Zjednoczonych w Królestwie Obojga Sycylii. W latach 1843–1845 był prokuratorem generalnym Stanów Zjednoczonych w gabinecie prezydenta Johna Tylera. W 1844 roku był również przez pewien czas pełniącym obowiązki sekretarza stanu Stanów Zjednoczonych. Jego ojciec, Roger Nelson, także był przedstawicielem stanu Maryland w Izbie Reprezentantów Stanów Zjednoczonych.

</doc>
<doc id="1322816" url="https://pl.wikipedia.org/wiki?curid=1322816" title="Free Cinema">
Free Cinema

Free Cinema (z ang. "wolne kino") - ruch w brytyjskim filmie dokumentalnym w latach 50. XX wieku. Po raz pierwszy tego pojęcia użył Alan Cooke w 1951 roku na łamach "Sequence".
Według założeń "Free Cinema" dokument miał wychodzić naprzeciw rzeczywistości i rejestrować wydarzenia rozgrywające się przed kamerą.
Do najważniejszych filmów tego ruchu zalicza się następujące dzieła: "Mama nie pozwala" Karela Reisza i Tony'ego Richardsona, "We Are the Lamberth Boys" Reisza, "Wakefield Express", "Kraina marzeń", "Czwartkowe dzieci", "Hale targowe w Londynie" Andersona oraz "Czas na rozrywkę" Claude'a Goretty i Alaina Tannera.

</doc>
<doc id="1322817" url="https://pl.wikipedia.org/wiki?curid=1322817" title="Michael Steven Sorber">
Michael Steven Sorber



</doc>
<doc id="1322818" url="https://pl.wikipedia.org/wiki?curid=1322818" title="InstallAware">
InstallAware

InstallAware – aplikacja do tworzenia efektywnych instalatorów stworzona przez firmę InstallAware Corporation.
IDE zawiera dwa moduły tworzenia instalatora - wizualny i MSIcode. Pierwszy jest podobny do składania formularzy w Delphi/C++Builder (Creator) i następuje ustalenie informacji paczki. W drugim można zaawansowanie zaprogramować aplikację za pomocą języka MSIcode.
InstallAware jest napisana przy użyciu języka Delphi
Edycje.
Powstało specjalne InstallAware R2, które zawiera wszystkie edycje wymienione powyżej.

</doc>
<doc id="1322822" url="https://pl.wikipedia.org/wiki?curid=1322822" title="Karl Gottfried von Bose">
Karl Gottfried von Bose

Carl Gottfried von Bose (ur. 10 września 1654 w Netzschkau, zm. 3 stycznia 1731 w Dreźnie) – saski dyplomata. 
W latach 1694-1698 bywał jako poseł saski w Berlinie, Kopenhadze i Sztokholmie. W lutym 1712 roku zastąpił Georga von Wertherna jako saski poseł przy sejmie Rzeszy (Ratyzbona). 
Dzięki jego staraniom Saksonia wiodła prym w "Corpus Evangelicorum". Współpracował z nim poseł pruski przy sejmie Rzeszy hrabia Ernst von Metternich. Bose wrócił do Drezna w 1718 roku.

</doc>
<doc id="1322823" url="https://pl.wikipedia.org/wiki?curid=1322823" title="Fedra (żona Heroda Wielkiego)">
Fedra (żona Heroda Wielkiego)

Fedra (I wiek p.n.e.) – żona Heroda Wielkiego.
Jej pochodzenie nie jest znane. Istnieje przypuszczenie, że Herod Wielki przywiózł Fedrę oraz dwie inne żony: Elpis i Pallas z podróży do Rzymu i Grecji, którą odbył w 17/16 p.n.e.
Z małżeństwa Fedry i Heroda Wielkiego pochodziła córka Roksana, urodzona około 15 p.n.e.

</doc>
<doc id="1322827" url="https://pl.wikipedia.org/wiki?curid=1322827" title="Šíp">
Šíp

Šíp (1169 m) – najwyższy szczyt masywu Šípu i całej tzw. Szypskiej Fatry w grupie górskiej Wielkiej Fatry w Centralnych Karpatach Zachodnich na Słowacji.
Położenie.
Masyw Šípu wypełnia widły Wagu i jego prawobrzeżnego dopływu – Orawy. Od północy i zachodu dolina Orawy oddziela go od Małej Fatry, od południa – fragment doliny Wagu od głównego zrębu Wielkiej Fatry, zaś Dolina Szkutowa (słow. "Škútova dolina") i Przełęcz Żaszkowska (zwna również "Na vrchu") – od pozostałej części Szypskiej Fatry (masywu Ostrego i Havrana), a od wschodu dolina Żaszkowskiego Potoku (słow. "Žáškovský potok") od Gór Choczańskich.
Według starszego słowackiego podziału (sprzed 1978 r.) Šíp zaliczany był do Gór Choczańskich (słow. Chočské vrchy). Obecnie geomorfologowie zaliczają go do Wielkiej Fatry, do jej części położonej na północnym brzegu Wagu, zwanej Szypską Fatrą.
"Šíp" po słowacku znaczy: "cierń", "kolec", "strzała". Nazwa nawiązuje zapewne do ostrej, spiczastej sylwetki góry oglądanej od zachodu, od zbiegu Wagu i Orawy przy Królewianach.
Geologia – morfologia.
Podstawę masywu Šípu, mniej więcej do poziomicy 700 m, charakteryzującą się mniejszą stromością i łagodniejszą rzeźbą stoków, tworzą mniej odporne skały (margle, margliste wapienie i łupki) należące do tzw. płaszczowiny kriżniańskiej. Wyższe piętro budują bardziej odporne skały płaszczowiny choczańskiej: głównie szare, warstwowane dolomity tzw. choczańskie, a lokalnie i ciemnoszare, żyłkowane, gruboławicowe wapienie typu gutensteinskiego, wszystkie pochodzące ze środkowego triasu – to w nich zostały wypreparowane turniczki szczytowe, charakterystyczne nie tylko dla masywu Šípu, ale i całych Gór Choczańskich, a nawet np. Siwiańskich Turni w Tatrach Zachodnich. Stoki tego piętra są znacznie stromsze i silnie rozczłonkowane głębokimi dolinkami i żlebkami, u stóp skalnych turniczek często przykryte skalnym rumoszem.
Centralny fragment grzbietu Šípu jest rozwinięty na osi wschód – zachód. Główny wierzchołek Šípu jest stosunkowo płaski. W kierunku północno-wschodnim wybiega z niego wyraźny grzbiet, w którego zakończeniu nad ujściem Żaszkowskiego Potoku do Orawy wznosi się "Žaškovský Šíp" (940 m), natomiast w kierunku południowym – krótki, zwieńczony licznymi skałkami grzbiecik, spadający ku Stankowianom. W odległości ok. 900 m na zachód od głównego wierzchołka wznosi się "Zadný Šíp" (1143 m) – znacznie bardziej skalisty i zwieńczony wysokim, drewnianym krzyżem.
Šíp stanowi charakterystyczny element krajobrazu u zbiegu Wagu i Orawy. Rzeźba skalistych fragmentów Šípu jest niezwykle urozmaicona. W grzbiecie, oprócz wspomnianych turniczek, wyróżnia się spiętrzenie Okrągłej Skały (słow. "Okrúhla skala", nieco na wschód od głównego wierzchołka), zwanej też czasem Stołem Janosika, wywieszonej obłą ścianą ku południowi. U podnóży Okrągłej Skały istnieje kilka większych nisz skalnych, a nawet nieduża jaskinka (tzw. "Škutova komora"). We wschodniej części masywu znajduje się również Ľadová jaskyňa v Šípe (niedostępna dla zwiedzania). U zachodnich podnóży spiętrzenia Zadniego Šípu, na miększych utworach skalnych serii kriżniańskiej, znajduje się kompleks polan zwanych "Podšíp" (690-760 m n.p.m.) – kiedyś intensywnie wypasanych. Stanowiła ona dawniej żywy ośrodek pasterstwa; poczynając od lat 80. XX w. część zachowanych szałasów przerobiono na domki letniskowe.
Przyroda ożywiona.
Prawie cały masyw Šípu jest zalesiony, dominują lasy bukowo-jodłowe, a wyżej – świerczyny. W niższych położeniach u stóp masywu dawne pastwiska i łąki kośne, częściowo zarastające, z efektownymi kolumnowymi jałowcami. W najwyższych położeniach obok karłowaciejących buków i świerków spotykamy jawory, modrzewie oraz sztucznie wprowadzone limby. W partiach przyszczytowych występują natomiast naturalnego pochodzenia krzewy kosodrzewiny. Oryginalnym gatunkiem jest tu również jarząb mączny – jako typowy gatunek światło- i ciepłolubny znajduje on na południowych zboczach Šípu dogodne warunki rozwoju. Bardzo bogate w gatunki, w tym rzadkie i chronione, są również ciepłolubne murawy naskalne.
Cały masyw Šípu leży w granicach pasma ochronnego Parku Narodowego Mała Fatra, zaś centralną część masywu, mniej więcej od poziomicy 800 m w górę, obejmuje utworzony w 1980 r. rezerwat przyrody Šíp.
Turystyka.
Masyw Šipu, z racji swej atrakcyjności i łatwości dostępu praktycznie ze wszystkich stron, jest często odwiedzany przez turystów. Szczyt Šípu, położony na terenie rezerwatu przyrody, dostępny jest jedynie dwoma szlakami turystycznymi:
Dookolny widok, jaki się kiedyś roztaczał ze szczytu Šípu, należy już do przeszłości. Podrastający las ograniczył panoramę do kierunków południowego i wschodniego. Widok obejmuje najwyższe szczyty Wielkiej Fatry aż po Krížną, Niżne Tatry z Chopokiem i Dumbierem, głęboko wciętą dolinę Wagu, rozległy masyw Wielkiego Chocza, spoza którego wystają dalsze szczyty Gór Choczańskich oraz szczyty Tatr Zachodnich.
Punktem widokowym pozwalającym uzupełnić panoramę jest nieco niższe, niezalesione wzniesienie grzbietu nieco na zachód od głównego wierzchołka. Widok stąd obejmuje obie części Małej Fatry: tzw. Krywańską Małą Fatrę z najwyższym Wielkim Krywaniem i skalistym Wielkim Rozsutcem oraz, ponad przełomem Wagu, tzw. Luczańską Małą Fatrę ("Martinské hole"). Na północy widok sięga po Wielką Raczę, Muńcuł i Pilsko w Beskidzie Żywieckim. Dalszą panoramę Beskidów zasłania wał Magury Orawskiej.

</doc>
<doc id="1322828" url="https://pl.wikipedia.org/wiki?curid=1322828" title="Sąsiedztwo von Neumanna">
Sąsiedztwo von Neumanna

Sąsiedztwo von Neumanna lub otoczenie von Neumanna – zbiór czterech komórek automatu komórkowego, które graniczą z komórką centralną krawędziami. Centralna komórka nie należy do sąsiedztwa.

</doc>
<doc id="1322829" url="https://pl.wikipedia.org/wiki?curid=1322829" title="5 Brygada Obrony Wybrzeża">
5 Brygada Obrony Wybrzeża

5 Brygada Obrony Wybrzeża (5 BOW) – związek taktyczny piechoty Sił Zbrojnych PRL.
Na podstawie rozkazu Nr 0046/Org. Ministra Obrony Narodowej z 18 października 1956 roku 5 Brygada Przeciwdesantowa została przeformowana w 5 Brygadę Obrony Wybrzeża.
Na podstawie rozkazu Nr 0010/Org. Ministra Obrony Narodowej z 2 października 1958 roku dowódca POW, w terminie do 1 grudnia 1958 roku, przeprowadził reorganizację 5 Brygady Obrony Wybrzeża. Na bazie dowództwa 5 BOW zostało sformowane Dowództwo 23 Dywizji Piechoty. Inne jej jednostki też posłużyły do formowania 23 DP.
Przekształcenia.
3 i 5 Brygady Obrony Wybrzeża oraz 32 bcz i apanc → 23 Dywizja Piechoty → 23 Dywizja Desantowa → 7 Łużycka Dywizja Desantowa → 7 Łużycka Brygada Obrony Wybrzeża → 1 Gdańska Brygada Obrony Terytorialnej → 1 Gdański Batalion Obrony Terytorialnej → 1 batalion 7 Pomorskiej Brygady Obrony Wybrzeża

</doc>
<doc id="1322830" url="https://pl.wikipedia.org/wiki?curid=1322830" title="Małgorzata Fonfria-Pereda">
Małgorzata Fonfria-Pereda

Małgorzata Fonfria-Pereda (ur. 1947 w Gdyni) – polska malarka, pedagog PWSSP w Gdańsku.
Życiorys.
Studiowała w Państwowej Wyższej Szkole Sztuk Plastycznych w Gdańsku, dyplom w 1972 w pracowni prof. Kazimierza Śramkiewicza. Pracowała na gdańskiej uczelni w Katedrze Malarstwa i Rysunku w latach 1972–1982. Obecnie mieszka w Hamburgu.

</doc>
<doc id="1322839" url="https://pl.wikipedia.org/wiki?curid=1322839" title="Ernst von Metternich">
Ernst von Metternich

Ernst von Metternich - pruski dyplomata, administrator i polityk żyjący w pierwszej połowie XVIII wieku. hrabia.
Od 3 listopada 1707 roku do 5 czerwca 1709 był pruskim gubernatorem Neuchâtel, będąc jednocześnie ministrem-pełnomocnym. 
W 1712 saski wysłannik na sejm Rzeszy Karl Gottfried von Bose i Metterrnich wspólnie pracowali nad wzmocnieniem cesarskiego "Corpus Evangelicorum"

</doc>
<doc id="1322840" url="https://pl.wikipedia.org/wiki?curid=1322840" title="Prawosławie na Ukrainie">
Prawosławie na Ukrainie

Historia prawosławia na Ukrainie ma swój początek w momencie przyjęcia przez Włodzimierza Wielkiego chrztu z Bizancjum. W okresie XVI–XVII wieku prawosławie na obszarze Ukrainy związane jest szczególny sposób z Kozaczyzną i Hetmanatem. W 1686, po traktacie Grzymułtowskiego, prawosławna metropolia kijowska na mocy tomosu patriarchatu Konstantynopola, któremu podlegała do tego czasu, przeszła spod jego zwierzchnictwa, pod kanoniczną jurysdykcję patriarchy Moskwy. 
W Ukraińskiej SRR Cerkiew prawosławna, podobnie jak w całym ZSRR, była poddawana prześladowaniom. 
Po uzyskaniu przez Ukrainę niepodległości (1991) w strukturach Cerkwi prawosławnej doszło do rozłamu. Ukraiński Kościół Prawosławny Patriarchatu Moskiewskiego kontynuuje działalność jako Cerkiew autonomiczna uznająca zwierzchność Rosyjskiego Kościoła Prawosławnego. Ukraiński Kościół Prawosławny Patriarchatu Kijowskiego oraz Ukraiński Autokefaliczny Kościół Prawosławny funkcjonowały jako podmioty w pełni samodzielne, jednak do jesieni 2018 r. nie były uznawane za kanoniczne przez żaden inny Kościół prawosławny. W związku z utworzeniem Kościoła Prawosławnego Ukrainy (15 grudnia 2018 r.), Ukraiński Kościół Prawosławny Patriarchatu Kijowskiego i Ukraiński Autokefaliczny Kościół Prawosławny uległy rozwiązaniu.
5 stycznia 2019 patriarcha konstantynopolitański Bartłomiej I w soborze św. Jerzego podpisał tomos o statusie autokefalii Kościoła Prawosławnego Ukrainy, który 6 stycznia podczas liturgii w tejże świątyni wręczył metropolicie Epifaniuszowi. Obecnie na terytorium Ukrainy działa autokefaliczny Kościół Prawosławny Ukrainy i Ukraiński Kościół Prawosławny Patriarchatu Moskiewskiego, który według Patriarchatu Konstantynopolitańskiego z chwilą powołania kanonicznego Kościoła Prawosławnego Ukrainy przestał mieć kanoniczne podstawy do działania na terytorium Ukrainy. Z kolei Rosyjski Kościół Prawosławny, Serbski Kościół Prawosławny i Polski Autokefaliczny Kościół Prawosławny oświadczyły, iż nie uznają Kościoła Prawosławnego Ukrainy za cerkiew kanoniczną. 
Historia.
Prawosławie w Rusi Kijowskiej.
Za legendarny początek chrześcijaństwa na Ukrainie uważa się obecność apostoła Andrzeja na terenie obecnego Kijowa, co upamiętnia tamtejsza cerkiew św. Andrzeja. 
Chrześcijaństwo napływało na tereny Ukrainy od południa i z Bizancjum. Pierwsze ośrodki chrześcijańskie powstały w Chersonezie, jaki był częścią imperium rzymskiego. 
Za historyczne początki chrześcijaństwa na Ukrainie można uznać chrzest księżniczki Olgi w Konstantynopolu w 957 roku, od czego zaczęła się powolna chrystianizacja kraju przenikającego z Bizancjum. W 988 chrześcijaństwo przyjął kijowski książę Włodzimierz I, co jest dzisiaj uznawane za datę chrztu Rusi. Kościół kijowski stanowił metropolię w składzie Patriarchatu Konstantynopola i patriarcha ekumeniczny dokonywał konsekracji głowy ruskiego prawosławia. Metropolita rezydował w Kijowie. 
Prawosławie w Wielkim Księstwie Litewskim.
Upadek Rusi Kijowskiej w wyniku najazdu mongolskiego zmienił w zasadniczy sposób sytuację prawosławia na terenie ziem ukraińskich. Metropolia kijowska pozostawała okresowo nieobsadzona lub mająca siedzibę poza Kijowem podlegając patriarchatowi w Konstantynopolu. Więzi z Bizancjum osłabły, choć Konstantynopol nadal pełnił rolę symbolu jednoczącego prawosławie. 
Dziedzictwo Kijowa, który na dłuższy czas stracił znaczenie, podjęły trzy ośrodki: halicki, litewski i we Włodzimierzu nad Klaźmą.
Kościół Prawosławny na Ukrainie w wieku XVI pozostawał w większości na terenach będących pod panowaniem Wielkiego Księstwa Litewskiego. Choć jego władcy pozostawali poganami aż do końca XIV wieku, kultura ruska i prawosławna wywierał silny wpływ na stosunki w nim panujące. 
Ważną rolę odgrywała metropolia halicka (działająca w latach 1302–1347 oraz 1371–1401) następnie przeniesiona do Lwowa.
Istniała też metropolia litewska, mająca przez pewien czas siedzibę w Nowogródku a następnie w Wilnie, której metropolici tytułowali się m.in. jako kijowscy, haliccy i całej Rusi.
W 1299 metropolita Maksym przeniósł swoją siedzibę do Włodzimierza nad Klaźmą, zatrzymując tytuł metropolity kijowskiego i całej Rusi. W 1448 od kijowskiej metropolii oddzieliła się metropolia moskiewska, która nie podporządkowała się Konstantynopolowi. 
Prawosławie w dawnej Rzeczypospolitej.
Wraz z unią lubelską niemal połowa obywateli Korony była wyznania prawosławnego. Intelektualnymi centrami prawosławia była Akademia Mohylańska i Akademia Ostrogska. 
Unia brzeska z 1596 r., której celem było połączenie wschodniego i zachodniego chrześcijaństwa, stała się przyczyną napięć między prawosławnymi a katolikami. Do 1632 r. władze Rzeczypospolitej nie uznawały Kościoła prawosławnego i hierarchów prawosławnych poddawano naciskom, aby przeszli do Kościoła greckokatolickiego. Charakterystyczną formą nie tylko religijnego ale politycznego sprzeciwu prawosławnej społeczności stały się bractwa, często tworzone przez cechy rzemieślnicze. Fundowały one szkoły i otwierały drukarnie. 
Na mocy rozejmu andruszowskiego tereny Ukrainy na Wschód od Dniepru (lewobrzeże) zostały oderwane od Rzeczypospolitej, a na mocy umowy z Konstantynopolem z 1686 r. Kościół prawosławny na Ukrainie podporządkowany został Patriarchatowi Moskiewskiemu. Umowa ta pozwalała m.in. na interwencje Katarzyny II w kwestie wyznaniowe w Rzeczypospolitej.
Prawosławie w Hetmanacie.
Prawosławie było wyznaniem Hetmanatu, który powstał w wyniku powstania Chmielnickiego, podnoszącego także obronę prawosławia. 
Szczególny okres w sztuce sakralnej a także życia umysłowego związanego z prawosławiem przypada na okres hetmanatu Iwana Mazepy. W architekturze kościelnej szczególna odmiana stylu barokowego tej epoki nazywa się barokiem kozackim. Istotną rolę odgrywała też literatura polemiczna.
Prawosławie ukraińskie w cesarstwie rosyjskim.
Wraz z likwidacją Hetmanatu i rozbiorami Rzeczypospolitej większość Ukraińskiego Kościoła Prawosławnego Kościoła znalazła się w cesarstwie rosyjskim. 
Polityka caratu w sprawach Kościoła prawosławnego służyła m.in. rusyfikacji ziem ukraińskich. W kolejnych latach różnice liturgiczne między metropolią kijowską a innymi eparchiami Rosyjskiego Kościoła Prawosławnego były stopniowo likwidowane, ryt unifikowano według wzorca moskiewskiego. Metropolia kijowska straciła również szczególną autonomię administracyjną. 
Wyrazem rusyfikacji był m.in. wprowadzony w XIX w. nakaz budowy cerkwi w stylu moskiewsko-jarosławskim lub neobizantyńskim, co miało ujednolicić prawosławną architekturę kościelną w całym imperium.
Prawosławie ukraińskie w okresie rewolucji ukraińskiej 1917–1920.
W okresie rewolucji ukraińskiej podejmowano próby usamodzielnienia Cerkwi ukraińskiej. O ile prawosławni biskupi działający na ziemiach ukraińskich byli w większości niechętni takim posunięciom (podobnie jak nie popierali upadku monarchii w Rosji i powstania państwa ukraińskiego), to wśród duchowieństwa parafialnego ruch na rzecz autokefalizacji ukraińskiej Cerkwi był silny. W styczniu 1919 r. autokefalię Ukraińskiego Kościoła Prawosławnego ogłosił Dyrektoriat Ukraińskiej Republiki Ludowej z Symonem Petlurą na czele. W październiku 1921 r. Wszechukraiński Sobór Prawosławny, który odbył się w kijowskim Soborze Mądrości Bożej również ogłosił autokefalię. Metropolitą - wbrew tradycji bez składania ślubów mniszych - został obrany Wasyl Łypkiwski, w poprzednich latach czołowy działacz ruchu narodowego wśród prawosławnego duchowieństwa, tłumacz tekstów liturgicznych na język ukraiński.
Prawosławie ukraińskie w ZSRR i na emigracji.
Początkowo władze radzieckie wspierały niezależność Ukraińskiego Kościoła Prawosławnego. Pod ich wpływem w 1923 r. Rosyjski Kościół Prawosławny zgodził się na dalsze funkcjonowanie Ukraińskiego Autokefalicznego Kościoła Prawosławnego, utrzymując równocześnie w Ukraińskiej SRR swój egzarchat. Z czasem polityka władz radzieckich była coraz bardziej nieprzychylna wobec obydwu tych struktur i religii w ogóle. W styczniu 1930 r. pod przymusem zdecydowano o samorozwiązaniu Ukraińskiego Autokefalicznego Kościoła Prawosławnego. Ostatnie parafie nawiązujące do tradycji autokefalicznej przetrwały do 1936 r. W okresie „wielkiego terroru” były metropolita Wasyl Łypkiwski został 22 października 1937 aresztowany przez NKWD, 20 listopada 1937 skazany na śmierć przez „trójkę” NKWD i 27 listopada rozstrzelany. Podobny los spotkał ostatniego zwierzchnika Cerkwi autokefalicznej Iwana Pawłowskiego. Zmasowane represje dotknęły na Ukrainie również prawosławnych uznających zwierzchność Patriarchatu Moskiewskiego.
Podczas niemieckiej okupacji ziem ukraińskich w latach II wojny światowej struktury UAKP zostają odnowione, ale po wyzwoleniu kraju większość hierarchów opuszcza Ukrainę, udając się głównie do Kanady i Stanów Zjednoczonych. W 1971 r. na czele UAKP stanął metropolita Mścisław, bratanek Symona Petlury.
W 1988 r. dzięki odwilży gorbaczowskiej zaniechano represji wobec Kościoła i antyreligijnej propagandy i umożliwiono przeprowadzenie szeroko zakrojonych obchodów tysiąclecia chrztu Rusi.
Prawosławie w niepodległej Ukrainie po 1991 r..
Zmiany polityczne przełomu lat 90. XX wieku i uzyskanie przez Ukrainę niepodległości pozwoliło na odnowienie się życia religijnego.
Powstały trzy Kościoły prawosławne:
W 2018 r. patriarcha ekumeniczny Konstantynopola Bartłomiej I zapowiedział udzielenie Kościołowi Prawosławnemu na Ukrainie autokefalii i ogłosił, iż zwierzchnicy Patriarchatu Kijowskiego oraz Ukraińskiego Autokefalicznego Kościoła Prawosławnego są od tej pory traktowani przez niego jako kanoniczni biskupi. W odpowiedzi Rosyjski Kościół Prawosławny zerwał stosunki kościelne z Konstantynopolem. Autokefalia ukraińska jest w oczach władz Rosji zagrożeniem dla interesów rosyjskich w regionie, jest bowiem kolejnym wyrazem pełnej niezależności Ukrainy od Rosji.
15 grudnia 2018 r. odbył się w Kijowie sobór zjednoczeniowy, na którym utworzono Kościół Prawosławny Ukrainy, w związku z czym Ukraiński Kościół Prawosławny Patriarchatu Kijowskiego i Ukraiński Autokefaliczny Kościół Prawosławny uległy samorozwiązaniu. Status autokefaliczny Kościoła Prawosławnego Ukrainy został nadany tomosem patriarchy Konstantynopola 6 stycznia 2019.

</doc>
<doc id="1322847" url="https://pl.wikipedia.org/wiki?curid=1322847" title="Jednostki organizacyjne wojska Skonfederowanych Stanów Ameryki">
Jednostki organizacyjne wojska Skonfederowanych Stanów Ameryki

Jednostki organizacyjne wojska Skonfederowanych Stanów Ameryki - lista jednostek organizacyjnych wojska Skonfederowanych Stanów Ameryki w czasie wojny secesyjnej (szczebla pułku, batalionu i kompanii).

</doc>
<doc id="1322848" url="https://pl.wikipedia.org/wiki?curid=1322848" title="Britta Steffen">
Britta Steffen

Britta Steffen (ur. 16 listopada 1983 w Schwedt/Oder) – niemiecka pływaczka specjalizującą się w stylu dowolnym, trzykrotna medalistka olimpijska, mistrzyni i była rekordzistka świata, mistrzyni Europy.
2 sierpnia 2006 na mistrzostwach w Budapeszcie Steffen ustanowiła rekord świata na dystansie 100 m dowolnym czasem 53,30, poprawiając rekord należący do Lisbeth Lenton z Australii i wynoszący 53,42. Wynik ten poprawiła niespełna dwa lata później Australijka Libby Trickett (52,88 s).
Na tych samych mistrzostwach Steffen była częścią sztafet, które pobiły dwa rekordy świata. Pierwszy rekord uzyskała sztafeta 4x100 m dowolnym, która w składzie Dallmann, Goetz, Steffen i Liebs uzyskała czas 3:35.22 bijąc wynik Australijek 3:35.94. Drugi uzyskała sztafeta 4x200 m dowolnym w składzie Dallman, Samulski, Steffen i Liebs uzyskała czas 7:50.82 bijąc poprzedni rekord należący do USA i wynoszący 7:53.42.
15 sierpnia 2008 zanotowała najważniejszy w swojej karierze sukces, zdobywając olimpijskie złoto w wyścigu na 100 m stylem dowolnym czasem 53,12 sek. Dwa dni później na dystansie dwukrotnie krótszym ponownie sięgnęła po złoto, osiągając czas 24,06 sek.
26 lipca 2009 Steffen płynąc w mistrzostwach świata w Rzymie na pierwszej zmianie sztafety 4 x 100 m stylem dowolnym pobiła rekord świata na dystansie 100 m (52,22) oraz zdobyła srebrny medal w sztafecie. Pięć dni później zdobyła złoty medal mistrzostw świata na dystansie 100 m kraulem, uzyskując rekord świata wynikiem 52,07 s, a 2 sierpnia na zakończenie mistrzostw także złoty medal i rekord globu na dystansie 50 m kraulem uzyskując 23,73 s.
27 września 2013 ogłosiła zakończenie kariery sportowej.
Jej narzeczonym jest niemiecki pływak - Paul Biedermann.

</doc>
<doc id="1322852" url="https://pl.wikipedia.org/wiki?curid=1322852" title="Mikkel Beck">
Mikkel Beck

Mikkel Venge Beck (ur. 12 maja 1973 roku w Århus) – były duński piłkarz występujący na pozycji napastnika.
Kariera klubowa.
Mikkel Venge Beck zawodową karierę rozpoczynał w 1992 roku w Boldklubben 1909. W 1993 roku trafił do niemieckiego zespołu Fortuny Kolonia. Występował tam przez trzy sezony, w trakcie których w 76 pojedynkach strzelił 26 bramek. Latem 1996 roku Beck przeniósł się do Anglii, gdzie podpisał kontrakt z Middlesbrough. W ataku "Boro" grał między innymi z takimi zawodnikami jak Włoch Fabrizio Ravanelli, Kolumbijczyk Hamilton Ricard i Anglik Brian Deane. W sezonie 1997/1998 Mikkel w 39 spotkaniach zdobył 14 goli i był najlepszym strzelcem drużyny.
W trakcie rozgrywek 1998/1999 duński napastnik za pół miliona funtów trafił do Derby County. W kolejnym sezonie Beck reprezentował barwy aż czterech klubów – Derby County, Nottingham Forest, Queens Park Rangers oraz Aalborg BK. W letnim okienku transferowym w 2000 roku Mikkel został piłkarzem francuskiego Lille OSC. Spędził tam półtora roku i rozegrał łącznie 33 mecze w lidze, po czym ponownie został wypożyczony do Aalborg BK.
Przez poważną kontuzję Beck zmuszony był do półtorarocznej przerwy w treningach. Po rehabilitacji, w styczniu 2004 roku miał jednak zostać zawodnikiem Crystal Palace. Problemy ze zdrowiem u duńskiego zawodnika zaczęły się jednak powtarzać, w efekcie czego Mikkel w 2004 roku zdecydował się zakończyć piłkarską karierę.
Kariera reprezentacyjna.
W reprezentacji Danii Beck zadebiutował 31 maja 1995 roku w wygranym 1:0 spotkaniu przeciwko Finlandii. W 1996 roku Richard Møller Nielsen powołał go na mistrzostwa Europy. Na imprezie tej Duńczycy zajęli trzecie miejsce w swojej grupie i odpadli z turnieju. Na angielskich boiskach Mikkel wystąpił w zremisowanym 1:1 meczu z Portugalią oraz przegranym 0:3 pojedynku przeciwko Chorwacji. W 2000 roku Beck znalazł się w kadrze swojej drużyny narodowej na kolejne mistrzostwa Europy. Podopieczni Bo Johanssona na Euro przegrali wszystkie spotkania i zajęli ostatnie miejsce w fazie grupowej. Mikkel na boisku pojawił się w meczach z Francją oraz Czechami. W barwach drużyny narodowej Beck rozegrał łącznie 19 pojedynków, w których zdobył 3 bramki.

</doc>
<doc id="1322859" url="https://pl.wikipedia.org/wiki?curid=1322859" title="Andrzej Markowicz">
Andrzej Markowicz

Andrzej Paweł Markowicz (ur. 1942 w Warszawie) – polski malarz, scenograf, reżyser, profesor ASP w Gdańsku.
Życiorys.
Studiował w latach 1962–1969 w Państwowej Wyższej Szkole Sztuk Plastycznych w Gdańsku, dyplom w 1969 r. na Wydziale Malarstwa w pracowni prof. Władysława Jackiewicza.
Prowadzi Pracownię Scenografii na Wydziale Architektury i Wzornictwa.
Od 1971 współpracuje z wieloma teatrami w kraju i za granicą. Twórca ponad 130 scenografii, które przygotował do przedstawień teatralnych i operowych w Szwajcarii, Niemczech, Rosji, na Węgrzech, Jugosławii i Czechosłowacji. W Polsce współpracował między innymi z teatrami: Polskim, Studio, Ateneum, Dramatycznym i Powszechnym w Warszawie, Wybrzeżem i Operą Bałtycką w Gdańsku, Współczesnym we Wrocławiu, operami w Krakowie i Poznaniu.
Część projektów przygotował do własnej inscenizacji, wśród których zwłaszcza przedstawienia sztuk Witkacego przyniosły mu szczególne uznanie. W latach 1983-1984 A. Markowicz przebywał na stypendiach: Międzynarodowego Instytutu Teatralnego w Paryżu oraz w British Council w Londynie.
W 1991 rozpoczął współpracę z Fundacją Theatrum Gedanense, dla której stworzył cykl projektów koncepcyjnych przedstawiających przyszły teatr elżbietański w Gdańsku. W latach 1995 i 1999 reprezentował Polskę na światowej wystawie scenografii – Praskie "Quadriennale". Od 1991 r. Andrzej Markowicz wykłada w Akademii Sztuk Pięknych w Gdańsku. W 1994 r. założył w tejże akademii międzywydziałową pracownię scenografii.

</doc>
<doc id="1322861" url="https://pl.wikipedia.org/wiki?curid=1322861" title="Aleksiej Uwarow">
Aleksiej Uwarow

Aleksiej Siergiejewicz Uwarow (ros. Алексей Сергеевич Уваров, ur. 28 lutego 1825 w Petersburgu, zm. 29 grudnia 1884 w Moskwie) – rosyjski archeolog, jeden z organizatorów archeologii rosyjskiej.
Wywodził się z rodziny arystokratycznej – posiadał tytuł hrabiego. Ojcem jego był Siergiej Uwarow, prezydent Petersburskiej Akademii Nauk i minister oświaty narodowej.
W dzieciństwie i młodości, pod okiem ojca, młody Uwarow otrzymał solidne i kompleksowe wykształcenie w zakresie nauk humanistycznych, ścisłych i przyrodniczych. Ukończył studia na wydziale filozoficzny Uniwersytetu w Petersburgu. Po skończeniu uniwersytetu Uwarow pracował przez krótki czas w ministerstwie spraw zagranicznych, a potem w ministerstwie spraw wewnętrznych. Na początku lat pięćdziesiątych jego resort przejął kontrolę nad poszukiwaniami archeologicznymi na terytorium Rosji. W l. 1851-54 przewodził ekspedycji archeologicznej w guberniach włodzimierskiej i moskiewskiej, prowadząc prace badawcze w kurhanach, a w l. 1854-55 prowadził wykopaliska w guberni taurydzkiej: w Olbii, Chersonezie i Neapolu Scytyjskim.
W 1864 utworzył Moskiewskie Towarzystwo Archeologiczne. Był współorganizatorem licznych zjazdów archeologicznych. W l. 1872-84 związany był z Muzeum Historycznym w Moskwie – był jednym z jego założycieli i organizatorów, twórcą jego koncepcji, a od 1881- jego dyrektorem.
Po śmierci pochowany został na cmentarzu Nowodziewiczego w Moskwie.
Jego sztandarowym dziełem naukowym było 2-tomowa „Archeologia Rosji. Epoka kamienna” ("Археология России. Каменный период") wydana w 1881.

</doc>
<doc id="1322865" url="https://pl.wikipedia.org/wiki?curid=1322865" title="Bitwa pod Penangiem">
Bitwa pod Penangiem

Bitwa pod Penangiem – bitwa morska stoczona 28 października 1914 roku podczas I wojny światowej. Niemiecki krążownik lekki SMS „Emden” wtargnął na redę portu George Town na wyspie Penang leżącej w Cieśninie Malakka i zatopił dwa okręty wojenne ententy.
Tło bitwy.
W czasie I wojny światowej Penang był częścią kolonii brytyjskiej Straits Settlements. Penang jest wyspą leżącą w niewielkiej odległości od zachodniego wybrzeża Malezji (w tamtym czasie nazywanej Malajami). Głównym miastem na Penangu jest George Town, które położone jest nad zatoką. W początkowym okresie wojny była ona intensywnie wykorzystywana przez alianckie okręty i statki.
Krótko po wybuchu wojny Niemiecka Eskadra Wschodnioazjatycka opuściła swoją chińską bazę w Tsingtau i skierowała się na wschód, do Niemiec, ale krążownik lekki „Emden” dowodzony przez komandora podporucznika Karla von Müllera został wysłany na samodzielną misję rajderską.
W składzie okrętów ochraniających żeglugę i poszukujących niemieckich rajderów znajdował się między innymi rosyjski niewielki krążownik lekki „Żemczug”, oddany do dyspozycji sojuszniczej eskadry, działającej w południowo-wschodniej Azji. 26 października zawinął do George Town. Był on starszy od niemieckiego okrętu i nieco mniejszy oraz słabiej opancerzony, mimo to dysponujący nawet nieco silniejszym uzbrojeniem (8 lepiej rozmieszczonych dział 120 mm wobec 10 dział 105 mm; oba okręty były z konstrukcyjnego punktu widzenia krążownikami pancernopokładowymi). Jego dowódca, komandor porucznik baron Iwan Czerkasow, jednak nie przedsiębrał należytych środków ostrożności i nie wymagał tego od załogi, a ponadto wysyłał co jakiś czas przez radio nieszyfrowane i możliwe do przechwycenia informacje o swojej pozycji do krążownika „Askold”. Co gorsza, po zawinięciu do George Town, załoga przystąpiła do czyszczenia 13 z 16 kotłów okrętu, a pod parą pozostawał tylko jeden, co nie zapewniało pracy wszystkich mechanizmów pomocniczych, m.in. dostarczania amunicji z komór, nie wystawiono też wystarczających wacht. Sam dowódca z kolei wieczorem 27 października zszedł na ląd do hotelu, aby spotkać się z żoną, którą informował o postojach okrętu.
Przebieg bitwy.
Wczesnym rankiem 28 października 1914 „Emden” przypłynął pod George Town i zaatakował okręty stojące w zatoce. Wcześniej jego dowódca komandor Karl von Müller uzyskał informację od kapitana jednego z zatrzymanych statków, że port jest bezbronny, nadal zapalane są w nim światła nawigacyjne, oraz kotwiczą w nim krążowniki państw ententy. Zdecydował podjąć ryzykowną akcję, licząc na zaskoczenie, a poprzez dodanie atrapy czwartego komina, zakamuflował swój okręt na brytyjski krążownik. Pomimo braku odpowiedzi na sygnały z niszczyciela patrolującego przed portem, nie podniesiono alarmu.
„Emden” dostrzegł i zidentyfikował zacumowany rosyjski krążownik, z palącymi się światłami rufowymi, około 5.04, na godzinę przed wschodem Słońca. Oficer wachtowy na rosyjskim okręcie dostrzegł wpływający okręt, ale nie podniósł alarmu, a jedynie wysłał marynarza do zastępcy dowódcy, który nie zdążył do niego dotrzeć przed atakiem. O godz. 5.18 przepływający obok „Emden” wystrzelił z odległości zaledwie ok. 200 metrów torpedę z prawoburtowej wyrzutni, która po około 11 sekundach trafiła, po czym podniósł banderę niemiecką oraz otworzył ogień. Trafiony torpedą w rufę z lewej burty „Żemczug” został uszkodzony. Po pierwszym zaskoczeniu rosyjski krążownik odpowiedział ogniem z dziobowej armaty, ale nieskutecznie. Według relacji rosyjskich, tylko jeden pocisk trafił i wywołał pożar. „Emden” zawrócił, po czym przechodząc ponownie koło „Żemczuga” wystrzelił drugą torpedę, która trafiła w dziobową komorę amunicyjną, powodując wybuch i szybkie zatonięcie okrętu. Na jego pokładzie zginęło 81 osób, a 122 zostało rannych, z tego 7 zmarło.
Dowódca „Emdena” zrezygnował z ataku na bezbronne statki na redzie, motywując to później koniecznością selekcji celów należących do wroga i czasochłonnej ewakuacji ich załóg, zgodnie z przestrzeganymi jeszcze prawami wojny morskiej. Na redzie zakotwiczone było jeszcze francuskie awizo „D'Iberville”, lecz jego dowódca nie otworzył ognia, gdyż jego okręt nie miał szans w starciu – miał tylko jedną armatę kalibru 100 mm na dziobie i lżejsze działa, ale zwrócony był rufą do krążownika. Uniknął on ostrzelania, gdyż na „Emdenie” zauważono dym małego statku, który został wzięty za okręt wchodzący do portu i krążownik około 6 otworzył ogień do nowego celu i rozpoczął odwrót. Przy nabrzeżu zacumowane były ponadto dwa stare francuskie niszczyciele „Fronde” i „Pistolet”. Już po wyjściu z portu „Emden” zatrzymał brytyjski parowiec „Glenturret” z ładunkiem wojennym i wysłał na niego oddział abordażowy, ale nie zdążył go zatopić, gdyż od północy nadpłynął francuski stary niszczyciel „Mousquet”. Dowódca „Mousquet” również był zaskoczony i dopiero po otwarciu o 7.30 ognia przez Niemców odpowiedział ogniem, ale po krótkiej nierównej walce około 7.44 niszczyciel został zatopiony; zginęło 40 osób, a 36 zostało uratowanych przez krążownik. 
Po bitwie.
Dowódca rosyjskiego krążownika, baron Czerkasow, który zszedł na noc z okrętu, został 11 września 1915 skazany przez sąd wojenny za zaniedbania na 3 i pół roku więzienia, degradację i wydalenie ze służby. Skazany został także na półtora roku więzienia jego zastępca, starszy oficer kapitan Kulibin, który pozostał na okręcie w noc jego zatopienia. Car jednak zmienił wyroki na skierowanie na front w stopniu marynarza (obaj później odznaczyli się w walkach, byli dekorowani krzyżami św. Jerzego i awansowali).
„Emden” kontynuował swoją rajderską misję jeszcze przez kilka kolejnych tygodni, do momentu zatopienia go przez australijski krążownik HMAS „Sydney” w bitwie koło Wysp Kokosowych.

</doc>
<doc id="1322866" url="https://pl.wikipedia.org/wiki?curid=1322866" title="Do diabła z miłością">
Do diabła z miłością

Do diabła z miłością (oryg. "Down with Love") – amerykański film fabularny z 2003 roku, pastisz komedii romantycznych.
Opis fabuły.
Lata sześćdziesiąte. Początkująca pisarka Barbara Novak (Renée Zellweger) wydaje książkę "Do diabła z miłością", w której namawia kobiety, by zrezygnowały z uczucia na rzecz kariery. Wkrótce poznaje dziennikarza, Catchera Blocka (Ewan McGregor), znanego podrywacza. Chce on w sobie rozkochać Barbarę i ośmieszyć jej teorię. Sam jednak staje się obiektem manipulacji kobiety.

</doc>
<doc id="1322867" url="https://pl.wikipedia.org/wiki?curid=1322867" title="Teatr faktu">
Teatr faktu

Teatr faktu – nurt w teatrze, w którym spektakl oparty jest na scenariuszu, stanowiącym montaż dokumentów (tj. protokołów, listów, rejestracji dźwiękowych i filmowych). Przedstawienie teatru faktu często utrzymane jest w konwencji śledztwa lub rozprawy sądowej. Jego tematem są zazwyczaj wydarzenia społeczne bądź sprawy polityczne o wysokim oddźwięku (najczęściej dotyczących zbrodni wojennych, odpowiedzialności za użycie broni masowej zagłady, itp.). Nierzadko widzowie przedstawienia stawiani są w roli obserwatorów procesu, dylematem inscenizatora i krytyki pozostaje kwestia granicy między zarejestrowaną prawdą a wystawianą na scenie fikcją. Na potrzeby teatru faktu powstają sztuki teatralne, które tworzą nurt literacki, określany mianem dramatu faktu. Elementy teatru faktu pojawiają się także w innych, niezwiązanych z nim bezpośrednio, utworach i realizacjach scenicznych. 
Historia.
Do prekursorów teatru faktu należał Erwin Piscator. W 1927 roku zrealizował spektakl "Rasputin, die Romanows, der Krieg, und das Volk, das gegen die aufstand" (Rasputin, Romanowie, wojna i lud, który przeciwko nim powstał), w którym wykorzystywał fragmenty rzeczywistych kronik filmowych z działań wojskowych. Podczas spektaklu wyświetlał także kalendarium wojny wraz z danymi statystycznymi na temat ofiar i fragmenty z listu cara Mikołaja II do żony, który kontrastował z okrucieństwem toczonych walk, tworząc ironiczny kontekst dla pozostałych scen. Taki sposób przedstawiania rzeczywistości budził silny oddźwięk. Cesarz Wilhelm II wygrał proces o obraźliwe przedstawienie jego osoby, po którym aktorzy Piscatora odczytywali ze sceny fragmenty wyroku.
Szczególną popularność teatr faktu zyskał w latach 60. w RFN. Rolf Hochhuth stworzył sztukę "Namiestnik", Heiner Kipphardt "Przesłuchanie J.R. Oppenheimera", a Peter Weiss "Dochodzenie", "Pieśń o luzytańskim straszydle" oraz "Viet-Nam Diskurs".
Teatr faktu w Polsce.
Przykładem teatru faktu w Polsce jest "Epilog norymberski" Jerzego Antczaka (Teatr Telewizji, 1969) i "Oskarżony: Czerwiec '56" Izabelli Cywińskiej (Teatr Nowy w Poznaniu, 1981)

</doc>
<doc id="1322876" url="https://pl.wikipedia.org/wiki?curid=1322876" title="Penny Flame">
Penny Flame

Jennifer „Jennie” Ketcham (ur. 22 lutego 1983 w Aurorze) – amerykańska aktorka i reżyserka filmów pornograficznych występująca pod pseudonimem Penny Flame, także blogerka. Jej pseudonim artystyczny to połączenie piosenki zespołu The Beatles „Penny Lane” i jej zwyczaju palenia marihuany. 
Życiorys.
Wczesne lata.
Urodziła się w Aurorze w stanie Kolorado. Wychowywała się na terenie metropolii San Francisco. W wieku 12 lat praktykowała bezpieczny seks. Po ukończeniu średniej szkoły rozpoczęła studia na Uniwersytecie Stanowym San Diego w San Diego na kierunku administracji w biznesie. Chcąc zarobić pieniądze na czesne, zaczęła pracować jako modelka.
Kariera.
W 2002 roku zdecydowała się rozpocząć karierę w przemyśle pornograficznym. Zaczynała jako fotomodelka. Debiutowała w filmie "Indian Givers" wyprodukowanym przez Digital Playgound. Występowała sama albo w scenach lesbijskich. Poza planem filmowym spotykała się z Jesse Jane (2004). Wzięła udział w serialu dokumentalnym "Pornucopia: Going Down in the Valley" (2004).
W 2005 roku zaczęła pracować z mężczyznami. Pierwszym filmem, gdzie wystąpiła w scenach seksu heteroseksualnego był "Dirty Dave's Sugar Daddy 5". W tym samym roku zdobyła nagrodę AVN Award w kategorii „najlepsza scena seksu solo” za film "Repo Girl". Pod koniec 2005 roku wystąpiła w pierwszej większej produkcji "Darlsode". Rola w nim przyniosła jej dwie nagrody AVN Award: za najlepszą scenę seksu z Herschelem Savage i za najlepszą scenę seksu grupowego.
Brała najczęściej udział w filmach typu gonzo. Związana kontraktem z Shane's World Studio zaczęła reżyserować filmy dla dorosłych: w 2005 roku "Shane's World: Girls Night Out 2", w następnym "Shane's World: Girls Night Out 3", a w latach 2006-2007 trzy części "Blazed and Confused".

</doc>
<doc id="1322879" url="https://pl.wikipedia.org/wiki?curid=1322879" title="Frédéric Sy">
Frédéric Sy

Frédéric Sy (ur. 1861, zm. ?) – francuski astronom.
W latach 1879–1887 pracował w Obserwatorium Paryskim, zajmując się obliczeniami, a w latach 1887–1918 w obserwatorium w Algierze jako asystent. W trakcie pobytu w Algierze przeprowadził liczne obserwacje komet i planetoid. Odkrył dwie planetoidy. Współpracował m.in. z astronomem François Gonnessiatem, który w 1908 roku został dyrektorem obserwatorium w Algierze.
Planetoida (1714) Sy została nazwana jego imieniem.

</doc>
<doc id="1322887" url="https://pl.wikipedia.org/wiki?curid=1322887" title="Trevor Immelman">
Trevor Immelman

Trevor John Immelman (ur. 16 grudnia 1979 w Somerset West), golfista południowoafrykański, zwycięzca wielkoszlemowego turnieju Masters w 2008.
Pochodzący z rodziny związanej z golfem (ojciec pełnił funkcję komisarza cyklu turniejowego Sunshine Tour, starszy brat jest instruktorem), treningi rozpoczął w wieku 5 lat. Ukończył szkołę średnią Hottentots Holland w Prowincji Przylądkowej Zachodniej. W karierze amatorskiej znaczący sukces osiągnął w 1998, wygrywając w Stanach Zjednoczonych turniej U.S. Amateur Public Links. Wraz z początkiem 1999 dołączył do grona golfistów zawodowych.
W sezonie 2000 większość występów zaliczył w mniej prestiżowym cyklu europejskim Challenge Tour (część imprez rozgrywanych jest poza Europą), na liście płac z tegoż roku plasując się na 10. pozycji; wygrał w ramach tych rozgrywek otwarte mistrzostwa Kenii. Występował też w imprezach Sunshine Tour w rodzinnym kraju, notując kilka zwycięstw. W 2001 dołączył do European Tour i w tym cyklu pierwsze zwycięstwo odniósł w 2003, triumfując w South Africa Open, imprezie organizowanej przez Erinvale Golf Club w Prowincji Przylądkowej Zachodniej; właśnie w tym klubie Immelman stawiał pierwsze kroki jako golfista. Rok później skutecznie bronił tytułu, czym powtórzył osiągnięcie swojego rodaka i mentora kariery, Gary'ego Playera, z drugiej połowy lat 70. Ponadto w ramach European Tour Immelman wygrał w 2004 turniej Players Championship of Europe (ówczesna pełna nazwa brzmiała "Deutsche Bank - SAP Open The Players Championship of Europe"). Osiągnięcia te, a także inne miejsca w czołówce turniejów, dały mu kilkakrotnie miejsce w czołowej dziesiątce najlepiej zarabiających golfistów European Tour w poszczególnych sezonach. W sezonie 2002/2003 był najlepszy w Sunshine Tour.
W 2005 powołany został do gry w Presidents Cup, imprezie drużynowej, w której reprezentacja amerykańska potyka się z ekipą międzynarodową, złożoną z zawodników spoza Europy; Immelman grał w 2005 i 2007, w obu przypadkach jego międzynarodowy zespół (którego kapitanem był Gary Player) przegrywał. Udział w Presidents Cup 2005 zaowocował zaproszeniem Immelmana w sezonie 2006 do cyklu PGA Tour. Zwycięstwo w turnieju Western Open i awans do czołowej piętnastki oficjalnego rankingu światowego golfowego przyniosły Południowoafrykańczykowi tytuł "debiutanta roku" PGA Tour. Był zarazem pierwszym debiutantem od czasu Jerry'ego Pate'a (1976), który na liście zarobków PGA Tour znalazł się w pierwszej dziesiątce (Immelman zajął 7. miejsce).
W 2003, mając za partnera Rory'ego Sabbatiniego, sięgnął po World Cup, drużynowe trofeum o które rywalizują dwuosobowe reprezentacje narodowe. Już bez sukcesu grał też w tych rozgrywkach w 2004 i 2007. Od 2003 jest regularnym uczestnikiem imprez wielkoszlemowych (debiutował jeszcze jako amator w Masters w 1999, kończąc rywalizację na 56. miejscu); w 2005 uplasował się na 5. miejscu w Masters, w 2007 podzielił 6. lokatę w PGA Championship. W kwietniu 2008 niespodziewanie triumfował w Masters w Augusta, pokonując faworyzowanego Tigera Woodsa i sięgając po słynną zieloną marynarkę. Immelman jest pierwszym południowoafrykańskim triumfatorem Masters od czasu Playera (1978). Jego wielkoszlemowe zwycięstwo zaliczane jest zarówno do triumfów w cyklu PGA Tour, jak i European Tour.
Jest żonaty (od 2003), ma syna (ur. 2006).

</doc>
<doc id="1322894" url="https://pl.wikipedia.org/wiki?curid=1322894" title="Zbigniew Wierzbicki (architekt)">
Zbigniew Wierzbicki (architekt)

Zbigniew Wierzbicki (ur. 2 kwietnia 1937 w Wilnie) – polski architekt.
Życiorys.
W latach 1955–1962 studiował na Wydziale Architektury Politechniki Gdańskiej, dyplom w 1962 roku.
Starszy wykładowca w Pracowni Architektury Okrętu na Wydziale Architektury i Wzornictwa Państwowej Wyższej Szkoły Sztuk Plastycznych w Gdańsku (obecnie: Akademia Sztuk Pięknych w Gdańsku). Głównie zajmuje się projektowaniem jachtów i okrętów.

</doc>
<doc id="1322896" url="https://pl.wikipedia.org/wiki?curid=1322896" title="Turistas">
Turistas

Turistas: Raj utracony ( lub ) − amerykański film fabularny z 2006 roku.
Wakacje kilku młodych, podróżujących z plecakami turystów zmieniają się w koszmar, gdy w samym środku brazylijskiej dżungli psuje się ich autobus. Już wkrótce przyjaciele trafią w ręce niezrównoważonego psychopaty, który specjalizuje się w sprzedaży ludzkich organów.

</doc>
<doc id="1322897" url="https://pl.wikipedia.org/wiki?curid=1322897" title="Norbert Rasch">
Norbert Rasch

Norbert Józef Rasch (ur. 11 maja 1971 w Czarnowąsach) – polski polityk mniejszości niemieckiej, samorządowiec, od 2008 do 2015 przewodniczący TSKN na Śląsku Opolskim.
Życiorys.
Ukończył studia z zakresu filologii germańskiej na Uniwersytecie Opolskim. Od lat 90. związany z samorządem terytorialnym. Był m.in. radnym i zastępcą wójta gminy Prószków. W 2005 został sekretarzem tej gminy oraz radnym sejmiku opolskiego.
W wyborach samorządowych w 2006 po raz drugi uzyskał mandat radnego województwa. W 2010 z powodzeniem ubiegał się o reelekcję. Objął wówczas funkcję przewodniczącego klubu radnych Mniejszości Niemieckiej. W 2014 kolejny raz został wybrany do sejmiku opolskiego. W 2018 bezskutecznie kandydował na radnego Prószkowa.
26 kwietnia 2008 został przewodniczącym Towarzystwa Społeczno-Kulturalnego Niemców na Śląsku Opolskim po rezygnacji wieloletniego lidera tej organizacji Henryka Krolla i pokonaniu w głosowaniu posła MN Ryszarda Galli. 7 maja 2011 ponownie został wybrany na przewodniczącego TSKN. 23 maja 2015 zastąpił go Rafał Bartek. Norbert Rasch bez powodzenia kandydował do Sejmu w 2007, 2015 i 2019 oraz w 2011 do Senatu.
Powoływany również w skład zarządu Związku Niemieckich Stowarzyszeń Społeczno-Kulturalnych w Polsce, zarządu Związku Gmin Polskich Euroregionu Pradziad, członka rady Fundacji Rozwoju Śląska i Wspierania Inicjatyw Lokalnych i wiceprezesa Konwersatorium im. Josepha v. Eichendorffa.

</doc>
<doc id="1322902" url="https://pl.wikipedia.org/wiki?curid=1322902" title="Jednostki organizacyjne wojska Armii Konfederacji">
Jednostki organizacyjne wojska Armii Konfederacji



</doc>
<doc id="1322906" url="https://pl.wikipedia.org/wiki?curid=1322906" title="Volkswagen Beetle">
Volkswagen Beetle

Volkswagen Beetle − samochód osobowy produkowany przez niemiecką markę Volkswagen w latach 2011 - 2019.
Historia modelu.
Stylistycznie, tak jak poprzednik, nawiązuje do Garbusa. Pojazd zaprezentowano podczas Międzynarodowej Wystawy Samochodowej w Szanghaju w kwietniu 2011 roku. 
W 2012 roku wprowadzono wersję cabrio. W 2013 roku producent wprowadził do oferty limitowaną wersję GSR, która nawiązuje do Garbusa z lat 70. Mowa o oryginalnym Beetle 1303 S GSR. Sam przydomek GSR to skrót od słów Gelb-Schwarze Renner. Nadwozie wyróżnia się tytułowym połączeniem kolorów - dominujący żółty oraz czarne dodatki w postaci naklejek i akcentów.
W styczniu 2012 Volkswagen pokazał na targach w Detroit koncepcyjną wersję Beetle'a - nazwaną E-Bugster - wyposażoną w napęd elektryczny.
Jesienią 2014 roku samochód poddano modernizacji. Zmiany techniczne dotknęły przede wszystkim jednostki napędowe. Po modyfikacjach są one mocniejsze i zużywają mniej paliwa. Wszystkie spełniają normę emisji spalin Euro 6. Ponadto zwiększono poziom wyposażenia w elektroniczne systemy asystentów kierowcy.
Koniec produkcji.
10 lipca 2019 roku wyjechał z fabryki ostatni egzemplarz w wersji z zamkniętym nadwoziem, pokryty niebieskim lakierem Denim Blue. Trafi on do lokalnego muzeum. Przed nim powstały dwa egzemplarze pokryte czerwonym lakierem i wykończone pikowaną tapicerką, które trafią z kolei do kolekcji historycznych pojazdów Volkswagena Ameryka.
W ostatnim roku produkcji VW oferował klientom dwie specjalne wersje: Final Edition SE i Final Edition SEL. Ostatnie egzemplarze VW Beetle'a zostaną sprzedane na Amazonie.

</doc>
<doc id="1322910" url="https://pl.wikipedia.org/wiki?curid=1322910" title="3 Pułk Piechoty Morskiej">
3 Pułk Piechoty Morskiej

3 Pułk Piechoty Morskiej – oddział wojsk desantowych Sił Zbrojnych PRL.
Formowanie i zmiany organizacyjne.
30 grudnia 1959, na podstawie Zarządzenia Szefa SG WP nr 138/0rg. 3 Batalion Piechoty Morskiej połączono z 29 Kołobrzeskim batalionem saperów morskich tworząc 3 Pułk Piechoty Morskiej. Jego dowódcą został dotychczasowy dowódca 3 bpm - kmdr por. Władysław Furgała. Pełnił on obowiązki do czasu rozwiązania pułku.
Pułk wchodził w skład Marynarki Wojennej. Stacjonował w garnizonie Dziwnów. Współpracował z Flotyllą Okrętów Desantowych ze Świnoujścia. 
Zarządzeniem Szefa Sztabu Generalnego WP Nr 011/Org. z 16 stycznia 1963 Dowódca Marynarki Wojennej przekazał 3 Pułk Piechoty Morskiej bez batalionu saperów dowódcy Pomorskiego Okręgu Wojskowego. Dowódca POW do 15 marca 1963 przeformował 3 pułk na 93 Pułk Desantowy o etacie 5/345 - 700 żołnierzy, 8 pracowników cywilnych i włączył go w skład 23 Dywizji Desantowej.
Struktura organizacyjna pułku.
Planowana wojenna organizacja pułku znacznie odbiegała od etatu "P".
W jego skład miały wejść:
Pułk miał liczyć 2381 żołnierzy w tym 192 oficerów, 434 podoficerów oraz 1755 żołnierzy korpusu marynarzy.
Na wyposażeniu według etatu "W" posiadał: 16 czołgów T–34/85, 63 działa bezodrzutowe, 6 dział 85 mm D-44, 6 dział przeciwlotniczych kal. 37 mm, 6 moździerzy kal. 120 mm, 24 przeciwlotnicze krabiny maszynowe PKM–2, 10 transporterów PTG

</doc>
<doc id="1322911" url="https://pl.wikipedia.org/wiki?curid=1322911" title="Pierwszy rejs">
Pierwszy rejs

Pierwszy rejs (tytuł oryginalny: "Lundrimi i parë") – albański film fabularny z roku 1984 w reżyserii Hysena Hakaniego.
Opis fabuły.
Akcja filmu rozgrywa się na pokładzie statku "Shqiponja", zajmującego się połowem ryb. Oficerowie kłócą się o najwłaściwsze metody poszukiwania ławic ryb. Pierwszy raz służbę na statku pełni młody oficer Petrit. On też uświadamia kapitanowi, aby wprowadził nowe metody połowów.

</doc>
<doc id="1322912" url="https://pl.wikipedia.org/wiki?curid=1322912" title="Aleksas I">
Aleksas I

Aleksas I (zm. po 4 p.n.e.) - szwagier Heroda Wielkiego.
Jego pochodzenie nie jest znane. Był zaufanym stronnikiem i przyjacielem Heroda Wielkiego Około 20 p.n.e. poślubił jego siostrę Salome I. Przypuszcza się, że dzięki temu małżeństwu został namiestnikiem Idumei. Wcześniej to stanowisko piastował poprzedni mąż Salome - Kostobar I, stracony za spiskowanie przeciwko szwagrowi.
W 4 p.n.e. Salome i Aleksas zostali wezwani przez umierającego Heroda do wymordowania wszystkich ludzi, których kazał uwięzić na hipodromie w Jerychu. Po śmierci Heroda zdecydowali się postąpić wbrew woli zmarłego i uwolnić zebranych tam ludzi.
Alekas miał syna Aleksasa II Kalleasa, który poślubił nieznaną z imienia córkę Salome z pierwszego małżeństwa z Józefem I.

</doc>
<doc id="1322914" url="https://pl.wikipedia.org/wiki?curid=1322914" title="Nagroda im. Arthura C. Clarke’a">
Nagroda im. Arthura C. Clarke’a

Nagroda im. Arthura C. Clarke’a (ang. "The Arthur C. Clarke Award") – brytyjska nagroda przyznawana corocznie za najlepszą powieść science fiction po raz pierwszy opublikowaną w Wielkiej Brytanii w minionym roku. Nagrodę ustanowił Arthur C. Clarke, a po raz pierwszy przyznano ją w 1987. Nagrodę przyznają jurorzy z następujących instytucji:
Zwycięzca otrzymuje nagrodę pieniężną w funtach szterlingach – kwota nagrody jest taka sama jak rok, w którym ją przyznano (np. nagroda w 2008 wyniosła £2008).

</doc>
<doc id="1322916" url="https://pl.wikipedia.org/wiki?curid=1322916" title="Rewolwer Rast &amp; Gasser M1898">
Rewolwer Rast &amp; Gasser M1898

Rast &amp; Gasser M1898 – rewolwer używany w czasie I wojny światowej przez oficerów armii austro-węgierskiej. Z czasem wyparty przez pistolety Steyr M1912.

</doc>
<doc id="1322917" url="https://pl.wikipedia.org/wiki?curid=1322917" title="High-Speed Uplink Packet Access">
High-Speed Uplink Packet Access



</doc>
<doc id="1322918" url="https://pl.wikipedia.org/wiki?curid=1322918" title="Bojownik (film)">
Bojownik (film)

Bojownik (tytuł oryginalny: "Militanti") – albański film fabularny z roku 1984 w reżyserii Piro Milkaniego.
Opis fabuły.
Film nawiązuje do wątków z życia Vasila Shanto (1913-1944), jednego z pierwszych komunistów albańskich, współtworzących Komunistyczną Partię Albanii, który w bardzo młodym wieku zginął w walce, w czasie okupacji niemieckiej. Akcja filmu rozgrywa się głównie w Szkodrze, gdzie Shanto organizował lokalne struktury partyjne.

</doc>
<doc id="1322921" url="https://pl.wikipedia.org/wiki?curid=1322921" title="Kurtyna Teatru im. Juliusza Słowackiego w Krakowie">
Kurtyna Teatru im. Juliusza Słowackiego w Krakowie

Kurtyna Teatru im. Juliusza Słowackiego w Krakowie – olejny obraz Henryka Siemiradzkiego o wymiarach 11,9×9,6 m, namalowany na lnianym płótnie rozciągniętym na drewnianym blejtramie. W przeciwieństwie do większości innych kurtyn nie jest ona zwijana, lecz podnoszona ponad scenę.
Przedstawiona na kurtynie scena ma charakter alegoryczny. Na środku znajduje się Natchnienie, kojarzące Piękno z Prawdą, poniżej Komedia w towarzystwie błazna. Z lewej strony stoi odziana w ciemną szatę Tragedia, która spogląda na Erosa płaczącego nad urną z Ukochanym Sercem. Po lewej w głębi Zbrodnie, Występek, Furie i Widma. Kompozycję uzupełnia po prawej Psyche uwalniająca się od zmysłowości, Muzyka i Śpiew oraz orszak wokół pomnika Terpsychory. 
Siemiradzki pracę przy kurtynie wykonał po kosztach własnych, nie żądając honorarium. Miasto zapłaciło za nią 15 tys. złotych reńskich. Po raz pierwszy kurtynę podniesiono w dniu 18 kwietnia 1894 w Teatrze Miejskim (dzisiaj Teatr im. Juliusza Słowackiego w Krakowie) podczas wystawiania sztuki Józefa Blizińskiego "Chwast". Na cześć dzieła Siemiradzkiego grała orkiestra 13. pułku piechoty i śpiewał chór Towarzystwa Muzycznego. W prasie krakowskiej pojawił się dokładny opis dzieła z objaśnieniami samego malarza.

</doc>
<doc id="1322923" url="https://pl.wikipedia.org/wiki?curid=1322923" title="Aleksas II Kalleas">
Aleksas II Kalleas

Aleksas II Kalleas (I wiek p.n.e./I wiek?) - powinowaty dynastii herodiańskiej.
Był synem Aleksasa I, trzeciego męża Salome I, siostry Heroda Wielkiego. Poślubił nieznaną z imienia córkę Salome z pierwszego małżeństwa z jej stryjem Józefem I. Tak więc żona Aleksasa II była zarazem siostrzenicą i siostrą stryjeczną Heroda Wielkiego.
Istnieje domysł, że Aleksas II był ojcem Aleksasa III Helkiasza.

</doc>
<doc id="1322924" url="https://pl.wikipedia.org/wiki?curid=1322924" title="Aleksas">
Aleksas



</doc>
<doc id="1322926" url="https://pl.wikipedia.org/wiki?curid=1322926" title="Biała Skała (Pieniny Spiskie)">
Biała Skała (Pieniny Spiskie)

Biała Skała – pojedyncza skała w Pieninach Spiskich, wznosząca się nad wsią Niedzica-Zamek na wysokość 636 m n.p.m. Znajduje się we wschodniej części Pienin Spiskich, nad Zbiornikiem Czorsztyńskim, do którego opada wschodni grzbiet tego pasma, tzw. Tabor. Biała Skała znajduje się na jego północnych stokach. Na wierzchołek nie prowadzą szlaki turystyczne. Sama skała jest dobrze widoczna z dużych odkrytych terenów grzbietu Tabor (łąki), przez które prowadzi czerwony szlak turystyczny Niedzica–Dursztyn. Skała znajduje się w niedużym lesie, ponad którym bieleją jej wapienne, stromo podcięte i gołe ściany. Obok skały pojedynczy dom, a z obydwu jej stron spływają wprost do Zbiornika Czorsztyńskiego dwa niewielkie potoki.
Z rzadkich roślin występuje tutaj kokorycz żółtawa.

</doc>
<doc id="1322928" url="https://pl.wikipedia.org/wiki?curid=1322928" title="High-Speed Packet Access">
High-Speed Packet Access



</doc>
<doc id="1322932" url="https://pl.wikipedia.org/wiki?curid=1322932" title="Nagroda im. Philipa K. Dicka">
Nagroda im. Philipa K. Dicka

Nagroda im. Philipa K. Dicka (ang. "The Philip K. Dick Award") – amerykańska nagroda literacka w dziedzinie science fiction, wręczana corocznie podczas konwentu Norwescon i sponsorowana przez Philadelphia Science Fiction Society, a od 2005 wspierana przez Philip K. Dick Trust.
Nagrodzie patronuje amerykański pisarz SF Philip K. Dick. Po raz pierwszy została przyznana w 1983, rok po śmierci pisarza. Decyzją pięcioosobowego jury nagrodę otrzymuje najlepsza książka (powieść, zbiór opowiadań, antologia) wydana po raz pierwszy w miękkiej oprawie w danym roku w Stanach Zjednoczonych.
Nagroda została utworzona przez Thomasa M. Discha z pomocą , Paula S. Williamsa i Charlesa N. Browna. Obecnie administrowana jest przez Davida G. Hartwella i Gordona Van Geldera. W przeszłości administratorami byli Algis Budrys i David Alexander Smith.
W pierwszym roku jurorami byli Thomas M. Disch, Ursula K. Le Guin i Norman Spinrad. W następnych latach jurorami byli m.in. Greg Bear, Robert Silverberg, Tim Powers.
Lista nagrodzonych i nominowanych.
Rok w tabeli oznacza rok opublikowania książki. Nagroda jest przyznawana w roku następnym.

</doc>
<doc id="1322933" url="https://pl.wikipedia.org/wiki?curid=1322933" title="Catherine Tizard">
Catherine Tizard

Catherine Tizard (ur. 4 kwietnia 1931 w Auckland, zm. 31 października 2021) – nowozelandzka polityk, pierwsza w historii kobieta powołana na urząd gubernatora generalnego Nowej Zelandii (w latach 1990–1996).
Życiorys.
Urodziła się jako Catherine Maclean. Pochodzi z rodziny szkockich imigrantów. Jej mąż Bob Tizard, polityk Partii Pracy, był w latach 1974-1975 wicepremierem Nowej Zelandii (w 1980 państwo Tizard rozwiedli się). Własną karierę polityczną rozpoczęła w 1971, kiedy to została wybrana do rady miejskiej Auckland. Dwanaście lat później, jako pierwsza w dziejach kobieta, została burmistrzem tego największego nowozelandzkiego miasta. Równocześnie w latach 1976-1985 występowała w popularnym talk-show "Beaty and the Beast".
W 1990, po raz kolejny jako pierwsza kobieta, została gubernatorem generalnym Nowej Zelandii. Na jej nominację szczególnie naciskały ówczesna wicepremier Helen Clark oraz przewodnicząca rządzącej Partii Pracy Margaret Wilson. Obie panie chciały w ten sposób uczcić przypadającą na rok 1993 setną rocznicę przyznania nowozelandzkim kobietom praw wyborczych. O powiadomienie pani Tizard o jej powołaniu poproszony został jej były mąż.
Pełniąc formalnie najwyższą funkcję w państwie, Tizard nie zawsze potrafiła dochować stawianego gubernatorom generalnym wymogu apolityczności. Zajęła m.in. jednoznaczne stanowisko w kampanii przedreferendalnej w sprawie reformy prawa wyborczego w 1993 (sprzeciwiając się zniesieniu systemu większościowego), publicznie krytykowała też funkcjonowanie służby zdrowia. Z drugiej strony nakazała wykreślenie z ceremoniału wymogu, aby osoby zbliżające się do gubernatora kłaniały mu się. Miała na ten temat powiedzieć, iż „żaden Nowozelandczyk nie powinien być zmuszany do kłaniania się innemu”.
Po zakończeniu jej kadencji, przeszła na emeryturę. W 2004 poparła wprowadzenie w Nowej Zelandii republiki. Ujawniła też, iż jako gubernator generalna poruszała ten temat w rozmowach z królową Elżbietą II, która miała jej odrzec, że uszanuje w tej sprawie każdą decyzję Nowozelandczyków.

</doc>
<doc id="1322935" url="https://pl.wikipedia.org/wiki?curid=1322935" title="Richard Schorr">
Richard Schorr

Richard Reinhard Emil Schorr (ur. 20 sierpnia 1867 w Kassel, zm. 21 września 1951 w Badgastein) – niemiecki astronom.
Życiorys.
Studiował w Berlinie i Monachium. W latach 1889–1891 pracował jako asystent w czasopiśmie „Astronomische Nachrichten”, wydawanym w Kilonii. W 1902 został dyrektorem Obserwatorium w Hamburgu. Odkrył dwie planetoidy oraz kometę D/1918 W1 (Schorr).
Upamiętnienie.
Jego imieniem nazwano krater Schorr na Księżycu oraz asteroidę (1235) Schorria. Imieniem jego żony Amandy Schorr nazwano planetoidę (725) Amanda.

</doc>
<doc id="1322939" url="https://pl.wikipedia.org/wiki?curid=1322939" title="Richard Reinhard Emil Schorr">
Richard Reinhard Emil Schorr



</doc>
<doc id="1322941" url="https://pl.wikipedia.org/wiki?curid=1322941" title="Helkiasz II">
Helkiasz II

Helkiasz II Młodszy (zm. po 61) - strażnik skarbu świątyni jerozolimskiej.
Był synem Aleksasa III Helkiasza i Kypros IV, wnuczki Heroda Wielkiego. 
Za urzędowania prokuratora Porcjusza Festusa Żydzi zbudowali wysoki mur, który miał zasłaniać Herodowi Agryppie II widok na świątynię jerozolimską. Prokurator nakazał mur zburzyć. Żydzi odwołali się od tej decyzji do cesarza Nerona, a na czele delegacji wysłanej do Rzymu stanęli Helkiasz II i arcykapłan Izmael syn Fabiego. Neron wyraził zgodę na pozostawienie muru, z kolei kochanka (późniejsza żona) cesarza Poppea Sabina, sympatyzująca z judaizmem zatrzymała u siebie Helkiasza i Izmaela.
Przypuszczalnie Helkiasz stracił urząd strażnika skarbu świątynnego, ponieważ w 66 roku tę funkcję sprawował Antypas III. Dalsze losy Helkiasza nie są znane. Badacze domyślają, że przebywał w Rzymie do śmierci Poppei Sabiny w 65 roku, a później - wobec wybuchu wojny w Judei - udał się do Cyreny.

</doc>
<doc id="1322944" url="https://pl.wikipedia.org/wiki?curid=1322944" title="Mariamme V">
Mariamme V

Mariamme V (I wiek) – przedstawicielka dynastii herodiańskiej, żona Heroda z Chalkis.
Była córką Józefa III i jego żony Olympias, córki Heroda Wielkiego. Data jej urodzenia nie jest znana. Przypuszcza się, że urodziła się w pierwszych latach I wieku.
Poślubiła swojego kuzyna Heroda z Chalkis. Małżeństwo to zostało zawarte prawdopodobnie pod koniec lat dwudziestych I wieku.
Dzieckiem Heroda z Chalkis i Mariamme V był Arystobul III, król Armenii Mniejszej.

</doc>
<doc id="1322947" url="https://pl.wikipedia.org/wiki?curid=1322947" title="Józef III (bratanek Heroda Wielkiego)">
Józef III (bratanek Heroda Wielkiego)

Józef III (ur. przed 38 p.n.e., zm. po 4 p.n.e.) - bratanek Heroda Wielkiego.
Był synem Józefa II. Przed 4 p.n.e., przypuszczalnie około 8/7 p.n.e. poślubił swoją kuzynkę Olympias, córkę Heroda Wielkiego.
Po śmierci teścia Józef III został dowódcą jednej z dywizji królewskich.
Z małżeństwa z Olympias miał córkę Mariamme V, żonę Heroda z Chalkis.

</doc>
<doc id="1322952" url="https://pl.wikipedia.org/wiki?curid=1322952" title="Józef Wójcik (duchowny)">
Józef Wójcik (duchowny)

Józef Wójcik (ur. 2 listopada 1934 w Gałkach, zm. 16 lutego 2014 w Kielcach) – polski duchowny rzymskokatolicki, ksiądz infułat w diecezji radomskiej, wielokrotny więzień sumienia w czasach PRL, który w 1972 uwolnił więzioną przez komunistów przez 6 lat kopię obrazu Matki Bożej Jasnogórskiej, były proboszcz parafii św. Andrzeja w Suchedniowie. Za swoją działalność duszpasterską otrzymał 18 wyroków i 9 razy przebywał w więzieniu, był karany przez sądy i kolegia w okresie PRL-u za obronę krzyży w szkole w swojej pierwszej parafii w Ożarowie k. Ostrowca Świętokrzyskiego oraz odprawianie mszy i nauczanie religii w Wierzbicy koło Radomia.
Życiorys.
Urodził się 2 listopada 1934 w Gałkach Hubalowskich, jako syn Władysława i Elżbiety z domu Durlak.
Święcenia kapłańskie przyjął w 1958 w Sandomierzu z rąk ks. bpa Jana Kantego Lorka. W latach 1964–1967 odbył studia z zakresu prawa kanonicznego w ATK w Warszawie i w 1971 uzyskał tamże tytuł doktora. W latach 1958–1959 był wikariuszem w parafii w Ożarowie, gdzie za kazanie wygłoszone w obronie krzyży usuwanych z sal szkolnych został aresztowany i skazany na miesiąc więzienia. Od 1962 przez 6 lat był duszpasterzem w Wierzbicy, gdzie władze państwowe wykorzystując miejscowy konflikt zamierzały utworzyć tzw. niezależną parafię, kosztem likwidacji istniejącej tam parafii rzymskokatolickiej. Wielokrotnie stawał przed sądami i kolegiami karno-administracyjnymi oraz dziewięciokrotnie przebywał w areszcie lub w więzieniu. Przebywając w Radomiu w czerwcu 1972 wsławił się uwolnieniem kopii obrazu Matki Bożej Jasnogórskiej więzionej (na Jasnej Górze) od 1966 decyzją komunistycznych władz. Dzięki podjętym potajemnie wraz z ks. Romanem Siudkiem oraz siostrami zakonnymi Marią Kordos i Heleną Trentowską działaniom przyczynił się do powrotu obrazu na szlak nawiedzenia. Od 1972 był proboszczem parafii św. Andrzeja Apostoła w Suchedniowie. Przez pięć pierwszych lat władze nie wyrażały zgody na zatwierdzenie go na tym urzędzie.
W 2004 popadł w jawny konflikt z burmistrzem Suchedniowa Tadeuszem Bałchanowskim, m.in. wygłosił na jego temat kontrowersyjne kazanie. Powodem konfliktu był sprzeciw duchownego wobec działania na terenie Suchedniowa dyskoteki „Alcatraz”. W 2013 napisał list otwarty do premiera Polski, w proteście przeciwko znieważaniu wartości chrześcijańskich i ludzi wierzących.
Był Kawalerem Zakonu Bożogrobców, w 2009 awansował do rangi Komandora.
Zmarł 16 lutego 2014 r. w Kielcach w Świętokrzyskim Centrum Onkologii. Msza pogrzebową odprawiono w kościele św. Andrzeja przy licznej obecności duchownych i wiernych świeckich. Został pochowany na cmentarzu parafialnym w Suchedniowie.
Odznaczenia i upamiętnienie.
Bohater filmu dokumentalnego "Kapłan z Suchedniowa", 2003.
W 2007 Czesław Ryszka opublikował jego biografię pt. „Infułat z Suchedniowa”.
W 2008 powstał spektakl Teatru Telewizji pt. "Złodziej w sutannie" o kulisach uwolnienia kopii Ikony Jasnogórskiej, w główną rolę wcielił się Artur Żmijewski.

</doc>
<doc id="1322953" url="https://pl.wikipedia.org/wiki?curid=1322953" title="Antypater III">
Antypater III

Antypater III (ur. ok. 33/32 p.n.e., zm. po 4 p.n.e.) – siostrzeniec Heroda Wielkiego.
Był synem Kostobara I, namiestnika Idumei i Gazy, i Salome I, siostry Heroda Wielkiego. Około 14 p.n.e. z inicjatywy matki poślubił Kypros II, córką Heroda Wielkiego. Wcześniej bezskutecznie próbowano ją wydać za Ferorasa, brata Heroda.
W 4 p.n.e. Antypater III przebywał w Rzymie, występując przed cesarzem Oktawianem Augustem jako oskarżyciel swojego kuzyna, Archealosa. Dalsze losy Antypatra III nie są znane. Przypuszcza się, że mógł osiąść w Askalonie.
Miał córkę Kypros IV, żonę Aleksasa III Helkiasza. Istnieje domysł, że miał jeszcze dwóch synów: Kostobara II i Saula.

</doc>
<doc id="1322955" url="https://pl.wikipedia.org/wiki?curid=1322955" title="Helkiasz">
Helkiasz



</doc>
<doc id="1322957" url="https://pl.wikipedia.org/wiki?curid=1322957" title="Helkiasz Młodszy">
Helkiasz Młodszy



</doc>
<doc id="1322958" url="https://pl.wikipedia.org/wiki?curid=1322958" title="Suazi (grupa etniczna)">
Suazi (grupa etniczna)

Suazi ("Swazi") – grupa etniczna w Eswatini i Południowej Afryce (mniejsze skupiska także w Zimbabwe), zaliczana do ludów Bantu, z grupy Nguni. W 2017 roku liczebność tej grupy wynosiła ponad 2,5 miliona. Posługują się językiem suazi z rodziny bantu. W większości wyznają chrześcijaństwo, częściowo tradycyjne religie afrykańskie. Do ich tradycyjnych zajęć zalicza się chów zwierząt i rolnictwo.

</doc>
<doc id="1322959" url="https://pl.wikipedia.org/wiki?curid=1322959" title="Konstytucja Słowacji">
Konstytucja Słowacji

Konstytucja Słowacji (pol. Konstytucja Republiki Słowackiej, słow. "Ústava Slovenskej republiky") – ustawa zasadnicza Republiki Słowackiej, przyjęta na jednej z sesji Rady Narodowej, która odbyła się 1 września 1992 roku (kilkakrotnie nowelizowana). Dzień ten został ustawiony jako Dzień Konstytucji na Słowacji.
Podział Konstytucji.
Słowacka konstytucja jest podzielona na 9 części, w których łącznie znajduje się 156 artykułów. Oto jak wygląda podział słowackiej konstytucji:

</doc>
<doc id="1322962" url="https://pl.wikipedia.org/wiki?curid=1322962" title="Mistrzostwa Europy w Badmintonie">
Mistrzostwa Europy w Badmintonie



</doc>
<doc id="1322963" url="https://pl.wikipedia.org/wiki?curid=1322963" title="The Complete Recordings of Krzysztof Komeda">
The Complete Recordings of Krzysztof Komeda

The Complete Recordings of Krzysztof Komeda – 23-częściowy box set zawierający większość nagrań Krzysztofa Komedy, nagrania archiwalne i występy gościnne. Set został wydany w kilku etapach w latach 1994–1998 za pośrednictwem wytwórni Polonia Records.
Sety.
Poniżej znajduje się pełna lista wydanych albumów w ramach setu.

</doc>
<doc id="1322965" url="https://pl.wikipedia.org/wiki?curid=1322965" title="Język swazi">
Język swazi



</doc>
<doc id="1322966" url="https://pl.wikipedia.org/wiki?curid=1322966" title="The Complete Recordings of Krzysztof Komeda vol. 1, 2 – Live in Copenhagen">
The Complete Recordings of Krzysztof Komeda vol. 1, 2 – Live in Copenhagen

Live in Copenhagen – zapis koncertu kwintetu Krzysztofa Komedy, który odbył się w Jazz Clubie "Montmartre", w Kopenhadze, w 1965. Wydawnictwo to tworzy pierwszą z dziewiętnastu części box setu The Complete Recordings of Krzysztof Komeda.

</doc>
<doc id="1322974" url="https://pl.wikipedia.org/wiki?curid=1322974" title="Długa Góra (Gdynia)">
Długa Góra (Gdynia)

Długa Góra (kaszb. "Długô Góra") – góra o wysokości 130,4 m n.p.m. położona na terenie Gdyni, w dzielnicy Cisowa. Wzniesienie znajduje się na terenie Trójmiejskiego Parku Krajobrazowego.

</doc>
<doc id="1322976" url="https://pl.wikipedia.org/wiki?curid=1322976" title="Robert Jaszewski">
Robert Jaszewski

Robert Jaszewski (ur. 30 kwietnia 1960) – polski gitarzysta basowy.
Pierwszym profesjonalnym zespołem, w którym grał, był zespół towarzyszący Martynie Jakubowicz. W 1985 roku razem z zespołem Grzegorza Markowskiego "Samolot" nagrał płytę "Kolorowy telewizor". W 1986 roku dołączył do zespołu Oddział Zamknięty. W 1989 roku na zaproszenie Jana Borysewicza, Janusza Panasewicza i Jarosława Szlagowskiego wziął udział w trasie koncertowej zespołu Lady Pank po ZSRR. W tym samym roku razem z Edmundem Stasiakiem zakłada zespół Emigranci, który występuje do 1998 roku. Z zespołem Emigranci występuje ponownie od reaktywacji w 2003 roku.
Występował z:

</doc>
<doc id="1322977" url="https://pl.wikipedia.org/wiki?curid=1322977" title="Lhasa de Sela">
Lhasa de Sela

Lhasa de Sela, bardziej znana jako Lhasa (ur. 27 września 1972 w Big Indian, zm. 1 stycznia 2010 w Montrealu) – amerykańsko-meksykańska wokalistka.
Śpiewała niskim, głębokim głosem w trzech językach: angielskim, francuskim i hiszpańskim. Jej muzyka łączy w sobie muzyczną tradycję meksykańską, klezmerską i rocka.
Życiorys.
Urodzona w 1972 roku w Big Indian w stanie Nowy Jork w Stanach Zjednoczonych. Jest córką Meksykanina Alejandro Sela i Amerykanki Alexandry Karam, która po matce jest pochodzenia polsko-rosyjskiego, a po ojcu (Karam) libańskiego. Jej ojciec jest pisarzem i wykładowcą hiszpańskiego, a matka fotografikiem. W dzieciństwie przemierzała wraz z rodzicami autobusem, który był jednocześnie ich domem, całe Stany Zjednoczone. 
W wieku 13 lat, zaczęła interpretować jazz w kawiarniach San Francisco. W wieku 19 lat wyemigrowała do Montrealu gdzie spotkała Yves’a Desrosiers wraz z którym w 1998 roku stworzyła album "La Llorona". Album ten odniósł wielki sukces (ponad 400 000 egzemplarzy sprzedanych we Francji i w Kanadzie).
Przez pewien czas współpracowała z cyrkiem "Pocheros", gdzie zatrudnione były jej trzy siostry, po czym zamieszkała w Marsylii, gdzie stworzyła część swego kolejnego albumu i zaczęła pracować nad jego nagraniem z Vincentem Ségalem i Cyrilem Atefem z grupy Bumcello.
Po powrocie do Montrealu w 2002, Lhasa poznała perkusistę François Lalonde'a i pianistę Jeana Massicotte'a, współtworzących album "The Living Road".
Zmarła 1 stycznia 2010 roku po prawie dwuletniej walce z rakiem piersi.

</doc>
<doc id="1322979" url="https://pl.wikipedia.org/wiki?curid=1322979" title="Myrosław Ripecki">
Myrosław Ripecki

Myrosław Ripecki, ukr. Ріпецький Мирослав, pol. Mirosław Ripecki wzgl. Rzepecki (ur. 13 czerwca 1889 w Samborze, zm. 29 kwietnia 1974 w Chrzanowie) – duchowny greckokatolicki.
Życiorys.
Syn greckokatolickego księdza Tedora Ripeckiego i Marii zd. Hablińska. Jego ojciec był katechetą szkół ludowych, znanym działaczem społecznym oraz autorem m.in. popularnej publikacji „Ilustrowana Istorija Rusy”. Po ukończeniu szkoły powszechnej, uczył się w C. K. Gimnazjum Arcyksiężniczki Elżbiety w Samborze, gdzie w 1907 ukończył VIII klasę bez zdania egzaminu dojrzałości. W tym samym roku wstąpił do Greckokatolickiego Seminarium Duchownego we Lwowie, gdzie ukończył trzy lata studiów. Jednocześnie studiował teologię na Uniwersytecie Jana Kazimierza i działał w ukraińskich organizacjach studenckich. W latach 1910–1911 na koszt Towarzystwa „Сільський господар” („Gospodarz wiejski”) oraz dzięki stypendium Ministerstwa Rolnictwa wyjeżdżał na Bukowinę i do Czechosłowacji, gdzie poznawał strukturę i działalność miejscowego ruchu spółdzielczego. W 1911 r. wziął udział w Kongresie Unijnym w Welehradzie. Czwarty rok studiów ukończył w Greckokatolickim Seminarium Duchownym w Przemyślu i tam został wyświęcony w 1913 r. przez bp. Konstantego Czechowicza. Przed święceniami ożenił się z Eugenią Smółko – córką duchownego greckokatolickiego i znanego działacza społecznego ks. Semena Smółki. Nie mieli potomstwa.
Po święceniach ks. Ripecki został wikariuszem i katechetą w Mostach Wielkich pow. Żółkiew. Udzielał się też społecznie będąc m.in. przewodniczącym miejscowej „Просвіти” („Oświaty”) i członkiem spółki handlowej „Власна Поміч” („Własna Pomoc”). Założył także ochronkę i bursę szkolną. Po wybuchu pierwszej wojny światowej wyjechał z żoną na krótki okres do krewnych do Unter Hecbach w Austrii, zaś po powrocie powołany został w grudniu 1914 r. do armii austro-węgierskiej, gdzie był kapelanem 55. pp. W 1916 r. mianowany został kapelanem kursu pułkowego w miejscowości Debreczne k. Debreczyna na Węgrzech. W grudniu tego roku został tymczasowo demobilizowany. Po powrocie do Mostów Wielkich powrócił do aktywnej pracy duszpasterskiej i kulturalno-oświatowej. Był skarbnikiem spółki „Власна Поміч” i towarzystwa kredytowo-oszczędnościowego „Надія” („Nadzieja”). Dojeżdżał też wówczas na coniedzielne nabożeństwa do Bojanic pow. Sokal i Kupiczwoli pow. Żółkiew. Aresztowany przez żandarmerię wojskową z powodu konfliktu jego parafian z miejscowa komendą wojsk węgierskich, przez dziesięć dni więziony początkowo we Lwowie, a następnie Mostach Wielkich.
Po proklamowaniu ZURL ponownie powołany do wojska, od wiosny 1919 r. kapelan w ośrodku szkoleniowym I Korpusu UHA w Kamionce Strumiłowej i Busku, zaś w sierpniu 1919 r. kapelan 10. Brygady tego korpusu stacjonującej w Mańkowcach k. Kamieńca Podolskiego. Razem ze swą jednostką brał udział w ofensywie wojsk ukraińskich na wschód, która wyparła wojska bolszewickie, i dotarł aż za Winnicę. W październiku 1919 r. został kapelanem przy Głównym Sztabie UHA w Winnicy. Jesienią 1919 r. zaraził się tyfusem i przeszedł ciężką chorobę. Po przekształceniu UHA w tzw. Czerwoną UHA przedostał się przez Besarabię i Bukowinę do Sokala, gdzie w tym czasie przebywała jego żona.
W marcu 1921 r. mianowany został administratorem w Surzycy Wielkiej pow. Sambor i katechetą w gimnazjum w Sokalu, zaś w październiku 1921 proboszczem w Liskach pow. Hrubieszów. W swej parafii prowadził aktywną działalność duszpasterską i społeczną. Zbudował nową cerkiew, kaplicę i dom parafialny. W katolickich pismach ukraińskich publikował artykuły o tematyce historycznej i krajoznawczej. 17 IV 1927 r. uhonorowany tytułem kanonika. W 1939 r. objął urząd dziekana dekanatu waręskiego.
Ze względu na swą aktywną, proukraińską, działalność ks. Ripecki był negatywnie postrzegany przez władze II Rzeczypospolitej. Z tego też powodu w przededniu wybuchu II wojny światowej – 29 VII 1939 r. – duchowny został aresztowany pod zarzutem wspierania OUN, uwięziony we Lwowie i zagrożony wywiezieniem do Berezy Kartuskiej. Zwolniony został po trzech tygodniach, m.in. dzięki interwencji metropolity Andrzeja Szeptyckiego. Wojnę spędził w Liskach. Uniknął śmierci z rąk polskiego podziemia, które 22 III 1944 r. spacyfikowało wieś. Po tym wydarzeniu przeniósł się do pobliskiego Uhrynowa.
Wiosną 1947 r. razem z żoną wysiedlony został w ramach akcji „Wisła” do Chrzanowa pow. Ełk, gdzie w jednym z pomieszczeń przydzielonego mu domu urządził kaplicę. Pierwsze nabożeństwo odprawił 6 VII 1947 r., inicjując duszpasterstwo w obrządku greckokatolickim. Spowodowało to, że ks. Ripecki znalazł się w konflikcie z ordynariuszem warmińskim bp. Teodorem Benschem i prymasem Stefanem Wyszyńskim, którzy – opierając się o instrukcje Stolicy Apostolskiej – wymagali przyjęcia birytualizmu i pracy w obrządku łacińskim. Spór został ostatecznie zakończony zgodą prymasa na kanoniczne erygowanie kaplicy w Chrzanowie (dekret z dnia 16 IV 1952 r.) i mianowaniem ks. Ripeckiego jej rektorem. Nie zapobiegło to jednak w przyszłości przed różnego rodzaju konfliktami. 6 IX 1966 r. ks. Ripecki mianowany został przez kard. Josyfa Slipyja mitratem.
Chrzanowska placówka duszpasterska szybko stała się centrum religijnym dla Ukraińców-grekokatolików nie tylko z terenów Warmii i Mazur. W nowym miejscu zamieszkania ks. Ripecki starał się kontynuować swą działalność pisarską, publikując na Zachodzie popularnonaukowe prace z historii ukraińskiego Kościoła i kultury. Był też członkiem powiatowych władz UTSK. Za kolportowanie obrazków religijnych i wydawnictw skazany na 3 lata więzienia.
Po jego śmierci uroczystości pogrzebowe odbyły się w Chrzanowie. Pochowany został na cmentarzu w Liskach obok swej żony, która zmarła w 1966 r.

</doc>
<doc id="1322989" url="https://pl.wikipedia.org/wiki?curid=1322989" title="Mirosław Ripecki">
Mirosław Ripecki



</doc>
<doc id="1322990" url="https://pl.wikipedia.org/wiki?curid=1322990" title="Związek Obrony Kupców i Rzemieślników">
Związek Obrony Kupców i Rzemieślników

Związek Obrony Kupców i Rzemieślników – ruch polityczny we Francji, powstały w początkach lat 50. (Union pour la Defense des Commercants et Artisans). Uważany jest za swoisty fenomen polityczny IV Republiki Francuskiej. Ruch ten narodził się z początkiem lat 50. jako oddźwięk na skutki drugiej rewolucji przemysłowej, a więc masowości produkcji i sprzedaży. Najbardziej ucierpiały na tym słabiej uprzemysłowione prowincje południowej i zachodniej Francji, a zwłaszcza zamieszkali tam drobni wytwórcy, rzemieślnicy i handlowcy. 
 Zorganizował ich charyzmatyczny Pierre Poujade, który jeździł po kraju wygłaszając dziesiątki przemówień. Słynne stało się jego wtargnięcie, na czele tzw. “komandosów”, do Izby Deputowanych, gdzie samowolnie wdarł się na mównicę i długo przemawiał krytykując rząd i obrzucając obelgami premiera Edgara Faure'a. 
 “Poujadyści” nie mieli spójnego programu. Zasadzał się on na spontanicznych sloganach skierowanych przeciwko rządowi i parlamentowi oraz urzędnikom kontroli finansowej, którzy nakładali na kupców zbyt wysokie podatki, ograniczając im zysk. Wobec postępującej industrializacji i urbanizacji ludzie związani z sektorem handlu i usług przegrywali w konkurencji z supermarketami i wielkim przemysłem. Z takimi hasłami kandydaci UDCA prowadzili kampanię wyborczą, popierając je sloganem: ”sortez les sortans”, a więc niedopuszczenia do ponownego wyboru dotychczasowych deputowanych. W wyniku głosowania ze stycznia 1956 roku, UDCA uzyskał 52 mandaty do obsadzenia w Izbie Deputowanych (11,4%). Wśród deputowanych znalazł się również J.-M. Le Pen. Sukces “poujadystów” odebrał najwięcej głosów ugrupowaniom socjalistycznym oraz katolickiemu MRP (Ruch Republikańsko-Ludowy). To te partie dopatrzyły się nieprawidłowości w wyborach i w efekcie unieważniono kilkanaście mandatów UDCA. Wewnątrz samego ruchu również nastąpiło rozbicie i wielu działaczy zaczęło odchodzić od Poujade'a, między innymi również Le Pen. Zarzucono mu totalistyczne sposoby rządzenia oraz zagarnięcie składek Związku. W 1958 r. ruch “sklepikarzy” rozpadł się prawie zupełnie. Elektorat UDCA miał jednak oblicze tradycjonalistyczne i nacjonalistyczne i wywodził się ze starych entuzjastów marszałka Ph. Petaina. Sam Poujade zdawał sobie sprawę z przekroju ideowego swych wyborców i jeszcze podczas kampanii w 1955 roku wzorował się na Juanie Peronie i patriotycznym stylu jego przemówień, twierdząc np., że “jego sklepikarze są w prostej linii kontynuatorami żołnierzy spod Wagram i Verdun”.
 P. Poujade i jego zwolennicy, po powrocie do władzy de Gaulle'a stanęli w opozycji wobec niego i wobec V Republiki. Głównie spośród członków UDCA rekrutowali się później uczestnicy algierskiego “tygodnia barykad” (styczeń 1960) i bojówek terrorystycznych OAS.

</doc>
<doc id="1322992" url="https://pl.wikipedia.org/wiki?curid=1322992" title="Krzysztof Nowak-Tyszowiecki">
Krzysztof Nowak-Tyszowiecki

Krzysztof Nowak-Tyszowiecki (ur. 19 lutego 1940 w Warszawie, zm. 25 kwietnia 2009 tamże) – polski reżyser, scenarzysta. Został pochowany na cmentarzu Powązkowskim w Warszawie (kwatera 153, rząd 5, grób 3).

</doc>
<doc id="1322993" url="https://pl.wikipedia.org/wiki?curid=1322993" title="Eric Bosweel Wynalda">
Eric Bosweel Wynalda



</doc>
<doc id="1322994" url="https://pl.wikipedia.org/wiki?curid=1322994" title="Jezioro Miłkowskie">
Jezioro Miłkowskie

Jezioro Miłkowskie (Wobel) – położone na Pojezierzu Mazurskim, w Krainie Wielkich Jezior Mazurskich, w granicach gminy Miłki w powiecie giżyckim, w województwie warmińsko-mazurskim. To niewielki, wydłużony z północy na południe zbiornik. Do wschodniego brzegu jeziora przylega wieś Miłki. Zasilany jest dwoma niewielkimi dopływami. Odpływ wód odbywa się w kierunku północno-zachodnim, poprzez Jezioro Wojnowo, do Niegocina.
Powierzchnia zlewni całkowitej 5,3 km². Najgłębsze miejsce – 15 m usytuowane w części środkowej. Słabo rozwinięta linia brzegowa, teren przyległy do zbiornika jest pagórkowaty, o wzniesieniach dochodzących do 14 m n.p.m. W bezpośrednim otoczeniu jeziora przeważają grunty orne i zabudowania wiejskie. Jezioro jest objęte strefą ciszy. Nie posiada zabudowy rekreacyjnej i miejsc biwakowych.

</doc>
<doc id="1322996" url="https://pl.wikipedia.org/wiki?curid=1322996" title="Mariamme IV">
Mariamme IV

Mariamme IV (ur. zapewne 14 lub 13 p.n.e., zm. po 4 p.n.e.) - księżniczka żydowska, wnuczka Heroda Wielkiego.
Była córką Arystobula I i jego żony Bereniki I; siostrą Heroda Agryppy I, Heroda z Chalkis, Arystobula II i Herodiady.
Około 8/7 p.n.e. dziadek Mariamme IV, Herod Wielki, obiecał jej rękę swojemu wnukowi, nieznanemu z imienia synowi Antypatra II. Później postanowiono, że Mariamme poślubi swojego stryja Antypatra II. Małżeństwo nie doszło do skutku, ponieważ za spiskowanie przeciwko ojcu Antypater II został uwięziony i stracony w 4 p.n.e.
Dalsze losy Mariamme IV nie są znane. Sądzi się, że po śmierci dziadka w 4 p.n.e. wraz z matką i rodzeństwem udała się do Rzymu. Część badaczy identyfikują ją z Mariamme III, żoną etnarchy Judei Archelaosa, innego z synów Heroda Wielkiego.

</doc>
<doc id="1322998" url="https://pl.wikipedia.org/wiki?curid=1322998" title="Aksjomat Fana">
Aksjomat Fana

Aksjomat Fana – aksjomat geometrii rzutowej mówiący, że:
Niezależność aksjomatu Fana od pozostałych aksjomatów płaskiej geometrii rzutowej wynika z istnienia płaszczyzny Fana.

</doc>
<doc id="1323001" url="https://pl.wikipedia.org/wiki?curid=1323001" title="Philippe Adams">
Philippe Adams

Philippe Adams (ur. 19 listopada 1969 w Mouscron) – belgijski kierowca wyścigowy, dwukrotny uczestnik wyścigu o Grand Prix Formuły 1 w 1994 roku.
Przebieg Kariery.
Do roku 1994.
Adams swoją przygodę ze sportem motorowym rozpoczął gdy miał 12 lat, podobnie jak większość kierowców zaczynał od gokartów. W 1992 przeniósł się do Brytyjskiej Formuły 3, gdzie rywalizację zakończył na 2 miejscu. Rok później zwyciężył w Brytyjskiej Formule 2.
Kontrakt z Lotusem.
Dzięki zwycięstwu w Formule 2 Adams został kierowcą startującego w Formule 1 Lotusa. Za kierownicą tego teamu dwukrotnie wystartował w wyścigu. Wyścigu o GP Belgii nie ukończył, natomiast w GP Portugalii był 16.

</doc>
<doc id="1323005" url="https://pl.wikipedia.org/wiki?curid=1323005" title="Demokratyczna Lista Nazaretu">
Demokratyczna Lista Nazaretu

Demokratyczna Lista Nazaretu (hebr.: רשימה דמוקרטית של נצרת, "Reshima Demokratit shel Natzrat") − partia polityczna w Izraelu, jedyne arabskie ugrupowanie, które posiadało swych reprezentantów w pierwszym Knesecie (1949−1951). Demokratyczna Lista Nazaretu była powiązana i wspierana finansowo przez największą ówczesną partię polityczną Izraela, Mapai Dawida Ben Guriona. Jej siedzibą główną był Nazaret, największe zamieszkane w większości przez Arabów miasto w Izraelu.
Historia.
W wyniku wyborów w 1949 roku, partia uzyskała 1,7% głosów. Dało jej to 2 miejsca w Knesecie. Była ona reprezentowana w izbie przez lidera listy, Amina Salima Dżardżurę oraz przez Sajfa ad-Dina az-Zubiego. Ugrupowanie było blisko związane z "Mapai", ponieważ Ben Gurion zdecydował się włączyć izraelskich Arabów do życia politycznego państwa żydowskiego. Próbował on udowodnić, że oba narody mogą ze sobą koegzystować. Na przełomie lat 40. i 50. XX wieku pojawiło się kilka innych partii arabskich, powiązanych z "Mapai". Demokratyczna Lista Nazaretu była pierwszą z nich. Sabri Jiryis pisał o politycznej aktywizacji izraelskich Arabów tak: "„Decyzja "Mapai", dotycząca rozpoczęcia politycznej aktywności pośród Arabów została podjęta z pewnym wahaniem. W jej historii lub ideologii nie było nic, co mogłoby przyciągnąć Arabów lub zapewnić partii ich poparcie. Na początku, partia nawet nie akceptowała Arabów jako swoich członków, na gruncie twierdzenia, że żaden Arab nie może być lojalnym członkiem partii syjonistycznej. „Eksperci” partyjni ds. arabskich zasugerowali jednak wkrótce rozwiązania tych i innych trudności. Arabski udział w polityce miał przybrać formę specjalnych list tworzonych przed każdymi wyborami na bazie miejsca zamieszkania lub wyznawanej odmiany religii kandydatów. Aparat partyjny gwarantował finansowe wsparcie tych list, „uwalniając” je od konieczności tworzenia własnego aparatu. Lojalność tych kandydatów, którym udało się dostać do parlamentu oraz wsparcie dla pozycji partii był więc zagwarantowana”". Z racji bliskich związków z Mapai, Demokratyczna Lista Nazaretu popierała pierwszy i drugi rząd Izraela (oba z Ben Gurionem jako premierem).
Przed wyborami w 1951 roku Demokratyczna Lista Nazaretu została rozwiązana. Większość jej członków (m.in. az-Zubie) przeszła do nowo powstałego ugrupowania – Demokratycznej Listy Izraelskich Arabów. Dżarodża nie powrócił do ław Knesetu, zamiast tego został w 1954 roku burmistrzem Nazaretu (w 1959 roku zastąpił go na tym stanowisko Sajf ad-Din az-Zubi).
Politycy.
Posłowie w pierwszym Knesecie.
Posłowie wybrani w wyborach w 1949: Sajf ad-Din az-Zubi, Amin Salim Dżardżura

</doc>
<doc id="1323007" url="https://pl.wikipedia.org/wiki?curid=1323007" title="Gedeon Benoît">
Gedeon Benoît



</doc>
<doc id="1323009" url="https://pl.wikipedia.org/wiki?curid=1323009" title="Béla Hajts">
Béla Hajts

Béla Hajts (słowackie imię: Vojtech; ur. 11 stycznia 1872 w Spiskiej Nowej Wsi, zm. 11 września 1926 tamże) – przyrodnik, nauczyciel, pomolog, krajoznawca i działacz turystyczny, autor nazwy „Słowacki Raj” nadanej najbardziej atrakcyjnej części Gór Straceńskich.
W rodzinnym mieście ukończył gimnazjum i seminarium nauczycielskie. Jako młody pedagog został wychowawcą domowym u hrabiego Juliusza Csaky’ego. Wkrótce jednak wyjechał do Budapesztu, gdzie na tamtejszym uniwersytecie studiował nauki przyrodnicze. W 1895 r. wrócił z dyplomem do rodzinnego miasta i podjął pracę nauczyciela matematyki i nauk przyrodniczych w miejscowej szkole. Później uzupełnił swą wiedzę na kursach elektrotechniki i chemii teoretycznej. Krótko uczył przedmiotów przyrodniczych w gimnazjum w Kieżmarku.
Poza pracą pedagogiczną prowadził szeroko zakrojoną działalność naukową i społeczno-kulturalną. Zbierał i klasyfikował miejscowe minerały, rośliny, chrząszcze, motyle itp. Interesował się meteorologią, a nawet astronomią. Ta ostatnia dziedzina nauki wciągnęła go do tego stopnia, że w 1904 r. wraz z bratem na swym nowo wybudowanym domu w Spiskiej Nowej Wsi urządził małe obserwatorium astronomiczne wyposażone w przyrządy optyczne firmy Zeiss, w którym m.in. obserwował ze swymi uczniami zaćmienia Słońca, a w 1910 r. – Kometę Halleya (charakterystyczna blaszana kopuła została zdemontowana przy przebudowie budynku w 1974 r.).
Hajts zajmował się również folklorystyką oraz historią Spisza, zbierając pamiątki dawnych wieków (monety, medale i in.). Interesowała go archeologia, zwłaszcza zaś ślady pobytu człowieka na terenie Słowackiego Raju. To on uratował od zniszczenia unikatowy odlew czaszki człowieka neandertalskiego sprzed 120 tys. lat, znaleziony w 1926 r. w trawertynach w Ganowcach koło Popradu.
Wyniki swych badań publikował w czasopiśmie „Turistik, Alpinismus, Wintersport”, gdzie m.in. głosił interesujący szkic o dziejach najstarszego osadnictwa na Spiszu od paleolitu po okres Wielkiej wędrówki ludów (1926). Gromadzone zbiory służyły mu jako cenne pomoce naukowe w pracy dydaktycznej. Większość z kolekcji ofiarował później spiskonowowiejskiemu gimnazjum oraz ówczesnemu Muzeum Karpackiemu w Popradzie.
Jednym z pierwszych dokonań Hajtsa po powrocie ze studiów było założenie sadu owocowego, w którym podjął prace nad hodowlą i rozpowszechnieniem nowych, szlachetniejszych odmian drzew owocowych. Z czasem Hajts został uznany za jednego z czołowych węgierskich sadowników i pomologów epoki.
Obszarem, na którym B. Hajts położył największe zasługi dla rodzinnego Spisza, były turystyka i krajoznawstwo, które w naturalny sposób wyniknęły z jego zainteresowań przyrodniczych. Po powrocie z Budapesztu wstąpił w szeregi Węgierskiego Towarzystwa Karpackiego (Magyarországi Kárpátegyesület – MKE) w Spiskiej Nowej Wsi i wkrótce stał się jednym z czołowych działaczy tej organizacji na Spiszu. Od 1917 do 1926 r., tj. do swej przedwczesnej śmierci, był prezesem spiskonowowiejskiego oddziału Karpathenvereinu.
Ze szczególnym upodobaniem poświęcił się Béla Hajts poznawaniu i uprzystępnianiu sąsiadującej ze Spiską Nową Wsią północnej części Krasu Spisko-Gemerskiego (zwanej Górami Straceńskimi), która była wówczas jeszcze zupełnie nieodwiedzana przez turystów i nie nosiła jeszcze nazwy „Słowacki Raj”. Przedsiębrał pionierskie wyprawy w głąb "roklin" – słynnych dziś wąwozów, stanowiących największą atrakcję turystyczną Słowackiego Raju. M. in. 15 sierpnia 1899 r. przeszedł jako pierwszy wąwóz "Malý Sokol". W 1906 r. dokonał pierwszego udanego spływu (na tratwie) Przełomem Hornadu. Był twórcą (wyznakowanego dziś żółtym kolorem) szlaku wiodącego wzdłuż Przełomu Hornadu grzbietem tzw. Pasma Brzeżnego (słow. "Okrajove pásmo"). W górach spędzał większość swego wolnego czasu: malował znaki, poprawiał ścieżki turystyczne, usuwając z nich kamienie i wykroty, budował pierwsze sztuczne ułatwienia (mostki, drewniane drabinki i poręcze), ustawiał drogowskazy. Był autorem pierwszego szerszego turystycznego opisu tych gór, zamieszczonego w „Jahrbuch des Karpathenvereines” nr 49–51 (Kieżmark 1924–25). W wielu wycieczkach towarzyszyli mu brat Ľudovit oraz ich żony, w innych – spiskoniemiecki działacz turystyczny Martin Róth i węgierski botanik Nándor Filarszky. Jako nauczyciel prowadził w te góry swoich uczniów, z których wielu stało się później aktywnymi działaczami turystycznymi. Gromadził literaturę turystyczną, mapy i fotografie. Z racji swej szerokiej działalności popularyzującej naukę i szeroko rozumiane krajoznawstwo obdarzony został przydomkiem „Propagator”.
Béla Hajts zmarł niespodziewanie na atak serca w rodzinnej Spiskiej Nowej Wsi. Pochowany został na tamtejszym cmentarzu (skromny nagrobek nawiązuje w kształcie do kapitelu jońskiej kolumny). Po śmierci Hajtsa nazwano jego imieniem wspomniany szlak turystyczny, biegnący wzdłuż Pasma Brzeżnego (słow. „Hajtsov chodník”), a na skalnej ścianie Ihríka w kotlinie Letanowskiego Młyna umieszczona została 11 września 1927 r. upamiętniająca go tablica. Autorem portretu Hajtsa na tej tablicy był muzealnik i plastyk Elemér Köszeghy-Winkler (1882–1954). Pomimo że zdecydowaną większość życia Hajts przeżył jako poddany korony węgierskiej, działał w organizacjach turystycznych węgierskich i spiskoniemieckich, a publikował głównie po węgiersku i niemiecku, ze względu na jednoznaczny związek całej życiowej aktywności z terenami dzisiejszej Słowacji uznawany jest za Słowaka.
Trwałą pamiątką po Béli Hajtsie jest wprowadzona przez niego nazwa „Słowacki Raj” dla oznaczenia najpiękniejszej części Krasu Spisko-Gemerskiego (Gór Straceńskich), znana dziś wśród turystów górskich w całej Europie. W druku nowa nazwa pojawiła się po raz pierwszy w pierwszym roczniku „Krásy Slovenska” (nr 2-3 z r. 1921), w artykule, którego autorem był Gustáv Nedobrý.

</doc>
<doc id="1323010" url="https://pl.wikipedia.org/wiki?curid=1323010" title="Jotape">
Jotape



</doc>
<doc id="1323013" url="https://pl.wikipedia.org/wiki?curid=1323013" title="Johann von Hoverbeck">
Johann von Hoverbeck

Johann von Hoverbeck – pruski dyplomata żyjący na przełomie XVII i XVIII wieku.
Uczestnik kongresu pokojowego w Oliwie w 1660 roku. 3 czerwca 1665 był obecny na sejmie litewskim i raportował Wielkiemu Elektorowi Fryderykowi Wilhelmowi, że „Litwa żyje w strachu przed Moskwą, dlatego zaakceptuje Szwedów”.
Bibliografia.
 

</doc>
<doc id="1323014" url="https://pl.wikipedia.org/wiki?curid=1323014" title="Ryszard Semka">
Ryszard Semka

Ryszard Semka (ur. 19 września 1925 w Drzonowie, zm. 11 września 2016) – polski inżynier architekt, profesor sztuki, nauczyciel akademicki Państwowej Wyższej Szkoły Sztuk Plastycznych w Gdańsku.
Życiorys.
Studiował na Wydziale Architektury Politechniki Gdańskiej, dyplom w 1956 w Katedrze Architektury
Monumentalnej. Pracował w PWSSP w Gdańsku w latach 1950-1996, początkowo w Katedrze Projektowania Architektonicznego, prowadził Pracownię Projektowania Przestrzennego i Pracownię Projektowania Architektury Wnętrz. W latach 1971–1978 i 1980–1984 dziekan Wydziału Architektury Wnętrz i Wzornictwa Przemysłowego.
Autor budynków w Gdańsku, wnętrz w Gdańsku, Sopocie i Warszawie, nowej części budynku ASP w Gdańsku (przy Zbrojowni). Projektant odbudowy Starego Miasta w Elblągu. Autor (1993) Pomnika Ofiar Grudnia ’70 w Gdyni przy al. Piłsudskiego (wspólnie z prof. Sławojem Ostrowskim).
Został pochowany na cmentarzu katolickim w Sopocie (kwatera C4-2-1). Był stryjem dziennikarza Piotra Semki.

</doc>
<doc id="1323016" url="https://pl.wikipedia.org/wiki?curid=1323016" title="Audrey Bitoni">
Audrey Bitoni

Audrey Bitoni (ur. 16 sierpnia 1986 w Los Angeles) – amerykańska modelka i aktorka pornograficzna pochodzenia hiszpańsko-niemiecko-włoskiego.
Życiorys.
Wczesne lata.
Urodziła się w Anaheim w Los Angeles w stanie Kalifornia. Dorastała w Chicago w Illinois. W 2006 roku otrzymała dyplom licencjacki na wydziale komunikacji językowej na Arizona State University. Pracowała jako kelnerka.
Kariera.
Podczas studiów przystała na propozycję magazynu „Playboy” i trafiła na okładkę.
W 2006, w wieku dwudziestu lat debiutowała w filmie porno 3rd Degree "Cum Beggars 5". Potem pojawiła się m.in. w produkcji Wicked Pictures "Muse" (2007) ze Stormy Daniels, Adam &amp; Eve "Contractor 2" (2007) z Jeanem Valjeanem, Evil Angel "Fucked on Sight 2" (2007) z Manuelem Ferrarą, Diabolic Video "Top Shelf 1" (2008) z Markiem Davisem, Brazzers "Big Tits at School 2" (2008) z Charlesem Derą, Hustler Video "Busty Beauties: The A List 1" (2009) z Derrickiem Pierce’em, Pure Play Media "North Pole 73" (2010) z Anthonym Hardwoodem oraz New Sensations "Octopussy: A XXX Parody" (2010) z Dannym Mountainem.
W 2008 była nominowana do AVN Award w kategorii „Najlepsza nowa gwiazdka” i „Najlepsza scena seksu POV”, a także zdobyła nominację do XBIZ Award w kategorii „Nowa gwiazdka roku”. Jej zdjęcia znalazły się też w magazynie „Club International” i listopadowym wydaniu „Penthouse”.
Pracowała dla różnych stron internetowych, w tym Twistys, Brazzers czy Aziani Models, a także dla fotografów takich jak Suze Randall i Holly Randall.
Przyjaźniła się z Jenną Haze, Evą Angeliną, Giną Lynn i Katsumi.

</doc>
<doc id="1323018" url="https://pl.wikipedia.org/wiki?curid=1323018" title="Małżeństwo osób tej samej płci w Kanadzie">
Małżeństwo osób tej samej płci w Kanadzie

Małżeństwo osób tej samej płci w Kanadzie – związek małżeński dwóch osób tej samej płci uznawany przez prawo kanadyjskie za równoważny związkowi małżeńskiemu osób przeciwnej płci i pociągający za sobą te same skutki cywilnoprawne, łącznie z możliwością adopcji dzieci.
20 lipca 2005 roku Kanada stała się czwartym krajem na świecie (po Holandii, Belgii i Hiszpanii), który zalegalizował na całym swoim terytorium małżeństwa osób tej samej płci. Legalizacja nastąpiła przez ogólnokrajowe przyjęcie aktu prawnego zwanego "Civil Marriage Act". Decyzje sądów począwszy od 2003 roku już wcześniej zalegalizowały małżeństwa osób tej samej płci osobno w ośmiu z dziesięciu prowincji i jednym z trzech terytoriów Kanady; na terenach tych mieszka około 90% kanadyjskiej populacji. Już przed ogólnokrajową legalizacja małżeństw homoseksualnych, ponad 3000 homoseksualnych par wzięło ślub na tych terenach korzystając z regionalnej legalizacji małżeństw osób tej samej płci.
"Civil Marriage Act" został przedstawiony przez rząd Paula Martina z Liberalnej Partii Kanady w Izbie Gmin 1 lutego 2005 roku jako "Ustawa C-38". Prawo to przyjęto stosunkiem głosów 158:133 w Izbie Gmin 28 czerwca 2005 roku, w Senacie stosunkiem głosów 47:21 19 lipca tego samego roku, a następnego dnia otrzymało ono królewski podpis. 7 grudnia 2006 roku ustawa została ponownie zatwierdzona przez Izbę Gmin, która głosami 175:123 odrzuciła wysunięty przez konserwatywnych polityków wniosek o ponowne rozpatrzenie sprawy.
Legalizacja w prowincjach i terytoriach.
Małżeństwa osób tej samej płci są legalne:
Od 20 lipca 2005 na skutek ogólnokrajowego przyjęcia "Civil Marriage Act" małżeństwa homoseksualne legalne są także w prowincjach Alberta i Wyspa Księcia Edwarda i na terytorium Nunavut i Terytoriach Północno-Zachodnich.
Statystyki małżeństw.
W okresie od czerwca 2003 roku do października 2006 roku w Kanadzie zawarto 12 438 małżeństw osób tej samej płci.

</doc>
<doc id="1323020" url="https://pl.wikipedia.org/wiki?curid=1323020" title="Hannah Harper">
Hannah Harper

Hannah Harper (ur. 4 lipca 1982 w Devon) – angielska reżyserka i aktorka filmów pornograficznych.
Życiorys.
Wczesne lata.
Urodziła się w Devon. Dorastała w Brixham, miasteczku rybackim w Devon, gdzie jej rodzice pracowali na lokalnych obozach wakacyjnych. Była dobrą uczennicą w szkole. Studiowała teatr, media, taniec i psychologię w szkole policealnej South Devon College w Paignton. Jako 14-lata podjęła pierwszą pracę w lokalnym sklepie z rybami i chipsami. Potem pracowała w hotelu jako recepcjonistka, barmanka i kelnerka.
Kariera.
W 2001 według sugestii jej ówczesnego męża, z którym potem się rozwiodła, w wieku 18 lat rozpoczęła karierę jako modelka w Londynie. W następnym roku przeniosła się do Los Angeles na sesje zdjęciowe, zanim się tam przeprowadziła. Pojawiła się w kilku amatorskich filmach porno TM Video Productions, zanim wzięła udział w pierwszej profesjonalnej scenie seksu z Laurą Biggs, Pascalem White i Philippe Soine w realizacji VCA "Końcowe gry Bena Dovera" ("Ben Dover’s End Games", 2001), która w 2005 została uhonorowana AVN Award jako jeden z 500. najlepszych filmów dla dorosłych. Wkrótce podpisała kontrakty na wyłączność z Legend Entertainment i z Sin City Video. 
Harper kilkakrotnie pojawiała się w magazynach „High Society” i „Club International”. W kwietniu 2002 była ulubienicą magazynu „Penthouse”, jej zdjęcia ukazały się też na Aziani.com, a w maju 2002 pozowała dla magazynu „Hustler”. 
Pracowała jako tancerka w klubie ze striptizem. Pod koniec 2006 rozstała się z Sin City Video.
Jej nieoficjalna strona internetowa xxxhannahharper.com była obsługiwana przez jej dawną firmę produkcyjną w ramach jej pierwotnej umowy i nie ma już regularnej interakcji z tą witryną.
Obecność w kulturze masowej.
W 2004 gościła w programie Jaya Leno. Pojawiła się w komedii grozy "The Boneyard Collection" (2008) u boku Brada Dourifa, Tippi Hedren, Roberta Loggii, Ronna Mossa, George'a Claytona Johnsona, Roda McKuena, Kevina McCarthy i Williama Smitha, serialu Cinemax "Co-Ed Confidential" (2007-2009) jako Ophelia, a także zagrała postać Chloe w produkcji telewizyjnej Digital Entertainment "Busty Cops: Protect and Serve!" (2009). 
Życie prywatne.
W 2002 związała się z brytyjskim aktorem i reżyserem filmów pornograficznych Benem Englishem, z którym prowadziła agencję LA Direct Models, aż do momentu, w którym rozpadł się ich związek w połowie 2004. 

</doc>
<doc id="1323024" url="https://pl.wikipedia.org/wiki?curid=1323024" title="G.I. Jane">
G.I. Jane

G.I. Jane – amerykański film z 1997 roku w reżyserii Ridleya Scotta. W roli głównej wystąpiła Demi Moore.
Tytuł filmu bezpośrednio nawiązuje do potocznego określenia amerykańskiego żołnierza: General (Government) Issue – ogólnego poboru do wojska amerykańskiego (porównaj z G.I. Joe ). Drugi człon tytułu "Jane" dotyczy płci żeńskiej, kobiet-żołnierzy.
Zarys fabuły.
Młoda kobieta pracuje w centrali wywiadowczej marynarki amerykańskiej. W senacie amerykańskim rozpoczyna się kampania za tym, by kobiety mogły służyć w jednostkach liniowych. Bohaterka otrzymuje propozycje, zgadza się – i zostaje przeniesiona do obozu ćwiczebnego.

</doc>
<doc id="1323031" url="https://pl.wikipedia.org/wiki?curid=1323031" title="Georg Friedrich Lölhöffel">
Georg Friedrich Lölhöffel

Georg Friedrich Lölhöffel (lub Loelhoeffel) – pruski dyplomata z rodu Lölhöffel von Löwensprung (z linii insterburskiej).
W latach 1704–1717 poseł pruski w Warszawie. Podczas swego pobytu w Polsce wyrobił sobie szerokie kontakty z wieloma osobistościami, co ułatwiło pracę jego następcom. Był pruskim radcą stanu.
W 1713 roku wyróżniony przyznaniem predykatu "von Löwensprung".

</doc>
<doc id="1323032" url="https://pl.wikipedia.org/wiki?curid=1323032" title="Kanianka koniczynowa">
Kanianka koniczynowa

Kanianka koniczynowa ("Cuscuta trifolii" Bab. &amp; Gibson) – gatunek jednorocznej rośliny pasożytniczej z rodziny powojowatych ("Convolvulaceae"). Występuje w Europie Zachodniej, do Europy Środkowej zawleczony na przełomie XIX i XX wieku. W Polsce antropofit zadomowiony.
Biologia i ekologia.
Roślina pasożytnicza, bezzieleniowa, jest pasożytem całkowitym, obligatoryjnym. Owija się dookoła rośliny żywicielskiej (przeważnie na koniczynie i lucernie), z której czerpie wodę i substancje organiczne za pomocą ssawek wyrastających z łodygi. Ssawki wrastają do wiązek przewodzących rośliny żywicielskiej. Początkowo występuje niewielkimi gniazdami, szybko jednak się rozprzestrzenia opanowując rozległe powierzchnie. Rozmnaża się z nasion lub przez podział łodyg. Nasiona zachowują żywotność przez 10 - 12 lat i nie szkodzi im przejście przez przewód pokarmowy zwierząt.
Zastosowanie.
W uprawie uważana za chwast - ponieważ jest rośliną trującą, obniża wartość paszową upraw, może także doprowadzić do ich zniszczenia.

</doc>
<doc id="1323034" url="https://pl.wikipedia.org/wiki?curid=1323034" title="William King (pisarz)">
William King (pisarz)

William John King, także Bill King (ur. 7 grudnia 1959 w Stranraer, Szkocja) – brytyjski pisarz fantasy i science fiction, znany z cyklów książek osadzonych w światach Warhammer, Warhammer 40000 i Warcraft. Wieloletni współpracownik Games Workshop przy tworzeniu gier fantasy. Przez kilka lat mieszkał w Pradze, gdzie poznał swoją przyszłą żonę, Radkę, z którą wziął ślub 24 września 2005. W lipcu 2006 King wraz z rodziną przeniósł się z powrotem do Szkocji, obecnie mieszka w Glasgow.

</doc>
<doc id="1323036" url="https://pl.wikipedia.org/wiki?curid=1323036" title="Wspólnota Wyzwolenia Ukrainy">
Wspólnota Wyzwolenia Ukrainy

Wspólnota Wyzwolenia Ukrainy (SWU) – ukraińska emigracyjna organizacja społeczno-polityczna, założona w 1952 w Niemczech.
Twórcami organizacji byli w większości działacze społeczni pochodzący z Naddnieprza, uważający się za ideowych następców Związku Wyzwolenia Ukrainy (również skrót nazwy - SWU nawiązywał do tej organizacji).
Początkowo organizacja współpracowała z Zagranicznymi Formacjami OUN, wkrótce potem przyjęła program konserwatywny. W 1958 do SWU przyłączyła się Ukraińska Gwardia Narodowa Tarasa Borowcia. Od 1959 siedziba organizacji znajdowała się w Nowym Jorku w USA, z oddziałami w innych krajach.
SWU składała się z Zarządu Głównego, Prezydium Światowej Rady oraz Zarządów Krajowych (w 17 krajach) i Ośrodków. Współpracowała z antykomunistyczną organizacją "Amerykanie za wyzwoleniem zniewolonych narodów", brała udział w jej zjazdach i manifestacjach.
Organem SWU był nieregularny magazyn "Misija Ukrajiny".

</doc>
<doc id="1323037" url="https://pl.wikipedia.org/wiki?curid=1323037" title="Filip Maria Visconti">
Filip Maria Visconti

Filip Maria Visconti (ur. 23 września 1392, zm. 13 sierpnia 1447) – syn księcia Mediolanu Gian Galeazzo Viscontiego i Katarzyny Visconti, ostatni książę Mediolanu z rodu Viscontich.
Życiorys.
Od dzieciństwa miał problemy zdrowotne. Jeszcze przed urodzeniem jego i jego starszego brata Giovanniego Marii, ich matka kilka razy poroniła, czego powodem mogło być bliskie pokrewieństwo między nią a mężem (ich ojcowie byli braćmi). Bojąc się, że nie będą mieli potomstwa Gian Galeazzo i Katarzyna złożyli ślub, że dzieci, które im się narodzą, zostaną ofiarowane Matce Bożej. W 1388 r. urodził się Giovanni Maria, a w 1392 r. Filippo Maria. Obydwaj otrzymali jako drugie imię Maria, jako znak podzięki dla Matki Bożej za dar, jakim byli dla rodziców. Filippo od dzieciństwa cierpiał na krzywicę, której skutki przeszkadzały mu również w wieku dojrzałym stać lub chodzić przez dłuższy czas.
W 1402 r. zmarł Gian Galeazzo, który kilka lat wcześniej, w 1395 r. uzyskał tytuł księcia Mediolanu. Tytuł ten i władza nad rozległymi posiadłościami przypadły pierworodnemu synowi, w którego imieniu miała rządzić matka jako regentka. Filip Maria został natomiast wysłany do Pawii, która zgodnie z testamentem ojca przypadła mu w udziale. Władza Giovanniego Marii charakteryzowała się niepokojami i rozgrywkami między różnymi frakcjami, które chciały mieć wpływ na władzę. Jeden z przywódców, Facino Cane, wyszedł zwycięsko z tej walki i wpłynął na młodego księcia, aby ten uwięził matkę, co też się wkrótce stało. Została uwięziona w zamku w Monzy i wkrótce zmarła, prawdopodobnie otruta. Jej losem interesował się tylko Filippo Maria, choć nic nie mógł zrobić, zamknięty praktycznie w murach Pawii. Przyglądał się bezsilnie rozkładowi państwa, który się dokonywał za sprawą rządów jego brata. Ten był coraz bardziej skłócony z arystokracją i ludem Mediolanu. Giovanni Maria nie przejmował się zbytnio bratem. Nie uważał go nawet za zagrożenie dla swoich rządów na skutek opinii o jego słabym zdrowiu. Co więcej, w 1410 r. Facino Cane zajął Pavię, a więc Filippo Maria przestał się w ogóle liczyć.
Wielką zmianę przyniósł rok 1412, kiedy to zarówno Facino Cane, jak i Giovanni Maria zmarli, jeden na skutek ciężkiej choroby, a drugi zamordowany. Filippo Maria stał się spadkobiercą obu: po pierwszym odziedziczył żonę, czterdziestodwuletnią Beatrice di Lascaris, a po drugim tytuł książęcy i władzę nad znacznym jeszcze terytorium. Państwo jednak znajdowało się w głębokim kryzysie politycznym i gospodarczym.
Filip Maria, człowiek przesądny, bez skrupułów, cyniczny i paranoiczny, wykazał jednak znaczną zdolność polityczną. Poślubił Beatrice i z wpływów ekonomicznych wniesionych przez nią w posagu zdołał częściowo uporządkować państwo. Gdy żona zaczęła się zbytnio interesować rozgrywkami politycznymi, kazał ją ściąć razem z rzekomym wspólnikiem w cudzołóstwie (1418 r.).
W 1421 podporządkował Genuę Mediolanowi.
Sam Filip Maria podejrzewany był o rozwiązłe życie. Otaczał się paziami, którzy ciągle mu towarzyszyli, a także utrzymywał związek z Agnese del Maino, córką hrabiego palatyna Ambrożego i prawdopodobnie damą dworu żony. W 1425 r. z tego związku urodziła się jedyna naturalna córka Filippo Marii – Bianka Maria.
Gdy zmarł Giorgio Ordelaffi władca Forlì, Filippo Maria, który wcześniej został ustanowiony przez niego opiekunem jego syna Tebalda, postanowił skorzystać z okazji i opanować Romanię (1423). Było to przyczyną wojny z Florencją, która zdecydowanie sprzeciwiała się ambicjom księcia Mediolanu. Na skutek działań Francesco Bussone do wojny z Mediolanem przystąpiła Wenecja (1425). Działania wojenne przeniosły się do Lombardii, a w 1426 r. Conte di Carmagnola wywołał przeciw księciu Mediolanu rewoltę w Brescii, którą on sam zdobył dla Viscontich pięć lat wcześniej. Po długim oblężeniu i zniszczeniu floty książęcej, która dostarczała żywność dla miasta, Wenecja zdobyła Brescię i wschodni brzeg Jeziora Garda. Filippo Maria na próżno prosił o pomoc Zygmunta Luksemburskiego i w 1426 r. zmuszony był przyjąć pokój na warunkach podyktowanych przez papieża Marcina V i do oddania Brescii oraz hrabiemu Carmagnola wszystkich jego wcześniejszych posiadłości w Mediolanie.
Narzucony pokój był źle przyjęty przez lud mediolański, ale także przez samego cesarza, którego reprymendy wobec księcia stały się przyczyną podjęcia przez niego nowych działań zbrojnych, które w sumie doprowadziły do klęski władcy Mediolanu. Jej bezpośrednią przyczyną była bitwa pod Maclodio (12 października 1427 r.). Ostatecznym efektem klęski militarnej była utrata przez Mediolan na rzecz Wenecji Bergamo i Brescii.
W 1431 r. papieżem został Eugeniusz IV, Wenecjanin, a więc przeciwny rodzinie Visconti. Filippo Maria oddał mu Forli i Imolę. W 1428 r., znalazłszy się w politycznym impasie próbował zrobić wszystko, co możliwe, aby sprzymierzyć się z rodem Savoia, który uprzednio znalazł się w przeciwnym obozie. Ożenił się więc z Marią Sabaudzką, córką księcia Sabaudii Amadeusza VIII.
W 1446 r., wobec pogarszającego się stanu zdrowia, Filip Maria zaczął się bardziej troszczyć o wieczne zbawienie. Polecił grupie teologów zbadać zagadnienie: "Czy władca ziemski może być zbawiony?" Uspokojony przez teologów, którzy wskazali mu jednak konieczność wskazania następcy, zwrócił się ku Francesco Sforzy, który już wcześniej był na jego służbie, ale przeszedł do przeciwnego obozu, a który był żonaty "per procura" z jego córką Biancą Marią.
Śmierć Filipa Marii w 1447 r. rozpętała wyścig po władzę. Żadnemu ze stronnictw nie udało się odnieść zwycięstwa, a w Mediolanie ustanowiono Republikę Ambrozjańską. Po jej upadku władzę przejął Franciszek I Sforza.

</doc>
<doc id="1323042" url="https://pl.wikipedia.org/wiki?curid=1323042" title="Międzynarodowy Dzień Rodzin">
Międzynarodowy Dzień Rodzin

Międzynarodowy Dzień Rodzin – święto obchodzone 15 maja, ustanowione przez Zgromadzenie Ogólne ONZ 20 września 1993 (rezolucja nr 47/237). 
Celem obchodów jest pogłębienie świadomości społeczeństwa na temat problemów rodziny.
We Francji święto obchodzone jest 6 stycznia, jako Święto Rodziny i jest odpowiednikiem Międzynarodowego Dnia Dziecka obchodzonego w Polsce 1 czerwca.

</doc>
<doc id="1323050" url="https://pl.wikipedia.org/wiki?curid=1323050" title="Hac festa die">
Hac festa die

Hac festa die ("Tego dnia świątecznego") – najstarsza sekwencja powstała na ziemiach polskich. Została napisana po 1090 r. prawdopodobnie w Gnieźnie. Tam właśnie znajduje się najstarszy jej odpis, z roku 1300. Przedstawia postać św. Wojciecha.
"Hac festa die" jest włączana do grupy utworów nazywanych "historia sancti Adalberti", w której skład wchodzi siedem sekwencji, trzy oficja rymowane, trzy hymny brewiarzowe i dwa wersety allelujatyczne. Utwór nie ma własnej melodii. Tekst podstawiono pod zapis nutowy dwóch innych sekwencji: "Hac clara die" oraz "Congaudent angelorum".
Sekwencja "Hac festa die", jak większość utworów tego gatunku, ukazuje niektóre wydarzenia z życia świętego. Przedstawione są one z uwzględnieniem chronologii, chociaż w jednym miejscu występuje przestawienie faktów. Utwór opisuje m.in. nawracanie Prusów, zamordowanie przez nich Wojciecha, wykupienie ciała świętego przez Polaków, zawiera także pochwałę świętego i prośbę o roztaczanie opieki nad Polską.
Utwór składa się z dziewięciu par zwrotkowych, liczących w sumie 42 wersy. Strofy są dwu- i trójwersowe. Liczba sylab w strofie też jest różna, z przewagą sześciozgłoskowca. Zwrotki tworzące pary są jednakowe i zostały połączone rymami. Najczęściej, pięć razy, pojawia się rym kończący na „-ia” (kończenie strof na samogłoskę „a” jest charakterystyczne dla gatunku). Rymu brakuje, kiedy w końcu wersu znajduje się imię – Adalbertus.
Tekst.
&lt;poem&gt;
Hac festa die tota
Gratuletur Polonia,
Martyrem Adalbertum
Digna colens memoria,
Cuius opere
Sclavorum gens ab idolis
Deo est reddita.
Suo munere
Gneznensis est metropolis
Honore praedita.
Nam sprevit sanctum praesulem
Sua natalis patria,
Quem acceptavit exulem
Boleslai clementia.
Ille rex optimus
Dei famulo
Praestat obsequia,
Hic vir sanctissimus
Terrae populo
Fidei praemia.
Sed Pruscis postea
Fert vitae semina;
Prusci propterea
Ruunt in crimina.
O genus delirium,
Gens incredula,
Damnas morte virum
Sine macula!
Corpus sanctum pii
Referunt Poloni
Congaudentes sui
Meritis patroni.
Cuius laudes debitas
Canti omnis
Tua nobis sanctitas,
Adalberte
Sancte, sit propitia.
Conserva tuos de
Tua Polonia,
Qui tibi devote
Canunt Alleluia.
&lt;/poem&gt;

</doc>
<doc id="1323052" url="https://pl.wikipedia.org/wiki?curid=1323052" title="Jacek Idzi Przybylski">
Jacek Idzi Przybylski

Jacek (Hiacynt) Idzi Przybylski, pseud. i krypt.: "H. P.; J. P.; J. P. akademik krakowski; J. P. jeden z akademików krakowskich; J. T.; Przełożyciel śpiewów Homera i Kwinta", (ur. 1 września 1756 w Krakowie, zm. 11 września 1819 tamże) – polski poeta, pisarz, krytyk literacki, tłumacz, filolog klasyczny, prefekt Biblioteki Szkoły Głównej Koronnej i kolekcjoner książek (swój księgozbiór liczący 495 dzieł w 705 tomach zapisał testamentem Bibliotece Jagiellońskiej).
Życiorys.
Syn krawca Bartłomieja i Jadwigi z Mańków, obywateli Krakowa. Najstarszy z czternaściorga ich dzieci. Otoczony opieką swego wuja Pawła Mańki, profesora Szkół Nowodworskich. W niej rozpoczął (od roku szkolnego 1765/1766) swoją edukację, później studiował w Akademii Krakowskiej, bakałarz (27 kwietnia 1771), licencjat z filozofii – 1773, magisterium ze sztuk wyzwolonych i doktorat z filozofii – 1775, cztery tzw. niższe święcenia (ostiariat, lektorat, egzorcystat i akolitat) – 10 czerwca 1775 (zrezygnował z posługi w 1780 roku); pracował w koloniach akademickich w Tarnowie (1773-1775), Chełmnie (poetyka i wymowa w latach 1775-1778), w latach 1778-1780 profesor Szkół Nowodworskich w Krakowie, później w szkole wydziałowej w Lublinie (1780/1781) i Warszawie (profesor historii i prawa w okresie od 1781/1782 do 1783/1784); w latach 1785-1786 dla pogłębienia wiedzy bibliotecznej przebywał w Wiedniu i Rzymie (powrót do Polski w październiku 1786). Trzy lata wcześniej (grudzień 1783) Przybylski otrzymał tytuł konsyliarza królewskiego za mowę, którą wygłosił w 100-lecie Odsieczy Wiedeńskiej. Na wniosek Hugona Kołłątaja w październiku 1784 został powołany na bibliotekarza (prefekta) i jednocześnie profesora starożytności w Szkole Głównej Koronnej w Krakowie (wykłady od roku akademickiego 1787/1788); od jesieni 1791 profesor języka i literatury greckiej. W roku 1788 mianowany członkiem Departamentu Regencji Kandydatów przy Komisji Edukacji Narodowej. Latem roku 1794 (także w 1796) przebywał na leczeniu w Karlsbadzie. W roku 1795 redagował czasopismo "Monitor Różnych Ciekawości". Prawdopodobnie współpracował z 2 innymi czasopismami. Były to "Zbiór Tygodniowy Wiadomości" (1784) i "Gazeta Krakowska" (od roku 1796). 24 lutego 1802 zmuszony do przejścia na emeryturę, powrócił do Szkoły Głównej w Krakowie w roku 1809, by ostatecznie przejść na emeryturę w 1813. Od roku 1803 członek Towarzystwa Przyjaciół Nauk w Warszawie i od 1816 Towarzystwa Naukowego w Krakowie; tworzył też w 1787 Związek Filantropów i aktywnie w nim uczestniczył.
Zmarł w wieku 63 lat (11 września 1819) w Krakowie i został pochowany na koszt miasta w Kościele Mariackim, gdzie zachowało się jego epitafium.
Twórczość.
Autor około 1500 nowych słów polskich, z których większość (1245) trafiło do "Słownika Języka Polskiego" Samuela Lindego. Tłumacz "Georgik" Wergiliusza, "Sztuki poetyckiej" Horacego, "Elegii z wygnania" Owidiusza, także "Raju utraconego" i "Raju odzyskanego" Miltona, dzieł Homera i Hezjoda.
Ważniejsze dzieła i mowy.
Ponadto wiersze i artykuły Przybylskiego ogłaszano w książkach i czasopismach: "Diariusz przyjazdu Stanisława Augusta... do miasta stołecznego Krakowa", Kraków 1787 (tu: Napisy na ozdobę Sukiennic Krakowskich); "Excellentibus dominis...", Kraków 1789 (tu: 4 epigramaty łac. na herby doktorów filozofii); "Gazeta Krakowska" (1796 i następne; tu m.in.: Epigrammata na wnijście wojsk austriackich do Krakowa, 1796 nr 6); "Monitor Różnych Ciekawości" (1795); "Prospectus Lectionum Academicorum..." (1787-1792; fragmenty przedr. M. Chamcówna: "Uniwersytet Jagielloński... w l. 1786-1797", Wrocław 1959, s. 219-230); J. Trzciński: "Dysertacja o wzroście nauk przez ducha obserwacji w Europie...", Kraków 1787 (tu: Napis nakamienny na pamiątkę bytności Stanisława Augusta... w Sali Jagiellońskiej); "Zbiór Tygodniowy Wiadomości" (1784; prawdopodobnie).
W Lw. Państw. Nauk. Bibl. (Zbiory Baworowskich) zachowany jest rękopis, sygn. 498/I: "Nazwiska poetów polskich przez J. Przybylskiego".
Przekłady.
Inne drobne przekłady Przybylskiego ogłaszano w czasopismach: "Gazeta Krakowska" i "Monitor Różnych Ciekawości" (jak wyżej: Ważniejsze dzieła i mowy).
Listy i materiały.
Wiele materiałów i dokumentów Przybylskiego zachowano w rękopisach, m.in.: Archiwum Uniwersytetu Jagiellońskiego (nr 4, 8; Akta Senatu t. 41); Państwowe Archiwum Wojewódzkie w Krakowie (Teki A. Grabowskiego, sygn. E 154 i inne); Biblioteka Czartoryskich, sygn. 2742; Biblioteka Jagiellońska, sygn. 1788, 2731, 3190, 4012.
Bardziej szczegółową bibliografię dzieł oryginalnych i tłumaczonych wyd. w latach 1779-1797 zobacz Przekłady poz. 16, 25. Ponadto bibliografię twórczości Przybylskiego podaje: P. Czajkowski: "Pochwała J. Przybylskiego", "Rocznik Towarzystwa Naukowego Krakowskiego" poczet 1, t. 9 (1824); uzupełnia J. Cybertowicz, "Biuletyn Biblioteki Głównej Uniwersytetu im. A. Mickiewicza w Poznaniu" 1958 nr 2.

</doc>
<doc id="1323053" url="https://pl.wikipedia.org/wiki?curid=1323053" title="Hernando de Soto (ekonomista)">
Hernando de Soto (ekonomista)

Hernando de Soto Polar ur. 2 czerwca 1941 w Arequipie) – peruwiański ekonomista, uznawany za jednego z najwybitniejszych ekonomistów latynoamerykańskich, czołowy przedstawiciel współczesnego instytucjonalizmu – szkoły myśli ekonomicznej, według której sposób organizacji społeczeństwa ma kluczowe znaczenie dla jego rozwoju gospodarczego.
W latach 90., doradzając prezydentowi Albertowi Fujimoriemu, doprowadził do skutku szereg liberalnych reform ekonomicznych w rodzinnym Peru. Był także szefem tamtejszego banku centralnego. Stworzony przez de Soto Instytut Wolności i Demokracji (ILD) doradzał rządom krajów rozwijających się na całym świecie. Autor książek m.in. „Inny szlak” (wyd. pol. 1991) i „Tajemnica kapitału” (wyd. pol. 2002).

</doc>
<doc id="1323054" url="https://pl.wikipedia.org/wiki?curid=1323054" title="Piasecznica (dopływ Czarnej)">
Piasecznica (dopływ Czarnej)

Piasecznica – rzeka, lewy dopływ Czarnej o długości 26,3 km. 
Rzeka wypływa w lasach położonych na południe od Koluszek i swój bieg kieruje na południe. Przepływa przez miejscowości: Eminów, Młynek, Szymanów, Ujazd, Sangrodz, Komorów. Wpada do Czarnej na zachodnich przedmieściach Tomaszowa Mazowieckiego.
W miejscowości Ujazd przepływa pod drogą wojewódzką nr 713, a w Komorowie pod drogą krajową nr 8.

</doc>
<doc id="1323056" url="https://pl.wikipedia.org/wiki?curid=1323056" title="George Hay (8. hrabia Kinnoull)">
George Hay (8. hrabia Kinnoull)

George Henry Hay, 8. hrabia Kinnoull (ur. 1689, zm. 1758) był brytyjskim arystokratą i dyplomatą.
George Henry Hay został w 1713 roku lordem-lejtnantem East Riding w Yorkshire
W latach 1713-1734 był brytyjskim ambasadorem w Konstantynopolu. 
Jego ojcem był Thomas Hay, 7. hrabia Kinnoull (zm. 1719), a ojcem chrzestnym wpływowy torysowski polityk Robert Harley, 1. hrabia Oxford i Mortimer, który wsparł karierę dyplomatyczną George'a.

</doc>
<doc id="1323057" url="https://pl.wikipedia.org/wiki?curid=1323057" title="Pałac Kretzschmarów w Chełmie">
Pałac Kretzschmarów w Chełmie

Pałac Kretzschmarów w Chełmie – secesyjno-eklektyczna murowana kamienica powstała w latach 1895–1896, według projektu A. Sokołowa, zlokalizowana przy ul. Pocztowej 50. Jej nazwa pochodzi od nazwiska jej pierwszego właściciela (Wilhelma Kretzschmara). Obecnie znajduje się w niej Pałac Ślubów.
Budowa kamienicy była dwuetapowa. W pierwszej fazie inż. Wilhelm Kretzschmar (przedsiębiorca, właściciel fabryki maszyn rolniczych) zlecił budowę parterowej willi. Następnie kamienicę wraz z fabryką nabył Franciszek Gassner (1906 r.). Dobudował piętro i wieżyczkę (1912). Wówczas został jej nadany secesyjno-eklektyczny styl, który był charakterystyczny dla początków XX wieku (według projektu K. Drozdowicz).
Po II wojnie światowej pałac znalazł się pod zarządem chełmskich władz miejskich. Przeszedł kilka remontów (ostatni w latach 90. XX wieku). Najpierw zlokalizowana była tam poczta, a później Urząd stanu cywilnego.
Kamienica jest jednym z dwóch budynków w Chełmie, które otrzymały status pałacu (drugim z nich jest siedziba Medycznego Studium Zawodowego, znajdująca się przy ul. Szpitalnej 50). 

</doc>
<doc id="1323063" url="https://pl.wikipedia.org/wiki?curid=1323063" title="Przysięga małżeńska">
Przysięga małżeńska

Przysięga małżeńska – przysięga składana podczas ślubu przez strony zawierające małżeństwo.
W Polsce.
Ślub cywilny.
Zaręczona para, zawierając świecki związek małżeński, składa w urzędzie stanu cywilnego (USC) - lub odpłatnie poza urzędem - oświadczenie o wstąpieniu w związek małżeński. Z dniem wejścia w życie ustawy z dnia 28 listopada 2014 treść oświadczenia o wstąpieniu w związek małżeński została wpisana do Kodeksu rodzinnego i opiekuńczego::
Następstwem złożenia takiego oświadczenia jest uznanie narzeczonych za małżeństwo w rozumieniu prawa.
Do 1 marca 2015 r. obowiązywała poniższa formuła:
Śluby wyznaniowe.
Kościół łaciński.
W Kościele łacińskim przysięga małżeńska brzmi następująco:
Przy wymianie obrączek państwo młodzi mówią:
Następstwem złożenia przysięgi małżeńskiej z zachowaniem formy kanonicznej jest uznanie narzeczonych za małżeństwo sakramentalne.
Kościół ewangelicki.
W Kościołach ewangelickich przysięga małżeńska brzmi następująco:

</doc>
<doc id="1323065" url="https://pl.wikipedia.org/wiki?curid=1323065" title="Bożenna Sawicka">
Bożenna Sawicka

Bożenna Sawicka – dyrygent, chórmistrz, absolwentka Akademii Muzycznej Fryderyka Chopina w Warszawie.
Studia na Wydziale Wychowania Muzycznego ukończyła w 1975 roku w klasie dyrygowania prof. Henryka Wojnarowskiego oraz na Wydziale Teorii Muzyki, Kompozycji i Dyrygentury w 1979 roku. W roku 1992 ukończyła Podyplomowe Studium Chórmistrzowskie Akademii Muzycznej w Bydgoszczy.
Od 2006 jest profesorem zwyczajnym Uniwersytetu Muzycznego Fryderyka Chopina w Warszawie.
Od roku 1987 związana z Chórem Akademii Medycznej w Białymstoku, a od 1991 dyrygent tego chóru.
W latach 2003-2006 była ekspertem Ministerstwa Edukacji, Nauki i Sportu w komisji ds. awansu zawodowego nauczycieli.
W czerwcu 2006 otrzymała honorową odznakę „Zasłużony dla Kultury Polskiej”. W 2007 została odznaczona Srebrnym Medalem „Zasłużony Kulturze Gloria Artis”.
Pełni funkcję dziekana Wydziału Instrumentalno-Pedagogicznego w Białymstoku Uniwersytetu Muzycznego Fryderyka Chopina w Warszawie.

</doc>
<doc id="1323068" url="https://pl.wikipedia.org/wiki?curid=1323068" title="Marka konwertybilna">
Marka konwertybilna



</doc>
<doc id="1323069" url="https://pl.wikipedia.org/wiki?curid=1323069" title="Choroba Glińskiego i Simmondsa">
Choroba Glińskiego i Simmondsa



</doc>
<doc id="1323070" url="https://pl.wikipedia.org/wiki?curid=1323070" title="Niewydolność kory nadnerczy">
Niewydolność kory nadnerczy



</doc>
<doc id="1323071" url="https://pl.wikipedia.org/wiki?curid=1323071" title="Wilczyn Leśny">
Wilczyn Leśny



</doc>
<doc id="1323078" url="https://pl.wikipedia.org/wiki?curid=1323078" title="Day of Silence">
Day of Silence



</doc>
<doc id="1323079" url="https://pl.wikipedia.org/wiki?curid=1323079" title="Corneliu Vadim Tudor">
Corneliu Vadim Tudor

Corneliu Vadim Tudor (ur. 28 listopada 1949 w Bukareszcie, zm. 14 września 2015 tamże) – rumuński dziennikarz i polityk, współzałożyciel i długoletni lider Partii Wielkiej Rumunii, parlamentarzysta krajowy, poseł do Parlamentu Europejskiego VII kadencji.
Życiorys.
Pochodził z rodziny robotniczej. Jego ojciec Ilie pracował jako krawiec; był wyznawcą baptyzmu, który przeszedł na prawosławie. W 1971 ukończył studia na wydziale filozoficznym Uniwersytetu Bukareszteńskiego, pisząc pracę dyplomową z zakresu socjologii religii. Służbę wojskową odbył w 1975 w szkole oficerów rezerwy w Bukareszcie. W latach 1978–1979 studiował w Wiedniu. Od 1968 pracował jako dziennikarz, wydawca i poeta. Wydawał pismo „România Liberă” i współtworzył agencję prasową Agerpress. W 2003 na wydziale historii Universitatea din Craiova obronił doktorat. Był autorem tomików poezji i komentarzy politycznych.
Karierę polityczną rozpoczął w latach 90. W czerwcu 1990 wraz z pisarzem Eugenem Barbu założył pismo „România Mare”. W 1992 uzyskał mandat senatora. W Senacie zasiadał nieprzerwanie do 2008, od 2004 pełnił funkcję jego wiceprzewodniczącego. Od czasu założenia w 1991 stał na czele Partii Wielkiej Rumunii, określonej jako skrajnie prawicowa, prezentująca retorykę nacjonalistyczną, antyżydowską i antywęgierską. W lipcu 2013 został pozbawiony funkcji przewodniczącego i usunięty z partii. Corneliu Vadim Tudor zaskarżył podjętą decyzję do sądu, który uznał ją za bezprawną.
W 1996 po raz pierwszy startował w wyborach na prezydenta Rumunii, zdobywając 3,6% głosów. Cztery lata później poparło go 27% głosujących, co pozwoliło mu przejść do drugiej rundy wyborów, w której przegrał z postkomunistą Ionem Iliescu. Porażkę tę określił jako „największe fałszerstwo w dziejach” i „zwycięstwo Antychrysta”. W czasie kampanii wyborczej postulował wprowadzenie w Rumunii „dyktatury prawa”, co miało oznaczać m.in. deportacje ludzi, prowadzących „działalność antyrumuńską”, przywrócenie kary śmierci w określonych wypadkach, wychowywanie młodzieży na „narodowych placach budów”, renacjonalizację kopalni, finansowanie rolnictwa przez państwo. Starając się o urząd prezydencki po raz trzeci w 2004, zdobył 12,57% głosów.
W maju 2009 ogłosił start w wyborach prezydenckich w listopadzie tego samego roku. Zajął w nich 4. miejsce, zdobywając 540 380 głosów (5,56% poparcia wśród głosujących).
Wcześniej w tym samym roku uzyskał mandat posła do Parlamentu Europejskiego VII kadencji. Pozostał deputowanym niezrzeszonym, został członkiem Komisji Kultury i Edukacji. Zakończył kadencję w 2014, w tym samym roku ponownie ubiegał się o prezydenturę, przegrywając w pierwszej turze z wynikiem 3,68% głosów.
Był żonaty, miał dwoje dzieci. Zmarł na atak serca.

</doc>
<doc id="1323080" url="https://pl.wikipedia.org/wiki?curid=1323080" title="Clingmans Dome">
Clingmans Dome

Clingmans Dome lub Clingman’s Dome – szczyt w Stanach Zjednoczonych na granicy stanów Tennessee i Karolina Północna, w Parku Narodowym Great Smoky Mountains. Osiąga wysokość 2025 m n.p.m. i jest najwyższym punktem w stanie Tennessee, a także najwyższym punktem na Szlaku Appalachów. Znajduje się na nim wieża widokowa wybudowana w 1959 roku.

</doc>
<doc id="1323081" url="https://pl.wikipedia.org/wiki?curid=1323081" title="Clingman's Dome">
Clingman's Dome



</doc>
<doc id="1323084" url="https://pl.wikipedia.org/wiki?curid=1323084" title="Wybory prezydenckie w Rosji w 2000 roku">
Wybory prezydenckie w Rosji w 2000 roku

Wybory prezydenckie w Rosji w 2000 roku odbyły się 26 marca 2000 roku. Wybory zostały rozpisane po tym jak urzędujący prezydent Borys Jelcyn zrezygnował z piastowanej funkcji w dniu 31 grudnia 1999 roku. Następcą Jelcyna i zwycięzcą wyborów został urzędujący wówczas premier Władimir Putin.
Z 33 nominowanych w komisji wyborczej kandydatów zarejestrowało się 12, a w wyborach wzięło udział 11 kandydatów. Głosowanie prezydenckie miało się odbyć również w Czeczenii, mimo że w tym regionie Rosji toczyły się walki zbrojne. Decyzja ta wywołała spore kontrowersje wśród międzynarodowych obserwatorów. Oprócz tego niezależni obserwatorzy zauważyli nierówność dostępu do mediów oraz zamykanie niezależnych źródeł informacji takich jak prywatne telewizje, przez co nie wszyscy kandydaci mieli równe szanse.
Państwowa telewizja ORT przeprowadziła serię kampanii wyborczych, które były wymierzone przeciwko liderowi opozycyjnej partii Jabłoko, Grigorijowi Jawlińskiemu. Oprócz tego Putin nie pozwolił na użycie mediów publicznych przez niektórych kandydatów oraz nie brał udziału w żadnej z debat politycznych. Eksperci polityczni uważają, że ten fakt mógł być decydującą przyczyną jego zwycięstwa w pierwszej rundzie wyborów prezydenckich.
Wyniki.
Wybory prezydenckie w pierwszej turze przy frekwencji wyborczej 68,64% wygrał niezależny kandydat Władimir Putin uzyskawszy 53,44% ważnie oddanych głosów.

</doc>
<doc id="1323092" url="https://pl.wikipedia.org/wiki?curid=1323092" title="3 Brygada Przeciwdesantowa">
3 Brygada Przeciwdesantowa

3 Brygada Przeciwdesantowa (3 BPdes) – związek taktyczny piechoty Sił Zbrojnych PRL.
Brygada została sformowana w 1951 roku, w garnizonie Kołobrzeg, w składzie Okręgu Wojskowego Nr II. W 1953 roku jednostka została podporządkowana dowódcy Korpusu Przeciwdesantowego. Od 1954 roku ponownie podlegała pod Dowództwo OK II. Jesienią 1956 roku została przeformowana w 3 Brygadę Obrony Wybrzeża. Jesienią 1958 roku brygada została przeformowana w 82 Pułk Zmechanizowany.

</doc>
<doc id="1323095" url="https://pl.wikipedia.org/wiki?curid=1323095" title="Hermann Munk">
Hermann Munk

Hermann Munk (ur. 3 lutego 1839 w Poznaniu, zm. 10 stycznia 1912 w Berlinie) – niemiecki fizjolog, brat Immanuela Munka.
Życiorys.
Studiował na Uniwersytecie Fryderyka Wilhelma w Berlinie i Uniwersytecie w Getyndze, w 1862 został Privatdozentem na Uniwersytecie w Berlinie. W 1869 został docentem, a w 1876 profesorem fizjologii na uczelni weterynaryjnej w Berlinie. Od 1880 był członkiem zwyczajnym Pruskiej Akademii Nauk. Zajmował się przede wszystkim neurofizjologią i neuroanatomią. Jego studentami byli m.in. Max Lewandowsky i Max Rothmann.
Żonaty z Olgą Jaffe (1851–1914).

</doc>
<doc id="1323097" url="https://pl.wikipedia.org/wiki?curid=1323097" title="Medyczne Studium Zawodowe w Chełmie">
Medyczne Studium Zawodowe w Chełmie

Medyczne Studium Zawodowe im. Władysławy Szoc w Chełmie – chełmska (woj. lubelskie) publiczna szkoła doskonalenia zawodowego utworzona w 1947 roku. Organem sprawującym nadzór pedagogiczny nad szkołą jest Lubelski Kurator Oświaty. Jest ona budżetową jednostką organizacyjną Samorządu Województwa Lubelskiego.
Szkoła prowadzi zajęcia dydaktyczno-wychowawcze w systemie klasowo-lekcyjnym oraz w formie praktycznej nauki zawodu (praktyki w placówkach: ochrony zdrowia, oświatowo-wychowawczych, pomocy społecznej oraz dotyczących opieki nad rodziną i osobami niepełnosprawnymi). Kierunki kształcenia oferowane przez szkołę dotyczą specjalności medycznych określonych w klasyfikacji zawodów, a są to: terapeuta zajęciowy, technik usług kosmetycznych, dietetyk, technik fizjoterapii, technik masażysta i higienistka stomatologiczna.
Szkoła posiada ceremoniał związany z tradycjami zawodów, w których kształci.
Budynek szkolny.
Powierzchnia budynku szkolnego wynosi 19,470 m³, a powierzchnia użytkowa 3,510 m². Pomieszczenia dydaktyczne znajdują się na 312,04 m² – składa się na nie 6 sal lekcyjnych oraz 16 pracowni (anatomiczna, ratownictwa, zabiegów medycznych, kosmetyczna, 2 pracownie fizykoterapii, 2 pracownie masażu, kinezyterapii, hydromasażu, dietetyki, informatyczna, językowa, terapii zajęciowej, ceramiczna i wyrobów w drewnie oraz opiekunek dziecięcych).
Oprócz pomieszczeń, w których odbywają się zajęcia na terenie placówki znajdują się również: biblioteka, izba tradycji, pomieszczenia administracyjno-gospodarcze, zespół urządzeń sportowych i rekreacyjnych, pomieszczenia do działalności organizacji uczniowskich i samorządu uczniowskiego, archiwum, szatnia, internat i stołówka.
Historia powstania budynku szkolnego.
Na terenie Chełma znajdują się dwa budynki, które otrzymały miano pałacu: pałac Kretzschmarów (ul. Pocztowa 50) oraz obiekt będący siedzibą Medycznego Studium Zawodowego (ul. Szpitalna 50).
Budynek znajdujący się przy ul. Szpitalnej (zlokalizowany w północno-zachodniej części miasta, na terenie tzw. Wygonu) na początku miał być pałacem gubernatora. Miał on wchodzić w skład zespołu budynków publicznych zaprojektowanych na potrzeby powstałej w 1912 guberni chełmskiej (utworzonej z części guberni siedleckiej i lubelskiej). Budowę rozpoczęto jesienią 1913 roku. Do wiosny 1914 trwały prace ziemne. 24 maja 1914 roku wmurowano kamień węgielny. Najszybciej przebiegały prace budowlane w pałacu. Zaplanowano, że będzie on miał dwa piętra i kształt litery U a otoczony miał być parkiem. Przewidywano również utworzenie w jego okolicy soboru prawosławnego.
Budowę nadzorował Aleksander Nikołajewicz Wołżyn, pierwszy chełmski gubernator (wcześniej zarządca zlikwidowanej guberni siedleckiej), który przybył do miasta 14 września 1913 roku. Zamieszkał tymczasowo przy ul. Gogola (obecnie zachodni odcinek ul. Obłońskiej).
Realizacją budowy zajmowali się głównie przedsiębiorcy Łurie i Kapłan. Prace wodociągowo-kanalizacyjne prowadziła firma T. Godlewskiego z Warszawy (od połowy 1914 r.). Pod koniec 1914 kilka budynków było już w stanie surowym. W 1915 roku miała miejsce ewakuacja władz rosyjskich i budynki pozostały niewykończone. Po zajęciu ich przez armię austriacką, w pałacu i budynku urzędu gubernialnego zorganizowano szpital wojskowy.
W 1918 budynki znalazły się pod zarządem władz miasta. Część rozebrano, a resztę zasiedlono. W 1927 podjęto decyzję o utworzeniu w pałacu Wojewódzkiego Szpitala Psychiatrycznego. W 1932 roku po wcześniejszej przebudowie i wykończeniu, szpital przyjął pierwszych chorych.
Dokonane wówczas przeróbki budowlane nadały obiektowi kształt architektoniczny, który przetrwał do dziś. Budynek posiada 4 kondygnacje, z których najniższą stanowi piwnica. Główna jego część ma kształt prostokąta. Od strony północnej posiada ryzality czyli fragmenty wysunięte ku przodowi na wysokości wszystkich pięter budynku. Dwa ryzality są również umiejscowione od strony południowej, w narożach oraz w środkowej części głównej elewacji budynku.
W pierwszej połowie XX wieku południowa część budynku była jednopiętrowa, co jest uwidocznione na zdjęciach zamieszczonych w przewodniku Kazimierza Czernickiego "Chełm. Przeszłość i pamiątki" z 1936 roku. Jego publikacja była związana z odbywającym się w Chełmie i Lublinie XVI Zjazdem Psychiatrów Polskich, a inicjatorem wydania był dr Ignacy Fuhrman, dyrektor szpitala.
Podczas II wojny światowej w szpitalu utworzono koszary niemieckie, a pacjentów wymordowali członkowie SS.
Historia szkoły.
Po wojnie pałac gubernatora znalazł się pod zarządem szpitala. W 1947 ulokowano w nim Wojewódzką Szkołę Pielęgniarsko-Położniczą. Ministerstwo Zdrowia i Opieki Społecznej na dyrektorkę placówki powołało Władysławę Szoc, która do Chełma przyjechała 1 października 1947 roku. W 1948 odbył się pierwszy nabór (przyjęto 32 uczennice). Pierwsze zajęcia rozpoczęły się 6 listopada 1948 roku. 25 stycznia 1950 Władysława Szoc złożyła rezygnację z pełnienia obowiązków dyrektorki szkoły powołując się na problemy zdrowotne, jednak ją odrzucono. 1 czerwca 1959 roku w związku z decyzją Ministra Zdrowia, Szoc została przeniesiona do Bydgoszczy, gdzie pełniła funkcję wizytatora średnich szkół medycznych.
W kolejnych latach szkoła działała pod nazwą Państwowe 4-letnie Liceum Pielęgniarstwa w Chełmie. Opiekunem Koła PCK w była Anna Ginalska, która 8 grudnia 2007 otrzymała najwyższe na świecie pielęgniarskie odznaczenie: Medal Florence Nightingale.
Następnie szkoła zmieniła nazwę na Zespół Szkół Medycznych, w ramach którego funkcjonowało m.in. Liceum Medyczne. 18 września 1988 roku placówce nadano imię Władysławy Szoc. Przy głównym wejściu do budynku znajduje się tablica upamiętniająca to wydarzenie.
W 1990 przy wejściu wmurowano kolejną pamiątkową tablicę, która poświęcona jest pamięci zamordowanych przez SS pacjentów Wojewódzkiego Szpitala Psychiatrycznego.
Reorganizacja średniego szkolnictwa medycznego spowodowała likwidację Liceum Medycznego. W związku ze zmianą systemu kształcenia pielęgniarek i dostosowaniem do standardów unijnych zdecydowano, iż będzie się ono odbywało na wyższym poziomie w akademiach medycznych i wyższych szkołach zawodowych. Ostatnie dyplomowane pielęgniarki opuściły placówkę w czerwcu 1995 roku. Szkoła zmieniła również nazwę na Medyczne Studium Zawodowe.

</doc>
<doc id="1323100" url="https://pl.wikipedia.org/wiki?curid=1323100" title="2 Brygada Przeciwdesantowa">
2 Brygada Przeciwdesantowa

2 Brygada Przeciwdesantowa (2 BPdes) – związek taktyczny piechoty Sił Zbrojnych PRL.
Brygada została sformowana w 1951 roku. Wchodziła w skład Korpusu Przeciwdesantowego. Stacjonowała w garnizonie Kamień Pomorski. W październiku 1956 roku została rozformowana.

</doc>
<doc id="1323101" url="https://pl.wikipedia.org/wiki?curid=1323101" title="Przygody Gotreka i Felixa">
Przygody Gotreka i Felixa

Przygody Gotreka i Felixa – seria książek fantasy osadzonych w świecie Warhammera, której głównymi bohaterami są: człowiek Felix Jaeger oraz krasnolud Gotrek Gurnisson. Cykl został zapoczątkowany w 1999 przez brytyjskiego autora Williama Kinga. Do dnia dzisiejszego w Polsce ukazało się trzynaście książek z tej serii.
Książki.
Autorstwa Williama Kinga:
Autorstwa Nathana Longa:
Autorstwa Josha Reynoldsa:
Autorstwa Davida Guymera:

</doc>
<doc id="1323109" url="https://pl.wikipedia.org/wiki?curid=1323109" title="Paweł Baldy">
Paweł Baldy

Paweł Baldy (ur. 10 maja 1924 w Imielinie, zm. 29 sierpnia 1979 w Jeleniej Górze) – polski aktor teatralny i filmowy, także reżyser teatrów amatorskich.
W roku 1943 został wcielony do armii niemieckiej. Początkowo przebywał we Francji, a w latach 1944–1945 na froncie wschodnim. Stamtąd uciekł do Ludowego Wojska Polskiego.
Działalność artystyczna.
Po wojnie, w roku 1946, ukończył kurs dla reżyserów teatrów amatorskich i rozpoczął pracę w teatrach. Początkowo prowadził zespoły teatralne w Katowicach i we Wrocławiu. Kolejnymi miejscami pracy były teatry w Bielsku i Bytomiu. W 1949 roku zadebiutował jako aktor teatralny w Teatrze Ziemi Opolskiej w Opolu. W latach 1951–1955 grał w Teatrze im. Bogusławskiego znajdującym się w Kaliszu.
17 września 1953 roku zdał w Krakowie eksternistyczny egzamin aktorski, tym samym uzyskując uprawnienia aktora dramatycznego. Występował później jeszcze w wielu polskich teatrach: Teatrze Ziemi Pomorskiej w Bydgoszczy (1955–1958, Wybrzeże w Gdańsku (1958-1960), Dolnośląskim w Jeleniej Górze (1960-1965 oraz 1966–1974), Dra­matycznym w Wałbrzychu (1965–1966), a także w Lubuskim Teatrze im. Leona Kruczkowskiego w Zielonej Gó­rze (1974-1975). Największych osiągnięć aktorskich dokonał w teatrze gdańskim, tam też został najbardziej doceniony, choć również w Jeleniej Górze opierano na nim repertuar i uznawany był tam – jak wówczas mawiano – za gwiazdora. 1 lipca 1975 przeszedł na rentę inwalidzką i przestał występować w teatrze.
Był aktorem głównie teatralnym, pojawił się zaledwie w kilku filmach.

</doc>
<doc id="1323111" url="https://pl.wikipedia.org/wiki?curid=1323111" title="Zespół Romano i Warda">
Zespół Romano i Warda



</doc>
<doc id="1323114" url="https://pl.wikipedia.org/wiki?curid=1323114" title="Niedogon">
Niedogon

Niedogon (niedogony, pogony, fuzel, olej fuzlowy; niem. "fusel") – produkt uboczny fermentacji alkoholowej, zbierany w końcowych etapach destylacji zacieru podczas produkcji spirytusu surowego. Jest to mieszanina szkodliwych produktów ubocznych fermentacji, takich jak alkohol pentylowy, izobutylowy, propylowy oraz z estrów niższych kwasów tłuszczowych. Powstawaniu fuzli sprzyjają źle dobrane warunki fermentacji (wysoka temperatura, niskie pH, niedobór azotu). Ma przykry zapach oraz smak. Występuje w samogonie i spirytusie surowym. Niewielkie ilości niedogonów i przedgonów (frakcji lżejszych od alkoholu etylowego) występują także w szlachetnych napojach alkoholowych produkowanych tradycyjnymi metodami destylacji – brandy, koniak, grappa, whisky. W trakcie leżakowania i dojrzewania ulegają korzystnym przemianom wpływającym na charakterystyczny smak trunków. Zazwyczaj w spirytusie surowym występuje koło 0,4% niedogonu. Usuwany jest na drodze rektyfikacji.

</doc>
<doc id="1323115" url="https://pl.wikipedia.org/wiki?curid=1323115" title="Korwety rakietowe typu D'Estienne d'Orves">
Korwety rakietowe typu D'Estienne d'Orves

Korwety rakietowe typu D'Estienne d'Orves (A69) – francuskie korwety przeznaczone głównie do zwalczania okrętów podwodnych. We Francji klasyfikowane także jako awiza. W latach 1972-1980 łącznie zbudowano 17 okrętów tego typu. Francuskie okręty tego typu nosiły imiona bohaterów z okresu II wojny światowej.
Dwa okręty tego typu pierwotnie zamówione przez RPA w 1978 zostały przejęte przez Argentynę. W 1981 kraj ten otrzymał trzecią jednostkę tego typu. Wycofywanie okrętów tego typu ze służby w Marine nationale rozpoczęło się w roku 1999. Sześć wycofanych ze służby sprzedano Turcji.
Historia.
Prace projektowe nad nowymi korwetami przeznaczonymi do zwalczania okrętów podwodnych rozpoczęły się we Francji pod koniec lat 60. XX wieku. Okręty miały być przeznaczone także do prowadzenia misji rozpoznawczych, dozorowych i szkolnych. 
Zamówienie na partię 14 okrętów typu "A69" zostało złożone 1 września 1972. Wodowanie pierwszego okrętu serii "D'Estienne d'Orves" miało miejsce 1 czerwca 1973. Wejście do służby nastąpiło 10 września 1976. W styczniu 1986 do służby we francuskiej marynarce wojennej weszła 14 jednostka tego typu. Dwa okręty tego typu zamówiło RPA jednak ze względu na wprowadzenie międzynarodowego embarga handlowego na to państwo, zamówione okręty przejęła we wrześniu 1978 Argentyna. Państwo to zamówiło kolejną jednostkę tego typu, która została dostarczona 22 czerwca 1981. Podczas wojny o Falklandy-Malwiny jeden okręt tego typu został ostrzelany z broni przeciwpancernej przez brytyjskich żołnierzy.
W grudniu 2000 Turcja zgodziła się zakupić sześć wycofanych ze służby korwet tego typu.

</doc>
<doc id="1323116" url="https://pl.wikipedia.org/wiki?curid=1323116" title="Objaw Levine’a">
Objaw Levine’a

Objaw Levine’a (ang. Levine's sign) – objaw występujący u chorych po zawale mięśnia sercowego lub z niestabilną dusznicą bolesną, polegający na wskazywaniu mostka zaciśniętą pięścią podczas opisywania lokalizacji bólu. Opisany przez Sama Levine’a.

</doc>
<doc id="1323117" url="https://pl.wikipedia.org/wiki?curid=1323117" title="Giełdy Piosenki">
Giełdy Piosenki

Giełdy Piosenki – organizowane w Staromiejskim Domie Kultury w Warszawie imprezy promujące grupy absolwentów Państwowej Średniej Szkoły Muzycznej im. F. Chopina. Pomysłodawcą tego koncertu był Zbigniew Adrjański. Współpracowali z nim kompozytorzy: Zbigniew Ciechan, Krzysztof Sadowski, Zbigniew Rymarz, oraz autor piosenek Zbigniew Kaszkur. Pierwsi laureaci tej giełdy oraz uczestnicy to Lucyna Arska, Łucja Prus, Regina Pisarek, Stenia Kozłowska, Marcel Nowek, Janusz Ślęzak i Karol Stępkowski.
Historia konkursu.
W latach 1963-1966 Giełdy Piosenki organizowane były jako impreza Programu III Polskiego Radia, potem jako impreza Naczelnej Redakcji Muzycznej Polskiego Radia (1966-1968) i Redakcji Literackiej (1968-1973). Giełdy te organizowane były w kawiarni Domu Mody Polskiej, przy ul. Konopnickiej 7 (tzw. "Piwnica u Ewy"), w klubie Stowarzyszenia Polskich Artystów Muzyków (Krucza 24), w kawiarni "Nowy Świat", w Piwnicy Wandy Warskiej na Starym Mieście. 
Doroczne koncerty giełdowych piosenek odbywały się na opolskim festiwalu (tzw. Koncert Giełda – Giełd) oraz innych miejscach. Komisjom artystycznym kwalifikującym m.in. utwory wykonawców do Opola przewodniczą: Edward Fiszer, Jerzy Grygolunas, Tadeusz Wysocki, Mateusz Święcicki, Stefan Rachoń. Działał tam również Komisja zakupów dla Polskiego Radia, Komisja PWM, Komisja Polskich Nagrań oraz inne grona opiniotwórcze. Odbywały się giełdy tematyczne (np. Giełda Piosenek żołnierskich, Giełda Piosenek o Warszawie itp.). Na giełdach odbywał się stały plebiscyt wśród publiczności – na najlepszą piosenkę miesiąca oraz najlepszego wykonawcę. 
W latach 1963-1973 na Radiowych Giełdach Piosenki zaprezentowano ponad 2500 nowych, polskich piosenek. Wiele z nich stało się później przebojami. W imprezie tej uczestniczyło również ok. 700 aktorów i piosenkarzy. Stałym konferansjerem tej imprezy był Zbigniew Adrjański, sporadycznie tylko zastępowany przez Lucjana Kydryńskiego, Joannę Rawik, Janusza Budzyńskiego.
Dzisiaj.
Na Radiowych Giełdach Piosenki zaczęła się kariera estradowa artystów takich jak Wojciech Młynarski, Jan Pietrzak, Anna German, Tadeusz Chyła, Joanna Rawik, Kazimierz Grześkowiak, Marek Grechuta, Piotr Szczepanik. Innymi laureatami są Katarzyna Sobczyk, Karin Stanek, Urszula Sipińska, Zdzisława Sośnicka, Irena Karel, Lucyna Arska, Adrianna Godlewska, Andrzej Tomecki, Bohdan Łazuka.
Radiowe Giełdy Piosenek przypominają repertuar teatrów studenckich, gdzie występują m.in. Ewa Demarczyk, Leszek Długosz, Piwnica pod Baranami, STS, Kabaret Stodoła, Kabaret Hybrydy. Na giełdach zaczęła się moda na piosenkę poetycką (tzw. poezję śpiewaną). Tu odbywają się recitale gwiazd polskiej estrady: Mieczysława Fogga, Marii Koterbskiej, Ireny Santor, Sławy Przybylskiej, Ludwika Sempolińskiego. Z zagranicy przyjeżdża Wera Gran i Zofia Terne. 
Na Radiowych Giełdach Piosenek – oprócz przeglądu, prezentacji eliminacje nowych polskich utworów do Opola - rozwija się również program artystyczny z kabaretami i teatrem piosenki.

</doc>
<doc id="1323118" url="https://pl.wikipedia.org/wiki?curid=1323118" title="Armia Unii Stanów Zjednoczonych">
Armia Unii Stanów Zjednoczonych



</doc>
<doc id="1323122" url="https://pl.wikipedia.org/wiki?curid=1323122" title="Taniec na rurze">
Taniec na rurze

Taniec na rurze () – rodzaj akrobatyki. Wywodzi się pierwotnie z indyjskiego tańca mallakhamb. Taniec nie ma bezpośrednio na celu wywołania podniecenia seksualnego (takim tańcem jest striptiz) poprzez ukazywanie nagiego ciała w różnych pozycjach lub obrotach tancerki w oparciu o pionowo ustawioną rurę, która może być wykonana z tytanu bądź niklowanego metalu zmniejszającego opór. Gładszy i śliski materiał umożliwia płynne obroty i ruchy.
Wysoce rozwinięty taniec wymaga dużej sprawności fizycznej oraz siły, w tym umiejętności typowych dla gimnastyki. Taniec na rurze wykonywany jest również jako forma ćwiczeń fizycznych np. w klubach fitness lub szkołach tańca (niezwiązanych z erotyką) poprawiających wytrzymałość i ogólną sprawność.
Na świecie organizowane są również mistrzostwa w tańcu na rurze ukazujące jego złożoność, pomijając aspekt erotyczny.
Pole dance w popkulturze.
Scenę tańca na rurze wykonała m.in. modelka Kate Moss w teledysku do utworu „I Just Don’t Know What To Do With Myself” amerykańskiej grupy muzycznej The White Stripes; aktorka pornograficzna Ginger Lynn w teledysku do utworu „Turn the Page” grupy Metallica oraz aktorka Liv Tyler w teledysku do utworu „Crazy” grupy Aerosmith.
Zmiana statusu pole dance.
17 października 2017 Zgromadzenie Generalne Międzynarodowych Federacji Sportowych (GAISF) poinformowało, że pole dance zostaje oficjalnie potwierdzoną dyscypliną sportową. Oświadczenie to wywołało wiele kontrowersji. Głos zabrało wiele osób ze środowiska sportowego, między innymi Robert Korzeniowski. Najwięcej zastrzeżeń budził fakt, że dołączenie do grona oficjalnych sportów otwiera dyscyplinie, jaką jest pole dance, drogę do starania się o to, by stać się jednym ze sportów olimpijskich. Przez długi czas środowisko profesjonalnych tancerek pole dance z Katie Coates, która przewodniczy Międzynarodowej Federacji Tańca na Rurze, walczyło o to, by zmienić postrzeganie pole dance przez osoby z nim niezwiązane. Zwieńczeniem tych starań jest właśnie zaliczenie tańca na rurze w poczet dyscyplin sportowych. Ma to konkretne skutki. Jednym z nich jest to, że profesjonalni zawodnicy pole dance będą podlegać regularnym kontrolom antydopingowym przy okazji zawodów.

</doc>
<doc id="1323124" url="https://pl.wikipedia.org/wiki?curid=1323124" title="Edward Wortley Montagu">
Edward Wortley Montagu

Sir Edward Wortley Montagu (ur. 8 lutego 1678, zm. 22 stycznia 1761) – brytyjski dyplomata. Jego żoną była pisarka Lady Mary Wortley Montagu, z domu Pierrepont, córka Evelyna Pierreponta, 1. księcia Kingston-upon-Hull, z którą nawiązał romans i korespondował, a następnie uprowadził z ojcowskiego domu. Ich synem był podróżnik i pisarz Edward Wortley Montagu (1713-1776).
Jego ojcem był Sidney Wortley Montagu, a dziadkiem Edward Montagu, 1. hrabia Sandwich.
Edward Wortley Montagu ukończył Cambridge i został prawnikiem. Został jednym z najważniejszych liderów jakich mieli wigowie, przed dojściem do władzy Roberta Walpole'a (1721).
W latach 1716-1718 ambasador brytyjski w Konstantynopolu. Sprawując tę funkcję pośredniczył w negocjacjach pokojowych między Imperium Osmańskim a Austrią. Po powrocie z Turcji, nie był już tak cenionym wśród wigów.
Od 1705 do 1761 był nieustannie posłem parlamentu, choć startował z czterech różnych okręgów po kolei.

</doc>
<doc id="1323126" url="https://pl.wikipedia.org/wiki?curid=1323126" title="Pierre Francois Olive Rayer">
Pierre Francois Olive Rayer



</doc>
<doc id="1323128" url="https://pl.wikipedia.org/wiki?curid=1323128" title="Franciszek Peter">
Franciszek Peter

Franciszek Peter vel Franz Peter (ur. 8 października 1896 w Wiedniu, zm. 1968 w Warszawie) – austriacki lotnik wojskowy i inżynier – porucznik cesarskiego i królewskiego Lotnictwa, major pilot Wojska Polskiego, as myśliwski z I wojny światowej, kawaler Orderu Virtuti Militari.
Życiorys.
Służba w Cesarskim i Królewskim Lotnictwie.
Franz Peter urodził się w Wiedniu, w rodzinie pochodzącej z Zaolzia. Podczas I wojny światowej służył w lotnictwie austro-węgierskim. Początkowo latał na samolotach rozpoznawczych, następnie ukończył szkolenie pilota myśliwskiego i od wiosny służył w eskadrze myśliwskiej Flik 3/J ("Fliegerkompagnie" 3/J) na froncie austriacko-włoskim, m.in. ze Stefanem Stecem. Latał w niej na myśliwcach Albatros D.III (Oef). Wojnę zakończył w stopniu porucznika ("Oberleutnant").
16 lipca 1918 Peter w składzie klucza ze Stefanem Stecem i F. Navratilem odniósł dwa pierwsze zwycięstwa, nad myśliwcami włoskimi Hanriot HD-1 nad Val del Concei w rejonie jeziora Garda. 4 sierpnia 1918 zestrzelił włoski szybki bombowiec SVA-5 (sierż. Bartolomeo Arrigoni), a 20 sierpnia i 17 września samoloty rozpoznawcze Pomilio, zyskując status asa (17 września prawdopodobnie zestrzelił poległego w tym dniu dowódcę 134. eskadry włoskiej, kapitana obs. Adriano Barone). 7 października 1918 zestrzelił szósty samolot – brytyjski myśliwiec Sopwith Camel (E1498 z 66 Sqn RAF, pilot 2/Lt GR Leighton) k. Trydentu.
Służba w Wojsku Polskim i praca konstruktora silników.
Po zakończeniu I wojny światowej pracował jako pilot komunikacyjny, na linii Wiedeń–Budapeszt. Na skutek spotkania w Wiedniu ze Stefanem Stecem, na początku 1919 roku Peter przyjechał do Polski i zdecydował wstąpić do polskiego lotnictwa wojskowego (początkowo nie znał przy tym języka polskiego). Służył bojowo najpierw w 6 Eskadrze Wywiadowczej we Lwowie, broniącej miasta przed oddziałami ukraińskimi podczas wojny polsko-ukraińskiej. Latał tam jako pilot samolotów rozpoznawczych, zazwyczaj w załodze z obserwatorem Stanisławem Pietruskim. 6 marca 1919 miał wypadek na samolocie Albatros C.XII na skutek awarii silnika, lecz nie odniósł większych obrażeń. Brał udział w kilku lotach szturmowych atakując pozycje ukraińskie z broni pokładowej, a 30 kwietnia 1919 z Pietruskim rozpędził obsługę dwóch dział ukraińskich, zdobytych następnie przez Polaków. 14 maja 1919 został ranny w nogę podczas lotu szturmowego na pozycje piechoty pod Kulikowem i do połowy czerwca przebywał w szpitalu .
Brał następnie udział w wojnie polsko-bolszewickiej, m.in. od 4 lutego do marca 1920 tymczasowo dowodził 6 eskadrą wywiadowczą, działającą w rejonie Tarnopola.
Po zakończeniu działań wojennych pełnił służbę w Centralnych Zakładach Lotniczych, a następnie w Instytucie Badań Technicznych Lotnictwa na stanowisku kierownika oddziału silników. W 1929 skonstruował, mało udany, silnik gwiazdowy Peterlot (80 KM), zbudowany w liczbie 9 sztuk. Równocześnie pozostawał oficerem nadetatowym 2 pułku lotniczego w Krakowie. Z dniem 31 marca 1933 przeniesiony został w stan nieczynny na okres 12 miesięcy. Z dniem 31 sierpnia 1934 przeniesiony został w stan spoczynku.
Był następnie dyrektorem technicznym Wytwórni Maszyn Precyzyjnych „Avia”. W 1933 z A. Seńkowskim skonstruował w PZInż silnik rzędowy PS-II Petersen (90 KM) – zbudowano 11 sztuk, a w 1934 zaprojektował w Avii 4-cylindrowe silniki rzędowe Avia P-4 (100 KM) i Avia 3 (63 KM).
Zmarł w 1968 w Warszawie.

</doc>
<doc id="1323129" url="https://pl.wikipedia.org/wiki?curid=1323129" title="AVN Awards dla najlepszej aktorki (video)">
AVN Awards dla najlepszej aktorki (video)



</doc>
<doc id="1323141" url="https://pl.wikipedia.org/wiki?curid=1323141" title="Komedia romantyczna (film)">
Komedia romantyczna (film)

Komedia romantyczna () – amerykański film fabularny z roku 2006. Sparodiowane zostały w nim – zgodnie z tytułem – popularne komedie romantyczne oraz pozycje z innych gatunków.
Nagrody.
W 2007 roku aktorka Carmen Electra, filmowa Anne, zdobyła Złotą Malinę za najgorszą rolę drugoplanową.

</doc>
<doc id="1323145" url="https://pl.wikipedia.org/wiki?curid=1323145" title="Nomi (miasto)">
Nomi (miasto)

 – miasto w Japonii w prefekturze Ishikawa, w środkowej części wyspy Honsiu.
Położenie.
Miasto leży na wybrzeżu Morza Japońskiego. Graniczy z miastami:
Historia.
Nomi otrzymało status miasta 1 lutego 2005, powstało z połączenia miasteczek: Neagari, Tatsunokuchi i Terai.

</doc>
<doc id="1323147" url="https://pl.wikipedia.org/wiki?curid=1323147" title="Henry Grenville">
Henry Grenville

Henry Grenville (ur. 1717, zm. 1784) – brytyjski dyplomata. 
Grenville urodził się w rodzinie polityków. Jeden z jego starszych braci był nosił tytuł hrabiego (earla) Temple. A jego bratanek George Grenville był kanclerzem w rządzie, którym kierował William Pitt, 1. hrabia Chatham, a potem (w latach 1763-1765) premierem.
Henry Grenville był gubernatorem Barbados od roku 1746 i brytyjskim ambasadorem w Turcji w latach 1762-1765, w czasach gdy panował w niej sułtan Mustafa III. 
Do Anglii powrócił w 1765 by zostać komisarzem ceł ("Commissioner of Customs"). Potem osiedlił się w Bath, gdzie zmarł w 1784. 
Mężem jego córki Louisy został Charles Stanhope, 3. hrabia Stanhope.

</doc>
<doc id="1323148" url="https://pl.wikipedia.org/wiki?curid=1323148" title="Nomi (ujednoznacznienie)">
Nomi (ujednoznacznienie)



</doc>
<doc id="1323150" url="https://pl.wikipedia.org/wiki?curid=1323150" title="Robert Colebrooke">
Robert Colebrooke

Robert Colebrooke (ur. 24 czerwca 1718 w Chilham Castle, (Kent, Anglia), zm. 10 marca 1784 w Soissons we Francji)
Jego rodzicami byli: James Colebrooke i Mary Hudson. Miał dwie żony; pierwszą została Henrietta Paulett, córka Harry'ego Powlett, 4. księcia Bolton i Catherine Parry. Ślub odbył się 12 lipca 1741 roku.
Po raz drugi ożenił się z Elizabeth Thresher, córką Johna Threshera i Ellen Long (5 VIII 1756) w Potterne, (Wiltshire).
Robert Colebrooke był posłem parlamentu z okręgu Malden od 1741 do 1761 roku. Od lipca do listopada 1765 roku był brytyjskim ambasadorem w Turcji.

</doc>
<doc id="1323152" url="https://pl.wikipedia.org/wiki?curid=1323152" title="Suzu (miasto)">
Suzu (miasto)

 – miasto w Japonii w prefekturze Ishikawa, w środkowej części wyspy Honsiu.
Położenie.
Miasto leży na końcu półwyspu Noto nad Morzem Japońskim. Graniczy z miastem Wajima.
Historia.
Suzu otrzymało status miasta 15 lipca 1954 r.

</doc>
<doc id="1323153" url="https://pl.wikipedia.org/wiki?curid=1323153" title="Bitwa pod Dunbar (1650)">
Bitwa pod Dunbar (1650)

Bitwa pod Dunbar – starcie zbrojne, które miało miejsce 3 września 1650 podczas angielskiej wojny domowej (1642–1651). Siły angielskiego parlamentu pod wodzą Olivera Cromwella pokonały dowodzoną przez Davida Leslie armię szkockich rojalistów, zwolenników Karola II, który został wybrany Królem Szkotów 5 lutego 1649 roku.
Tło konfliktu.
Po złożeniu formalnej przysięgi, że uznaje prawa prezbiterianów, Karol został ostatecznie koronowany na Króla Szkotów 1 stycznia 1651. Parlament angielski, zawsze podejrzewający Szkotów o nielojalność i dążenia separatystyczne, już wcześniej postanowił dokonać inwazji. Dowodzący armią Thomas Fairfax nie chciał brać udziału w tym przedsięwzięciu i zrezygnował. Oliver Cromwell zajął jego miejsce, a zastępcą mianowany został John Lambert.
Gdy Cromwell przekroczył na czele armii parlamentarzystów granicę pod Berwick w lipcu 1650 roku, szkocki wódz - David Leslie - uznał, że najlepszą możliwą strategią będzie unikanie bezpośredniego starcia z przeciwnikiem. Jakkolwiek bowiem jego armia, licząca około 14 000 żołnierzy, miała przewagę nad 11 000 Anglików, większość szkockich żołnierzy była słabo wyszkolona i niedoświadczona. Leslie, wobec powyższego, postanowił skryć swe wojska za trudnymi do zdobycia fortyfikacjami wokół Edynburga i nie dać się sprowokować Anglikom, dążącym do rozegrania decydującej bitwy w polu. Na dodatek, na obszarze pomiędzy Edynburgiem a granicą, Leslie zastosował taktykę spalonej ziemi, zmuszając Cromwella do zaopatrywania armii z Anglii, głównie drogą morską przez port w Dunbar.
Czy to w rzeczywistej nadziei na uniknięcie bratobójczej walki, czy też raczej z powodu trudności, na jakie natrafiła jego armia, Cromwell próbował raz jeszcze 3 sierpnia przekonać Szkotów, by zaakceptowali angielski punkt widzenia, pisząc do swych przeciwników list zawierający zdanie: "Zaklinam was, na Chrystusa, zastanówcie się czy nie popełniacie błędu!" (ang. "I beseech you, in the bowels of Christ, think it possible you may be mistaken!").
Wezwanie pozostało bez odpowiedzi.
Bitwa.
W pierwszych dniach września, głodna armia angielska, osłabiona przez choroby i zdemoralizowana brakiem jakiegokolwiek sukcesu, zaczęła wycofywać się w kierunku portu Dunbar. Leslie, będąc przekonany, że parlamentarzyści zaczną się cofać, nakazał swej armii iść krok w krok za Anglikami. Armia szkocka doszła do Dunbar jako pierwsza i Leslie ustawił swe oddziały na wzgórzu na południe od miasta, skąd mogły obserwować drogę wycofywania się wojsk Cromwella na południe. Jednak wkrótce, przyjmując przez omyłkę, że Cromwell planuje ewakuację drogą morską, Leslie nakazał swej armii opuścić znakomitą pozycję i zejść w dolinę, ku miastu. Obserwując poczynania przeciwnika Cromwell natychmiast zorientował się, że ma szansę na odmianę losów i pokonanie Szkotów.
W nocy, pod osłoną ciemności, Cromwell przegrupował większość swoich sił w kierunku prawego skrzydła armii szkockiej. Tuż przed świtem 3 września Anglicy przypuścili atak z zaskoczenia. W centrum i na lewym skrzydle Szkoci, choć zaskoczeni, stawili twardy opór, jednak na prawym - pod ciężarem zmasowanego uderzenia parlamentarzystów - zaczęli się chwiać i ustępować. W pewnym momencie prawe skrzydło pękło, co widząc reszta armii Lesliego natychmiast straciła ochotę do walki i rzuciła się do ucieczki. W pościgu, który teraz nastąpił około 3000 Szkotów zginęło, a ponad 10 tysięcy dostało się do niewoli.
Skutki.
Po rozbiciu szkockiej armii Cromwell mógł pokusić się o wzięcie Edynburga. Stolica Szkocji szybko wpadła w jego ręce, ale zamek trzymał się do końca grudnia. Z około dziesięciu tysięcy szkockich jeńców, Cromwell polecił mniej więcej połowę (ze względu na odniesione rany) uwolnić. Pozostali zmuszeni zostali do forsownego marszu na południe, do Anglii, gdzie nikt nie byłby w stanie ich odbić. Warunki tego marszu były takie, że wielu z jeńców zmarło w drodze z głodu, wyczerpania i chorób. 11 września, gdy resztki dotarły do katedry w Durham, która miała być ich tymczasowym więzieniem, zaledwie 3000 Szkotów pozostawało przy życiu.
Katedra zapewniała jeńcom dach nad głową, ale Anglicy nie dostarczali im ani wystarczającej ilości pokarmu, ani opału. Przez jakiś czas jeńcy ogrzewali wielką nawę paląc wszystko, co było w katedrze z drewna, z wyjątkiem ogromnego zegara Castella w południowym transepcie. Przypuszcza się, że oszczędzili zegar ze względu na zdobiące go wyobrażenie kwiatostanu ostu, herbu Szkocji. Dokonali jednak swoistej zemsty na nagrobkach rodu Neville'ów, odrąbując głowy ich pomnikom. Lord Ralph Neville dowodził częścią angielskiej armii, która pokonała Szkotów w roku 1346 na przedpolach Durham (Bitwa pod Krzyżem Neville'a). 
Do końca października zimno, głód i choroby spowodowały śmierć dalszych 1600 szkockich żołnierzy. Ciała zmarłych wrzucane były do masowego grobu wykopanego na północ od katedry. Miejsce pochówku pozostawało w zapomnieniu przez 300 lat, dopóki nie zostało odkryte podczas prac budowlanych w roku 1946. Jak do tej pory nie ma w katedrze, ani w jej pobliżu pomnika czy tablicy pamiątkowej, aczkolwiek fakt jest skrótowo opisany w przewodniku po katedrze. W roku 1993 władze zaakceptowały wstępnie wniosek organizacji "Scottish Covenanter's Memorials Association" domagającej się upamiętnienia tamtych wydarzeń, ale dalsze prace utknęły w martwym punkcie. Kampania o upamiętnienie "Męczenników z Dunbar" ruszyła ponownie pod koniec roku 2007, domagając się co najmniej chrześcijańskiego aktu błogosławieństwa dla zmarłych i właściwego oznakowania miejsca pochówku, względnie ekshumacji resztek ofiar i ponownego pochowania ich w Szkocji (patrz: www.dunbarmartyrs.com)
Z około 5000 szkockich żołnierzy, którzy wyruszyli z Dunbar, ponad 3500 zmarło w drodze lub podczas uwięzienia w katedrze - więcej niż wyniosła całkowita liczba poległych w bitwie. Większość z 1400 tych, którzy przeżyli, została zesłana do kolonii karnych w Nowym Świecie.

</doc>
<doc id="1323158" url="https://pl.wikipedia.org/wiki?curid=1323158" title="Jacek Przybylski">
Jacek Przybylski



</doc>
<doc id="1323159" url="https://pl.wikipedia.org/wiki?curid=1323159" title="Niedogony">
Niedogony



</doc>
<doc id="1323160" url="https://pl.wikipedia.org/wiki?curid=1323160" title="Fuzel">
Fuzel



</doc>
<doc id="1323161" url="https://pl.wikipedia.org/wiki?curid=1323161" title="Joanis Papaioanu">
Joanis Papaioanu

Joanis Papaioanu, gr. Ιωάννης Παπαϊωάννου (ur. 20 kwietnia 1976) – grecki szachista, arcymistrz od 1998 roku.
Kariera szachowa.
Do ścisłej czołówki greckich szachistów awansował w drugiej połowie lat 90. W 1997, 1998 i 1999 r. trzykrotnie z rzędu zdobył złote medale indywidualnych mistrzostw Grecji.
Wielokrotnie reprezentował Grecję w turniejach drużynowych, m.in.:
W 1992 r. podzielił w Sas van Gent VII m. w mistrzostwach Europy juniorów do lat 20, w 1995 r. podzielił I m. w Kavali, natomiast w 1996 r. tytuł mistrza kraju juniorów do lat 20. W 1998 r. zajął II m. w otwartym turnieju rozegranym na Ikarii oraz podzielił II m. (za Andriejem Szarijazdanowem, wspólnie z Danem Zolerem i Pengiem Xiaominem) w mistrzostwach świata studentów, rozegranych w Rotterdamie. W 2009 r. podzielił I m. w turnieju "Acropolis" (wspólnie z Borki Predojeviciem, Christosem Banikasem i Atanasem Kolewem).
Najwyższy ranking w dotychczasowej karierze osiągnął 1 sierpnia 2017 r., z wynikiem 2652 punktów zajmował wówczas 99. miejsce na światowej liście FIDE 1. miejsce wśród greckich szachistów.

</doc>
<doc id="1323165" url="https://pl.wikipedia.org/wiki?curid=1323165" title="Verona Dempsley">
Verona Dempsley



</doc>
<doc id="1323166" url="https://pl.wikipedia.org/wiki?curid=1323166" title="Hlubočky">
Hlubočky

Hlubočky (niem. Hombok) – gmina w Czechach w powiecie Ołomuniec w kraju ołomunieckim nad rzeką Bystřice, lewym dopływem Morawy.
Pierwsza wzmianka o miejscowości pochodzi z roku 1368.
Na terenie gminy znajdują się dwa obszary chronione: park przyrody "Údolí Bystřice u Hluboček" i rezerwat przyrody "Hrubovodské sutě".

</doc>
<doc id="1323172" url="https://pl.wikipedia.org/wiki?curid=1323172" title="Arunaćala">
Arunaćala



</doc>
<doc id="1323178" url="https://pl.wikipedia.org/wiki?curid=1323178" title="Aleksandra Żelichowska">
Aleksandra Żelichowska

Aleksandra Żelichowska (ur. 4 listopada 1984 w Łodzi) – polska łyżwiarka figurowa.
Występowała w grupie White Stars w programie Gwiazdy tańczą na lodzie.

</doc>
<doc id="1323182" url="https://pl.wikipedia.org/wiki?curid=1323182" title="Gibek Norton">
Gibek Norton



</doc>
<doc id="1323189" url="https://pl.wikipedia.org/wiki?curid=1323189" title="Bogomołow">
Bogomołow



</doc>
<doc id="1323191" url="https://pl.wikipedia.org/wiki?curid=1323191" title="Jesolo">
Jesolo

Jesolo – miejscowość i gmina we Włoszech, w regionie Wenecja Euganejska, w prowincji Wenecja.
Według danych na rok 2007 gminę zamieszkiwały 23 988 osoby, 253 os./km².

</doc>
<doc id="1323198" url="https://pl.wikipedia.org/wiki?curid=1323198" title="Carey Price">
Carey Price

Carey Price (ur. 16 sierpnia 1987 w Vancouver) – kanadyjski hokeista, reprezentant Kanady, olimpijczyk.
Kariera.
Został wybrany w pierwszej rundzie draftu NHL w 2005 z numerem 5 przez Montreal Canadiens. Spędził juniorską karierę w drużynie Tri-City Americans grającą w lidze Western Hockey League, natomiast zawodową zaczął w drużynie Hamilton Bulldogs grającą w lidze AHL. W 2007 Montreal Canadiens podpisało z Careyem Pricem trzyletni kontrakt wart 850,000 dolarów. Pierwszy mecz jako profesjonalny hokeista zagrał 13 kwietnia 2007 w lidze AHL w drużynie Hamilton Bulldogs w meczu przeciwko Grand Rapids Griffins. Price był gwiazdą tego spotkania ponieważ obronił 27 z 28 strzałów na jego bramkę a drużyna Hamilton Bulldogs wygrała ten mecz. Price poprowadził swoją drużynę do rozgrywek play-off Calder Cup, z imponującymi statystykami 2.06 puszczonego gola na mecz i skutecznością bronienia na poziomie 93.6%. W pierwszym meczu w finale Calder Cup obronił wszystkie 46 i uzyskał tzw. shutout. Zdobył trofeum Jack A. Butterfield Trophy jako MVP play-offów pucharu Calder Cup mając 19 lat. Jest najmłodszym zawodnikiem w historii który zdobył ten puchar. Price został wybrany MVP podczas mistrzostw świata juniorów do lat 20 które odbywały się w Szwecji i pomógł zdobyć Kanadzie trzeci złoty medal z rzędu. Został także uznany najlepszym bramkarzem mistrzostw i został wybrany do drużyny All-Star razem z kolegami z drużyny Jonathanem Toewsem i Krisem Letangiem. Jest jedynym bramkarzem w historii hokeja, który został w tym samym roku uznany za bramkarza roku, MVP mistrzostw świata juniorów i zdobył Jack A. Butterfield Trophy. 1 października 2007 Price został dodany do składu Montreal Canadiens przed rozpoczęciem sezonu 2007/08. Price zadebiutował w drużynie Montreal Canadiens 10 października 2007 w meczu przeciwko Pittsburgh Penguins i zanotował 26 obronionych strzałów, a jego drużyna wygrała to spotkanie 3-2. 15 kwietnia 2008 w wygranym przez jego drużynę 1-0 meczu przeciwko Boston Bruins, Price obronił rzut karny i został jednym z niewielu bramkarzy, któremu udało się tego dokonać w debiutanckim sezonie (poprzednim był Patrick Roy w 1986). W lipcu 2012 przedłużył kontrakt z klubem o sześć lat. W lipcu 2017 podpisał nową ośmioletnią umowę z montrealskim klubem.
Uczestniczył w turnieju zimowych igrzysk olimpijskich 2014, Pucharu Świata 2016.
Życie osobiste.
Ojciec Carreya, Jerry Price (ur. 1958), także był bramkarzem hokejowym. Został wybrany w 1978 w drafcie NHL przez drużynę Philadelphia Flyers w ósmej rundzie z numerem 126, lecz nie zagrał w tych rozgrywkach, występując zawodowo przez cztery sezony w innych ligach; później został trenerem bramkarzy w Tri-City Americans. Jego matka, Lynda, jest szefem Ulkatcho First Nation. Kuzynami zawodnika są Shane Doan (Phoenix Coyotes), Keaton Ellerby i Josh Doan.
Statystyki kariery.
Występy reprezentacyjne.
Gra dla reprezentacji Kanady:
Międzynarodowe statystyki

</doc>
<doc id="1323207" url="https://pl.wikipedia.org/wiki?curid=1323207" title="Powstanie republikanów w Paryżu w 1832">
Powstanie republikanów w Paryżu w 1832

Powstanie republikanów w Paryżu w 1832 – pierwsza w czasach monarchii lipcowej próba obalenia rządów Ludwika Filipa I i powrotu do ustroju republikańskiego. Jej bezpośrednimi przyczynami była działalność agitacyjna tajnych ugrupowań lewicowych w połączeniu z rosnącym niezadowoleniem społecznym.
Sytuacja społeczna w Paryżu po rewolucji lipcowej.
Uchwalenie wbrew oczekiwaniom społeczeństwa monarchii konstytucyjnej we Francji w 1830 r. nie spotkało się w pierwszych latach ze szczególnie natężonymi protestami. Jednak na przełomie lat 1831/1832 głównie w większych miastach zaczęły się formować tajne stowarzyszenia, związane w pierwszej fazie głównie z ruchem karbonarskim. Rekrutowały one członków przede wszystkim w gronie inteligentów, studentów, rzadziej robotników. Komórki stowarzyszeń, liczące od kilku do kilkudziesięciu osób, rejestrowały się jako stowarzyszenia charytatywne, walczące z analfabetyzmem, różnego rodzaju kluby dyskusyjne itp. by móc legalnie pozyskać lokal i względnie skutecznie unikać policyjnej kontroli. Do najbardziej znanych stowarzyszeń należały "Societé des amis du peuple" (Stowarzyszenie Przyjaciół Ludu) oraz "Societé des Saisons" (Stowarzyszenie Pór Roku). Ich przywódcami byli Godefroy Cavaignac oraz François Raspail. Aktywni byli też mniej radykalni republikanie, mający reprezentację w parlamencie.
Miasto Paryż było przeludnione, a rewolucja przemysłowa i gwałtowne przemiany w strukturze gospodarczej wpędziły tysiące osób w nędzę. W maju 1832 w dzielnicach centralnych wybuchła epidemia cholery. Plotki o zatruwaniu studni z polecenia rządu, by zlikwidować element potencjalnie wywrotowy, jeszcze obniżyły poparcie dla Ludwika Filipa i gabinetu Casimira Pierre’a Périera, który notabene także padł ofiarą cholery.
Raport Trzydziestu Dziewięciu.
Trzydziestu dziewięciu deputowanych, którym przewodzili właśnie republikanie, spotkało się 22 maja 1832 u Jacques’a Laffitte’a w celu zredagowania adresowanego do wyborców raportu z ich dotychczasowej działalności parlamentarnej. Raport przerodził się w otwarte i mocne oskarżenie polityki rządu Périera, ale nie samej monarchii. W raporcie padały oskarżenia o łamanie praw obywatelskich przez rząd Périera oraz o niechęć do obrony narodów europejskich walczących z uciskiem, np. Polaków. Dokument po publikacji wywołał żywą dyskusję, chociaż zawierał wiele sformułowań niekonkretnych (jak monarchia otoczona instytucjami republikańskimi) i przesadzał w ocenie kontrrewolucyjnego zagrożenia. Było to najpoważniejsze oskarżenie monarchii lipcowej wygłoszone przez ludzi, którzy jeszcze niedawno byli jej współtwórcami, toteż skłoniło ono opozycję pozaparlamentarną do zintensyfikowania działań.
5 czerwca.
5 czerwca miał miejsce pogrzeb kolejnej ofiary epidemii – republikańskiego generała Maksymiliana Lamarque’a. Przywództwo ugrupowań republikańskich postanowiło przekształcić go w wielką manifestację, co miało szanse powodzenia wobec opinii ludowego dobroczyńcy, jaką cieszył się zmarły. Na pogrzebie zjawili się masowo radykalni studenci uniwersytetu i politechniki, wznosząc republikańskie hasła. Niemniej pochód posuwał się bez przeszkód bulwarami w kierunku Père-Lachaise aż do momentu, gdy znalazł się na wysokości Mostu Austerlitz. Wówczas, według relacji świadków, od strony Placu Bastylii nadjechał człowiek na koniu, w czarnym stroju, z czerwonym sztandarem w dłoni, którego tożsamości nie udało się ustalić. Był to sygnał; republikanie masowo wyciągnęli czerwone sztandary, które miały odtąd zastąpić trójkolorowe jako symbol buntu, natomiast eskortujący trumnę dragoni rozpoczęli szarżę w kierunku tłumu. Republikanie rozbiegli się po ulicach, nawołując do broni.
Na ulicach zaczęły wyrastać barykady. Wojsko i Gwardia Narodowa, zdezorientowane, w pierwszej chwili nie reagowały. Według Louisa Blanca w ciągu następnych trzech godzin łupem powstańców padły: Plac Królewski, Arsenał (co pozwoliło na względnie dobre, w porównaniu z późniejszymi powstaniami paryskimi, zaopatrzenie w broń), fabryka broni na ul. Pasteur, prochownia de la Gare i plac Maubert, a przede wszystkim dzielnica Św. Dionizego. Centrum buntu usytuowało się właśnie w przeludnionych dzielnicach centralnych (Les Halles), gdzie labirynt wąskich średniowiecznych uliczek stworzył idealne miejsce do budowy barykad. W ten sposób w rękach insurgentów była jedna trzecia miasta.
Mobilizacja wojsk nastąpiła dopiero po południu. Ludwik Filip I, który przyjmował w tym czasie wizytę króla Belgów Leopolda I w Compiègne, na wieść o zamieszkach wrócił do Paryża i osobiście dokonał przeglądu stacjonujących w mieście wojsk. Spowodowało to mobilizację wojska i Gwardii, na czele których stanął marszałek Mouton. Po wysłaniu pierwszych oddziałów do walki, król spotkał się z Laffitte’em, Odillonem Barrot oraz François Arago, czołowymi deputowanymi republikańskimi, którzy usiłowali wynegocjować z nim zgodę na łagodne potraktowanie walczących na ulicach. Twierdzili, że mogą swoim autorytetem skłonić powstańców do złożenia broni, o ile król da im gwarancje w sprawie rezygnacji z represji. Ludwik Filip pozostał jednak nieprzejednany.
Jeszcze tego samego dnia żołnierze zdobyli przyczółki powstańcze na lewym brzegu Sekwany, odbili Plac Królewski i zamknęli jeszcze broniących się republikanów w centrum miasta. W odniesieniu do schwytanych powstańców reakcje były różne – na niektórych barykadach żołnierze rozstrzeliwali pojmanych obrońców na miejscu, na innych odstawiali ich do więzienia.
6 czerwca.
Według Blanca i naocznych świadków 6 czerwca rano tylko nieliczne grupy najbardziej zdeterminowanych kontynuowały walkę. Powstańcy panowali nad Placem Bastylii, częścią Przedmieścia Św. Antoniego, dzielnicą Hal i częścią domów przy Châtelet. Największa barykada, broniona przez kilkaset osób pod dowództwem robotnika Jeanne’a, znalazła się na rogu ulic Saint-Martin i Cloître Saint-Merri, przy kościele i klasztorze Saint Merri. Jeanne, który ocalał i został razem ze swoimi zastępcami Rossignolem i Vigouroux postawiony przed sądem, zeznał, iż w dniu 6 czerwca dowodzona przezeń barykada odparła kolejno 4 ataki i uległa dopiero wtedy, gdy siły i zapas amunicji powstańców skończyły się, zaś Gwardia Narodowa kontynuowała ostrzał z działa. Opisał też, że walki przeniosły się z ulicy na teren zabudowań klasztornych i skończyły rzezią obrońców. Aresztowano tylko przywództwo obrony, zapewne w nadziei uzyskania zeznań o formie i kształcie tajnych stowarzyszeń. Saint-Merri, ostatni bastion powstańców, padł około trzeciej po południu.
Konsekwencje.
Wydarzenia 5 i 6 czerwca pochłonęły łącznie około 800 ofiar śmiertelnych, co wynikało z furii, z jaką żołnierze atakowali ostatnie broniące się barykady. W drugim dniu walk aresztowania pojmanych obrońców barykad (wtrącanych do więzienia Św. Pelagii) były niezmiernie rzadkie, większość z nich ginęła na miejscu, rozstrzelana lub zakłuta bagnetami.
Powstańcy, którzy przeżyli, zostali postawieni przed sądami wojskowymi, na podstawie faktu, iż 6 czerwca rano w mieście ogłoszono stan oblężenia. Jednak po wydaniu przez nie pierwszego wyroku śmierci (18 czerwca), grupa lewicowych prawników odwołała się do faktu niezgodności faktu postawienia cywilnych powstańców przed sądem wojskowym z Kartą Konstytucyjną na tyle skutecznie, że Ludwik Filip nakazał przeniesienie ich spraw przed zwykłe sądy. Te jednak, ku powszechnemu zaskoczeniu, także wydały surowe wyroki, skazując 75 osób na więzienie lub ciężkie roboty oraz 7 na śmierć (w tym Jeanne’a). Ludwik Filip zastosował jednak prawo łaski i zamienił tę karę na deportację.
Partia republikańska zasiadająca w parlamencie i redagująca gazetę "National" na ogół albo odcięła się od wydarzeń ulicznych, lub też poddała je krytyce, co wywołało wielkie rozgoryczenie wśród ocalałych członków tajnych stowarzyszeń i wzmogło nieufność wobec „oficjalnych” zwolenników republiki. Jednak także przywódcy "Przyjaciół Ludu", oprócz cudem ocalałego z barykady Raspaila, nie wzięli bezpośredniego udziału w walce.
Mimo klęski, tajne stowarzyszenia zachowały popularność, na tyle dużą, że już w roku następnym Stowarzyszenie Przyjaciół Ludu na nowo miało 3260 członków i 163 sekcje w całym kraju. Pamięć o roku 1832 była przechowywana przez radykalne skrzydła partii lewicowych, które w 1848 r., po rewolucji lutowej, powołały nawet Klub Ocalałych z Barykady Saint-Merri.
W literaturze.
Do zachowania pamięci o powstaniu z 1832 r. w ogromnej mierze przyczynił się jego literacki obraz w "Nędznikach" Wiktora Hugo. Autor w szczegółach opisał w powieści funkcjonowanie tajnego stowarzyszenia, budowę barykady 5 czerwca, a następnie jej bohaterską obronę. Hugo w utworze świadomie pomieszał prawdę z fikcją: opisuje szereg epizodów, o których mówią też inni świadkowie walk, miesza jednak wydarzenia z różnych barykad i umiejscawia je tam, gdzie w 1832 r. barykady nie było – na rogu ulic Konopnej i Zakrętu (które to miejsce, choć poważnie przekształcone, częściowo zachowało się do naszych czasów). Według relacji autora dwie najbardziej znane postacie występujące w tym fragmencie "Nędzników" – dowódca powstańców Enjolras oraz uliczny łobuziak Gavroche –
miały swoje pierwowzory: powstańca z Saint-Merri nazwiskiem Vigouroux oraz walczącego na tej samej barykadzie trzynastoletniego chłopca imieniem Joseph.
Bohater "Straconych złudzeń" Honoriusza Balzaca Michel Chrestien, szlachetny republikanin i idealista, ginie na barykadzie przy kościele Saint-Merri. Na życie Lucjana Leuwena, bohatera powieści Stendhala pod tym samym tytułem, istotnie wpływa fakt, że jako młody człowiek, student, wziął udział w powstaniu 1832.

</doc>
<doc id="1323214" url="https://pl.wikipedia.org/wiki?curid=1323214" title="Clerks – Sprzedawcy II">
Clerks – Sprzedawcy II

Clerks – Sprzedawcy II – amerykańska komedia z 2006 roku.

</doc>
<doc id="1323222" url="https://pl.wikipedia.org/wiki?curid=1323222" title="Sport Club Belém">
Sport Club Belém

Sport Club Belém - brazylijski klub piłkarski z siedzibą w Belém, stolicy stanu Pará. Spotyka się także nazwę Sport Clube Belém.
Historia.
"Sport" założony został 1 grudnia 1965. Największym sukcesem klubu jest udział w rozgrywkach I ligi brazylijskiej (Campeonato Brasileiro Série A) w 1986 roku. W klasyfikacji końcowej na 80 uczestników klub zajął 71 miejsce.

</doc>
<doc id="1323224" url="https://pl.wikipedia.org/wiki?curid=1323224" title="Sport Belem">
Sport Belem



</doc>
<doc id="1323231" url="https://pl.wikipedia.org/wiki?curid=1323231" title="Sport Clube Belém">
Sport Clube Belém



</doc>
<doc id="1323232" url="https://pl.wikipedia.org/wiki?curid=1323232" title="Daisy Miller">
Daisy Miller

Daisy Miller - amerykański melodramat z 1974 roku na podstawie powieści Henry’ego Jamesa.

</doc>
<doc id="1323235" url="https://pl.wikipedia.org/wiki?curid=1323235" title="Giulietta Simionato">
Giulietta Simionato

Giulietta Simionato (ur. 12 maja 1910 we Forlì, zm. 5 maja 2010 w Rzymie) – włoska śpiewaczka operowa, mezzosopran, jedna z legend powojennej sceny operowej, znakomita wykonawczyni zarówno ról tragicznych, jak i komicznych.
Kariera.
Studiowała śpiew w Rovigo i Padwie, gdzie też zadebiutowała w 1928 r. Chociaż w 1936 r. zadebiutowała w La Scali, przez pierwsze piętnaście lat kariery grała jedynie małe role. Przełom nastąpił pod koniec lat 40. Wówczas prawie trzydziestoletnia Simionato stała się jedną z bardziej cenionych mezzosopranistek na świecie, występując z dwiema najsłynniejszymi śpiewaczkami swoich czasów Marią Callas i Renatą Tebaldi. Od 1953 śpiewała w Covent Garden, w 1959 pierwszy raz pojawiła się w Metropolitan Opera. W latach 1954-1961 była artystką Opery Lirycznej w Chicago. Wykonywała partie mezzosopranowe oraz niektóre role napisane dla sopranów. Zadziwiała wszechstronnością, równie przekonująco wykonując partie dramatyczne, jak i role komiczne, jednak jej głównym polem do popisu pozostawały opery Verdiego.
Śpiewała z największymi gwiazdami sceny operowej: m.in. z Marią Callas, Renatą Tebaldi, Magdą Olivero, Leylą Gencer, Frankiem Correllim, Mariem Del Monaco, Giuseppe Di Stefano, Ettore Bastianinim.
Zakończyła karierę w 1966 r., by zająć się reżyserią teatralną.

</doc>
<doc id="1323237" url="https://pl.wikipedia.org/wiki?curid=1323237" title="Pierwsza noc wolności">
Pierwsza noc wolności

Pierwsza noc wolności (tytuł oryginalny: "Nata e parë e lirisë") – albański film fabularny z roku 1984 w reżyserii Esata Musliu.
Opis fabuły.
Akcja filmu rozgrywa się w Beracie, który jesienią 1944 r. stał się siedzibą dowództwa Armii Wyzwolenia Narodowego. Partyzanci przejmują kontrolę nad miastem i część z nich próbuje w nim zaprowadzić porządek i zapobiec samosądom.

</doc>
<doc id="1323238" url="https://pl.wikipedia.org/wiki?curid=1323238" title="Cobi N'gai Jones">
Cobi N'gai Jones



</doc>
<doc id="1323240" url="https://pl.wikipedia.org/wiki?curid=1323240" title="Melvin i Howard">
Melvin i Howard

Melvin i Howard - amerykańska tragikomedia z 1980 roku.

</doc>
<doc id="1323241" url="https://pl.wikipedia.org/wiki?curid=1323241" title="Tysięczna">
Tysięczna



</doc>
<doc id="1323243" url="https://pl.wikipedia.org/wiki?curid=1323243" title="Ericq Pierre">
Ericq Pierre

Ericq Pierre (ur. 1945) – haitański ekonomista i polityk, 27 kwietnia 2008 desygnowany na premiera Haiti, 12 maja 2008 nie uzyskał zatwierdzenia na stanowisku przez Izbę Deputowanych.
Ericq Pierre przez lata był przedstawicielem Haiti przy Międzyamerykańskim Banku Rozwoju z siedzibą w Waszyngtonie ("Inter-American Development Bank"). Po rezygnacji ze stanowiska premiera przez Rosny Smartha, Pierre został 28 lipca 1997 mianowany jego następcą przez prezydenta René Prévala. Jednakże 26 sierpnia 1997 jego kandydatura została odrzucona przez parlament, głosami 9 do 43. Pierre, który na stałe mieszkał w Waszyngtonie, nie spełnił konstytucyjnego wymogu zamieszkiwania na Haiti przez co najmniej 5 lat przed objęciem urzędu premiera.
27 kwietnia 2008, w następstwie usunięcia z urzędu przez Senat premiera Jacques’a-Édouarda Alexis, prezydent Préval ponownie mianował Pierre’a na stanowisko szefa rządu. Kandydaturę Pierre’a musiała zostać także zaakceptowana przez parlament. Musiał on również przedstawić akta urodzenia dziadków, by potwierdzić swoje haitańskie obywatelstwo.
7 maja 2008 haitański Senat zatwierdził kandydaturę Ericqa Pierre’a na stanowisku premiera stosunkiem głosów 17 do 9, przy 2 wstrzymujących się. Jednakże 12 maja 2008 Izba Deputowanych odrzuciła jego kandydaturę, głosami 35 do 51 i 9 wstrzymującymi się. Deputowani stwierdzili, iż nie przekonał ich plan rozwiązania kryzysu, zaproponowany przez premiera elekta. Po raz kolejny pojawiły się również obiekcje, co do jego dokumentów poświadczających haitańskie obywatelstwo. W tej sytuacji prezydent Preval był zobowiązany wskazać innego kandydata na stanowisko szefa rządu.

</doc>
<doc id="1323247" url="https://pl.wikipedia.org/wiki?curid=1323247" title="Komórka (film)">
Komórka (film)

Komórka – amerykańsko-niemiecki thriller filmowy z 2004 roku.
Fabuła.
Nauczycielka Jessica Martin (Kim Basinger) odprowadza syna do szkoły. Gdy wraca do domu zostaje zaatakowana przez grupę zbirów pod wodzą szalonego Ethana (Jason Statham), którzy zabijają jej gosposię, a ją samą zamykają na strychu. Tam Jessica znajduje stary telefon stacjonarny, z którego próbuje wydzwonić pomoc. Dodzwania się do młodego człowieka – Ryana (Chris Evans), próbującego pogodzić się z byłą dziewczyną – Chloe (Jessica Biel). Ten początkowo traktuje wiadomość jako żart, ale z czasem zaczyna ją traktować poważnie i postanawia pomóc kobiecie. W sprawę miesza się także emerytowany detektyw Bob Mooney (William H. Macy).

</doc>
<doc id="1323248" url="https://pl.wikipedia.org/wiki?curid=1323248" title="Niiza">
Niiza

 – miasto w Japonii, na wyspie Honsiu, w prefekturze Saitama. Ma powierzchnię 22,78 km2 . W 2020 r. mieszkały w nim 166 104 osoby, w 73 614 gospodarstwach domowych (w 2010 r. 158 765 osób, w 64 464 gospodarstwach domowych).
Położenie.
Miasto leży w południowo-wschodniej części prefektury, graniczy z miastami:
Przemysł.
W mieście rozwinął się przemysł maszynowy, spożywczy oraz włókienniczy.

</doc>
<doc id="1323258" url="https://pl.wikipedia.org/wiki?curid=1323258" title="Legion Tricolore">
Legion Tricolore



</doc>
<doc id="1323262" url="https://pl.wikipedia.org/wiki?curid=1323262" title="Pistolet Kareen MK II">
Pistolet Kareen MK II

Kareen MK II – produkowany w Izraelu pistolet samopowtarzalny, zmodyfikowana wersja produkowanej pod nazwą "Kareen" kopii Browninga HP. Od pierwowzoru odróżnia się zastosowaniem obustronnego skrzydełka bezpiecznika, odmiennym kształtem kabłąka spustu, wydłużeniem tylnej części szkieletu lepiej chroniącym dłoń przed uderzeniem kurkiem, oraz profilowaną przednią częścią chwytu pistoletowego z wgłębieniami na palce. Produkowany w wersji pełnowymiarowej, oraz Compact wyposażonej w skróconą lufę i zamek. Kareen MK II jest produkowany na rynek cywilny. Poza Izraelem jest sprzedawany w krajach Ameryki Południowej, Europie i USA. 
Kareen MK II jest bronią samopowtarzalną, działającą na zasadzie krótkiego odrzutu lufy. Ryglowanie poprzez przekoszenie lufy. Przekaszenie lufy przy ryglowaniu wymusza występ pod lufą, dwa rygle wycięte są na zewnętrznej powierzchni lufy, opory ryglowe na wewnętrznej powierzchni zamka. Mechanizm spustowo-uderzeniowy kurkowy, bez samonapinania (SA). Pistolet posiada bezpiecznik nastawny którego skrzydełka znajdują się po obu stronach szkielet. Pistolet zasilany jest z magazynków pudełkowych o pojemności 10, 13, lub 15 naboi. Po wystrzeleniu ostatniego naboju zamek zatrzymuje się w tylnej pozycji na zatrzasku zamka. Zewnętrzna dźwignia zatrzasku znajduje się po lewej stronie szkieletu. Przyrządy celownicze otwarte, składają się z muszki i szczerbinki.

</doc>
<doc id="1323264" url="https://pl.wikipedia.org/wiki?curid=1323264" title="Golan">
Golan



</doc>
<doc id="1323266" url="https://pl.wikipedia.org/wiki?curid=1323266" title="Nilópolis">
Nilópolis

Nilópolis – miasto w Brazylii, w stanie Rio de Janeiro.
W 2002 miasto to na powierzchni 19,16 km² zamieszkiwało 120 000 osób
Miasto to zostało założone w 1531.
W mieście rozwinął się przemysł spożywczy oraz maszynowy.

</doc>
<doc id="1323270" url="https://pl.wikipedia.org/wiki?curid=1323270" title="Ferroviário AC">
Ferroviário AC

Ferroviário Atlético Clube – brazylijski klub piłkarski z siedzibą w mieście Fortaleza, stolicy stanu Ceará.
Historia.
Klub powstał 9 maja 1933 roku pod pierwotną nazwą "Ferroviário Foot-Ball Club". Inicjatorem stworzenia nowego klubu była firma kolejowa "Rede de Viação Cearense", obsługująca połączenia w całym stanie Ceará. Gdy firma zapragnęła wystawić własną drużynę w mistrzostwach stanu (Campeonato Cearense), doprowadziła do fuzji dwóch amatorskich drużyn piłkarskich – Matapasto i Jurubeba, co doprowadziło do powstania klubu "Ferroviário". Później klub zmienił pełną nazwę na "Ferroviário Atlético Clube", która obowiązuje do dziś.
W 1937 Ferroviário odniósł swój pierwszy sukces, wygrywając drugą ligę stanu Ceará, dzięki czemu awansował do pierwszej ligi. Pierwszy tytuł mistrza stanu klub zdobył w 1945 po pokonaniu w finale 3:1 drużyny Maguary. W 1968 Ferroviário zdobył tytuł efektownie, gdyż nie poniósł przy tym ani jednej porażki.
6 grudnia 2005 niespodziewanie zmarł podczas treningu na Estádio Elzir Cabral piłkarz klubu Ferroviário Alessandro Pinheiro Martins.

</doc>
<doc id="1323273" url="https://pl.wikipedia.org/wiki?curid=1323273" title="Travis Lyndon">
Travis Lyndon

Travis Lyndon (ur. 1968) – kanadyjski trójboista siłowy i strongman.
Życiorys.
Travis Lyndon dorastał w miasteczku Clinton, w prowincji Ontario. W 1990 r. przeprowadził się do Ottawy, stolicy Kanady, gdzie rozpoczął treningi siłowe i zajął się trójbojem siłowym. Zdobył mistrzostwo Kanady w trójboju siłowym.
Zadebiutował jako siłacz w 1999 r., na , gdzie zajął 7. miejsce. Mieszka w prowincji Ontario, gdzie był dominującym siłaczem i wielokrotnie zdobył tytuł najsilniejszego człowieka prowincji Ontario, od inauguracji tych zawodów w 2000 r.
Jedyny raz wziął udział w Mistrzostwach Świata Strongman 2001, jednak jednego punktu zabrakło mu, aby zakwalifikować się do finału.
W wyniku kontuzji oficjalnie zakończył karierę siłacza w sierpniu 2006 r., jednak nadal zajmuje się tym sportem jako sędzia zawodów i promotor.
Wymiary:

</doc>
<doc id="1323274" url="https://pl.wikipedia.org/wiki?curid=1323274" title="Ferroviario Fortaleza">
Ferroviario Fortaleza



</doc>
<doc id="1323276" url="https://pl.wikipedia.org/wiki?curid=1323276" title="Krakus (pismo)">
Krakus (pismo)

Krakus – konserwatywny tygodnik informacyjno-społeczny dla ludu wiejskiego wydawany w Krakowie w latach 1891–1895 przez Stanisława Tarnowskiego, jako „pismo poświęcone sprawom politycznym i społecznym oraz nauce, rozrywce umysłowej i szerzeniu wiadomości pożytecznych”. 
Przez pierwszy rok redaktorem naczelnym był Kazimierz Bartoszewicz, później księża M. Dziurzyński i W. Oprządek. Z pismem współpracowali pisarze ludowi tacy jak Ferdynand Kuraś i F. Marzec, a także folkloryści, np. Szymon Matusiak i Seweryn Udziela. Linia programowa Krakusa wymierzona była przeciw akcji ks. Stanisława Stojałowskiego. Publikowano w nim teksty społeczno-polityczne głoszące m.in. lojalność wobec Austrii, artykuły religijne, dotyczące gospodarstwa wiejskiego, a także literatury pięknej. Poza tym zamieszczano legendy i powiastki potępiające pijaństwo, kradzieże itp. Nakład wynosił 500-1500 egzemplarzy. Komplet „Krakusa” posiada w swych zbiorach Biblioteka Jagiellońska. W tygodniku w 1893 roku miał miejsce debiut literacki Ferdynanda Kurasia (Kuraś zadebiutował wierszem "Na zgon Teofila Lenartowicza")

</doc>
<doc id="1323280" url="https://pl.wikipedia.org/wiki?curid=1323280" title="Przyjaciel Ludu">
Przyjaciel Ludu

Przyjaciel Ludu – tygodnik ilustrowany o tematyce społeczno-politycznej, wydawany w okresie zaboru austriackiego, założony przez Bolesława Wysłoucha i Józefa Jaegermanna. Początki trwania pisma obejmowały głównie Lwów (1889–1902). Następnie pismo przeniosło działalność na obszary Krakowa (1903–1914 i 1919–1933) i Warszawy (1946–1947). W listopadzie 1903 r. biskup tarnowski Leon Wałęga w okólniku skierowanym do księży zakazywał wiernym czytania "Przyjaciela Ludu". Podobnie postąpił w 1924 biskup przemyski Józef Sebastian Pelczar. Pismo było organem prasowym Stronnictwa Ludowego.

</doc>
<doc id="1323283" url="https://pl.wikipedia.org/wiki?curid=1323283" title="Noda (Chiba)">
Noda (Chiba)

 – miasto portowe w Japonii, na wyspie Honsiu, nad rzeką Edo, prefekturze Chiba. Ma powierzchnię 103,55 km2 . W 2020 r. mieszkały w nim 152 674 osoby, w 63 578 gospodarstwach domowych (w 2010 r. 155 446 osób, w 58 040 gospodarstwach domowych).

</doc>
<doc id="1323286" url="https://pl.wikipedia.org/wiki?curid=1323286" title="Korwety typu D'Estienne d'Orves">
Korwety typu D'Estienne d'Orves



</doc>
<doc id="1323287" url="https://pl.wikipedia.org/wiki?curid=1323287" title="Awiza typu A69">
Awiza typu A69



</doc>
<doc id="1323288" url="https://pl.wikipedia.org/wiki?curid=1323288" title="Awiza typu D'Estienne d'Orves">
Awiza typu D'Estienne d'Orves



</doc>
<doc id="1323292" url="https://pl.wikipedia.org/wiki?curid=1323292" title="Paul David Caligiuri">
Paul David Caligiuri



</doc>
<doc id="1323303" url="https://pl.wikipedia.org/wiki?curid=1323303" title="Hyatt">
Hyatt

Hyatt – międzynarodowa sieć hotelowa należąca do holdingu Global Hyatt Corporation. Właścicielem tej sieci hoteli jest rodzina Pritzkerów. Hyatt Corporation powstała w 1957 roku. Natomiast pierwszy hotel Hyatt powstał w Los Angeles w 1954 roku. Jego właścicielami byli Hyatt R. von Dehn i Jack D. Crouch. Jednak kilka lat po tym Hyatt R. von Dehn sprzedał swoją część udziałów Jayowi Pritzkerowi.
Obecnie hotele Hyatt znajdują się na sześciu kontynentach. Najwięcej hoteli Hyatt mieści się w USA.
W Polsce działał jeden hotel pod nazwą Hyatt – "Hyatt Regency Warsaw" – znajdujący się w Warszawie przy ulicy Belwederskiej 23. Jednak w marcu 2014 hotel wystąpił z sieci i zmienił nazwę na Regent Warsaw Hotel.
W 2022 został otwarty hotel tej marki w Krakowie.
Siedziba główna sieci Hyatt znajduje się w Chicago w Stanach Zjednoczonych.

</doc>
<doc id="1323307" url="https://pl.wikipedia.org/wiki?curid=1323307" title="Gwardia Narodowa">
Gwardia Narodowa



</doc>
<doc id="1323313" url="https://pl.wikipedia.org/wiki?curid=1323313" title="Szurpiły (jezioro)">
Szurpiły (jezioro)

Szurpiły – jezioro typu leszczowego na Pojezierzu Suwalskim, po jeziorze Hańcza drugie najgłębsze i drugie pod względem wielkości jezioro Suwalskiego Parku Krajobrazowego. Wchodzi ono w skład tzw. grupy jezior szurpilskich, do której zalicza się ponadto Jegłówek, Jegłóweczek, Kluczysko.
Etymologia.
Nazwa jeziora pochodzi od istniejącego na przesmyku przy jeziorze średniowiecznego grodziska (lit. szurpus – straszny, pile – gród).
Opis.
Jezioro Szurpiły położone jest na północno-wschodnim krańcu Polski, na Pojezierzu
Suwalskim, a dokładniej w mezoregionie Pojezierze Wschodniosuwalskie. Jezioro o nieregularnym kształcie i różnorodnej konfiguracji otaczającego go terenu o wyniosłych garbach morenowych oraz wzgórzach kemowych, których stoki opadają ku brzegom. Jest to największy akwen w grupie czterech jezior szurpilskich. Znajduje się w obszarze Suwalskiego Parku Krajobrazowego.
Jezioro przepływowe, zasilane przez wiele drobnych cieków. Od strony północno-wschodniej wypływa z jeziora strumień Szurpiłówka, odprowadzający wodę do jeziora Kopanego, a dalej do Szeszupy. Zlewnia jeziora (11,14 km²) stanowi część zlewni Niemna. Stok jeziorny stromy, litoral wąski. W środkowej części jeziora znajduje się wyspa o nazwie Pustelnia. Porastają ją drzewa liściaste.
Genetycznie jest to przykład jeziora morenowego, zaporowo-wytopiskowego, powstałego w obrębie form marginalnych w wyniku wytopienia brył martwego lodu. Linia brzegowa jest dobrze rozwinięta i wyróżnić można cztery części jeziora: północno-wschodnią – najgłębszą (46,8 m), środkową – płytszą, oddzieloną od poprzedniej wyspą, oraz dwa plosa: zachodnią zatokę Targowisko i północno-zachodnią zatokę Jodel (lit. "judis" – czarne), leżącą u podnóża Góry Zamkowej. Brzegi zbiornika wodnego są na ogół dosyć strome, a dno w części profundalnej jest urozmaicone.
Osady jeziorne cechuje regularne warstwowanie (jedno z nielicznych jezior na niżu, w których rozpoznano niezaburzone warwy). Dominującym osadem jest gytia węglanowa i organiczno-węglanowa, często z domieszką materiału mineralnego. W profilu występują również przewarstwienia piaszczyste. W litoralu dno jest piaszczyste i piaszczysto-żwirowe z licznymi kamieniami.
Jezioro holomiktyczne, eutroficzne, z silnym deficytem tlenowym latem. Fosfor ogólny: 21-27 ug/l, azot ogólny: 0,24-0,28 mg/L, chlorofil „a”: 11-15 ug/L, widzialność krążka Secchiego: 3 m średnio.
Biocenoza.
W jeziorze występuje trzcina ("Phragmites australis"), tworząca wąski pas trzcinowisk wzdłuż brzegów, oraz towarzyszące makrofity zanurzone. Występuje w nim troć jeziorna łowiona w okresie wiosennym. Gatunki ryb najczęściej występujących to: leszcz, płoć, szczupak, okoń europejski, sieja pospolita.
Historia i legendy.
Na Górze Zamkowej wznoszącej się nad jeziorem znajdują się pozostałości (trzy pierścienie wałów obronnych) średniowiecznego grodziska jaćwieskiego, istniejącego od IX do XIV w. Grodzisko nie było trwale zamieszkane, służyło jako schronienie na wypadek zagrożenia najazdem.
Z jeziorem związana jest legenda: w jego głębinach mieszkać miał litewski bóg wód Žaltys. Zakochał się on z wzajemnością w Jegli, córce mieszkającego nad brzegiem jeziora bartnika. Przybrawszy postać węża poślubił ją, razem zamieszkali w pałacu na dnie jeziora, doczekali się trójki potomstwa. Małżonek nie zyskał sympatii braci Jegli. Gdy Jegla stęskniona za rodzicami udała się w odwiedziny, bracia wywabili podstępem Žaltisa z wody i zamordowali. Bóg Perunas ukarał ich za to, przemieniając ich w głazy, tkwiące na brzegu jeziora. Rozpaczającą Jeglę bóg przemienił ją w świerk (po litewsku eglė), jej starszego syna w dąb, młodszego w jesion, córkę zaś w osikę.. W litewskiej wersji tej legendy Eglė była córką księcia litewskiego zamieszkującego zamek nad jeziorem.
Badania.
Jezioro Szurpiły jest jednym z kluczowych stanowisk objętych badaniami w ramach projektu NORPOLAR, mającego za zadanie rekonstrukcję zmian klimatycznych w północno-wschodniej Polsce.

</doc>
<doc id="1323314" url="https://pl.wikipedia.org/wiki?curid=1323314" title="Pink Floyd The Wall (film)">
Pink Floyd The Wall (film)



</doc>
<doc id="1323316" url="https://pl.wikipedia.org/wiki?curid=1323316" title="Piotr Rawicz">
Piotr Rawicz

Piotr Rawicz (ur. 12 lipca 1919 we Lwowie, zm. 21 maja 1982 w Paryżu) – polski i francuski pisarz, poeta i krytyk literacki narodowości żydowskiej; były więzień obozu Auschwitz-Birkenau.
Życiorys.
Urodził się w inteligenckiej żydowskiej rodzinie. Jego ojciec, Salomon, był prawnikiem, aktywnym w żydowskich organizacjach Lwowa. Jego starszy brat Marian (1908-1974) był znanym grafikiem, najpierw w Hiszpanii a potem w Chile. Piotr studiował na Uniwersytecie Jana Kazimierza, gdzie poznał swoją przyszłą żonę, Annę. W roku 1941 lub 1942 podjął starania by opuścić Polskę. Zatrzymany przez Gestapo w Zakopanem, został wysłany do niemieckiego obozu koncentracyjnego Auschwitz jako ukraiński więzień polityczny, dzięki fałszywym dokumentom. Spędził w obozie dwa lata; Annie w tym czasie udało się przeżyć w Krakowie, gdzie ukrywała swoją tożsamość. W 1944 roku przeniesiono go do obozu w Leitmeritz, gdzie został do końca wojny.
Po wojnie mieszkał w Polsce, gdzie pisał wiersze i pracował jako krytyk literacki. Ożenił się z Anną, i dostawszy stypendium naukowe, wyjechał, w 1947 r., studiować do Francji, na Sorbonie i w INALCO. Mieszkał tam do końca życia, pracując najpierw jako dziennikarz i zagraniczny korespondent (1949-1953). W kolejnych latach wykonywał wiele prac zastępczych, będą szoferem, sprzedawcą mięsa, tłumaczem.
Jest autorem napisanej po francusku powieści autobiograficznej opisującej doświadczenia obozowe pt. "Le sang du ciel" (Gallimard 1961), przetłumaczonej na j. polski w 2003 roku. Książka dostała w 1961 r. "Prix Rivarol", nagrodę za najlepsze dzieło francuskojęzyczne napisane przez cudzoziemca.
Po wydaniu książki, przetłumaczonej następnie na wiele języków, Anna Langfus przeprowadziła z Rawiczem ważny dla ich obojga wywiad. Wywiad ten zdaje sprawę z konfliktu między dwoma koncepcjami literatury obozowej; Langfus zarzuca Rawiczowi wykorzystywanie tematu bolesnego dla całego pokolenia w celach wyłącznie literackich, na co Rawicz odpowiada określając okres wojenny jako epokę „całkowicie normalną”, odzwierciedlającą byt ludzki w stanie czystym; wojna, twierdzi Rawicz, „stanowi dla mnie jeden z dowodów na istnienie Boga”. Według Elie Wiesela, Rawicz był osobą obdarzoną czarnym humorem.
Popełnił samobójstwo w 1982 roku, po śmierci swojej żony.

</doc>
<doc id="1323317" url="https://pl.wikipedia.org/wiki?curid=1323317" title="Citroën World Rally Team">
Citroën World Rally Team



</doc>
<doc id="1323318" url="https://pl.wikipedia.org/wiki?curid=1323318" title="Citroën Total World Rally Team">
Citroën Total World Rally Team

Citroën Total World Rally Team – francuski zespół rajdowy Rajdowych Mistrzostw Świata WRC. 
Samochody.
W latach 2001 – 2005 oficjalnym samochodem teamu był Citroën Xsara WRC. W roku 2006, po zdobyciu trzech tytułów mistrzowskich w klasyfikacji konstruktorów, zespół na rok wycofał się z rywalizacji, by przygotowywać nowy samochód na kolejny sezon. Powrócił w 2007 z Citroënem C4 WRC, którym ścigał się do końca sezonu 2010.
Od sezonu 2011 nowym samochodem zespołu jest Citroën DS3 WRC, zbudowany zgodnie z nowymi przepisami FIA.

</doc>
<doc id="1323327" url="https://pl.wikipedia.org/wiki?curid=1323327" title="Claudio Alejandro Reyna">
Claudio Alejandro Reyna



</doc>
<doc id="1323328" url="https://pl.wikipedia.org/wiki?curid=1323328" title="Kościół i klasztor Saint Merri w Paryżu">
Kościół i klasztor Saint Merri w Paryżu

Kościół Saint Merri w Paryżu (św. Mederyka) – szesnastowieczny, późnogotycki kościół znajdujący się w IV okręgu paryskim, na prawym brzegu Sekwany, u zbiegu ulic Saint-Martin i Cloître Saint-Merri.
Historia.
Kult św. Mederyka jest znany na terenie Paryża od IX w. Mederyk był opatem z Autun, który w VII w. udał się na pielgrzymkę do Paryża i zmarł wkrótce po dotarciu do celu na terenie opactwa znajdującego się na miejscu dzisiejszego kościoła. W 884 r. został uznany za świętego patrona prawego brzegu Sekwany (przypisywano mu cudowne ocalenie Paryża przed Normanami i chociaż jego pełne imię brzmiało Medericus, w ludowym kulcie funkcjonował jako Merri).
Obecny kościół wybudowano na miejscu wcześniejszego w pierwszej połowie XVI w. w stylu późnego gotyku. Projekt kościoła świadomie naśladował układ wnętrza zastosowany także w paryskiej Notre Dame (chór i nawa równej długości) i dlatego obiekt zyskał popularną nazwę „Małej Notre Dame”. Urzędowało w nim siedmiu kanoników. W XVII i XVIII wieku przeszedł przebudowy, które dodały do wnętrza, w mniejszym stopniu także do wyglądu fasady, elementy barokowe. Architekt Germain Boffrand dobudował jedną kaplicę do zabudowań klasztoru. Jako jedna z nielicznych świątyń nie doznał on poważniejszych zniszczeń w czasie rewolucji francuskiej.
Najbardziej dramatyczną kartę swoich dziejów zapisał w czasie republikańskiego powstania w 1832 r., kiedy grupa powstańców, robotników i chłopów, zbudowała w jego bezpośrednim sąsiedztwie olbrzymią barykadę, zaś w budynkach klasztornych zainstalowało się jej dowództwo. Umocnień broniło kilkaset osób pod dowództwem robotnika Jeanne'a, którzy bohatersko bronili się przez dwa dni przed przeważającymi siłami Gwardii Narodowej. Republikanom nie udało się jednak opanować samego budynku kościoła i dzięki temu budynek wyszedł bez większego szwanku. Klasztor tymczasem stał się areną masakry obrońców i stał dla francuskiej lewicy jednym z symboli walki z monarchią i uciskiem. Odwołania do niego znajdziemy m.in. w wierszach pisanych przez komunardów z 1871.
Architektura.
Fasada budynku jest asymetryczna, nie posiada rozety, lecz jedno duże okno witrażowe. Drzwi dekoruje obszerny portal. Zarówno na fasadzie kościoła, jak i na ścianie bocznej (od ulicy Cloître Saint Merri) rynny kościoła kończą rzeźby gargulców. Na fasadzie nie ma bogatej dekoracji rzeźbiarskiej. Ogranicza się ona do jednej ozdobnej wieżyczki w stylu gotyku płomienistego. Dzwonnica kościelna pochodzi z XVIII w., zawieszony został na niej najstarszy zachowany do naszych czasów dzwon w Paryżu, pochodzący z 1331 r. Jedno z okien od ulicy Saint-Martin oraz otaczający je fragment muru to oryginalne fragmenty wcześniejszego, dwunastowiecznego kościoła na tym miejscu.
Wnętrze kościoła nie jest bogato zdobione. Najważniejsze komponenty to ołtarz główny z figurą Chrystusa Ukrzyżowanego 1753 (barokowy), ołtarz boczny z tego samego okresu oraz organy. Instrument ten zbudował Cliquot w 1781, w XIX wieku grał na nich znany kompozytor Camille Saint-Saëns. Również i dziś koncerty organowe w Saint-Merri są ważną częścią życia kulturalnego dzielnicy.

</doc>
<doc id="1323329" url="https://pl.wikipedia.org/wiki?curid=1323329" title="Jan Hanusz">
Jan Hanusz

Jan Hanusz (ur. 13 czerwca 1858 w Kołodziejówce, zm. 26 lipca 1887 w Paryżu) – językoznawca polski, zasłużony dla poznania języków indoeuropejskich.
Życiorys.
Uczył się w C. K. Gimnazjum w Stanisławowie, gdzie w 1877 ukończył z wynikiem celującym VIII klasę i zdał chlubnie egzamin dojrzałości (w jego klasie byli m.in. Franciszek Majchrowicz, Józef Wiczkowski, Karol Zaleski). W tym samym roku rozpoczął studia na Uniwersytecie Jagiellońskim w zakresie filologii słowiańskiej (u prof. Lucjana Malinowskiego) i klasycznej (u prof. Kazimierza Morawskiego). Po ukończeniu studiów (1881) wyjechał zgodnie z ówczesnym obyczajem uzupełniać wiedzę za granicą. Już w 1882 obronił w Lipsku pracę doktorską o akcencie rzeczowników białoruskich, napisaną pod kierunkiem prof. Augusta Leskiena. Następnie przez kilka miesięcy studiował sanskryt w Berlinie. Do Krakowa powrócił w 1883 i w tym samym też roku został tu wybrany na członka Komisji Językoznawstwa Akademii Umiejętności.
Profesorowie UJ doceniając talent i pracowitość Jana Hanusza widzieli w nim w przyszłości głowę planowanej katedry językoznawstwa indoeuropejskiego. Toteż Hanusz łatwo uzyskał ich wsparcie na wyjazd latem 1884 do Wiednia, gdzie dokształcał się z sanskrytologii, a w końcu tegoż roku uzyskał tam habilitację na podstawie pracy o deklinacji staroindyjskiej.
W 1885 podjął Hanusz na Uniwersytecie Wiedeńskim (jako docent prywatny, tzn. bez wynagrodzenia) wykłady z języka litewskiego i z języków celtyckich. Równocześnie uczył się ormiańskiego, a wiedzę tę wykorzystał do napisania 2-tomowej pracy "O języku Ormian polskich" (Kraków 1885, 1888), która miała się stać bodaj najbardziej znaną jego rozprawą.
Mimo wielokrotnych pism i wielu starań profesorów krakowskich o uzyskanie dla Hanusza stanowiska profesora UJ sprawa przeciągała się w ministerstwie przez kilka lat. W tym czasie Hanusz pracował na Uniwersytecie Wiedeńskim, a wakacje wykorzystywał na badania terenowe nad dialektem czakawskim oraz językiem albańskim i greckim (częściowo fundowane zresztą przez Akademię Umiejętności).
Dla lepszego poznania języków celtyckich Hanusz przybył w 1887 do Paryża, gdzie mógł korzystać z bogatych zbiorów bibliotecznych. Myślał też o zorganizowaniu badań terenowych w Walii. Niestety, w tym czasie wybuchła w Paryżu epidemia tyfusu. Zapadł nań i Hanusz. Zmarł po zaledwie 6 tygodniach pobytu w Paryżu. Pochowany jest we Francji.

</doc>
<doc id="1323330" url="https://pl.wikipedia.org/wiki?curid=1323330" title="Ammikam">
Ammikam

Ammikam (hebr. עמיקם) – moszaw położony w Samorządzie Regionu Allona, w dystrykcie Hajfa, w Izraelu.
Położenie.
Leży w południowo-wschodniej części masywu Góry Karmel, w otoczeniu miasteczek Binjamina-Giwat Ada i Zichron Ja’akow, moszawów Giwat Nili, Awi’el i Bat Szelomo, kibuców Regawim, Ramot Menasze, Dalijja i Galed, oraz wioski młodzieżowej Me’ir Szefeja. Na zachód od moszawu znajduje się wojskowa baza szkoleniowa Sił Obronnych Izraela.
W moszawie znajdują się władze administracyjne Samorządu Regionu Allona.
Historia.
Moszaw został założony w 1950 roku przez żydowskich imigrantów z Afryki Północnej i Chin. W 1956 roku dołączyła do nich grupa imigrantów z Polski.
Edukacja i kultura.
W moszawie znajduje się szkoła podstawowa. Jest tu także ośrodek kultury i boisko do piłki nożnej.
Gospodarka.
Gospodarka moszawu opiera się na intensywnym rolnictwie i sadownictwie (brzoskwinie, śliwki, nektarynki i inne). Lokalna winnica produkuje popularne wina.
Turystyka.
Na zachód od moszawu znajduje się rozległy obszar leśny Parku Allona. Poprowadzono tutaj liczne szlaki turystyczne. Organizowane są także warsztaty szkoleniowe z zarządzania i pracy zespołowej.
Transport.
Na wschód od moszawu przebiega autostrada nr 6, brak jednak możliwości bezpośredniego wjazdu na nią. Przez moszaw przebiega droga 6533, którą jadąc na południowy zachód dojeżdża się do moszawu Awi’el, lub jadąc na południowy wschód dojeżdża się do moszawu Giwat Nili.

</doc>
<doc id="1323331" url="https://pl.wikipedia.org/wiki?curid=1323331" title="Awi’el">
Awi’el

Awi’el (hebr. אביאל) – moszaw położony w Samorządzie Regionu Allona, w dystrykcie Hajfa, w Izraelu.
Położenie.
Moszaw leży na południe od masywu górskiego Karmel, w otoczeniu miasteczek Binjamina-Giwat Ada i Zichron Ja’akow, moszawów Ammikam i Giwat Nili, oraz kibucu Regawim. Na północny zachód od moszawu znajduje się wojskowa baza Sił Obronnych Izraela.
Historia.
Moszaw został założony w 1949 roku przez członków izraelskiej prawicowej partii politycznej Herut. Nazwano go na cześć Israela „Avi'el” Epsteina, który był wysłannikiem Irgunu do Włoch, gdzie zginął 28 grudnia 1946 roku.
Kultura i sport.
W moszawie znajduje się ośrodek kultury oraz korty tenisowe.
Gospodarka.
Gospodarka moszawu opiera się na intensywnym rolnictwie i sadownictwie.
Transport.
Na wschód od moszawu przebiega autostrada nr 6, brak jednak możliwości bezpośredniego wjazdu na nią. Z moszawu wyjeżdża się na południowy zachód na drogę nr 654, którą dojeżdża się do miasteczka Binjamina-Giwat Ada i drogi nr 653. W kierunku północno-wschodnim jedzie się drogą nr 6533, którą dojeżdża się do moszawu Ammikam.

</doc>
<doc id="1323334" url="https://pl.wikipedia.org/wiki?curid=1323334" title="Giwat Nili">
Giwat Nili

Giwat Nili (hebr. גבעת ניל"י) – moszaw położony w Samorządzie Regionu Allona, w dystrykcie Hajfa, w Izraelu.
Położenie.
Moszaw Giwat Nili leży na południe od masywu górskiego Karmel, w otoczeniu miasteczek Kafr Kara, Binjamina-Giwat Ada, Zichron Ja’akow i Basma, kibuców Regawim, Ramot Menasze, Dalijja i Galed, moszawów Awi’el i Ammikam. Na południowy wschód od moszawu znajduje się wojskowa baza szkoleniowa Sił Obronnych Izraela.
Historia.
Moszaw został założony w 1953 roku przez żydowskich imigrantów z Turcji, Iraku i Tunezji. Nazwano go na cześć żydowskiej podziemnej organizacji szpiegowskiej Nili (hebr. ניל"י), która działała w Palestynie podczas I wojny światowej na rzecz Brytyjczyków.
Kultura i sport.
W moszawie jest ośrodek kultury oraz korty tenisowe.
Gospodarka.
Gospodarka moszawu opiera się na intensywnym rolnictwie i sadownictwie. Znajduje się tutaj winnica. Firma "Orkal Ltd." produkuje oraz świadczy usługi w serwisie generatorów elektrycznych.
Komunikacja.
Na zachód od moszawu przebiega autostrada nr 6, brak jednak możliwości bezpośredniego wjazdu na nią. Z moszawu wyjeżdża się na zachód na drogę nr 6533, którą jadąc na północny zachód dojeżdża się do moszawu Ammikam, lub jadąc na południe dojeżdża się do kibucu Regawim i drogi nr 653.

</doc>
<doc id="1323335" url="https://pl.wikipedia.org/wiki?curid=1323335" title="Rajd Jordanii">
Rajd Jordanii

Rajd Jordanii (oficjalnie Jordan Rally) — rajd samochodowy z bazą zlokalizowaną około 50 km od miasta Amman – stolicy Jordanii. W oficjalnym kalendarzu Rajdowych Mistrzostw Świata rajd pojawił się po raz pierwszy w 2008 roku. 
Rajd Jordanii jest pierwszym rajdem tej kategorii, organizowanym w kraju arabskim. Jest to także jedyny rajd, którego trasa przebiega poniżej poziomu morza. W roku 2008, najniższy punkt rajdu wyniósł 400 m p.p.m. Rajd charakteryzuje się piaszczysto-szutrowymi odcinkami specjalnymi, na których temperatura dochodzi do 40°C.

</doc>
<doc id="1323337" url="https://pl.wikipedia.org/wiki?curid=1323337" title="Shankar-Ehsaan-Loy">
Shankar-Ehsaan-Loy

Shankar-Ehsaan-Loy – trio muzyków filmowych z Indii: Shankar Mahadevan, Ehsan Noorani i Loy Mendonsa. Nagrodzeni za muzykę do "Bunty i Babli", "Gdyby jutra nie było", "Dil Chahta Hai", nominowani do nagród za "Misja w Kaszmirze" i "Don". Znani też z muzyki m.in. do takich filmów jak "Nigdy nie mów żegnaj" (2006), "" (2007), "Jhoom Barabar Jhoom" (2007), "Johnny Gaddaar" (2007) i "Taare Zameen Par" (2007). Każdy z nich wnosi w tę muzykę coś własnego – Shankar połączenie wpływów muzyki ze stanu Karnataka i klasycznego śpiewu indyjskiego,Ehsaan – Western Rock, a Loy – muzykę z syntezatora elektronicznego.

</doc>
<doc id="1323338" url="https://pl.wikipedia.org/wiki?curid=1323338" title="Baburam Bhattarai">
Baburam Bhattarai

Baburam Bhattarai (ur. 26 maja 1954) – nepalski polityk, wiceprzewodniczący Komunistycznej Partii Nepalu (Maoistowskiej). Minister finansów w latach 2008–2009. Premier Nepalu od 29 sierpnia 2011 do 14 marca 2013.
Młodość i edukacja.
Baburam Bhattarai urodził się w wiosce Belbas w dystrykcie Gorkha, w rodzinie rolników z niższej klasy. Miał siostrę i dwóch braci. Uczęszczał do Amar Jyoti Janata School w Luintel w dystrykcie Gorkha.
Studiował w Indiach. Najpierw, w ramach międzyrządowego planu pomocowego dla Azji (tzw. Planu Colombo) na Panjab University w mieście Czandigarh, gdzie w 1977 uzyskał stopień licencjacki na kierunku architektura, a następnie w Szkole Planowania i Architektury w Nowym Delhi, gdzie uzyskał stopień magistra. W 1986 ukończył studia doktorskie z dziedziny planowania miejskiego na Uniwersytecie Jawaharlala Nehru w Nowym Delhi.
Działalność polityczna.
Bhattarai rozpoczął działalność polityczną w czasie studiów w Indiach. W 1977 założył tam Stowarzyszenie Nepalskich Studentów. Następnie został jednym z głównych działaczy Komunistycznej Partii Nepalu (Masal). W 1991, po rozpadzie tej partii, przyłączył się do Komunistycznej Partii Nepalu (Centrum Jedności) (Communist Party of Nepal (Unity Centre)). W tym samym roku partia utworzyła swoją platformę wyborczą, Zjednoczony Front Ludowy Nepalu (Samyukta Janamorcha Nepal – United People's Front Nepal), z Bhattaraiem jako swoim liderem.
W 1994 Komunistyczna Partia Nepalu (Jedność Centrum) rozpadła się na dwie grupy. Bhattarai przyłączył się do grupy o bardziej radykalnych poglądach, która później przekształciła się w Komunistyczną Partię Nepalu (Maoistowską). Bhattarai zyskał popularność w czasie wojny domowej w Nepalu (1996-2006), wyrażając publicznie niezadowolenie z polityki króla. W owym czasie był jednym z nieoficjalnych rzeczników ugrupowania, jego twarz pojawiała się najczęściej w doniesieniach prasowych na temat walk.
Na początku 2005 wszedł w konflikt z liderem partii, Prachandą. Oskarżył go o tworzenie wokół siebie kultu jednostki. Konsekwencją tych oskarżeń stała się degradacja w strukturach partyjnych. Jednakże już w lipcu 2005 wycofał się ze swoich poglądów i awansował w partii.
W wyborach do Zgromadzenia Konstytucyjnego w kwietniu 2008, uzyskał mandat w okręgu Gorkha-2 przytłaczającą ilością głosów. Zdobył ponad 46 tysięcy głosów, prawie o 40 tys. więcej niż jego rywal z Kongresu Nepalskiego.
22 sierpnia 2008 objął stanowisko ministra finansów w rządzie premiera Prachandy. Zajmował je do czasu upadku rządu 23 maja 2009. Zachował dominującą pozycję w strukturach partii, jako jej wiceprzewodniczący.
Premier Nepalu.
28 sierpnia 2011 został wybrany przez Zgromadzenie Konstytucyjne na urząd premiera Nepalu. Jego wybór nastąpił po rezygnacji premiera Jhali Nath Khanala, który nie był w stanie przełamać impasu politycznego w kraju. Jego kandydatura uzyskała poparcie 340 deputowanych w 601-osobowym zgromadzeniu. Pokonał w ten sposób Ram Chandrę Poudela z Kongresu Nepalskiego, który uzyskał 235 głosów poparcia. Kandydaturę Bhattaraia, oprócz deputowanych z jego własnej partii, poparli również członkowie mniejszych partii regionalnych z południa kraju. Największe partie, Kongres Nepalski oraz Komunistyczna Partia Nepalu (Zjednoczenie Marksistowsko-Leninowskie), przeszły natomiast do opozycji. 29 sierpnia 2011 został zaprzysiężony na stanowisku.
Premier Bhattarai jako priorytet swojego rządu ogłosił zakończenie procesu pokojowego po wojnie domowej, w tym integrację do wojska 19 tys. byłych bojowników maoistowskich, pozostających wciąż w obozach w całym kraju, a także zakończenie procesu uchwalenia nowej konstytucji. Zapowiedział, iż jego celem będzie stworzenie szerokiego koalicyjnego rządu, a także walka z ubóstwem i bezrobociem.
W czasie pełnienia mandatu nie był jednak w stanie doprowadzić do uchwalenia ustawy zasadniczej i przełamania impasu politycznego w tym względzie. Jedną ze spornych kwestii pozostawała sprawa podziału terytorium kraju na jednostki administracyjne. Podczas gdy strona rządowa opowiadała się za oparciem administracji lokalnej na kryterium etnicznym, opozycja była temu przeciwna, obawiając się wzmocnienia regionalnych antagonizmów i wzrostu zagrożenia dla integralności państwa. W maju 2012 Sąd Najwyższy sprzeciwił się kolejnemu, już piątemu z kolei, przedłużeniu mandatu Zgromadzenia Konstytucyjnego. Wobec tego, w dniu jego wygaśnięcia 28 maja 2012, zostało ono rozwiązane, a rząd zadecydował o rozpisaniu nowych wyborów na 22 listopada 2012. Wskutek braku porozumienia z opozycją nie doszły one jednak do skutku w zaplanowanym terminie.
Dopiero 14 marca 2013 cztery największe partie polityczne (KPN(M), Kongres Nepalski, KPN(ZML), oraz United Democratic Madhesi Front) podpisały porozumienie w celu przezwyciężenia kryzysu. Na jego mocy powołany został nowy rząd na czele z bezpartyjnym Khilem Rajem Regmim, który zorganizować miał wybory parlamentarne w czerwcu 2013 celu powołania nowej legislatywy zdolnej do uchwalenia konstytucji.

</doc>
<doc id="1323339" url="https://pl.wikipedia.org/wiki?curid=1323339" title="Jadwiga Borzęcka">
Jadwiga Borzęcka

Jadwiga Borzęcka (ur. 1 lutego 1863 w majątku Obrębszczyzna, zm. 27 września 1906 w Kętach) – polska zakonnica, współzałożycielka Zgromadzenia Sióstr Zmartwychwstania Pańskiego, córka Matki Celiny Borzęckiej oraz Czcigodna Służebnica Boża.
Życiorys.
Jadwiga urodziła się w majątku koło Grodna jako czwarte (i ostatnie) dziecko Józefa Borzęckiego i Celiny z Chludzińskich. Przez bliskich zwana była „Jadwinią”. Kilka tygodni po narodzeniu w związku z ukrywaniem powstańców styczniowych w jej domu została wraz z matką na krótko zamknięta w carskim więzieniu w Grodnie. Po wyjściu z więzienia jej życie toczyło się normalnym rytmem, rodziny nie dotykały żadne nieszczęścia poza coraz skromniejszym dochodem. Jednak w 1869 ojciec Jadwigi na skutek wylewu został sparaliżowany od pasa w dół. Rodzina została zmuszona do leczenia Józefa Borzęckiego w Wiedniu. Wiąże się z tym pewna przygoda Jadwigi: na jednym z przystanków rodzina Borzęckich za późno wróciła z postoju na pociąg. W wagonie zostali jedynie sparaliżowany Józef i pozostawiona Jadwiga. Do powrotu reszty rodziny małoletnia córka zajmowała się chorym ojcem. Leczenie nie przyniosło efektów, 13 lutego 1874 Józef Borzęcki umarł w Obrembszczyźnie w wieku 53 lat. 
Po śmierci ojca Jadwiga wraz z matką przeniosła się (październik 1875) do Rzymu. Poznała tam o. Piotra Semenenkę, współzałożyciela (wraz z B. Jańskim i H. Kajsiewiczem) zgromadzenia zmartwychwstańców. Przygotował on 13-letnią Jadwigę do przyjęcia 1. Komunii Świętej. Jadwiga już wtedy zaczyna pogłębiać swoje życie religijne. O. Semenenko został jej spowiednikiem, Jadwiga korespondowała z nim, zaczynała myśleć o wstąpieniu do zakonu. W wieku 18 lat podejmowała decyzję: 25 marca 1881 po ukończonych rekolekcjach zdecydowała się stworzyć wraz z matką nowe zgromadzenie (ten dzień jest wspominany jako fiat Matki Jadwigi) – Zgromadzenie Sióstr Zmartwychwstania Pańskiego.
Dalszy okres życia Matek: Celiny i Jadwigi to starania o rozwój młodego Zgromadzenia oraz dalsze pogłębianie religijności. Były często wyśmiewane przez pewne snobistyczne kręgi z powodu „bawienia się w religię”. Mimo to Zgromadzenie się rozrastało, w 1891 zostało zatwierdzone przez papieża Leona XIII. Dzięki staraniom Założycielek powstał dom generalny w Rzymie, oraz domy w Kętach, Bułgarii i Chicago. 
Matka Jadwiga zmarła prawdopodobnie na niewydolność serca w nocy z 26 na 27 września 1906. Pochowano ją początkowo w klasztorze w Kętach. Od 2001 szczątki obu założycielek (matki i córki) znajdują się w sarkofagu kościoła Świętych Małgorzaty i Katarzyny w Kętach.
17 grudnia 1982 Jan Paweł II ogłosił dekret o heroiczności jej cnót. Obecnie trwa jej proces beatyfikacyjny.
Jadwiga Borzęcka jest patronką Szkoły Podstawowej i Liceum Ogólnokształcącego Sióstr Zmartwychwstania Pańskiego w Poznaniu.

</doc>
<doc id="1323345" url="https://pl.wikipedia.org/wiki?curid=1323345" title="Herman Strecker">
Herman Strecker

Ferdinand Heinrich Herman Strecker (ur. 24 marca 1836 roku w Filadelfii, zm. 30 listopada 1901, Reading (Pensylwania)) – amerykański entomolog, kolekcjoner motyli i ciem oraz rzeźbiarz. 
W 1872 roku opublikował ilustrowaną książkę "Lepidoptera Rhopaloceres and Heteroceres, Indigenous and Exotic, with Descriptions and Colored Illustrations", a w 1878 roku – "Butterflies and Moths of North America". Herman Strecker pozostawił po sobie liczący 50 tys. okazów zbiór motyli i ciem w obu Amerykach największy w owym czasie. Obecnie przechowywany jest w większości w Muzeum Przyrodniczego imienia Fielda w Chicago. 

</doc>
<doc id="1323351" url="https://pl.wikipedia.org/wiki?curid=1323351" title="Jock Sturges">
Jock Sturges

Jock Sturges (ur. 1947) – amerykański fotograf, znany ze zdjęć dzieci i nastolatków, bardzo często pozujących nago. Jego prace powstałe często na plażach dla naturystów w Kalifornii oraz we Francji są tematem skandali i kontrowersji.
Życiorys.
Sturges urodził się w Nowym Jorku, ale mieszkał oraz pracował przez wiele lat w San Francisco. Obecnie mieszka w Seattle w stanie Waszyngton.

</doc>
<doc id="1323356" url="https://pl.wikipedia.org/wiki?curid=1323356" title="Andreas Dittmer">
Andreas Dittmer

Andreas Dittmer (ur. 16 kwietnia 1972 w Neustrelitz) – niemiecki kajakarz, kanadyjkarz, wielokrotny medalista olimpijski.
Kariera sportowa.
Pierwszy medal mistrzostw świata wywalczył w 1991, jako członek czwórki. W następnych latach pływał w dwójce wspólnie z Gunarem Kirchbachem. Zdobyli złoto MŚ w 1994 oraz igrzysk w Atlancie. Od 1997 Dittmer startuje w jedynce (C-1). W tym samym roku wywalczył swój pierwszy tytuł mistrza świata w tej konkurencji. Na początku lepsze wyniki osiągał na dystansie 1000 metrów, jednak w Atenach wygrał wyścig na 500 metrów. Rok wcześniej podczas mistrzostw świata zwyciężał na obu dystansach.

</doc>
<doc id="1323360" url="https://pl.wikipedia.org/wiki?curid=1323360" title="Gianni Morbidelli">
Gianni Morbidelli

Gianni Morbidelli (ur. 13 stycznia 1968 w Pesaro) – włoski kierowca wyścigowy. W latach 1990–1992, 1994–1995 i 1997 startował w wyścigach Formuły 1.
Życiorys.
Początki kariery.
Zaczynał od startów we włoskich seriach wyścigowych. W latach 1987-1989 startował we Włoskiej Formule 3, zdobywając w niej tytuł mistrzowski w 1989 roku.
Po dwóch pierwszych wyścigach Formuły 1 w sezonie 1990 w barwach zespołu Scuderia Italia Gianni skupił się na występach w Formule 3000. W sezonie 1990 wygrał jeden wyścig, a w klasyfikacji końcowej zajął 5 miejsce. W tym sezonie pełnił też rolę kierowcy testowego w F1 w zespole Ferrari.
Formuła 1.
Po zakończeniu startów w F3000 wystartował jeszcze w dwóch ostatnich wyścigach F1 sezonu 1990 w zespole Minardi. W kolejnym sezonie od początku startował w barwach Minardi. Także w sezonie 1991 zdobył swoje pierwsze punkty (a właściwie pół punktu), w ostatnim wyścigu sezonu na który został ściągnięty do ekipy Ferrari z której odszedł Alain Prost. W kolejnym sezonie powrócił do Minardi, gdzie jednak nie zdołał zdobyć żadnego punktu. Cały czas był też kierowcą testowym w Ferrari, również w 1993 kiedy nie ścigał się w F1. Ten rok spędził we włoskich wyścigach samochodów turystycznych.
Po rocznej przerwie powrócił do zmagań w Formule 1, a konkretnie do zespołu Footwork. Przez cały sezon 1994 zdobył 3 punkty i zajął 22. miejsce w klasyfikacji generalnej. W następnym sezonie wystartował w 10 wyścigach, w ostatnim wyścigu sezonu o Grand Prix Australii zdobył swoje jedyne podium w karierze, zajmując 3. miejsce.
Po kolejnej przerwie Gianni wrócił w 1997 na swój ostatni sezon do F1, wystartował w 7 wyścigach reprezentując zespół Red Bull Sauber Petronas, nie zdobywając żadnego punktu.
Po Formule 1.
Po występach w F1 Morbidelli skupił się na wyścigach samochodów turystycznych. W roku 1998 wystartował w brytyjskiej serii tych wyścigów, a w latach 2000-2002 w europejskiej.
Morbidelli.
Ojciec Gianniego, Giancarlo Morbidelli założył zespół, który startował w motocyklowych Grand Prix.

</doc>
<doc id="1323369" url="https://pl.wikipedia.org/wiki?curid=1323369" title="Okręty podwodne projektu 955">
Okręty podwodne projektu 955

Okręty podwodne projektu 955 (typu Boriej - ros. "Борей") - rosyjskie okręty podwodne z napędem atomowym wyposażone w rakietowe pociski balistyczne. W kodyfikacji NATO okręty znane są jako typ "Borei".
Historia.
W połowie lat 90 XX wieku w Rosji rozpoczęły się prace nad nowymi okrętami podwodnymi-nosicielami pocisków balistycznych. Okręty miały zastąpić w służbie starsze jednostki projektu "667BDR" i "941". Początkowo nowe okręty otrzymały oznaczenie "projekt 935" i miały być wyposażone w nowe pociski balistyczne SS-N-28. Budowa pierwszego okrętu tego typu rozpoczęła się w listopadzie 1996. W projekcie zastosowano najnowsze rozwiązania konstrukcyjne powstałe na podstawie doświadczeń wyniesionych z budowy okrętów podwodnych serii projektów "667".
Z powodu czterech nieudanych prób z przeznaczonymi dla okrętów projektu "941" oraz "955" nowymi pociskami balistycznymi R-39M, program ten anulowano. W zamian podjęto próbę opracowania nowych pocisków w oparciu o konstrukcję lekkiego pocisku ICBM Topol-M. Nowe pociski otrzymały oznaczenie R-30 Buława (NATO: "SS-N-30"). Ponieważ nowe pociski miały większe rozmiary, konieczne było powiększenie wyrzutni.
Na okrętach zastosowano najnowsze rozwiązania konstrukcyjne w dziedzinie zmniejszenia ich wykrywalności. Okręty, m.in. dzięki zastosowaniu napędu typu pump-jet, mogą w skryty sposób zbliżać się do wyznaczonych pozycji.
Zgodnie z planem budowa pierwszego okrętu miała zostać zakończona w 2002 roku, w każdym następnym roku miano kończyć budowę jednego okrętu, tak aby w roku 2010 osiągnąć stan 14 do 18 jednostek, łącznie z jednostkami projektu 667BDRM (Delta IV). Wodowanie pierwszego okrętu tego typu - "Jurij Dołgoruki" - miało miejsce dopiero 15 kwietnia 2007. Drugi okręt tego typu "Aleksander Newski" został zwodowany na początku grudnia 2010 roku, a trzeci "Władimir Monomach" pod koniec 2012. Zgodnie z zapowiedzią ministra obrony Rosji Аnatolija Sierdiukowa, do 2020 r. zostanie zbudowanych pięć nowych okrętów.
W ramach realizowanego od 2011 r. programu modernizacji technicznej rosyjskich sił zbrojnych (GPW-2020) zakłada się budowę 10 okrętów typu Boriej. Wcześniej mówiono o 8 okrętach, ale podczas wspomnianej konferencji prasowej adm. Czirkowa padła liczba 10, która zresztą przewijała się już wcześniej w doniesieniach o okrętach tego typu. Czy będzie to 8, czy 10 jednostek zależy też od tego, jak sprawnie będzie przebiegał proces ich budowy i testów. Wówczas adm. Czirkow wspomniał także, że po roku 2030 rozpocząć się ma produkcja okrętów kolejnej generacji (piątej według rosyjskiej klasyfikacji), następców pr. 955 i pr. 885.

</doc>
<doc id="1323371" url="https://pl.wikipedia.org/wiki?curid=1323371" title="Katrin Wagner-Augustin">
Katrin Wagner-Augustin

Katrin Wagner-Augustin (ur. 13 października 1977 w Brandenburgu) – niemiecka kajakarka, czterokrotna złota medalistka olimpijska.
W Sydney w 2000 pływała wspólnie m.in. z Birgit Fischer i zdobyła dwa złote medale - w dwójce oraz czwórce. Cztery lata później ponownie zwyciężyła w czwórce. Startuje również w jedynce, była mistrzynią świata w tej konkurencji w 2005. Wielokrotnie stawała na podium mistrzostw świata (siedem tytułów) oraz Europy.

</doc>
<doc id="1323372" url="https://pl.wikipedia.org/wiki?curid=1323372" title="Katrin Wagner">
Katrin Wagner



</doc>
<doc id="1323373" url="https://pl.wikipedia.org/wiki?curid=1323373" title="Rise and Fall, Rage and Grace">
Rise and Fall, Rage and Grace

Rise and Fall, Rage and Grace – ósma studyjna płyta punkrockowego zespołu The Offspring wydana po 5-letniej przerwie. Płyta miała swoją premierę 16 czerwca w Europie i 17 czerwca w USA. Album nagrywany był od listopada 2006 do kwietnia 2008 w Maui na Hawajach i w Orange County.
Płyta zawiera 12 premierowych piosenek. Producentem albumu jest Bob Rock, odpowiedzialny za „Czarny album” Metalliki a także brzmienie Mötley Crüe i Aerosmith. Utworem promującym płytę jest "Hammerhead", który 5 maja trafił do rozgłośni radiowych. Piosenka ta została też udostępniona na oficjalnej stronie zespołu. Jak zapewnia zespół nagrany materiał jest najlepszym w dotychczasowej karierze. Są to piosenki bardziej surowe niż ostatnie dokonania grupy, ale nie pozbawione charakterystycznych dla The Offspring refrenów i chwytliwych melodii.
Promocyjne tournée.
W 2007 The Offspring po raz pierwszy zaprezentował "Hammerhead" na Summersonic Festival w Japonii, zanim jakiekolwiek szczegóły dotyczące nowego albumu zostały ujawnione. Ta piosenka została potem ponownie zagrana pierwszej nocy na australijskim Soundwave Festival. Potem jednak została zastąpiona na liście przez utwór "Half-Truism", który nie był jeszcze grany. W maju 2008, podczas swoich występów na X-Fest, KJEE Summer Roundup i KROQ Weenie Roast zespół wykonał po raz pierwszy piosenkę "You’re Gonna Go Far, Kid" obok "Hammerhead". Od tego czasu zagrali obie piosenki na Electric Festival w Hiszpanii, Rock in Rio 2008 w Portugalii oraz Rock am Ring i Rock im Park w Niemczech.

</doc>
<doc id="1323375" url="https://pl.wikipedia.org/wiki?curid=1323375" title="Leon Sulimierski">
Leon Sulimierski

Leon Sulimierski (ur. 1863 r., zm. 14 stycznia 1933 r.) – zamożny obywatel ziemski, właściciel m.in. Balic. Na początku I wojny światowej odkupił od pierwszego właściciela, doktora Wasyla Wasylewicza Jakobsa, Rosjanina, lekarza uzdrowiska Busko, niedokończony budynek pensjonatu opodal parku zdrojowego – dzisiejszą willę Dersław przy alei Mickiewicza. Wykończył obiekt i wkrótce uruchomił w nim pensjonat z 19 pokojami. 13 maja 1915 r. Leon Sulimierski gościł w pensjonacie powtórnie wkraczających do Buska po ofensywie nad Nidą, dowódcę wojsk austriackich gen. Stanisława Szeptyckiego i jego sztab.
Grób Leona Sulimierskiego i jego żony Marii z Łysakowskich Sulimierskiej znajduje się na buskim cmentarzu parafialnym.

</doc>
<doc id="1323378" url="https://pl.wikipedia.org/wiki?curid=1323378" title="Dragoljub Mićunović">
Dragoljub Mićunović

Dragoljub Mićunović, cyr. Драгољуб Мићуновић (ur. 14 czerwca 1930 w m. Merdare) – serbski filozof i polityk, jeden z założycieli i były przewodniczący Partii Demokratycznej oraz były przewodniczący parlamentu Serbii i Czarnogóry.
Życiorys.
Urodził się we wsi w pobliżu miasta Kuršumlija w ówczesnym Królestwie Jugosławii. Dzieciństwo spędził w Skopje, gdzie jego ojciec pracował jako urzędnik państwowy. Po inwazji niemieckiej na Jugosławię i okupacji jej południowej części przez Bułgarię jego rodzina została wysiedlona do Serbii. Po II wojnie światowej Dragomir Mićunović spędził dwa lata w obozie komunistycznym na wyspie Goli otok. Po zwolnieniu skończył studia filozoficzne na Uniwersytecie w Belgradzie i w 1960 został asystentem przy Katedrze Filozofii tego uniwersytetu. Doktoryzował się na tej samej uczelni. W 1968 był jednym z przywódców protestów studenckich. Został wówczas tymczasowo aresztowany, objęty zakazem pracy na uczelni i zakazem wydawania publikacji w Jugosławii. Pracował także na Uniwersytecie w Konstancji, po powrocie do Serbii w 1983 podjął pracę w instytucie filozofii i teorii społecznej, obejmując stanowisko dyrektora.
Był wcześniej związany również z grupą zorganizowaną wokół czasopisma „Praxis”, które reprezentowało początkowo nurt marksistowskiego rewizjonizmu, później wspierało protesty studenckie i Chorwacką Wiosnę, a ostatecznie zostało zamknięte w 1974.
W 1988 współtworzył jugosłowiańskie forum praw człowieka, w 1989 znalazł się wśród członków komitetu założycielskiego Partii Demokratycznej. 3 lutego 1990 został wybrany pierwszym przewodniczącym Partii Demokratycznej. Zajmował to stanowisko do 1994, kiedy zastąpił go Zoran Đinđić. Razem z grupą intelektualistów założył Centrum na rzecz Demokracji, pozarządową organizację wspierającą rozwój społeczeństwa obywatelskiego, edukację i reformy społeczno-polityczne. W 1996 powołała nową partię polityczną – Centrum Demokratyczne, pełniąc funkcję jej przewodniczącego. W 1999 organizował opozycyjną koalicję DAN, następnie zaapelował o zorganizowanie szerokiego porozumienia opozycyjnego, co dało podstawy do utworzenia Demokratycznej Opozycji Serbii.
W 1990 został wybrany do Zgromadzenia Narodowego. Był delegatem do wyższej izby parlamentu federalnego. W ogólnokrajowych wyborach do parlamentu federalnego Jugosławii w 1992 uzyskał mandat z ramienia Partii Demokratycznej. W kolejnych wyborach w 1996 wszedł w skład parlamentu jako kandydat opozycyjnej koalicji „Zajedno”. W grudniu 1997 bezskutecznie ubiegał się o prezydenturę Serbii. W 2000 startował jako jeden z liderów koalicji DOS. Został wówczas wybrany na przewodniczącego niższej izby federalnego parlamentu Jugosławii, którą kierował do 2003. Od marca 2003 do marca 2004 był przewodniczącym Zgromadzenia Serbii i Czarnogóry. W 2003 ponownie kandydował na urząd prezydenta Serbii z ramienia DOS, przegrał z Tomislavem Nikoliciem, jednak z uwagi na zbyt niską frekwencję wybory okazały się nieważne.
W wyborach w 2003 Dragoljub Mićunović otwierał listę wyborczą Partii Demokratycznej, do której przyłączył się wraz z centrystami w 2004. W 2007, 2008, 2012, 2014 i 2016 uzyskiwał ponownie poselską reelekcję, w 2008 prowadził listę wyborczą prezydenckiej koalicji.

</doc>
<doc id="1323382" url="https://pl.wikipedia.org/wiki?curid=1323382" title="David Cal Figueroa">
David Cal Figueroa



</doc>
<doc id="1323384" url="https://pl.wikipedia.org/wiki?curid=1323384" title="Synagoga Główna">
Synagoga Główna



</doc>
<doc id="1323385" url="https://pl.wikipedia.org/wiki?curid=1323385" title="David Cal">
David Cal

David Cal Figueroa (ur. 10 października 1982 w Cangas) – hiszpański kajakarz, kanadyjkarz. Pięciokrotny medalista olimpijski.
Pływa w jedynce. Odnosił sukcesy w rywalizacji juniorskiej i młodzieżowej. W Atenach niespodziewanie wygrał w wyścigu 1000 metrów z Niemcem Andreasem Dittmerem. Na dwukrotnie krótszym dystansie zamienili się miejscami. Wielokrotnie stawał na podium mistrzostw świata (tytuł w 2007 na 500 m) i Europy. Na igrzyskach w Pekinie (2008) dwukrotnie zajmował drugie miejsce. Na olimpiadzie w Londynie (2012) wywalczył srebrny medal na dystansie 1000 m.

</doc>
<doc id="1323387" url="https://pl.wikipedia.org/wiki?curid=1323387" title="Wilczomlecz sierpowaty">
Wilczomlecz sierpowaty

Wilczomlecz sierpowaty ("Euphorbia falcata" L.) – gatunek rośliny należący do rodziny wilczomleczowatych ("Euphorbiaceae"). Występuje w Afryce Północnej, Azji i w Europie. W Polsce archeofit, rzadko rośnie na niżu.
Biologia i ekologia.
Roślina jednoroczna. Kwitnie od czerwca do października. Rośnie jako chwast na polach i ugorach. Pojawia się zwykle po żniwach. Wymaga gleb żyznych, gliniastych, wapiennych, zasadowych i suchych. Roślina trująca. Gatunek charakterystyczny dla związku (All.) "Caucalido-Scandicetum". Liczba chromosomów 2n = 16,36.
Zagrożenia i ochrona.
Gatunek umieszczony na polskiej czerwonej liście w kategorii VU (narażony).

</doc>
<doc id="1323389" url="https://pl.wikipedia.org/wiki?curid=1323389" title="Euphorbia falcata">
Euphorbia falcata



</doc>
<doc id="1323390" url="https://pl.wikipedia.org/wiki?curid=1323390" title="Powstanie w Paryżu w 1834">
Powstanie w Paryżu w 1834

Powstanie w Paryżu w 1834 – bunt przeciwko władzy Ludwika Filipa i nierównościom społecznym, zorganizowany przez Stowarzyszenie Praw Człowieka i inne nielegalne organizacje karbonarskie działające w Paryżu. Wpisywał się w dłuższą falę wystąpień określanych w literaturze zbiorowo jako powstania tkaczy w Lyonie.
Tajne stowarzyszenia.
Mimo nieudanego powstania w 1832 roku Francja pozostała jednym z silniejszych europejskich ośrodków ruchu karbonarskiego i tajnych stowarzyszeń. Zarejestrowane jako różnego rodzaju stowarzyszenia charytatywne lub kluby dyskusyjne dla studentów i robotników, tajne ugrupowania propagowały idee lewicowe wśród studentów i, w większym niż przed 1832 rokiem, wśród robotników. W związku z tym 10 kwietnia 1834 rząd zdecydował się na zaostrzenie represji wobec stowarzyszeń całkowicie nielegalnych i zwiększenie kontroli nad zarejestrowanymi. Według uchwalonej w tym dniu ustawy zdelegalizowano stowarzyszenia podzielone na komórki liczące mniej niż 20 osób, stowarzyszenia głoszące ustrój republikański, głosowanie powszechne i grupy otwarcie wspierające robotników przeciw pracodawcom. Osoby podejrzane o uczestnictwo w tego rodzaju ugrupowaniach miały być sądzone przez trybunały karne, a nie sądy przysięgłych.
Największym półlegalnym stowarzyszeniem działającym w stolicy (i na mniejszą skalę na prowincji) było "Société des droits de l'homme" – Stowarzyszenie Praw Człowieka z przywódcami Philippe'em Buonarrottim i Godefroyem Cavaignakiem. Prowadziło ono szeroką kampanię propagandową, opierając swój program na konstytucji jakobińskiej z 1793 r. W odróżnieniu jednak od wcześniejszych tajnych ugrupowań akcent położony został nie na republikańską formę ustroju państwowego, lecz na walkę z nierównościami społecznymi. Program stowarzyszenia zawierał nawet żądanie oddania zakładów pracy pod kontrolę robotniczą.
Stowarzyszenie Praw Człowieka współpracowało z innymi organizacjami karbonarskimi w Europie i planowało przeprowadzenie rewolucji na skalę całego kontynentu, rozpoczętej w Paryżu. Komitet Centralny ugrupowania nie był jednak zgodny co do terminu wybuchu – czołowi karbonarzy nie chcieli nowej masakry jak w 1832 r. i zalecali zwłokę. Stowarzyszenie było jednak zdominowane przez radykalnych aktywistów, którzy chcieli organizować powstanie jak najszybciej. Ostatecznym sygnałem bojowym stał się kolejny protest robotniczy w Lyonie.
Wybuch i przebieg walk.
W dniach 9-13 kwietnia Lyon po raz drugi w czasie monarchii lipcowej stał się areną gwałtownym starć między robotnikami przemysłu tkackiego a wojskiem, co całkowicie zaskoczyło republikanów. Usiłowali oni wcześniej, przez swojego posłańca – robotnika nazwiskiem Albert, zniechęcić kierownictwo nielegalnych lyońskich organizacji robotniczych od organizacji skazanego na klęskę protestu zbrojnego, i byli przekonani o skuteczności tych działań. Na wieść o rozruchach, 10 kwietnia, rząd Adolfa Thiersa zarządził aresztowanie 150 republikanów stanowiących przywództwo ruchu, zamknął gazetę lewicową "La Tribune" i zgromadził w Paryżu 40 tys. wojska pod wodzą generała Bugeaud. Ci republikanie, którzy pozostali na wolności, podzielili się na dwa obozy: jedni chcieli walczyć mimo trudności, inni zrezygnowali. Ci pierwsi 13 kwietnia 1834 postawili szereg barykad na ulicach miasta.
Ponownie centrum powstańczym okazała się przeludniona, średniowieczna dzielnica Hal oraz sąsiadująca z nią dzielnica Św. Dionizego. Robotnicy i studenci ufortyfikowali szereg wąskich uliczek, jednak w porównaniu z powstaniem sprzed dwóch lat byli o wiele słabsi liczebnie, jak i pod względem uzbrojenia. Nie było też, obecnego w 1832, masowego akcesu przypadkowych ludzi z biednych dzielnic do szeregów powstańczych. Jeszcze tego samego dnia padł szereg izolowanych lub słabszych barykad i obszar działania powstańców ograniczył się do przyczółków obronnych na ulicach Ours, Maubée, Geffroy-l'Angevin, Aubry-le-Boucher, Beaubourg i Transnonain.
Masakra na ulicy Transnonain.
Około południa 14 kwietnia ostatnia barykada broniła się na ulicy Transnonain. W przerwie między kolejnym szturmami w stronę żołnierzy został oddany pojedynczy strzał, prawdopodobnie z kamienicy pod numerem 12 (strzelca nie udało się bezspornie ustalić). Rozwścieczeni długim oporem barykady, żołnierze zaatakowali ten dom i wymordowali znajdujących się na jego terenie cywilów – łącznie kilkadziesiąt osób. Tragedia ta została uwieczniona dzięki litografii "Massacre de la rue Transnonain" Honoré Daumiera, który stworzył swój szkic bezpośrednio na miejscu wydarzenia. Osoby zamordowane przez żołnierzy nie miały nic wspólnego z powstańcami, którzy zresztą wykorzystali moment odstąpienia żołnierzy od oblężenia barykady na ucieczkę.
Po stłumieniu powstania krewni ofiar domagali się od rządu odszkodowań lub przynajmniej dokładnego śledztwa w tej sprawie. Rząd Thiersa początkowo zaprzeczał, jakoby masakra w ogóle miała miejsce, sugerując, że jest to antypaństwowa prowokacja republikanów. Rosnąca liczba świadków i zeznania kilkorga ocalałych z rzezi zmusiły jednak Thiersa do przyznania, że doszło mordu na cywilach. Wydarzenie to stało się początkiem złej sławy jego i gen. Bugeaud, kosztowało Thiersa poważną część popularności i pośrednio przyczyniło się do upadku jego gabinetu.
Konsekwencje.
Chociaż, w odróżnieniu od roku 1832, Ludwik Filip zapowiadał łagodne potraktowanie uczestników walk, około 2 tysięcy osób zostało aresztowanych w związku z powstaniem, zaś w samym Paryżu 164 powstańcom postawiono zarzuty karne i sądzono w jedenastomiesięcznym procesie przed Sądem Najwyższym. Dalsze osoby zostały skazane na więzienie za sianie propagandy, mimo braku udowodnionego udziału w samych zamieszkach. Wszyscy oskarżeni zostali uznani za winnych i skazani na wyroki więzienia lub deportację, jednak część z nich uciekła podkopem z Więzienia Luksemburskiego, zaś reszta została uwolniona dzięki amnestii z okazji zaślubin syna króla. Objęła ona także większość tych powstańców z 1832, którzy znajdowali się w więzieniach.
Konsekwencją powstania było również przegłosowanie przez parlament kolejnych ustaw wzmacniających kontrolę nad społeczeństwem: prawa zwiększającego liczbę żołnierzy do 360 tys. oraz poszerzenie kompetencji wojska w zakresie tłumienia rozruchów.

</doc>
<doc id="1323398" url="https://pl.wikipedia.org/wiki?curid=1323398" title="Al-Bawiti">
Al-Bawiti

Al-Bawiti (arab. الباويطي) − miejscowość w Egipcie w muhafazie Giza, położona w oazie Al-Bahrijja na Pustyni Libijskiej. Miejscowość położona jest w obniżeniu, otoczona licznymi wzgórzami. Główne uprawy to: pszenica, ryż, palma daktylowa. W 2006 roku liczyła 8559 mieszkańców.
Pod koniec lat 90. XX w. archeolodzy odkryli na olbrzymim cmentarzysku w pobliżu Bawiti, datowanym na dwa pierwsze wieki naszej ery, liczne mumie. Część z nich miała na sobie złote maski.

</doc>
<doc id="1323400" url="https://pl.wikipedia.org/wiki?curid=1323400" title="Sojusz Trzech Cesarzy">
Sojusz Trzech Cesarzy

Sojusz Trzech Cesarzy (niem. "Dreikaiserabkommen", ros. "Союз трёх императоров") – porozumienie monarchów trzech mocarstw, tj. Imperium Rosyjskiego, Cesarstwa Niemieckiego i Austro-Węgier sformalizowane 22 października 1873, na mocy którego zobowiązywali się oni do wzajemnych konsultacji w razie rozbieżnych interesów, zachowania pokoju w Europie oraz szukania wspólnego rozwiązania w razie agresji państw trzecich. Terytoria tych trzech mocarstw zajmowały łącznie prawie ⅔ powierzchni kontynentu. Sojusz był oczekiwany jako próba wskrzeszenia Świętego Przymierza z 1815.
Sytuacja po zjednoczeniu Niemiec.
Początek lat 70. XIX wieku przyniósł zmiany w polityce austro-węgierskiej. Z urzędu ministra spraw zagranicznych odszedł hrabia Friedrich von Beust, rzecznik konfrontacji z Prusami w celu odzyskania przez Austrię czołowej pozycji w Rzeszy Niemieckiej. 8 listopada 1871 jego miejsce zajął Węgier, hrabia Gyula Andrássy, zwolennik ekspansji C. K. Monarchii na Bałkanach. Uważał on, że jedynym państwem, które mogłyby poprzeć taką politykę są właśnie zjednoczone przez Prusy Niemcy, do tej pory nieobecne w tym regionie. Zwrot ten spotkał się z życzliwą reakcją Niemiec, jako że przesunięcie wektora ekspansji austriackiej na południe odciągało dwór Habsburgów od prób powrotu do polityki niemieckiej. Dodatkowo kanclerz Rzeszy, książę Otto von Bismarck, dostrzegał możliwość zajęcia pozycji mediatora pomiędzy Rosją a Austro-Węgrami. Obawiał się także porozumienia Rosji z pokonaną w wojnie francusko-pruskiej (1870-1871) Francją, w związku z czym już w 1871 podjął zabiegi dyplomatyczne mające dokonać zbliżenia między Berlinem a Petersburgiem. Zawarcie sojuszu francusko-rosyjskiego skutkowałoby tym, że Niemcy zostałyby w dużej części otoczone. Kanclerz Bismarck robił wszystko, aby politycznie izolować Francję. Austro-Węgry i Rosja wprawdzie rywalizowały ze sobą na Bałkanach, ale zbliżał je wspólny antagonizm względem Imperium Osmańskiego. Rosja chciała uzyskać swobodny dostęp do Morza Śródziemnego i jego szlaków handlowych (otwarcie korytarza przez Dardanele i Bosfor, kontrolowane przez Turcję) oraz pełnej władzy nad Morzem Czarnym (→wojny rosyjsko-tureckie).
W lutym 1871 cesarz niemiecki Wilhelm I wysłał do cesarza Rosji Aleksandra II telegram, z wyrazami wdzięczności za postawę Rosji w wojnie z Francją. Tymczasem „Żelazny kanclerz” wskazywał na wspólnotę interesów obu państw, zwłaszcza w kontekście sprawy polskiej. Starano się też podkreślać dobre relacje łączące Hohenzollernów z Romanowami.
Zawarcie układów.
We wrześniu 1872 doszło do spotkania trzech monarchów w Berlinie. Nie podpisano wówczas żadnych formalnych aktów, jednak doszło do porozumienia w kwestii dążenia do umocnienia pozycji trzech dynastii, w czasach walki społeczeństw o liberalizację systemów. Ponadto Niemcy podkreśliły swoje poszanowanie dla integralności terytorialnej Austro-Węgier, a Aleksander II i Franciszek Józef I zgodzili się na wspólne konsultacje w kwestiach polityki bałkańskiej.
6 maja 1873 w Petersburgu doszło do zawarcia tajnej konwencji wojskowej, pomiędzy cesarzem niemieckim i rosyjskim. Na mocy porozumienia oba państwa zobowiązały się do "utrwalenia stanu pokoju istniejącego obecnie w Europie i oddalenia ryzyka wojny" oraz wzajemnej pomocy, "w liczbie 200 tysięcy ludzi w oddziałach bojowych", w razie agresji państw trzecich. O treści konwencji poinformowano monarchę Austro-Węgier, a 6 czerwca 1873 w Schönbrunn zawarto porozumienie rosyjsko-austro-węgierskie. Władcy zobowiązali się w nim do wzajemnych konsultacji w razie rozbieżności punktów widzenia, "zachowania, a jeśli trzeba, narzucenia pokoju w Europie" oraz znalezienie porozumienia w razie agresji innego mocarstwa. 22 października 1873 do powyższego układu dołączył cesarz Wilhelm I, co zakończyło proces formalizowania "Sojuszu Trzech Cesarzy".
Zawarty układ nie przebiegał bez nieporozumień. W 1879 prawie nastąpiło jego zerwanie, gdy po wojnie rosyjsko-tureckiej car Aleksander II zaprotestował, twierdząc, że we wszystkich ważnych kwestiach Niemcy stają po stronie Austro-Węgier. Bismarck, który w tym czasie przewodził polityce zagranicznej Niemiec, zaistniałą sytuację chciał wykorzystać jako pretekst do dokonania zmiany konfiguracji sojuszy, osłabienia związku z Rosją i zbliżenia się do Austrii. Aleksander II próbując ratować sytuację spotkał się z cesarzem Wilhelmem I 3-4 września 1879 w Aleksandrowie. Kryzys wyglądał na zażegnany jednakże pozycja Bismarcka była tak silna, że przekonał swojego władcę, że nie można dłużej ufać Rosji. 7 października 1879 Niemcy zawarły tajny pakt z Austro-Węgrami (dwuprzymierze), w którym oba kraje zobowiązały się pomóc sobie w przypadku ataku ze strony Rosji. Rosjanie dowiedzieli się przypadkiem o istnieniu paktu dopiero około dziewięć lat później.
W 1881 i 1884 odnawiano sojusz, jednak stosunki między Rosją i Niemcami do 1887 tak się pogorszyły, że Rosja zerwała go. Konsekwencją zawarcia "Sojuszu Trzech Cesarzy" był traktat reasekuracyjny z 18 czerwca 1887. Bismarck osiągnął swój cel, zapobiegł zyskaniu nowych sojuszników przez Francję i utrzymał ją w izolacji. Ostatecznym końcem umowy był sojusz francusko-rosyjski zawarty w 1892.

</doc>
